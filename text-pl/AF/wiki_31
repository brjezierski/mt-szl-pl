<doc id="649591" url="https://pl.wikipedia.org/wiki?curid=649591" title="Historia Polski (1831–1914)">
Historia Polski (1831–1914)

Historia Polski w latach 1831–1914 – historia Polski od upadku powstania listopadowego (1831) i Wielkiej Emigracji do wybuchu I wojny światowej (1914), po zakończeniu której Polska odzyskała suwerenność (1918).
W ciągu 83 lat w dziejach Polski doszło do wielu wydarzeń, m.in. Wiosny Ludów, powstania styczniowego i rewolucji roku 1905. Czas ten cechował również rozwój kultury narodowej, przede wszystkim w zakresie piśmiennictwa, sztuk plastycznych oraz muzyki.
Wszystko to, wraz z rozwojem polskiej myśli politycznej, tworzeniem się kierunków i partii politycznych, organizacji zbrojnych i paramilitarnych, a także działań na rzecz budowy nowoczesnego społeczeństwa w sensie społecznym i gospodarczym, stanowiło o historii tego okresu.
W ujęciu historycznym można wyodrębnić:
Rys ogólny.
Klęska powstania listopadowego w 1831 roku wzmocniła pozycję Imperium Rosyjskiego w Europie i negatywnie wpłynęła na sytuację społeczeństwa polskiego. Car Mikołaj I odszedł całkowicie od polityki Aleksandra I, co zachęciło również pozostałych zaborców do wprowadzenia ostrego kursu na własnym terenie.
Zgodnie z postanowieniami przyjętymi w Münchengrätzu w 1833 roku zaborcy gwarantowali wzajemne wydawanie uciekinierów politycznych i współdziałanie w ściganiu nowych spisków i prób powstańczych. W dodatku poparło ich papiestwo, które encykliką Grzegorza XVI "Cum primum" ostro potępiło powstanie listopadowe jako „rewolucję”. Papież był szczególnie uczulony na wszelkie zrywy tego typu, bowiem rewolucjoniści włoscy zagrażali jemu samemu w Państwie Kościelnym. W przyszłości Rosja, Niemcy i Austro-Węgry miały wykorzystywać encyklikę do nakłaniania kleru polskiego do przeciwstawiania się walce o wyzwolenie narodowe Polaków.
W Królestwie Kongresowym (zwanym potocznie "Kongresówką") i na pozostałych terytoriach zaborów podjęto próby zachowania świadomości narodowej. Chociaż nie brakowało spisków i przygotowań powstańczych, częstokroć inspirowanych przez kręgi Wielkiej Emigracji (jak np. partyzantka Zaliwskiego), pojawiła się również idea pracy organicznej, stawiająca na rozwój gospodarczy, naukę i kulturę narodową, dzięki którym opierano się coraz bardziej nasilonej rusyfikacji i germanizacji. Ważnymi ośrodkami walki o zachowanie polskości były (obok najdłużej niezależnego Krakowa) Warszawa w zaborze rosyjskim, Lwów w austriackim i Poznań w pruskim. W omawianym okresie doszło też do kilku ważnych zrywów niepodległościowych z powstaniem styczniowym na czele. W ich wyniku Polska poniosła ogromne straty zarówno w ludziach, jak i w dobrach materialnych.
Jednocześnie był to okres wzmożonej urbanizacji, znacznego rozwoju przemysłowego i rodzących się – nieznanych dotąd (lub też nie odgrywających większej roli) w Polsce klas – robotniczej, inteligencji i burżuazji, a wraz z nimi nowych prądów politycznych o podłożu społecznym. Zniesienie pańszczyzny doprowadziło do utworzenia (wbrew intencjom zaborców) ruchu ludowego, istotnego czynnika wychowania socjalnego i narodowego na wsi. Te zmiany doprowadziły – pod koniec XIX wieku – do powstawania ugrupowań politycznych, które obok haseł nacjonalistycznych głosiły też hasła społeczne i jednocześnie (pod koniec omawianego okresu, w Galicji) licznych organizacji o charakterze paramilitarnym, co legło u podstaw budowania zaczątków sił zbrojnych potrzebnych podczas zbliżającego się ogólnoświatowego konfliktu, jakim miała być wojna światowa.
Wielka Emigracja.
Wraz z upadkiem powstania zakończyła się w Polsce epoka państwa jako instytucji. Z życia publicznego kraju odeszli ludzie czasów napoleońskich. Znaleźli się w szeregach masy – głównie żołnierskiej – która przez Prusy i Saksonię, a nawet przez Austrię, ciągnęła na zachód, ku Belgii, Francji i Anglii. Polskich żołnierzy-tułaczy przyjmowano niemal wszędzie z wyrazami sympatii, a niekiedy wręcz z entuzjazmem. Na masę wychodźczą składali się członkowie rządu narodowego i politycy, oficerowie i żołnierze, a także najwybitniejsi twórcy epoki z trzema wieszczami (Adam Mickiewicz, Juliusz Słowacki, Zygmunt Krasiński) na czele. Głównym miejscem osiedlenia się Wielkiej Emigracji była Francja.
Wielka Emigracja była ruchem wychodźczym o podłożu patriotyczno-politycznym po upadku powstania listopadowego, jednym z największych ruchów emigracyjnych ówczesnej Europy (ponad 8000 ludzi). Do emigrantów należała głównie szlachta polska, żołnierze powstańczy, członkowie Rządu Narodowego, politycy, pisarze, artyści, inteligencja. Ośrodek emigrantów stanowiła Francja, pomniejsze znajdowały się też w Saksonii, Zagłębiu Ruhry, Belgii, Wielkiej Brytanii, Szwajcarii, Turcji i Stanach Zjednoczonych.
Głównym ośrodkiem obozu konserwatywnego emigracji była siedziba księcia Adama Czartoryskiego – hotel Lambert w Paryżu (od której obóz ten wziął nazwę), ale wkrótce powstawać zaczęły i inne, jak np. Towarzystwo Demokratyczne Polskie (dalej: TDP), Komitet Narodowy Polski, Gromady Ludu Polskiego, Zemsta Ludu, Młoda Polska, Zjednoczenie Emigracji Polskiej.
Emigracja wzbogaciła polską kulturę, zwłaszcza na polu literatury i muzyki. Publicystyka emigracyjna pogłębiała patriotyzm, wpływała na poglądy społeczeństwa. Książki i pisma emigracyjne docierały do kraju mimo zakazów i kar za ich przechowywanie i powielanie.
Ogólnie Wielka Emigracja – wprawdzie wewnętrznie skłócona i rozbita – stanowiła siłę, która przez ponad trzy dekady wywierała wpływ na kształtowanie się polskiego myślenia na przestrzeni całego omawianego w tym rozdziale okresu. Była czynnikiem scalającym działania wszystkich organizacji, które za cel pierwszoplanowy uznały wyzwolenie narodu spod władzy państw zaborczych. W tym sensie Wielka Emigracja osiągnęła sukces, aczkolwiek ostatnie polskie powstanie narodowe (powstanie styczniowe), wywołane zgodnie z jej założeniami, poniosło klęskę.
Represje po powstaniu listopadowym.
Po upadku powstania listopadowego cesarz Mikołaj I Romanow wypowiedział słowa: "Nie wiem, czy będzie jeszcze kiedy jaka Polska, ale tego jestem pewien, że nie będzie już Polaków".
Popowstaniowe represje dotknęły wszystkie warstwy społeczeństwa polskiego. Przywódców i działaczy powstańczych – z wyjątkiem tych, którzy opuścili kraj (ich majątki skonfiskowano) lub złożyli wiernopoddańczą przysięgę – skazywano na katorgę lub wieloletnie zesłanie w głąb Imperium, ponad 22 000 oficerów i żołnierzy wcielono do armii rosyjskiej i wysłano na Kaukaz, gdzie zmuszeni byli pacyfikować walczące o wolność ludy kaukaskie i bić się z Turkami. Podobne prześladowania spotkały urzędników administracji powstańczej, dziennikarzy, sympatyzujących z powstaniem Żydów.
Karą główną dla Królestwa, na które nałożono kontrybucję w wysokości 22 mln rubli, miało być zniesienie dotychczasowych swobód. Namiestnik rosyjski, feldmarszałek Iwan Paskiewicz, nakazał zamknięcie Uniwersytetu Warszawskiego i likwidację dotychczasowych komisji rządowych, oddając administrację ministerstwom rosyjskim. W miejsce województw powstały gubernie, polskie miary i wagi oraz system monetarny zastąpiły rosyjskie odpowiedniki. Powolnej rusyfikacji ulegało też szkolnictwo, a język rosyjski wypierał polski z urzędów wszystkich szczebli.
Najdroższe jednak kary dosięgły mieszkańców Litwy i innych dawnych ziem Rzeczypospolitej wcielonych do guberni rosyjskich. Nieposiadająca majątków drobna szlachta szaraczkowa została pozbawiona specjalnym ukazem carskim szlachectwa i uznana za chłopstwo. Mieszkańców tych ziem wyłączono z amnestii, jaka objęła Królestwo, a uczestnikom działań powstańczych skonfiskowano kilka tysięcy majątków. W 1839 zlikwidowano Kościół unicki, a wiernych siłą zmuszano do przechodzenia na prawosławie. Zlikwidowano Uniwersytet Wileński i inne szkoły polskie, zastępując je rosyjskimi.
W pozostałych dwóch zaborach represje były wprawdzie łagodniejsze, ale i tu setki ludzi trafiały do więzień, a germanizacja wyraźnie nasiliła się. Austria czekała na dogodny moment, by – za zgodą pozostałych zaborców – zlikwidować Rzeczpospolitą Krakowską.
Początki pracy organicznej i rozwój przemysłu.
Po klęsce powstania nastąpił powolny, ale widoczny rozwój miast i wzrost eksportu zboża, co stanowiło rękojmię polepszania się sytuacji w rolnictwie. Rosła produkcja ziemniaków i pszenicy, a to głównie dzięki zwiększaniu areałów pozyskanych z lasów i nieużytków, słabo nawożona ziemia dawała jednak niskie plony. Tylko w większych folwarkach dawało się dostrzec postęp technologiczny (pługi lemieszowe, sieczkarnie, kosiarki, przechodzenie z trójpolówki na płodozmian). Zacofanie drobnego chłopstwa powodowało, że jego gospodarka zostawała coraz bardziej w tyle, natomiast zamożniejsi rolnicy przechodzili stopniowo z pańszczyzny na czynsz, co w krótkim czasie spowodowało zróżnicowanie ludności wiejskiej na bezrolnych, małorolnych i czynszowników.
Z kolei przemysł rozwijał się dynamicznie, aczkolwiek w połowie XIX wieku zatrudniał tylko 50 000 osób. Cła zaporowe, wprowadzone w Rosji po 1831 roku, wymogły na producentach z Królestwa wysoką jakość oferowanych produktów lub przenoszenie fabryk (np. w przemyśle sukienniczym) w głąb Rosji. Walka z konkurencją powodowała postęp technologiczny, a więc stosowanie coraz doskonalszych maszyn.
Największe uprzemysłowienie dokonało się na Górnym Śląsku w zaborze pruskim. Rozbudowały się tam głównie hutnictwo żelaza i cynku oraz górnictwo węgla kamiennego, którego wydobycie z 37 tys. ton w 1800 r. wzrosło do 4,6 mln ton w 1864 r. W Poznaniu duże zakłady metalurgiczne założył Hipolit Cegielski, a w Krakowie Ludwik Zieleniewski. W 1853 r. we Lwowie aptekarz Ignacy Łukasiewicz dokonał jednego z największych wynalazków stulecia, konstruując lampę naftową. Konsekwencją tego było rozpoczęcie eksploatacji złóż ropy naftowej w rejonie Jasła.
Powstawaniu przemysłu towarzyszył rozwój komunikacji przez wprowadzenie kolei żelaznych. Jedną z pierwszych linii kolejowych na ziemiach polskich był szlak łączący Warszawę z Krakowem i Wiedniem, wybudowany w latach 1840–1848. We wszystkich trzech zaborach upowszechniała się oświata, rozwijało czytelnictwo i piśmiennictwo.
Znaczny postęp nastąpił również w rolnictwie, zwłaszcza w zaborze pruskim, przez zapoczątkowanie melioracji gruntów oraz stosowanie nawozów sztucznych i mechanizacji prac rolnych (siewniki, młockarnie, sieczkarnie, młyny do zbóż). Gorzej przedstawiała się sytuacja w rolnictwie zaboru rosyjskiego, gdzie dłużej utrzymywały się feudalno-pańszczyźniane struktury, oraz w Galicji, na skutek wielkiego rozdrobnienia tamtejszych gospodarstw rolnych. Wszędzie umocniły się folwarczne majątki obszarnicze, korzystające z pracy najemnej, świadczonej głównie przez bezrolną ludność wiejską. Wzrosła znacznie powierzchnia gruntów ornych, przeznaczanych zwłaszcza pod uprawy buraków cukrowych i roślin pastewnych, w związku z dużym rozwojem hodowli zwierzęcej.
Łódź – nowe centrum przemysłu włókienniczego i tekstylnego – błyskawicznie stała się największym – po Warszawie – miastem Królestwa. Rozwój kolei żelaznych dał bodziec do rozwoju przemysłu stalowniczego. Koleje rewolucjonizowały transport. Przedstawiciele inteligencji i oświeconego ziemiaństwa inicjowali akcje przyspieszające rozwój. W połowie wieku takie działania zaczęto nazywać pracą organiczną lub inaczej – pracą u podstaw.
„Organicznicy”, których zadaniem było często odciągnięcie społeczeństwa od walki o wyzwolenie narodowe, głosili, że swymi poczynaniami lepiej służą sprawie polskiej, niż konspiracje i zrywy. Działania takie rozpoczęto przede wszystkim w Wielkopolsce, gdzie – po wstąpieniu na tron pruski Fryderyka Wilhelma IV (1840) – nastąpiło złagodzenie antypolskiego kursu w polityce wewnętrznej.
Zaczęło się od założenia w 1835 roku w Gostyniu tzw. Kasyna, czyli towarzystwa dla podniesienia gospodarki i kultury w regionie. Takie stowarzyszenia – a powstało ich więcej – propagowały nowe technologie i metody gospodarowania.
W roku 1841 powstało Towarzystwo Naukowej Pomocy w Poznaniu, a wkrótce potem spółka ziemiańska „Bazar”. Oba przedsięwzięcia były dziełem Karola Marcinkowskiego, lekarza, filantropa i społecznika. Dzięki niemu Hipolit Cegielski uruchomił warsztat, który miał się w przyszłości przekształcić w wielką fabrykę.
W Królestwie system paskiewiczowski pozostawiał znacznie mniej możliwości działania. Pionierem pracy organicznej był tu Andrzej hr. Zamoyski, który oczynszował chłopów w swoich dobrach i był zwolennikiem umiarkowanych reform. Praca organiczna przyczyniła się do aktywizacji społeczeństwa w innych niż dotychczas kierunkach, chociaż była wyhamowywana przez zaborców i niechętnych zmianom ziemian. Przygotowania do kolejnego powstania zepchnęły tego rodzaju działalność na dalszy plan.
Ruch spiskowy.
Ruch spiskowy odżył niemal natychmiast po upadku powstania. Jego szeregi zasilały drobna i średnia szlachta, inteligencja i młodzież. Przeciwne ruchom konspiracyjnym było ziemiaństwo i bogatsi chłopi (jakkolwiek wśród rolników powstał po 1840 roku Związek Chłopski, organizacja z założenia narodowa i spiskowa).
W latach 1832–1839 głównymi ośrodkami spiskowymi były Rzeczpospolita Krakowska i Galicja, skąd emisariusze kręgów Wielkiej Emigracji docierali do zaboru rosyjskiego, rozbudowując istniejącą już sieć konspiracyjną. Jednak, w miarę upływu czasu, wpływ emigracji na działania krajowe słabł. Nowe pokolenie przejmowało zadanie odzyskania niepodległości drogą kolejnego zrywu, ale w oparciu o krajowe doświadczenia, a więc odchodząc od sposobów myślenia poprzedników.
Wyprawa Zaliwskiego i stan wojenny w Królestwie Polskim.
W marcu 1833 z Galicji do Królestwa Polskiego przeniknęło kilka oddziałów partyzanckich pod ogólnym dowództwem płk. Józefa Zaliwskiego, uczestnika powstania listopadowego i przyjaciela Joachima Lelewela. Kilkunastoosobowe grupy, w większości źle uzbrojonych emigrantów, nie zostały dobrze przyjęte przez ludność i po 3–4 miesiącach prób podejmowania akcji, wymykania się patrolom wojska i policji rosyjskiej, wróciły do Galicji. Rosjanie zabili 18 partyzantów, trzech schwytali i powiesili, reszcie udało się uciec.
Austriacy wyłapali większość z nich z Zaliwskim na czele i deportowali tych wszystkich, którzy nie byli poddanymi austriackimi. Losy wyprawy dowiodły, że wywołanie powstania nie jest zadaniem łatwym i że trzeba się do tego przygotować. Takie przygotowania podjął w listopadzie Karol Borkowski, ale po aresztowaniach w roku następnym spisek pod nazwą Związek Węglarzy Polskich musiał chwilowo zawiesić działania, choć istnieć nie przestał.
26 czerwca 1833 ogłoszono wprowadzenie stanu wojennego w Królestwie Polskim, na podstawie ukazu cesarza Mikołaja I Romanowa z dnia 11/23 kwietnia 1833.
Rok 1846.
Nowa praca spiskowa zaczęła się – przede wszystkim w Galicji, gdzie terror ze strony zaborcy był najsłabszy – prawie natychmiast po upadku powstania listopadowego. W lutym 1835 roku, na bazie węglarstwa, utworzono w Krakowie Stowarzyszenie Ludu Polskiego głoszące hasła reformatorskie ze swobodami obywatelskimi na czele i potępiające magnaterię i jej sprzedajność. Organizacja rozwijała się najlepiej w Galicji, ale także w Królestwie i na Rusi, gdzie działał Szymon Konarski oraz na Litwie, głosząc uwłaszczenie chłopów bez odszkodowań i powszechne prawo wyborcze.
Tymczasem okupacja Krakowa przez wojska zaborcze i aresztowania bardzo osłabiły ten ruch. Władze organizacji przeniosły się do Lwowa, a ster przejęli działacze umiarkowanego skrzydła z Franciszkiem Smolką na czele, którzy zwrócili się do inteligencji i szlachty o nastawieniu umiarkowanym. W tej sytuacji lewica utworzyła nową organizację pod nazwą Konfederacja Powszechna Narodu Polskiego (1837), która jednak została wkrótce wykryta i zlikwidowana przez policję austriacką. Stowarzyszenie Ludu Polskiego zdecydowało o samorozwiązaniu, a kres działalności położyła fala aresztowań na przełomie lat 1840–1841.
Organizacja ukraińska Szymona Konarskiego liczyła ponad 3000 członków i nawiązała kontakty z oficerami i studentami rosyjskimi tak w Wilnie, jak i w Kijowie. W roku 1838 Konarski – zadenuncjowany przez kupca Rozentala – został aresztowany w Wilnie i 27 lutego 1839 roku publicznie rozstrzelany. Mimo tortur nie zdradził swych towarzyszy, ale zrobili to inni aresztowani. Ruch rewolucyjny uległ częściowej destrukcji.
W zaborze pruskim ośrodkiem działań konspiracyjnych był Poznań. Kierował nimi filozof i dziennikarz, działacz TDP Karol Libelt, który na łamach „Tygodnika Literackiego” lansował tzw. „łagodną propagandę”, nie tykającą ziemiaństwa i przychylną chłopom (już zresztą uwłaszczonym). W Królestwie działali bardziej radykalni członkowie Związku Narodu Polskiego (dalej: ZNP) Henryk Kamieński i Edward Dembowski. Obaj głosili potrzebę wciągnięcia do przyszłego powstania (natychmiast po jego wybuchu) uwłaszczonego chłopstwa, jednak Kamieński zalecał rozwagę i dobre przygotowanie, zaś Dembowski parł do jak najszybszego rozwiązania, licząc na to, że masy ludu zdecydują o zwycięstwie. Aresztowania w roku 1843 uniemożliwiły realizację tych planów. Dembowski schronił się w zaborze pruskim, gdzie wzmocnił działania lewicy (tzw. Związek Plebejuszy założony w 1842 roku przez księgarza Walentego Stefańskiego), ale do wybuchu powszechnego powstania we wszystkich trzech zaborach w 1844 roku nie doszło.
W zaborze rosyjskim działał inny aktywista ZNP, ksiądz Piotr Ściegienny, szczególnie aktywny wśród chłopów w Świętokrzyskiem. Kolportował on ręcznie przepisywane broszury (np. "List Ojca Św. Grzegorza papieża" i "Złota Książeczka lub historya rodzayu ludzkiego dla rolników i rzemieślników, dla chłopów, mieszczan i żołnierzy, dla lokayów, pisarzy, ekonomów i innych oficyialistów"), nawołujące do udziału w walce z zaborcą, za co obiecywał odpusty i błogosławieństwo Boże. W październiku 1844 roku w Krajnie k. Kielc zebrał garstkę zwolenników, z którymi zamierzał uderzyć na garnizony rosyjskie, ale do akcji wkroczyła policja. Ściegienny został aresztowany i skazany na śmierć, co zamieniono mu na karę 3 tysięcy kijów i dożywotnią katorgę na Syberii.
Klęska Ściegiennego uniemożliwiła wybuch powstania w roku 1844. Teraz do głosu doszedł ponownie ZNP, a zwłaszcza tzw. Centralizacja Poznańska, gdzie na wodza przyszłego zrywu kreowano Ludwika Mierosławskiego, uznawanego za znawcę spraw wojskowych. W wyniku rozległych prac spiskowych w Wielkopolsce i Galicji uzgodniono, że wybuch powstania nastąpi w lutym 1846 roku, co Mierosławski – na naradzie w Krakowie – ustalił z przedstawicielami ugrupowań konspiracyjnych w styczniu tegoż roku.
Tymczasem policje zaborcze likwidowały u podstaw wszystkie spiski. Próba poderwania do walki Kaszubów w zaborze pruskim nie udała się, w Królestwie Pantaleon Potocki próbował uderzyć na Siedlce, ale został schwytany i powieszony. Jedynie na południu, w pobliżu granicy z Galicją, udało się rozbić kilka posterunków rosyjskich, po czym chłopski oddział dotarł do Krakowa, gdzie w nocy z 20 na 21 lutego rozpoczęło się powstanie. 22 lutego, w oswobodzonym mieście, powstał Rząd Narodowy, który ogłosił Manifest do Narodu Polskiego, zapowiadający uwłaszczenie bez odszkodowań, co mogło skłonić chłopów do przystąpienia do powstania. Propaganda austriacka, nawołująca do oporu przeciwko „szlacheckiemu uciskowi”, zyskała jednak większe wzięcie i jeszcze przed ogłoszeniem powstania, 19 lutego chłopi masowo ruszyli palić i rabować dwory. W trakcie tej tzw. „rzezi galicyjskiej”, której jednym z przywódców był, nagrodzony później przez zaborcę, Jakub Szela, zamordowano ponad tysiąc osób.
Dembowski zginął od austriackiej kuli, prowadząc bezbronną pielgrzymkę chłopską i tym samym powstanie zakończyło się klęską, śmiercią co najmniej kilkuset i aresztowaniem kilku tysięcy osób. Było jednak ważnym przyczynkiem do ogólnoeuropejskiego zrywu w dwa lata później.
Dalszym następstwem upadku powstania była utrata pozorów niepodległości przez Rzeczpospolitą Krakowską, która w listopadzie została zaanektowana przez Austrię. Władze natychmiast obsadziły stanowiska w mieście swoimi ludźmi, zniemczeniu uległ język w urzędach i na uniwersytecie. Warto jednak dodać, że gospodarczo miasto Kraków na inkorporacji do Austro-Węgier bardzo zyskało.
Wiosna Ludów i jej skutki.
Od zakończenia wojen napoleońskich, w trakcie trwania których narody Europy oswoiły się z pojęciem konstytucji i rewolucyjnymi hasłami francuskimi, trwała nasilająca się z każdym rokiem walka kapitalizmu z feudalizmem, wraz z towarzyszącymi im prądami buntów społecznych i narodowych. W latach 1845–1847 nastąpił w Europie Zachodniej kryzys gospodarczy, który stał się punktem zapalnym dla szeregu walk rewolucyjnych toczonych w wielu krajach w roku 1848 i następnym.
Istotnym składnikiem Wiosny Ludów była sprawa polska. Walka Polaków o niepodległość osłabiała mocarstwa rozbiorowe, ów bastion reakcji europejskiej, a tym samym ułatwiała innym narodom walkę o własne sprawy. Rewolucjoniści europejscy coraz częściej deklarowali gotowość wsparcia Polaków. Ponad 3000 Polaków wzięło udział w powstaniu węgierskim, gdzie wyróżniali się tacy dowódcy jak Henryk Dembiński i Józef Bem.
Wybuch rewolucji w Niemczech i Austrii zaktywizował społeczeństwo w Galicji, na Śląsku i w Wielkopolsce i wprawdzie Wiosna Ludów zarówno na ziemiach polskich, jak i w całej Europie zakończyła się klęską, aktywność mas ludowych – obok reform agrarnych – stanowiła najważniejsze osiągnięcie i zapowiedź zmian w walce o narodowe i społeczne wyzwolenie.
Ziemie polskie w drugiej połowie XIX wieku.
Przełom po wstrząsie Wiosny Ludów charakteryzował się w całej Europie gwałtownym wzrostem uprzemysłowienia i urbanizacji, co wiązało się ze wzrostem liczebności i siły klasy robotniczej i inteligencji, a tym samym z pojawieniem się nowej jakościowo grupy, nastawionej bardziej na wyzwolenie społeczne niż narodowe. W zakresie przemysłu najbardziej rozwijały się Anglia i zachodnie Niemcy, gdzie rosło wydobycie węgla i rud żelaza, co wiązało się z rozbudową silnych ośrodków wielkoprzemysłowych. W rolnictwie pojawił się sprzęt mechaniczny w postaci kosiarek, snopowiązałek, parowych lokomobil napędzających młockarnie, wialnie i sieczkarnie. Sieć kolei żelaznych pokrywała coraz większe obszary kontynentu, a przemysł włókienniczy wyszedł już dawno z manufaktur w kierunku wielkich fabryk zatrudniających tysiące ludzi.
Podobnie było na ziemiach polskich, aczkolwiek rozwój postępował w poszczególnych zaborach nierównomiernie. W dalszym ciągu najbiedniejsza była Galicja, chociaż tu właśnie najszybciej odczuwać zaczęto ustępstwa rządu wiedeńskiego – najpierw (i na największą skalę) wobec Węgrów, ale wkrótce też wobec innych narodów wchodzących w skład monarchii. Wielonarodowa Austria, która w roku 1859 przegrała wojnę z Francją i Piemontem, oczekiwała reform. Opracowanie projektu cesarz powierzył Agenorowi Gołuchowskiemu, ministrowi spraw wewnętrznych – pierwszemu Polakowi na tak wysokim stanowisku – mocarstwa, ale stworzony przezeń tzw. „dyplom październikowy” rozczarował i oburzył wszystkich. Gołuchowski został zdymisjonowany.
Przemysłowo i rolniczo najszybciej rozwijał się zabór pruski, ale tu o swobodach narodowych nie było mowy. Wręcz przeciwnie – germanizacja Wielkopolski, Pomorza i Śląska przybierała coraz ostrzejsze formy. W 1894 roku powstała niemiecka organizacja nacjonalistyczna, nazywana potocznie mianem Hakaty.
W zaborze rosyjskim rusyfikacja miała w latach 1830–1850 jeszcze charakter umiarkowany, ale policja polityczna z uwagą śledziła powstawanie i rozwój nowych spisków narodowościowych. Jednocześnie rozwijały się przemysł i szkolnictwo, transport i bankowość. Pojawili się działacze polityczni (jak hrabia Aleksander Wielopolski) usiłujący rozwiązać sprawy polskie w istniejącej rzeczywistości, doprowadzić do spolszczenia oświaty i oczynszowania chłopów. Dopiero po powstaniu styczniowym miało nastąpić, trwające bez mała 40 lat, zaostrzenie rusyfikacji i represji dotykających wszystkie warstwy społeczeństwa.
Po klęsce „sprawy polskiej” w okresie Wiosny Ludów we wszystkich trzech zaborach miały miejsce represje w stosunku do wszelkich polskich organizacji niepodległościowych. Wywoływało to wszakże często skutek odwrotny od zamierzonego, przyczyniając się do wzrostu poczucia jedności i świadomości narodowej. W tej mierze szczególne znaczenie miało spopularyzowanie dzieł współczesnych trzech romantycznych wieszczów narodowych Adama Mickiewicza, Juliusza Słowackiego i Zygmunta Krasińskiego oraz utworów muzycznych Fryderyka Chopina, a także licznych książek o tematyce historycznej Józefa Ignacego Kraszewskiego, twórcy polskiej powieści masowej.
Pewne nadzieje polityczne stworzyło wstąpienie na tron rosyjski Aleksandra II, zwłaszcza gdy przeprowadził częściową liberalizację stosunków politycznych. Nastąpiła mianowicie amnestia dla więźniów politycznych, złagodzono cenzurę prasową, utworzone zostało Towarzystwo Rolnicze, które było zapowiedzią reform agrarnych. Aleksander II przygotowując je, starał się o przychylność do swych planów polskiej szlachty i ziemiaństwa.
Władze rosyjskie próbowały się przeciwstawić nastrojom niepodległościowym i zdecydowały się na częściowe ustępstwa. Przywrócono Komisję Wyznań i Oświecenia Publicznego, na której czele stanął margrabia Aleksander Wielopolski, powołano Radę Stanu i wprowadzono wybory do samorządów lokalnych. Manifestacje jednakże nie ustały, a zastosowane krwawe represje policyjno-wojskowe przekreśliły szansę na współpracę ludności polskiej z rządem rosyjskim i Wielopolskim. W Królestwie rozszerzył się wówczas szeroko ruch biernego oporu, polegający głównie na gromadzeniu się wiernych w kościołach, gdzie śpiewano pieśni patriotyczne i prowadzono agitację antycarską.
II połowa XIX wieku charakteryzowała się rozkwitem kultury i sztuki, rozpoczętym u schyłku romantyzmu i klasycyzmu, a trwającym w dobie realizmu i Młodej Polski, o czym świadczy przegląd nazwisk twórców epoki: Kajetan Koźmian, Franciszek Wężyk, Ludwik Osiński, Julian Ursyn Niemcewicz, Jan Potocki, Joachim Lelewel, Wojciech Bogusławski, Aleksander Fredro, ale przede wszystkim trójka polskich wieszczów – Adam Mickiewicz, Juliusz Słowacki i Zygmunt Krasiński. Podobna sytuacja miała miejsce jeśli chodzi o sztuki piękne i muzykę, z najbardziej znanymi przedstawicielami w osobach Fryderyka Szopena i Jana Matejki. Późniejsi twórcy to m.in. Artur Grottger, Maria Konopnicka, Stanisław Witkiewicz, Stanisław Wyspiański, ojciec i syn Kossakowie, a w końcowym okresie artyści z Paderewskim i Modrzejewską na czele.
Lata 1831–1914 były okresem odradzania się narodu i państwa polskiego, które pod zaborami poddane ostrej akcji wynaradawiania trwały w walce na wielu frontach o odzyskanie i zachowanie polskości.
Z drugiej strony okres ten stał się początkiem wielkiej fali emigracyjno-zarobkowej – zwłaszcza do USA, Kanady, Argentyny i Brazylii, dokąd w latach 1870–1914 wyjechało „za chlebem” wiele setek tysięcy Polaków – zarówno zbiegów politycznych, jak i chłopstwa z najbiedniejszych (lub przymusowo wywłaszczanych) regionów. Według szacunkowych obliczeń w roku 1914 poza krajem mieszkało ponad 4,5 mln Polaków. Należy dodać, że emigracja ta – śladem Wielkiej Emigracji – stała się ostoją myśli patriotycznej i zaczynem do tworzenia państwa polskiego w chwili wybuchu Wielkiej Wojny.
Powstanie styczniowe.
Przygotowania i przyczyny wybuchu.
W drugiej połowie XIX wieku ośrodkiem antyrosyjskiego oporu stała się Warszawa, gdzie od 1860 roku odbywały się liczne manifestacje patriotyczne, coraz brutalniej rozpędzane przez wojsko rosyjskie. 27 lutego 1861 roku, w czasie manifestacji na Krakowskim Przedmieściu, zorganizowanej przez studentów Szkoły Sztuk Pięknych i Akademii Medyko-Chirurgicznej, w starciu z wojskiem rosyjskim padli zabici. 8 kwietnia na Placu Zamkowym doszło do masakry (od kul piechoty rosyjskiej zginęło prawdopodobnie 110 osób), coraz liczniejsze były manifestacje na prowincji. W celu spacyfikowania Królestwa Polskiego rosyjski namiestnik gen. Karol Lambert 14 października wprowadził stan wojenny.
15 października, mimo zakazów, warszawiacy wzięli udział w obchodach rocznicy śmierci Tadeusza Kościuszki, co skończyło się rozbiciem manifestacji przez wojsko rosyjskie i porywaniem ludzi z kościołów. Na znak protestu przeciwko aresztowaniu 1878 wiernych w Katedrze warszawskiej, do której wtargnęło wojsko, administratorzy diecezji nakazali zamknięcie wszystkich kościołów i kaplic w Warszawie.
17 października Apollo Korzeniowski zawiązał Komitet Miejski, który zajął się przygotowaniem wybuchu powstania. Hrabia Lambert ugiął się i uwolnił większość zatrzymanych. Po kilku dniach Lambert podał się do dymisji, a nowym namiestnikiem został gen. Aleksandr Lüders.
W 1862 naczelnikiem rządu Królestwa został Aleksander hr. Wielopolski, zwolennik ugody z caratem, który – widząc oznaki zbliżającego się zrywu powstańczego o nieobliczalnych dla Polaków konsekwencjach – starał się pacyfikować nastroje.
Tymczasem działania ośrodków konspiracyjnych postępowały pełną parą. W roku 1861 powstało stronnictwo czerwonych – obóz politycznych działaczy rewolucyjnych głoszących wielorakie hasła społeczne i wyzwoleńcze, co wkrótce doprowadziło do podziału stronnictwa na lewe i prawe skrzydło. Na czele obozu (najpierw Komitet Miejski, a następnie Centralny Komitet Narodowy) stali Jarosław Dąbrowski, Ignacy Chmieleński, Konstanty Kalinowski, Zygmunt Padlewski, Stefan Bobrowski, czy Zygmunt Sierakowski. Obok nich powstało stronnictwo białych, reprezentujących ziemiaństwo i inteligencję, na których czele stanęli hrabia Andrzej Zamoyski, Leopold Stanisław Kronenberg i Karol Majewski.
Oba stronnictwa różniły się w podejściu do kwestii społecznych (np. do sprawy uwłaszczenia chłopów), ale żadne z nich nie negowało potrzeby powstania zbrojnego. Bieg wypadków (branka) nie pozostawił im drogi wyboru. Przez cały czas jego trwania przywództwo nad powstaniem przechodziło z rąk czerwonych do białych i odwrotnie, ale – wobec obojętności państw Europy Zachodniej i uwikłanej w wojnę secesyjną Ameryki – skutek był łatwy do przewidzenia. Mimo ponad tysiąca stoczonych bitew i potyczek powstanie musiało upaść, a naród polski – w Królestwie, ale przede wszystkim na Litwie – zapłacić wysoką cenę za ostatnią próbę odbudowy państwa polskiego drogą zrywu zbrojnego.
Przebieg i znaczenie powstania.
W pierwszych dniach powstańcy uderzyli na rosyjskie garnizony w województwach: podlaskim, augustowskim, płockim, lubelskim i radomskim. Wystąpienia powstańcze w dniach 21–25 stycznia miały miejsce m.in. w Małkini, Stelmachowie, Sokołowie, Łukowie, Białej Podlaskiej, Hrubieszowie, Kraśniku, Szydłowcu, Suchedniowie, Bodzentynie. Większość ataków, m.in. z powodu słabego uzbrojenia, została odparta, a powstańcy zaczęli organizować obozy, w których szkolono ochotników.
Rząd Tymczasowy (Oskar Awejde, Narcyz Jankowski, Jan Maykowski i Karol Mikoszewski) początkowo przewidywał, iż wodzem powstania zostanie operujący w województwie płockim Zygmunt Padlewski, jednak niepowodzenia tego ostatniego spowodowały, że dyktatorem mianowano przebywającego w Paryżu Ludwika Mierosławskiego (26 stycznia).
W tym czasie ukazywały się powstańcze pisma „Strażnica” i „Wiadomości z Pola Bitwy”. W instrukcjach dla powstańczych oddziałów zalecano, by unikać walk z większymi jednostkami nieprzyjaciela, nakazywano utrudnianie komunikacji oraz odbijanie jeńców i rekrutów. Bobrowski, w celu rozszerzenia zasięgu powstania, ogłosił odezwy "Do braci Litwinów" i "Do braci Rusinów", w których wzywał do powszechnej insurekcji. Na Wołyniu operował oddział kawalerii Edmunda Różyckiego, nękając podjazdami tamtejszy korpus rosyjski. Powstanie uzyskało trwały punkt oparcia na Żytomierszczyźnie.
W marcu do powstania przyłączyli się biali, przejmując zresztą w krótkim czasie kierownictwo powstania. Stało się to po śmierci przywódców czerwonych, Stefana Bobrowskiego (w pojedynku) i Zygmunta Padlewskiego, rozstrzelanego przez Rosjan. Od kwietnia wojskami powstańczymi kierowali kolejno gen. Ludwik Mierosławski oraz dyktatorzy powstania gen. Marian Langiewicz i Romuald Traugutt.
Ogromna większość polskich urzędników administracji Królestwa Polskiego wykonywała potajemnie rozkazy Rządu Narodowego. 9 czerwca, w biały dzień, polski personel Banku Polskiego na placu Bankowym w Warszawie przekazał powstańcom, dowodzonym przez Aleksandra Waszkowskiego, depozyty Kasy Głównej Królestwa w wysokości 3,6 miliona złotych, 500 tysięcy rubli i wielu listów zastawnych.
Powstanie ze względu na znaczną dysproporcję sił stron walczących przybrało formę wojny partyzanckiej. Stoczono 1229 potyczek i mniejszych bitew, w tym 956 w Kongresówce, 236 na Litwie, pozostałe na Białorusi i Ukrainie. Oddziały polskie unikały walnej bitwy, która mogła się zakończyć totalną porażką powstania. W wojskach powstańczych służyło łącznie ok. 200 000 ludzi, ale w walkach brało udział nie więcej niż 30 000 jednocześnie. Powstanie roku 1863 było największym z polskich zrywów XIX wieku – tak pod względem liczby uczestników, jak i czasu trwania. Mimo katastrofy powstanie miało też pozytywne dla narodu polskiego następstwa. Przede wszystkim zdecydowało o przeprowadzeniu uwłaszczenia chłopów w sposób znacznie bardziej radykalny niż w krajach sąsiednich, a ponadto przyczyniło się do wewnętrznego wzmocnienia społeczeństwa polskiego i konsolidacji jego postaw wobec zaborcy.
Po powstaniu dokonano (zarówno w Królestwie, jak i na Ukrainie) 669 egzekucji, co jest liczbą z pewnością niepełną; w tym 89 oficerów Rosjan, Ukraińców i Białorusinów. Znacznie większą liczbę uczestników czekała zsyłka na Sybir i do rot aresztanckich w armii rosyjskiej. Liczbę zesłanych ocenia się na 38 tysięcy, z czego 10% skazano na katorgę. W zaborach austriackim i pruskim kary więzienia wymierzono kilkuset powstańcom. Zwycięski carat odebrał Polakom wszelkie ustępstwa autonomiczne, wprowadził pełną rusyfikację w szkolnictwie i administracji, ze szczególną intensywnością na Litwie.
Nie ma danych odnośnie do liczby pomordowanych, szczególnie w ciągu pierwszych miesięcy powstania, gdy wojska rosyjskie nie brały jeńców, dobijały rannych i masakrowały mieszkańców wsi uznanych za sprzyjających „rebeliantom”. Około 10 tys. uczestników powstania zbiegło za granicę, z czego znaczna część – szczególnie inteligencji – po kilku latach wróciła do kraju i osiadła w Galicji.
Zabory po powstaniu.
Zabór rosyjski: zniesienie autonomii i rusyfikacja.
Powstanie styczniowe uświadomiło administracji carskiej istnienie „problemu polskiego”. Rozwiązania Imperium Rosyjskie szukało we wzmożonej rusyfikacji ziem polskich. W jej ramach zastosowano cały szereg kroków restrykcyjnych, takich jak zniesienie Rady Administracyjnej, którą zastąpiono Komitetem Urządzającym dla Królestwa Polskiego, włączenie w roku 1866 dziesięciu guberni Królestwa Polskiego bezpośrednio do cesarstwa, zakazanie w 1867 roku używania języka polskiego w administracji i szkolnictwie oraz odebranie miastom, które czynnie poparły powstanie, praw miejskich, co powodowało ich upadek.
W 1874 roku namiestnika królestwa zaczęto nazywać potocznie generał-gubernatorem warszawskim, a samo królestwo – Krajem Przywiślańskim (ros. "Привислинский Край"). Formalnie jednak Królestwo Polskie nigdy nie zostało przez Rosjan zniesione i nawet ostatni car, Mikołaj II, został koronowany w 1894 roku także jako "car polskij". Tytuł ten wyróżniony był w najbardziej skrótowej formie pełnego tytułu, opisanej w paragrafie 38. konstytucji Imperium Rosyjskiego: "Божиею поспешествующею милостью, Мы, Николай Второй, Император и Самодержец Всероссийский, Царь Польский, Великий Князь Финляндский и проч, и проч, и проч" (My, Mikołaj Drugi, z bożej łaski Imperator i Samodzierżawca Wszechrosyjski, Król Polski, Wielki Książę Finlandzki itd, itd., itd.).
Rusyfikacja nie była procesem o jednolitym natężeniu. Czasy zwiększonych restrykcji – jako rusyfikator wyróżniał się Josif Hurko, generał-gubernator warszawski w latach 1883–1894 – przeplatały się z okresami większych swobód. W Imperium Rosyjskim nie było konkretnej koncepcji polityki wobec mniejszości narodowych i rusyfikacja prowadzona była raczej za pomocą doraźnych decyzji podejmowanych przez lokalnych gubernatorów i wyższych urzędników. Z tych ostatnich przychylnością w stosunku do Polaków wyróżniali się np. Sokrat Starynkiewicz, który jako prezydent Warszawy w latach 1875–1892 czuł się reprezentantem interesów zarządzanego miasta, albo Aleksandr Imeretyński, generał-gubernator w latach 1896–1900, który w 1897 np. zezwolił na modlitwę w szkołach w języku polskim. Po katastrofie kolejnego powstania przedstawiciele arystokracji i kręgów ziemiańskich – na które duży wpływ miał konserwatywny tygodnik „Kraj”, redagowany przez Erazma Piltza i Włodzimierza Spasowicza – zaczęli lojalnie odnosić się do cara, prowadząc tzw. "politykę ugody".
Polacy stanowili prawie 60% urzędników administracji rosyjskiej, polscy oficerowie służyli w armii carskiej, rozkwitała polskojęzyczna prasa i wydawnictwa, wystawiane były pomniki wybitnych Polaków, jak Adama Mickiewicza w Warszawie. W późniejszym okresie administracja rosyjska zatwierdzała powstawanie polskich organizacji, nawet o charakterze społeczno-narodowym, jak np. Polskie Towarzystwo Krajoznawcze oraz polskich partii politycznych.
Rusyfikacja nie miała na celu przeobrażenia Polaków w Rosjan, czy katolików i Żydów w prawosławnych. Panującym chodziło o podporządkowanie w sensie administracyjno-prawnym i do pewnego stopnia ujednolicenie oświatowo-kulturowe. W administracji rosyjskiej narodowość była określana przez długi okres przez przynależność do głównych konfesji, stąd też przyłączenie unitów do Kościoła prawosławnego jako „rosyjskiego elementu”. Rozróżniano zatem obywateli wyznania katolickiego i mojżeszowego jako elementy obce dla Rosjan.
Zaostrzenie podziałów i intensywniejsza konfrontacja z obcością okupanta wraz z przenikającą nową ideologią nacjonalizmu, opartą na filozofii Johanna Gottfrieda Herdera, w której podstawą przynależności narodowej były etniczność i kultura, przyczyniły się z jednej strony do szybszego przebudzania świadomości narodowej w społeczeństwie polskim, a z drugiej strony „problem polski” odegrał znaczącą rolę – dzięki powracającym do ojczyzny urzędnikom rosyjskim z warszawskimi doświadczeniami, którzy w głębi imperium „popularyzowali” stosunki na ziemiach polskich – w przebudzeniu myśli narodowej u Rosjan i nacjonalizacji carstwa.
Zabór pruski: germanizacja i kulturkampf.
W roku 1867 Wielkie Księstwo Poznańskie zostało włączone do Związku Północnoniemieckiego. Objęcie stanowiska kanclerza Rzeszy przez Ottona von Bismarcka spowodowało zaostrzenie polityki germanizacyjnej na polskich ziemiach i skierowanie jej przeciwko polskiemu szkolnictwu i Kościołowi katolickiemu (kulturkampf, czyli walka o czystość kultury niemieckiej, rozpoczęta w 1871 roku).
W latach 1872–1874 prawie całkowicie wyrugowano język polski ze szkół, nauczycieli-Polaków usuwano, a na ich miejsce zatrudniano Niemców. W 1876 roku wycofano ostatecznie język polski z sądownictwa i urzędów. Walka z Kościołem miała za zadanie osłabienie jego wpływu na społeczeństwo. Arcybiskup Mieczysław Ledóchowski starał się nie dopuścić do pogorszenia stosunków z władzami niemieckimi, na skutek prześladowań duchowieństwa doszło jednak do konfliktu. Ledóchowskiego uwięziono (1874), ponieważ sprzeciwił się ustawie z 1873 roku uzależniającej Kościół od państwa.
W roku 1886 rząd pruski utworzył Komisję Kolonizacyjną, która zajęła się wykupywaniem ziemi z rąk polskich i osiedlaniem na niej Niemców. Proces germanizacji jeszcze się nasilił. Powołano do życia Towarzystwo dla Popierania Niemczyzny na Kresach Wschodnich (1894), które pod koniec XIX wieku zmieniło nazwę na Niemiecki Związek Kresów Wschodnich (popularnie określany był mianem "Hakata" – od pierwszych liter nazwisk jego założycieli: Hansemanna, Kennemanna i Tidemanna). Zadaniem związku było ograniczanie polskości na terenach zaboru pruskiego. Działalność Hakaty cieszyła się poparciem nowego kanclerza Rzeszy – Bernharda von Bülowa. W skład tej organizacji wchodzili głównie urzędnicy pruscy.
Władze zaborcze wydały ustawy skierowane przeciwko zakładaniu przez Polaków nowych gospodarstw oraz zakazały używania języka polskiego na zebraniach. Polacy nie pozostawali bierni, na różne sposoby stawiając opór zaborcy. Przykładem tego był strajk szkolny we Wrześni w 1901 roku, ogłoszony z powodu zakazu używania języka polskiego na lekcjach religii. Symbolem walki z germanizacją stała się postawa Michała Drzymały, któremu władze pruskie nie pozwoliły wybudować domu (1904), nabył on zatem ziemię we wsi Podgradowice i zamieszkał w wozie cyrkowym. Władze, „ze względów bezpieczeństwa”, kazały mu usunąć wóz, ale dzięki składkom ludzi zakupiono nowy. Po pięciu latach Prusacy zmusili Drzymałę do opuszczenia także i tego lokum – osiedlił się wówczas w ziemiance.
Zabór austriacki: autonomia i stagnacja gospodarcza.
Pod koniec lat sześćdziesiątych i na początku siedemdziesiątych XIX wieku Galicja otrzymała autonomię. Powołano do życia m.in. Sejm Krajowy i Radę Krajową, do szkół, urzędów i sądów wprowadzono język polski. Zasiadający w rządzie minister – Polak – miał prawo opiniowania projektów postanowień mających związek z Galicją. Nie brakowało w rządzie ministrów polskich zajmujących się różnorakimi resortami, dwukrotnie zaś Polacy byli premierami. Polak stał również na czele prowincjonalnej administracji Galicji. Większość ziem pozostających pod zaborem austriackim była zacofana gospodarczo.
Ze swobodą dużo większą niż w innych zaborach rozwijały się natomiast w Galicji polska oświata, nauka i kultura. Autonomia w Galicji dała Polakom warunki najkorzystniejsze od czasów I Rzeczypospolitej.
Powstawały tu liczne polskie organizacje polityczne. Od 1869 działała w Krakowie konserwatywna grupa, której członków zwano „stańczykami”. Jej działaczami byli m.in.: Stanisław Kostka Tarnowski, Józef Szujski i Michał Bobrzyński. Zachowując lojalność wobec Austrii, pragnęli oni jednocześnie rozwoju kulturalnego Galicji. Krytykowali działalność konspiracyjną oraz byli przeciwni przeprowadzaniu jakichkolwiek demonstracji.
W 1895 roku na kongresie w Rzeszowie utworzono chłopskie Stronnictwo Ludowe (SL). W swoim programie domagało się ono poszanowania przez zaborcę praw obywatelskich, reformy prawa wyborczego oraz rozwoju oświaty. W roku 1903 zmieniło nazwę na Polskie Stronnictwo Ludowe (PSL).
W 1897 roku we Lwowie powstało Stronnictwo Narodowo-Demokratyczne (zwane później „endecją”) z Romanem Dmowskim na czele. Głównym jego hasłem była walka o odzyskanie niepodległości, pojawiły się też głosy antyniemieckie i antyżydowskie. Z czasem Dmowski zaczął głosić hasła skierowane przeciwko mniejszościom narodowym i dążyć do porozumienia z caratem.
W Galicji, podobnie jak w pozostałych zaborach, tworzyły się także organizacje robotnicze, np. Galicyjska Partia Socjaldemokratyczna (1892).
Rewolucja 1905 roku.
Przyczyny.
W dniach 30 września–1 października 1904 odbyła się w Paryżu konferencja partii opozycyjnych i rewolucyjnych Rosji, w której udział wzięli m.in. przedstawiciele Ligi Narodowej i Polskiej Partii Socjalistycznej. Przyjęta rezolucja mówiła o autonomii Królestwa Polskiego i potrzebie konstytuanty w Warszawie.
Bezpośrednią przyczyną rewolucji był kryzys gospodarczy w Imperium Rosyjskim, pogłębiony przez wojnę rosyjsko-japońską, która wybuchła w roku 1904. Po raz pierwszy w wojny między europejskimi mocarstwami wmieszało się państwo azjatyckie, które pokonało jednego z gwarantów Świętego Przymierza. Konflikt spowodował, że obie najbardziej liczące się w Polsce orientacje polityczne, nazywane potocznie socjalistami i narodowcami, postanowiły zdobyć zaufanie Japonii i wykorzystać jej poparcie dla własnych interesów w przyszłej walce o władzę. Do Tokio przybyli, niemal równocześnie, Piłsudski i Dmowski. Dążeniem pierwszego z nich było uzyskanie pomocy finansowej i wojskowej w przyszłym starciu z Rosją, podczas gdy drugi nie chciał dopuścić do konfrontacji, głównego wroga sprawy polskiej upatrując w Niemczech. W rezultacie zdezorientowani Japończycy faktycznie nie dali się przekonać żadnej z delegacji, przy czym socjaliści zyskali symboliczną pomoc materialną. Skutki wojny odczuły w Królestwie Polskim przede wszystkim ośrodki przemysłowe, powstałe niedawno w wyniku industrializacji. Wzrost cen artykułów spożywczych, spadek płac, jak i rekrutacja do wojska spowodowały szereg wystąpień robotniczych, które miały miejsce już pod koniec 1904 roku. 13 listopada miała miejsce pierwsza zbrojna demonstracja Polskiej Partii Socjalistycznej (PPS) na placu Grzybowskim w Warszawie. Zwycięstwo Japonii podważyło na dodatek autorytet Mikołaja II w społeczeństwie.
Przebieg.
Kryzys objął całe imperium. Krwawe stłumienie demonstracji ludności przed Pałacem Zimowym w Petersburgu 22 stycznia 1905 roku, nazwane Krwawą Niedzielą, rozpoczęło szereg dalszych demonstracji i walk ulicznych w wielu miastach, m.in. Petersburgu, Rydze i Odessie, które powtarzały się przez kolejne dwa lata. Do najważniejszych zamieszek i strajków na ziemiach polskich doszło w Warszawie, Łodzi, Ostrowcu, Radomsku i na Lubelszczyźnie. W Warszawie w styczniu 1905 roku w starciach demonstrantów z wojskiem zginęło około stu osób. Młodzież rozpoczęła strajk szkolny, który objął wiele miast, m.in. Kielce (strajk szkolny w Kielcach w 1905). Na początku lutego w Kamiennej, w trakcie strajku robotników, zginęło od 24 do 32 osób, natomiast ok. 40-100 zostało rannych. Śmiercią 32 osób zakończyła się warszawska demonstracja pierwszomajowa, po której wybuchł w całym mieście strajk powszechny. Strajki i manifestacje w obronie skazanego na śmierć Stefana Okrzei, zamachowca na komisariat policji na warszawskiej Pradze, wypełniły lato roku 1905. Kulminacyjnym momentem wystąpień robotniczych była manifestacja w Łodzi 23 czerwca, która przekształciła się w dwudniowe walki uliczne, w których zginęło ponad 200 robotników polskich, żydowskich i niemieckich. Na Lubelszczyźnie doszło do strajku robotników rolnych, domagających się m.in. wolności wyznania unickiego. W Ostrowcu żądania podwyżki płac przemieniły się w antyrosyjskie wystąpienie zbrojne. 27 grudnia 1905 roku proklamowano tam Republikę Ostrowiecką.
Demonstranci w całym imperium domagali się poprawy bytu – wzrostu płac i 8-godzinnego dnia pracy, i demokratyzacji – powołania zgromadzenia konstytucyjnego, a nawet obalenia caratu. Na ziemiach polskich dołączył się do tego, w niektórych kręgach politycznych, postulat niepodległości. W trakcie rewolucji, która miała jednak głównie charakter proletariacki, walczyły o swoje interesy poszczególne grupy społeczeństwa, a sprzeczności pomiędzy nimi doprowadziły także do wzajemnych starć. W dławieniu robotniczych wystąpień z caratem współdziałali polscy przemysłowcy, kościół katolicki i kręgi konserwatywne.
Skutki.
Mikołaj II ustąpił żądaniom w kwestiach zmian konstytucyjnych w Imperium Rosyjskim, którym rządził do tej pory absolutystycznie. 16 lutego 1905 roku wydał manifest, zapowiadający zwołanie Dumy Państwowej i przeprowadzenie wolnych wyborów do niej. Te przemieniły imperium w monarchię konstytucyjną. W Polsce rewolucja przyniosła szereg pozytywnych zmian. Pojawiła się możliwość tworzenia polskich instytucji i legalizacji partii politycznych, które mogły wysyłać swoich przedstawicieli do Dumy, zapoczątkowany został ruch spółdzielczy. Swobodę rozwoju przywrócono prywatnej polskiej edukacji, powstawały biblioteki, seminaria nauczycielskie, uniwersytety ludowe, ochronki. Dopuszczono używanie języka polskiego w urzędach gminnych. Tak zwany "Ukaz Tolerancyjny" pozwalał przechodzić z prawosławia na inne wyznania, co w praktyce zakończyło prześladowania unitów. Rewolucja nie przyniosła jednak Królestwu Polskiemu niepodległości, ani nawet nie przywróciła statusu autonomii, a ustępstwa caratu względem Polaków miały charakter tymczasowy. Poza tym rewolucja doprowadziła też do wyraźnego podziału społeczeństwa na zwolenników prawicy i lewicy.
Główne obozy polityczne na ziemiach polskich.
Na ewolucję polskiej myśli politycznej od czasów powstań narodowych wpływ miały powstanie świadomości narodowej (wpływ ideologii nacjonalizmu) i klasowej (wpływ ideologii marksistowskiej) w europejskich społeczeństwach oraz narastający konflikt interesów między zaborcami. Na przełomie wieków dominującą rolę zaczęły w Polsce odgrywać trzy orientacje polityczne – socjalistyczna, ludowa i narodowa. Każda z wyłaniających się z nich partii politycznych musiała zająć stanowisko w stosunku do dwóch głównych kwestii poruszających polskie społeczeństwo: sprawy odrodzenia państwowości polskiej i walki o prawa klas społecznych. Poza tym partie musiały podjąć wybór instrumentów dla realizacji tych celów: aktywna walka zbrojna albo walka drogą parlamentarną, którą umożliwiało powstanie parlamentaryzmu w państwach zaborczych.
Ruch socjalistyczny.
Jako pierwsze powstały na ziemiach polskich partie o zabarwieniu socjalistycznym: Wielki Proletariat, założony przez Ludwika Waryńskiego w 1882 roku, II Proletariat (1888) i Związek Robotników Polskich (1889). Były one orędowniczkami walki rewolucyjnej z kapitalizmem, natomiast program niepodległościowy cieszył się z ich strony marginalnym zainteresowaniem. Podobnie Socjaldemokracja Królestwa Polskiego (SDKP) (1893) – przemianowana w roku 1900 na SDKPiL – nie miała programu niepodległościowego. Pod wpływem wybitnej teoretyczki proletariatu, Róży Luksemburg, uważającej walkę o niepodległość za szkodliwą dla interesów ruchu robotniczego, działacze SDKPiL wierzyli w nadchodzącą powszechną rewolucję, która zetrze kapitalizm i zniesie granice. Polskich działaczy niepodległościowych uważali za szowinistów. Inne stanowisko zajmował ruch reformistyczny obozu socjalistycznego. Działająca w Paryżu Gmina Narodowo-Socjalistyczna nawoływała do przygotowań wyzwoleńczych i do powstania po wybuchu wojny między zaborcami. Utworzony również w Paryżu w 1892 roku Związek Zagraniczny Socjalistów Polskich hasła niepodległościowe uważał za czołowe. W programie partii wysunięto postulat utworzenia wolnej, demokratycznej Rzeczypospolitej, którą – na drodze reform – przekształci się w państwo socjalistyczne. W kraju związek występował pod nazwą PPS, przy czym jedno z jej skrzydeł (Jan Stróżecki) wiązało wyzwolenie narodowe z wyzwoleniem społecznym w powszechnej rewolucji, podczas gdy drugie (Józef Piłsudski) wysuwało walkę o niepodległość na plan pierwszy, nie stroniąc przy tym od kwestii socjalnych. Ugrupowanie to uważało Rosję za największego wroga narodu polskiego, gdyż Imperium Rosyjskie było największą przeszkodą w realizacji PPS-owskiej wizji odrodzenia wielonarodowej Polski w granicach przedrozbiorowej Rzeczypospolitej. Partia nieufnie odnosiła się także do rosyjskich rewolucjonistów; liczyła na wojnę między zaborcami, a wraz z nią na wybuch antyrosyjskiego powstania. W zaborze austriackim powstała w 1892 Galicyjska Partia Socjaldemokratyczna, współzałożona przez Ignacego Daszyńskiego i przekształcona wkrótce w Polską Partię Socjalno-Demokratyczną Galicji i Śląska Cieszyńskiego (PPSD). Działacze tej partii głosili chęć budowy socjalizmu bez rewolucji.
Ruch narodowy.
W roku 1887 powstała w Szwajcarii Liga Polska (Zygmunt Miłkowski, ps. T.T. Jeż), a jednocześnie w Galicji zawiązano Związek Młodzieży Polskiej „Zet” (Zygmunt Balicki). Po połączeniu obu organizacji powstała Liga Narodowa, a z niej, w roku 1897, wyłoniło się Stronnictwo Narodowo-Demokratyczne z Romanem Dmowskim na czele. W tzw. „programie październikowym” z 1903 roku Narodowa Demokracja głosiła ideę solidarności wszystkich Polaków i opowiadała się za walką o sprawę polską drogą parlamentarną, której podstawą miały być zachowanie i rozwijanie substancji narodowej w przymierzu z Rosją. W Niemczech widziała natomiast najgroźniejszego wroga Polaków, który uniemożliwiał realizację endeckiej wizji odrodzenia Polski jako państwa narodowego w granicach państwa rządzonego przez dynastię „Piastów”. Oficjalnie stronnictwo porzuciło dążenia do niepodległości, a jego celem stało się odzyskanie statusu autonomii dla Królestwa Polskiego. W polityce wewnętrznej reprezentowało interesy ziemian, blokując reformy rolne w rosyjskiej Dumie.
Ruch ludowy.
W drugiej połowie XIX wieku powstał w Polsce ruch ludowy, który początkowo zajęty był walką o poprawę chłopskiej doli i o ziemię, ale już wkrótce zaczął wysuwać programy ekonomiczno-wyborcze. Te sformułowano w ramach założonego w 1895 roku Stronnictwa Ludowego, które w 1903 zmieniło nazwę na PSL. Działacze partii podjęli na przełomie wieków również hasła odrodzenia Polski, którego podstawą miała być poprawa sytuacji chłopstwa. PSL (Wincenty Witos) wraz z socjalistami Ignacego Daszyńskiego i konserwatywnymi posłami z Koła Polskiego Juliusza Leo przy Radzie Państwa w Wiedniu szukali rozwiązania kwestii polskiej na drodze parlamentarnej, natomiast otwarcie do walki o niepodległość wezwano chłopów dopiero podczas wojny; np. w programie Związku Chłopskiego z 1915 roku: "Sprawa polska przestała być sprawą klas uprzywilejowanych, stała się sprawą ludową, sprawą całego narodu; staje się przez nią lud, który dojrzał już do praw, które sam sobie w niepodległej Polsce zdobędzie".
Walka o sprawę polską.
Powstanie parlamentaryzmu także w ostatnim absolutystycznie rządzonym państwie zaborczym, jakim było Imperium Rosyjskie, umożliwiało Polakom wybór dwóch opcji w walce o interesy polskie. Obok walki zbrojnej przeciw okupantom, polskie partie polityczne mogły starać się teraz o wpływy w procesach prawodawczych, jak i w zarządzaniu administracjami Prus, Austro-Węgier i Rosji. W parlamentach tych państw polscy politycy tworzyli odrębne reprezentacje narodowe, tzw. Koła Polskie.
Endeckie Koło Polskie w Dumie.
Po wybuchu rewolucji, w obliczu groźby represji władz rosyjskich, które mogłyby się obrócić również przeciwko warstwom uprzywilejowanym Królestwa Polskiego, polskie partie konserwatywno-narodowe: Stronnictwo Polityki Realnej i Stronnictwo Narodowo-Demokratyczne, jak i liberalny Związek Postępowo-Demokratyczny postanowiły wziąć udział w wyborach do I Dumy 3 maja 1906 roku. Roman Dmowski napisał później, że celem endecji było „stworzenie poważnego przedstawicielstwa polskiego w państwie rosyjskim, które by swym postępowaniem zmusiło Rosję do liczenia się z Polską i które by dla Polski zdobyło stopniowo na zewnątrz znaczenie czynnika polityki europejskiej. Wytrwałą walką polityczną w państwie rosyjskim spodziewaliśmy się odzyskać dla kwestii polskiej utracone po roku 1864 miejsce na terenie międzynarodowym”.
Zwycięstwo SND w wyborach w Królestwie Polskim było bezsprzeczne. Z 35 możliwych miejsc dla reprezentantów królestwa w Pierwszej Dumie stronnictwo obsadziło 34; 35. miejsce zajął poseł z Suwalszczyzny, Litwin Andrzej Bułat. Pozostałe dwa miejsca poselskie, dla reprezentantów z Warszawy i Chełmszczyzny, były zarezerwowane dla Rosjan. Pierwsza Duma zebrała się w kwietniu 1906 roku. W jej skład wchodziło 524 posłów, w tym 55 posłów polskich: 34 posłów z Królestwa, którzy utworzyli Koło Polskie, 19 posłów z Koła Kresowego i dwóch z głębi Imperium Rosyjskiego. Koło Polskie nie włączyło się do politycznie podobnych ugrupowań rosyjskich, co budziło nieufność wśród pozostałych posłów. Pierwsza Duma nie funkcjonowała długo: już w sierpniu 1906 roku została rozwiązana przez cara. Pierwsze powszechne wybory do Drugiej Dumy odbyły się 19 lutego 1907 roku. W królestwie przyniosły one zwycięstwo Centralnemu Komitetowi Wyborczemu, który był unią wyborczą partii ugodowych (Stronnictwa Polityki Realnej i SND oraz rozłamowców ze Związku Postępowo-Demokratycznego (pedecji)), a którego celem było odzyskanie autonomii. Roman Dmowski deklarował: "Idziemy do Izby państwowej po autonomię!". Klęskę poniosły osobno kandydujące: komitet wyborczy pedecji, jak i porozumienie wyborcze bojkotujących pierwsze wybory SDKPiL i żydowskiego Bundu. PPS ponownie zbojkotowała wybory, stawiając na dalszą walkę zbrojną.
W 518-osobowej Drugiej Dumie, zebranej w lutym 1907, polscy posłowie (35 z Koła Polskiego i 11 z Koła Kresowego) stanowili jej trzecie pod względem liczebności „ugrupowanie”, często będąc „języczkiem u wagi” podczas podejmowania przez Dumę uchwał. Dało to polskim posłom pewność siebie. Jako prezes Koła Polskiego Roman Dmowski złożył 23 kwietnia 1907 roku oficjalny wniosek o autonomię Królestwa Polskiego, wzorowaną na autonomii galicyjskiej – ze stanowiskiem namiestnika i niezależnymi: Sejmem, skarbem i sądownictwem, jak i powołanie polskiego ministra do składu rządu Imperium Rosyjskiego. Wniosek nie został przyjęty, podobnie jak późniejszy o spolszczenie szkolnictwa państwowego. Rozczarowany Dmowski w majowym wystąpieniu w Dumie nazwał rząd carstwa "azjatyckim". W czerwcu Mikołaj II rozwiązał ponownie Dumę, a konstytucję wyborczą do jej trzeciej odsłony zreformowano na niekorzyść Polaków. W Rosji zaczęła postępować nacjonalizacja polityki i aby uniknąć prowokacji Koło Polskie w swym programie odeszło nawet od dążenia do autonomii. Po przegranej sprawie autonomii Dmowski złożył w 1909 roku swój mandat poselski. Cztery miesiące potem parlament carstwa przyjął wniosek o wyłączeniu Chełmszczyzny z królestwa, a Koło Polskie widząc beznadziejność oporu wobec tych terytorialnych zmian wstrzymało się od głosu i apelowało tylko o dobrą wolę rządu. Wkrótce przyjęło też kurs nacjonalistyczny, co doprowadziło do tego, że podczas następnych wyborów do Czwartej Dumy w 1912 roku ludność niemiecka i żydowska królestwa wybrała w Łodzi kandydata niemiecko-żydowskiego, a w Warszawie reprezentanta PPS-Lewicy i Bundu, którzy przyłączyli się do bliskich im ugrupowań w Dumie. Endecja zareagowała na to już otwartą kampanią antyniemiecką i antyżydowską.
Walka o sprawę polską drogą parlamentarną nie przyniosła efektów, a starając się o przychylność Dumy i cara w stosunku do autonomii królestwa Koło Polskie zgadzało się na daleko idące kompromisy. Rosjanie nie chcieli zmieniać jednak politycznego "status quo" królestwa, pamiętając o powstaniach wymierzonych przeciwko nim, które były dla nich „wielkim, psychologicznym wstrząsem”.
Działalność polskich posłów posłużyła sprawie polskiej w inny sposób. Po pierwsze, podtrzymywała w świadomości rządzących mocarstwami istnienie „problemu polskiego”, w wyniku czego w obliczu wojny między sobą zaczęli oni zabiegać o polskie względy. Po drugie, doświadczenia posłów z Dumy, jak i z parlamentów: niemieckiego i austriackiego, przyczyniły się do rozwoju parlamentaryzmu i demokracji w II Rzeczypospolitej.
Pozaparlamentarna działalność PPS-FR.
Inną opcję niż endecy wybrali socjaliści z PPS-u. Zbojkotowali oni wybory do Pierwszej Dumy w maju 1906 roku i opowiedzieli się za dalszą walką zbrojną z caratem, będąc szczególnie aktywnymi podczas rewolucji 1905–1907. Powstanie Dumy zachęciło jednak część członków PPS-u, dla których prawa robotnicze były priorytetem, do udziału w kolejnych wyborach parlamentarnych, podczas gdy dla starszych członków sprawą najważniejszą była niepodległość Polski. W efekcie, na IX zjeździe w Wiedniu, partia podzieliła się na PPS Frakcję Rewolucyjną (Józef Piłsudski), której celem była przede wszystkim walka o niepodległość, oraz PPS Lewicę (Feliks Kon), skierowaną głównie na walkę o prawa robotników. Z czasem działacze PPS-Lewicy zbliżyli się do programu SDKPiL i odrzucili postulat odzyskania niepodległości Polski, stawiając na drogę rewolucji robotniczej, w konsekwencji której miała powstać wielonarodowa republika rad. W wyborach do Czwartej Dumy wspólny kandydat PPS-Lewicy i Bundu, Eugeniusz Jagiełło, najpierw wygrał w prawyborach z Romanem Dmowskim w Warszawie, a następnie zdobył mandat poselski.
Frakcja Rewolucyjna PPS prowadziła regularną walkę partyzancką, szczególnie w Świętokrzyskiem i na Wileńszczyźnie. Organizacja Bojowa PPS podjęła latem 1906 roku szeroko zakrojoną kampanię terrorystyczną, na którą składały się zamachy i akcje ekspropriacyjne. 18 sierpnia OB PPS przeprowadziła nieudany zamach na generał-gubernatora warszawskiego, Gieorgija Skałona. Wanda Krahelska rzuciła na powóz gubernatora bomby, których wybuch Skałon jednak przeżył. Poza tym organizacja przeprowadzała zamachy na szefa żandarmerii gen. Markgrafskiego, czy wojennego gubernatora Warszawy Wonlarskiego. Inną akcją była akcja pod Bezdanami we wrześniu 1908 roku.
PPS Frakcja Rewolucyjna w 1909 roku przyjęła ponownie nazwę PPS. Pozostała wierna tradycji powstańczej i konsekwentnie bojkotowała wybory do następnych Dum. Odrzucała też drogę rewolucji robotniczej, chcąc sprawować władzę w przyszłym państwie polskim na drodze demokracji parlamentarnej. Jej walce sprzyjał fakt, że mogła korzystać z bazy w cieszącej się coraz większymi swobodami Galicji, gdzie rozbudowywały się organizacje paramilitarne prowadzące szkolenie wojskowe w przewidywaniu zbliżającego się konfliktu.
W przededniu Wielkiej Wojny.
Do lat siedemdziesiątych XIX wieku utrzymywał się sojusz trzech zaborców, ale już rysowały się pierwsze konflikty interesów. Ich głównym zarzewiem były Bałkany, gdzie ścierały się interesy Rosji i Austro-Węgier. Wreszcie w 1879 roku zawarty został w Wiedniu tajny układ (Dwuprzymierze) Niemiec i Austro-Węgier o wyraźnie antyrosyjskim nastawieniu. Układ ten przetrwał aż do 1918, przyczyniając się do rozwoju stosunków gospodarczych obu krajów. W roku 1882 do paktu przystąpiły Włochy pragnące zbliżenia z Niemcami i w ten sposób powstało Trójprzymierze.
W 1887 omal nie doszło do wojny Austro-Węgier z Rosją (tzw. kryzys bałkański dot. obsady tronu Bułgarii), zażegnanej w ostatniej chwili przez Bismarcka, który zawarł z Petersburgiem tajny pakt o „życzliwej neutralności” i natychmiast zaczął naciskać na nowego „koalicjanta”, aby poczynił ustępstwa na rzecz Wiednia. Rosja się opierała, więc zastosował sankcje ekonomiczne, zamykając giełdę berlińską przed szukającymi kredytów rosyjskimi przemysłowcami.
Efekt działań Bismarcka był inny od zamierzonego. Rosjanie uzyskali kredyty w Paryżu, a śladem tego poszło kilka ważnych aktów politycznych z układem wojskowym z 1894 roku, który przewidywał wzajemną pomoc militarną na wypadek wojny z Niemcami lub Austro-Węgrami.
Jednocześnie w roku 1904 Francja i Wielka Brytania, po wieloletnich wojnach, porozumiały się w sprawie podziału stref wpływów w Afryce i Azji i zawarły traktat pokojowo-obronny (tzw. „entente cordiale”), a w 1907 podobne porozumienie zaczepno-obronne zawarła Anglia z Rosją. Powstało w ten sposób Trójporozumienie, a sojusz trzech zaborców rozpadł się całkowicie. Wybuch wojny światowej był coraz bliższy.
Legiony Polskie.
10 listopada 1912 roku w Galicji powstała Komisja Tymczasowa Skonfederowanych Stronnictw Niepodległościowych. Celem jej powołania była koordynacja działań niepodległościowych w oparciu o Austro-Węgry, w obliczu spodziewanego wybuchu wojny światowej. W razie podjęcia walki zbrojnej komisja miała wyłonić z siebie rząd narodowy, który miał objąć władzę na terytorium Królestwa Polskiego, wyzwolonym spod okupacji rosyjskiej.
1 grudnia 1912 roku, w obliczu wybuchu I wojny bałkańskiej, TKSSN mianowała Piłsudskiego komendantem sił wojskowych. Utworzono Wydział Wojskowy TKSSN, któremu podporządkowały się Polski Skarb Wojskowy i Związek Strzelecki „Strzelec”.
28 lipca 1914 roku wybuchła wojna austriacko-serbska, dająca początek I wojnie światowej. Już następnego dnia Piłsudski wydał pierwsze rozkazy mobilizacyjne. 31 lipca Marian Januszajtis-Żegota ostatecznie podporządkował jego dowództwu Polskie Drużyny Strzeleckie we Lwowie.
Pod auspicjami Austrii ze Strzelca, Sokoła i Drużyn Bartoszowych powstała I Kompania Kadrowa, uformowana 3 sierpnia na krakowskich Błoniach. Liczyła ona 144 żołnierzy, którymi dowodził Tadeusz Kasprzycki. Piłsudski traktował ten oddział jako kuźnię kadr dla przyszłego wojska polskiego. Kompania wymaszerowała 6 sierpnia w stronę Miechowa, obalając w Michałowicach rosyjskie słupy graniczne.

</doc>
<doc id="649594" url="https://pl.wikipedia.org/wiki?curid=649594" title="Zespół pozawałowy">
Zespół pozawałowy



</doc>
<doc id="649597" url="https://pl.wikipedia.org/wiki?curid=649597" title="Donna Leon">
Donna Leon

Donna Leon (ur. 28 września 1942) – amerykańska pisarka, autorka cyklu kryminałów z Guido Brunettim.
Jej ojciec był Hiszpanem, a matka Irlandką. Studiowała literaturę, specjalizowała się w dziewiętnastowiecznej prozie (zwłaszcza twórczości Jane Austen). Po studiach pracowała jako copywriter. Do Włoch po raz pierwszy przyjechała w 1966, następnie pracowała jako wykładowca i nauczyciel w różnych krajach – Iranie, Arabii Saudyjskiej i Chinach. W Wenecji osiadła w 1981 i wykładała literaturę na pobliskiej filii Uniwersytetu Maryland. W 1998 porzuciła pracę na uczelni i od tego czasu zajmuje się wyłącznie pisaniem książek. Jest mecenasem i menedżerem barokowej orkiestry Il Complesso Barocco, wykonującej głównie opery Haendla. Zespół ten nagrał m.in. płytę "La Maga Abbandonata: Donna Leon’s Favourite Handel" z ariami i duetami z oper "Amadigi", "Alcina" i "Rinaldo".
Pierwszą powieść napisała w 1991. Wydana rok później "Śmierć w La Fenice" zapoczątkowała serię kryminałów o weneckim (akcja książek rozgrywa się w samym mieście lub w jego pobliżu) komisarzu policji Guido Brunettim. Liczący kilkanaście pozycji cykl został napisany w języku angielskim, a większość z nich wydano także w Polsce (nakładem Oficyny Literackiej Noir sur Blanc). Książki Donny Leon cieszą się dużą popularnością w Niemczech i Hiszpanii. Autorka nie zezwala natomiast na wydanie ich po włosku. Jej głównym wydawcą jest szwajcarskie przedsiębiorstwo Diogenes.
Kryminały Donny Leon zawierają dużo akcentów społecznych i politycznych. Autorka krytykuje m.in. włoską biurokrację i skorumpowaną klasę polityczną, środowisko wojskowych, Kościół, a także politykę zagraniczną USA.
Powieści.
W Polsce początkowo powieści te ukazywały się w formacie 14,5 × 23,5 cm, a na okładkach wykorzystywano fragmenty rysunków Yves’a Brayera do poematu Alfreda de Musset "Venice la Rouge". Począwszy od „Perfidnej gry” format został zmieniony na mniejszy (12 × 17 cm), a ilustracje okładkowe stanowią fotografie zakątków Wenecji. W tym formacie są też wydawane reedycje polskich tłumaczeń („Morze nieszczęść”, „Śmierć w La Fenice”, „Zgubne środki”).
Filmy.
Na podstawie powieści Donny Leon w 2000 r. niemiecka telewizja publiczna ARD zaczęła kręcić serial telewizyjny „Donna Leon”, emitowany na kanale Das Erste. Do połowy roku 2011 powstało łącznie siedemnaście 90-minutowych odcinków. Od 5 odcinka komisarza Brunettiego gra Uwe Kockisch.

</doc>
<doc id="649598" url="https://pl.wikipedia.org/wiki?curid=649598" title="Ekumenizm.pl">
Ekumenizm.pl

Ekumenizm.pl – internetowy ekumeniczny serwis informacyjny powstały w 2004 jako inicjatywa młodych polskich chrześcijan różnych wyznań. Początkowo w redakcji pracowali wyznawcy Kościoła rzymskokatolickiego, Ewangelicko-Augsburskiego, Ewangelicko-Reformowanego oraz Zielonoświątkowego. Cieszy się dużą popularnością w środowisku wyznań mniejszościowych. Serwis był notowany w rankingu Alexa na miejscu 788 908.
Historia.
Ekumenizm.pl powstał w wyniku podziału w redakcji serwisu informacyjnego kosciol.pl. Część zespołu zdecydowała się powołać Ekumeniczną Agencję Informacyjną i prowadzić jej działalność na osobnej witrynie internetowej. Serwis Ekumenicznej Agencji Informacyjnej skupia się na dostarczaniu najnowszych informacji z życia Kościołów i ich działalności ekumenicznej, a także na komentowaniu bieżących wydarzeń społeczno-religijnych. Witryna posiada również szeroki wachlarz informacji teologicznych, konfesjoznawczych, ale również z innych dziedzin, takich jak: religioznawstwo i kulturoznawstwo. Istotnym celem ekumenizm.pl jest również popularyzowanie wiedzy o kulturze i duchowości chrześcijańskiej. Stroną związaną z ekumenizm.pl jest Magazyn Teologiczny Semper Reformanda. 
Do 15 czerwca 2012 redaktorem naczelnym Ekumenizm.pl był Tomasz Terlikowski, zaś od 20 czerwca 2012 funkcję redaktora naczelnego serwisu piastuje Dariusz Bruncz. 
31 grudnia 2014 serwis Ekumenizm.pl otrzymał nowe logo i szatę graficzną.
Redakcja.
Zespół Redakcyjny
1 stycznia 2008 z redakcji odeszło dwóch współzałożycieli i redaktorów serwisu: dr Kazimierz Bem i Piotr Kalinowski, a także redaktor Jacek Szymański.
3 października 2008 roku zmarł na zawał serca ks. Mirosław Kropidłowski – redaktor serwisu.
Kontrowersje.
2 grudnia 2005 większość członków redakcji wystosowała list otwarty do zwierzchników swoich Kościołów, w którym prosili o wyraźne potępienie faszystowskich głosów przy okazji „Marszów Równości” pisząc (m.in.):
„Chcielibyśmy usłyszeć od naszych przywódców kościelnych jasny głos, że przytoczone wyżej okrzyki i agresywne zachowania kontrdemonstrantów nie mają nic wspólnego z chrześcijaństwem, ale są atakiem na podstawowe zasady naszej wiary.”
Choć żaden z liderów kościelnych nie odpowiedział ani nie ustosunkował się do tego listu, odbił on się szerokim (momentami krytycznym) echem wśród mediów i na chrześcijańskich forach dyskusyjnych.
Po publikacji Tomasza Terlikowskiego w „Newsweeku” z marca 2006 wyznawcy Kościołów nierzymskokatolickich zaczęli zadawać swoim przywódcom pytania o ich przeszłość. Przodował w tym portal Ekumenizm.pl.
W 2014 serwis Ekumenizm.pl opublikował serię artykułów nt. sytuacji w Kościele Starokatolickim Mariawitów w związku z podpisaniem przez biskupów tego Kościoła porozumienia i deklaracji, dotyczących ponownego przyjęcia do Unii Utrechckiej. Teksty na Ekumenizm.pl wywołały ogólnokościelną debatę i wiele kontrowersji, w tym ostrą reakcję świeckich niezadowolonych z samowoli biskupów. Unia Utrechcka zdecydowała się odłożyć członkostwo Kościoła Starokatolickiego Mariawitów na bliżej nieokreśloną przyszłość.
W 2015 serwis rozpoczął publikacje cyklu: „Pod nadzorem bezpieki” dotyczącym historii Kościołów mniejszościowych w okresie PRL. Członkowie redakcji przeprowadzili kwerendy w Instytucie Pamięci Narodowej dotyczące chrześcijan ewangelikalnych, Kościołów mariawickich, a także funkcjonowania Polskiej Rady Ekumenicznej. Badania archiwów IPN zaowocowały kilkoma artykułami odsłaniającymi kulisy inwigilacji Kościołów przez Służbę Bezpieczeństwa PRL.

</doc>
<doc id="649600" url="https://pl.wikipedia.org/wiki?curid=649600" title="EAI">
EAI



</doc>
<doc id="649602" url="https://pl.wikipedia.org/wiki?curid=649602" title="Limagne">
Limagne

Limagne – zapadlisko śródgórskie o przebiegu południkowym, położone w północnej części Masywu Centralnego we Francji. Od zachodu ogranicza je pasmo Chaîne des Puys a od wschodu – Forez. Limagne to kotlina o płaskim dnie położona na wysokości 350 m n.p.m. Jedynie w południowej części znajdują się wzgórza pochodzenia wulkanicznego osiągające 700–850 m n.p.m. Limagne ma 90 km długości i od 15 do 40 km szerokości. Jej główną oś stanowi rzeka Allier. Na zachodnim obrzeżeniu Limagne położone jest miasto Clermont-Ferrand.
Nazwę "Limagne" noszą również położone bardziej na południe, w górnej części doliny Allier, kotliny w okolicach miast Issoire i Brioude. Nazywane są one odpowiednio "Limagne d'Issoire" i "Limagne de Brioude". Stąd też Limagne w okolicach Clermont, największy z nich, nazywany bywa również "Limagne de Clermont-Ferrand" lub "Grande Limagne". Zbiorcza nazwa dla tych trzech kotlin to "les Limagnes".
Nazwa pochodzi od łacińskiego "lac magnus", czyli "wielkie jezioro". Zapadlisko wypełniały niegdyś liczne jeziora, a w czasach historycznych rozległe bagna. Jeszcze w XVIII wieku zdarzały się przypadki utonięć. Wraz z upływem czasu i postępującą działalność człowieka, jeziora i bagna całkowicie zanikły, pozostawiając urodzajną glebę. Miąższość osadów Limagne oceniana jest na 1500 m.
Na równinie Limagne uprawia się głównie zboża, kukurydzę, tytoń szlachetny i buraki cukrowe. Popularna niegdyś hodowla krów została wyparta przez bardziej opłacalne uprawy zbożowe. Na zboczach znajdują się niewielkie winnice, m.in. w Corent i Châteaugay.

</doc>
<doc id="649604" url="https://pl.wikipedia.org/wiki?curid=649604" title="Przesyłka pocztowa">
Przesyłka pocztowa

Przesyłka pocztowa – rzecz opatrzona oznaczeniem adresata i adresem, przedłożona do przyjęcia lub przyjęta przez operatora pocztowego w celu przemieszczenia i doręczenia adresatowi.
Przesyłką jest zarówno list, jak i paczka, natomiast druk bezadresowy nie jest zaliczany do przesyłek pocztowych.

</doc>
<doc id="649605" url="https://pl.wikipedia.org/wiki?curid=649605" title="Zespół Morquio">
Zespół Morquio

Zespół Morquia (ang. Morquio syndrome, mucopolysaccharydosis type IV A-D) – jedna z dziedziczonych autosomalnie recesywnie mukopolisacharydoz.
Historia.
Chorobę opisali niezależnie od siebie w tym samym 1929 roku Luis Morquio w Montevideo i James Frederick Brailsford z Birmingham. 
Etiologia.
Zespół Morquia spowodowany jest mutacją z utratą funkcji w jednym z genów kodujących enzymy: 
"GLB1" w "locus" 3p21.33 kodującym beta-galaktozydazę (typ B) albo "GALNS" w "locus" 16q24.3 kodującym sulfatazę galaktozaminy (typ A). 
Objawy i przebieg.
W zespole Morquia poza karłowatością, garbem lędźwiowym i deformacją klatki piersiowej oraz twarzy (wspólne cechy mukopolisacharydoz) stwierdza się objawy specyficzne:

</doc>
<doc id="649606" url="https://pl.wikipedia.org/wiki?curid=649606" title="L'Est Republicain">
L'Est Republicain



</doc>
<doc id="649607" url="https://pl.wikipedia.org/wiki?curid=649607" title="Pigułka antykoncepcyjna">
Pigułka antykoncepcyjna



</doc>
<doc id="649608" url="https://pl.wikipedia.org/wiki?curid=649608" title="Przepływomierz termiczny">
Przepływomierz termiczny

Termiczny przepływomierz masowy – przyrząd pomiarowy, który mierzy prędkość przepływu medium wykorzystując zmiany w ogrzewaniu lub pobieraniu ciepła w wyniku przepływu medium. 
Przyrząd nie służy do pomiaru objętości, a masy materii poruszającej się np. przez rurę.
Zasada działania.
W przepływomierzu termicznym, medium opływa dwa czujniki temperatury, między którymi umieszczona jest grzałka. Jeden z nich jest wykorzystywany jako czujnik monitorujący temperaturę medium. Drugi czujnik stanowi element podgrzewany przez medium ciepłem grzałki. Stosuje się dwie metody pomiaru przepływu. W jednej, moc grzałki jest stała a przepływ określa się na podstawie różnicy temperatur czujników. W drugiej, moc grzałki jest zmieniana tak by utrzymać stałą różnicę temperatur, prędkość przepływu określa się na podstawie mocy grzałki. 
Zalety:
Wady:

</doc>
<doc id="649609" url="https://pl.wikipedia.org/wiki?curid=649609" title="OFK Beograd">
OFK Beograd

OFK Beograd (serb.: "ОФК Београд") – serbski klub piłkarski ze stolicy kraju, Belgradu, grający obecnie w drugiej lidze serbskiej. Nazwa klubu, "Omladinski Fudbalski Klub" znaczy po polsku "Młodzieżowy Klub Piłkarski".
Początki klubu sięgają drugiego dziesięciolecia XX wieku, kiedy to w 1911 roku w Belgradzie założono klub o nazwie BSK Belgrad. W 1945 roku BSK przemianowano na Metalac Belgrad, a w 1950 powrócono do dawnej nazwy BSK. Natomiast od roku 1957 klub nosi obecną nazwę OFK Beograd.
Największe sukcesy w lidze klub odnosił w latach 30, kiedy to był bodaj najlepszą drużyną w tym dziesięcioleciu w Jugosławii – zdobył wówczas pięciokrotnie mistrzostwo kraju w latach 1930, 1933, 1935, 1936 i 1939.
Swoje mecze drużyna OFK rozgrywa na stadionie o nazwie Omladinski stadion, który to może pomieścić około 18.000 widzów.
W 2005 roku został pobity rekord świata związany z zespołem OFK. Otóż klub z Belgradu sprzedał Slobodana Rajkovicia do Chelsea F.C. za sumę 3,5 miliona funtów (około 5,1 miliona euro) i była to najwyższa suma zapłacona za piłkarza poniżej 18 roku życia.

</doc>
<doc id="649611" url="https://pl.wikipedia.org/wiki?curid=649611" title="Jezioro Salińskie">
Jezioro Salińskie

Jezioro Salińskie (Salino) (kaszb. "Jezoro Sôlinsczé") – jezioro rynnowe na Wysoczyźnie Żarnowieckiej w gminie Gniewino w powiecie wejherowskim (województwo pomorskie). Miejscowości nadjeziorne to: Salino, Salinko i Mierzynko. Wąski ciek wodny łączy akwen jeziora z jeziorem Czarnym. Na małej wyspie odkryto ślady po starym grodzisku.
Ogólna powierzchnia: 70,7 ha.

</doc>
<doc id="649613" url="https://pl.wikipedia.org/wiki?curid=649613" title="Upadek ostrzegawczy">
Upadek ostrzegawczy

Upadek ostrzegawczy – w geriatrii jest to upadek osoby starszej, zwiastujący wystąpienie poważnych powikłań zdrowotnych. U około 5% osób w podeszłym wieku upadek może być zwiastunem:
W przypadku złamania szyjki kości udowej odsetek ten wzrasta nawet do 15%.

</doc>
<doc id="649614" url="https://pl.wikipedia.org/wiki?curid=649614" title="Przedział wielowymiarowy">
Przedział wielowymiarowy

Przedział a. prostopadłościan wielowymiarowy – podzbiór przestrzeni afinicznej (bądź euklidesowej) będący odpowiednikiem przedziału na prostej. W przestrzeniach jedno- (prosta), dwu- (płaszczyzna) i trójwymiarowych nazywa się je czasami po prostu "odcinkami", "prostokątami" i "prostopadłościanami".
Definicja.
Niech formula_1 będą dowolnymi przedziałami w formula_2 Przedziałem formula_3-wymiarowym, lub krótko: przedziałem, przestrzeni formula_4 nazywa się zbiór postaci
Nic nie stoi na przeszkodzie, aby punkt traktować jako przedział formula_6-wymiarowy. W związku z tym można wyróżnić przedziały zdegenerowane, dla których formula_7 dla pewnego formula_8 w powyższej definicji jest punktem.
Często ze względów technicznych przyjmuje się, iż zbiór pusty również jest przedziałem wielowymiarowym dla formula_9 Przedziały wielowymiarowe złożone z przedziałów jednostkowych, zwykle formula_10 nazywa się czasem kostkami wielowymiarowymi.
Objętość.
Objętością formula_3-wymiarową, bądź krótko: objętością, przedziału formula_12 nazywa się iloczyn długości przedziałów jednowymiarowych, których iloczyn kartezjański jest rozpatrywanym przedziałem:
gdzie przez formula_14 rozumie się długość przedziału jednowymiarowego, zaś przez formula_15 – formula_3-wymiarowego; dla wygody indeks formula_3 bywa zwykle pomijany.
Konwencje.
Może się zdarzyć, że dla formula_18 przedział formula_19 może być zarazem nieograniczony, jak i zdegenerowany. Wówczas wartość iloczynu definiującego objętość jest wtedy nieokreślona, gdyż występują w nim czynniki formula_20 oraz formula_21 Przykładem może być prosta formula_22 na płaszczyźnie formula_23 która jest nieograniczona i zdegenerowana. Intuicja dotycząca prostej wskazuje, iż prosta nie ma dwuwymiarowej objętości (pola). Obserwacja ta uzasadnia szeroko stosowane równości
Powyższa umowa obowiązuje w całej teorii miary i całki Lebesgue’a. Symbol formula_20 należy odróżnić od stosowanych w pozostałych konwencjach działań arytmetycznych na liczbach nieskończonych symboli formula_26 oraz formula_27 (ostatni bywa czasem dla skrócenia zapisu zapisywany po prostu formula_20), które nie ulegają zmianie w stosunku do tych dotyczących granic funkcji.
Miara zewnętrzna.
Przyjmuje się także, że objętość zbioru pustego jest równa zeru. Ponieważ dla przedziałów formula_29 zawieranie formula_30 pociąga za sobą nierówność formula_31 to objętość jest monotoniczna. Założenie przeliczalnej podaddytywności objętości formula_14 sprawia, że staje się ona "miarą zewnętrzną". Stąd niedaleko już do określenia "miary zewnętrznej Lebesgue’a" wykorzystywanej przy konstrukcji miary Lebesgue’a, która służy wyznaczaniu ogólnej „objętości” podzbiorów formula_33

</doc>
<doc id="649615" url="https://pl.wikipedia.org/wiki?curid=649615" title="Dick Fosbury">
Dick Fosbury

Dick Fosbury, właśc. Richard Douglas Fosbury (ur. 6 marca 1947 w Portland w stanie Oregon, zm. 12 marca 2023 w Salt Lake City) – amerykański skoczek wzwyż, który zapoczątkował styl skakania zwany flopem Fosbury’ego. Styl ten polega na przeniesieniu ponad poprzeczkę najpierw głowy, a następnie wygięciu ciała do tyłu i przeskoczeniu poprzeczki w taki sposób, że znajduje się ona za plecami zawodnika.
Życiorys.
W 1968, stosując wynalezioną przez siebie technikę, zdobył złoty medal na igrzyskach olimpijskich w Meksyku. Jednocześnie wynikiem 2,24 m ustanowił nowy rekord olimpijski. Mimo sceptycznych reakcji sportowców, metoda przyjęła się i nadal jest stosowana.
Fosbury nigdy nie wygrał mistrzostw Stanów Zjednoczonych, ale zwyciężył w akademickich (NCAA) mistrzostwach USA w 1968 i 1969.
Na kanwie historii Fosbury’ego powstał teledysk Avicii "Broken Arrows".

</doc>
<doc id="649616" url="https://pl.wikipedia.org/wiki?curid=649616" title="Akcja pod Bezdanami">
Akcja pod Bezdanami

Akcja pod Bezdanami – atak na rosyjski pociąg pocztowy, który przewoził pieniądze z Królestwa Polskiego do Petersburga, przeprowadzony 26 września 1908 w Bezdanach przez grupę bojowców Organizacji Bojowej Polskiej Partii Socjalistycznej dowodzonych przez Józefa Piłsudskiego.
Historia.
W ataku wzięli udział bojowcy: Józef Piłsudski, Walery Sławek, Aleksander Prystor, Tomasz Arciszewski, Aleksander Damasty, Jerzy Sawa-Sawicki, Józef Kobiałko, Kazimierz Młynarski, Bronisław Gorgol, Włodzimierz Momentowicz, Aleksander Lutze-Birk, Edward Gibalski, Bertold Brajtenbach, Czesław Świrski, Jan Balaga, Jan Fijałkowski, Włodzimierz Hellmann. W przygotowaniach uczestniczyła Aleksandra Szczerbińska, przyszła żona Piłsudskiego, oraz Aleksandra Hellman, Cezaryna Kozakiewiczówna i Janina Prystorowa.
Atak miał miejsce na stacji Bezdany niedaleko Wilna. Bojowcy rzucili dwie bomby i opanowali wagon pocztowy, terroryzując pracującą tam obsługę telegrafu. Podczas akcji zabito jednego i raniono pięciu rosyjskich żołnierzy i pracowników pocztowych. Bojowcy nie ponieśli strat, przechwycone pieniądze zapakowali w worki i opuścili pociąg, po czym rozjechali się w różnych kierunkach. Zdobyto 200 812 rubli i 61 kopiejek, które przeznaczono na powstające w Galicji polskie organizacje wojskowe (Związek Walki Czynnej), posłużyło do spłaty długów organizacji oraz wsparcia uwięzionych towarzyszy i ich rodzin. Część trafiła do skarbu wojskowego, który posłużył później do utworzenia organizacji strzeleckich.
Po ataku władze rosyjskie przypadkowo aresztowały Jana Fijałkowskiego, a dzięki jego zeznaniom również udzielającego gościny bojowcom Ignacego Grabowskiego. W wyniku zeznań Fijałkowskiego oraz zdrajcy Edmunda Taranowicza, rozpoznano jako uczestnika ataku Czesława Świrskiego. Potem aresztowano Czesława Zakrzewskiego i Cezarynę Kozakiewiczównę. Świrski, Fijałkowski i Zakrzewski zostali skazani 9 września 1909 roku na karę śmierci, zaś Grabowski i Kozakiewiczówna na ciężkie roboty. Wskutek interwencji kary śmierci zostały zamienione na dożywotnią katorgę.
Akcja pod Bezdanami była jednym z najbardziej zuchwałych ataków (m.in. z akcją pod Rogowem) przeprowadzonych przez OB PPS. Co więcej, była to jedyna tego typu akcja, w której Józef Piłsudski wziął bezpośredni udział. Z uwagi na kilku uczestników (Józef Piłsudski, Walery Sławek, Aleksander Prystor i Tomasz Arciszewski), którzy w późniejszym czasie stanęli na czele polskiego rządu, niekiedy nazywana "akcją czterech premierów".

</doc>
<doc id="649617" url="https://pl.wikipedia.org/wiki?curid=649617" title="Inis Oírr">
Inis Oírr

Inis Oírr lub Inis Oirthir - "Wschodnia Wyspa", albo Inis Thiar "Tylna Wyspa" (ang. "Inisheer") jest najmniejszą (567 ha) i wysuniętą najdalej na wschód wyspą archipelagu Aran u zachodnich wybrzeży Irlandii.
Na wyspie znajduje się średniowieczny "Caislean Uí Bhriain" (Zamek O'Brien), postawiony w miejscu prehistorycznego fortu z VII wieku p.n.e, oraz kurhan z epoki brązu odkryty w 1885 roku po sztormie, który zmył z budowli zalegające na niej pokłady piasku. Na terenie wyspy znajdują się również ruiny kościoła "Teampall Caomhán" (X-XIV wiek) i świętej studni "Tobar Éinne", której patronem jest związany z wyspą Święty Endeusz. Wyspa, wśród miejscowej flory, posiada stosunkowo dużę liczbę endemitów.
Językiem irlandzkim nadal posługuje się na co dzień 262 mieszkańców Inisheer; na wyspę przyjeżdżają często studenci i uczniowie szkół z Galway, Limerick i innych miast, by uczyć się wśród miejscowych tego celtyckiego języka (Gaeltacht). Główną osadą Inis Oírr jest niewielka wieś Fromna.

</doc>
<doc id="649618" url="https://pl.wikipedia.org/wiki?curid=649618" title="Kąpiel perełkowa">
Kąpiel perełkowa

Kąpiel perełkowa – rodzaj zabiegu balneologicznego polegający na kąpieli w wodzie, do której wtłaczane jest powietrze pod ciśnieniem.
Charakterystyka.
Kąpiel wykonuje się na bazie wód leczniczych lub zwykłej wody gospodarczej o temperaturze 35–37 °C. Zabieg trwa 10–20 minut i podczas kuracji uzdrowiskowej przeciętnie wykonywany jest 2–3 razy w tygodniu. Przeprowadza się go w wannach ze specjalnym rusztem na dnie, przez który wtłaczane jest powietrze o ciśnieniu 2–4 at.
Zabieg ma działanie odprężające – poprawia samopoczucie i zmniejsza ryzyko zaburzeń krążeniowych. Zalecany jest m.in. przy nerwicach i ogólnym osłabieniu. 
Przeciwwskazania.
Przeciwwskazania w stosunku do kąpieli perełkowej są podobne jak dla czynnika termicznego i hydrostatycznego. Przy zastosowaniu wody leczniczej dotyczą dodatkowego działania i przeciwwskazania stosownie do danego rodzaju wody.

</doc>
<doc id="649619" url="https://pl.wikipedia.org/wiki?curid=649619" title="Nogoprządki">
Nogoprządki

Nogoprządki (Embiidina syn. Embioptera syn. Embiodea) – rząd owadów liczący około 300 gatunków.
Nogoprządki są owadami małymi lub średniej wielkości prowadzącymi nocny tryb życia. Wyraźny dymorfizm płciowy. Samce są drapieżne i najczęściej posiadają dwie pary skrzydeł. Samice są roślinożerne i bezskrzydłe. Owady obu płci mają gruczoły przędne na końcach przednich nóg.
Nogoprządki żyją pod korą drzew, na gałęziach, w ściółce. Budują rurkowate oprzędy w których rozwijają się larwy. U niektórych gatunków samica opiekuje się larwami. Rozwój trwa około 10 miesięcy i odbywa się z przeobrażeniem niezupełnym.
Nogoprządki żyją wyłącznie w strefie tropikalnej i subtropikalnej, w południowej Europie występuje tylko kilka gatunków.
W zapisie kopalnym znane od kredy.

</doc>
<doc id="649620" url="https://pl.wikipedia.org/wiki?curid=649620" title="Sialon">
Sialon

Sialon - jest to klasa materiałów zaliczanych do ceramiki stopowej, charakteryzujących się wysoką twardością 1800 HV, odpornością na ścieranie, stabilnością do temperatury 1900 °C i małą gęstością 3,3 g/cm³. Poprzez prasowanie w temperaturze 1700-1800 °C pod ciśnieniem 30 MPa otrzymuje się azotek krzemu, który ma wiązanie kowalencyjne.
Nazwa "sialon" pochodzi od angielskiego "Silicon Aluminium Oxynitride". Te materiały powstają w wyniku wysokotemperaturowej reakcji azotku krzemu z tlenkiem glinu.

</doc>
<doc id="649621" url="https://pl.wikipedia.org/wiki?curid=649621" title="Embioptera">
Embioptera



</doc>
<doc id="649622" url="https://pl.wikipedia.org/wiki?curid=649622" title="Władysław Sabowski">
Władysław Sabowski

Władysław Sabowski ps. "Kwiryn Anastazy", "Wołody Skiba", "Bolesław Bolesny", "Omikron" (ur. 29 marca 1837 w Warszawie, zm. 19 marca 1888 tamże) – polski poeta, pisarz, dramatopisarz, dziennikarz i tłumacz.
Urodził się w rodzinie urzędników. Absolwent budownictwa Szkoły Sztuk Pięknych w Warszawie. Współpracował z konspiracyjnymi pismami powstańczymi, był publicystą „Strażnicy” i redaktorem „Prawdy”. Referent prasowy Rządu Narodowego. Pod koniec powstania styczniowego wyemigrował. Redaktor „Ojczyzny”, w Brukseli od października roku 1864 wydawał pismo „Wytrwałość”. Mieszkał także we Francji. W 1869 powrócił do Polski i osiadł w Krakowie. Od roku 1873 pracował w redakcji „Kraju”. Założył dziennik „Kurier Krakowski” i dalej współpracował z wieloma pismami. W 1883 zamieszkał z powrotem w Warszawie. W latach 1884–1887 redaktor naczelny „Kuriera Warszawskiego”, następnie „Kuriera Codziennego”. Pochowany na cmentarzu Powązkowskim (kwatera 19-6-1).

</doc>
<doc id="649624" url="https://pl.wikipedia.org/wiki?curid=649624" title="Akcja w Bezdanach">
Akcja w Bezdanach



</doc>
<doc id="649626" url="https://pl.wikipedia.org/wiki?curid=649626" title="Chlorek cyny">
Chlorek cyny



</doc>
<doc id="649627" url="https://pl.wikipedia.org/wiki?curid=649627" title="Walerij Riumin">
Walerij Riumin

Walerij Wiktorowicz Riumin, ros. Валерий Викторович Рюмин (ur. 16 sierpnia 1939 w Komsomolsku nad Amurem, zm. 6 czerwca 2022) – radziecki inżynier i kosmonauta, Lotnik Kosmonauta ZSRR.
Po opuszczeniu oddziału kosmonautów.
Autor lub współautor licznych publikacji poświęconych astronautyce i książek: „Год вне Земли” (Rok poza Ziemią) – 1987 i „РКК Энергия им.С.П.Королева” (RKK Energia im. S.P. Korolowa) – 1996.
Loty załogowe.
Walerij Riumin po raz pierwszy wystartował w kosmos 9 października 1977. Był inżynierem pokładowym statku kosmicznego Sojuz 25, którym dowodził Władimir Kowalonok. Kosmonauci na pokładzie Saluta 6 mieli spędzić ponad 3 miesiące. Był to pierwszy lot załogowy w kierunku tej stacji kosmicznej. Dzień po starcie, 10 października Sojuz 25 trzykrotnie próbował przycumować do Saluta. Dochodziło do połączenia tych obiektów, ale załodze nie udało się jednak uzyskać hermetyczności połączenia. Z tego też powodu nie mogli przejść na pokład kompleksu orbitalnego. Lot musiał zostać przerwany. Po dwóch dobach – 11 października 1977 Sojuz 25 wylądował ponad 180 km od Celinogradu. Najbardziej prawdopodobną przyczyną niepowodzenia był niesprawny węzeł cumowniczy Sojuza 25, bowiem węzeł stacji był później wielokrotnie eksploatowany i tego typu problemy już nie wystąpiły.
25 lutego 1979 z kosmodromu Bajkonur wystartował w kosmos statek Sojuz 32. Na jego pokładzie znajdowała się dwuosobowa załoga: dowódca – Władimir Lachow oraz inżynier pokładowy – Walerij Riumin. 26 lutego statek połączył się ze stacją kosmiczną Salut 6. Kosmonauci, którzy stanowili trzecią stałą załogę stacji Salut 6 podczas swojej misji przyjęli i rozładowali trzy statki transportowe typu Progress (5, 6 i 7). W kwietniu do zespołu orbitalnego miała dotrzeć radziecko-bułgarska załoga Rukawisznikow – Iwanow, ale niesprawność głównego silnika Sojuza-33 spowodowało, że ich lot po dwóch dobach został przerwany. Do końca swojej misji do Saluta nie przycumował żaden statek załogowy. W czerwcu dotarł do niej bezzałogowy Sojuz 34, na pokładzie którego powrócili później na Ziemię. 15 sierpnia 1979 Lachow i Riumin pracowali poza Salutem przez 1 godzinę i 23 minuty. Kosmonauci odczepili od konstrukcji stacji antenę radioteleskopu KRT-10. Powrót z orbity nastąpił 19 sierpnia 1979. Kapsuła Sojuza 34 osiadła w odległości 170 kilometrów od Dżezkazganu. Misja trwała 175 dni i była w tamtym czasie rekordową.
9 kwietnia 1980 Walerij Riumin rozpoczął swój trzeci lot kosmiczny. Był inżynierem pokładowym statku Sojuz 35. Kosmonauci byli czwartą stałą załogą jaka pracowała na pokładzie stacji kosmicznej Salut 6. Wyprawą dowodził Leonid Popow. Początkowo w składzie załogi znajdował się Walentin Lebiediew, ale na dwa miesiące przed startem zamienił go właśnie W. Riumin. Dzień po starcie, 10 kwietnia, po pomyślnej operacji dokowania, obaj przeszli na pokład kompleksu orbitalnego. Podczas tej długotrwałej misji kosmonauci przyjęli i rozładowali trzy statki transportowe typu Progress (9, 10 i 11). Czterokrotnie odwiedzały ich inne załogi realizujące loty krótkotrwałe. W maju 1980 załoga radziecko-węgierska (Kubasow – Farkas). W czerwcu radziecka załoga Małyszew – Aksionow na nowym statku kosmicznym Sojuz T-2. W lipcu 1980 do Saluta dotarła radziecko-wietnamska załoga Gorbatko – Phạm Tuân a we wrześniu załoga radziecko-kubańska Romanienko – Tamayo Mendez. Popow i Riumin pozostali na stacji Salut 6 aż do 11 października 1980 ustanawiając wówczas światowy rekord przebywania człowieka w kosmosie – prawie 185 dni. Riumin został ponadto człowiekiem, który w sumie spędził najwięcej czasu w kosmosie – prawie 362 dni.
W dniach od 2 do 12 czerwca 1998 jako specjalista misji (MS-4) wziął udział w locie kosmicznym wahadłowca Discovery. Misją STS-91 dowodził Charles J. Precourt, prom pilotował Dominic L. Gorie a specjalistami misji byli: Franklin R. Chang-Díaz (MS-1), Wendy B. Lawrence (MS-2) i Janet L. Kavandi (MS-3).
Była to 9 i zarazem ostatnia misja amerykańskiego wahadłowca, której celem była stacja kosmiczna Mir. Zasadniczym celem tej wyprawy było zabranie z pokładu stacji orbitalnej amerykańskiego astronauty Andrew Thomasa, który kończył długotrwały lot na jej pokładzie. Załoga wahadłowca dostarczyła poza tym na Mira zaopatrzenie i materiały naukowe dla stałej załogi, która kontynuowała lot. W czasie lotu zrealizowano również eksperyment AMS-1 (Alpha Magnetic Spectrometer) – pomiary na orbicie strumienia cząstek naładowanych. Riumin był setnym kosmonautą jaki po raz pierwszy odwiedził stację kosmiczną Mir. Podczas pobytu na stacji miał okazję przekonać się naocznie w jakim stanie technicznym znajduje się Mir i czy możliwa jest jego dalsze eksploatacja. 12 czerwca 1998 Discovery pomyślnie wylądował w KSC na Przylądku Canaveral na Florydzie.

</doc>
<doc id="649629" url="https://pl.wikipedia.org/wiki?curid=649629" title="Bezżyłka plamista">
Bezżyłka plamista

Bezżyłka plamista ("Phyllodromica (Phyllodromica) maculata") – gatunek karaczana z rodziny zadomkowatych i podrodziny Ectobiinae.
Taksonomia.
Gatunek opisany został w 1781 roku przez Schrebera jako "Blatta maculata".
Opis.
Ciało brunatnoczarne, błyszczące, u samca długości od 6,5 do 7,4 mm, a u samicy od 6,5 do 7 mm. Przedplecze czarne z szerokim, jasnym obrzeżeniem. Pokrywy pozbawione gęstej siatki żyłek i czarnych plamek, żółtawe, u samca z czarnobrunatną plamą w dolnej części. U samca sięgają końca odwłoka, osiągając długość od 5,5 do 6 mm. U samicy są prosto ścięte i zaokrąglone, osiągając długość od 2,7 do 3,2 mm.
Rozprzestrzenienie.
Bezżyłka plamista występuje od Renu w Niemczech i Tyrolu w Austrii, przez Czechy, Słowację, Węgry po Polskę. Występowanie w Szwajcarii, Rumunii i na Ukrainie jest wątpliwe, chociaż starsze publikacje podają zasięg po południowo-zachodnią Ukrainę i Jugosławię.
W Polsce owady dorosłe występują od połowy maja do sierpnia na terenie całego kraju.

</doc>
<doc id="649630" url="https://pl.wikipedia.org/wiki?curid=649630" title="Phyllodromica maculata">
Phyllodromica maculata



</doc>
<doc id="649631" url="https://pl.wikipedia.org/wiki?curid=649631" title="Hololampra maculata">
Hololampra maculata



</doc>
<doc id="649632" url="https://pl.wikipedia.org/wiki?curid=649632" title="Pyrex">
Pyrex

Pyrex – znak towarowy firmy Corning Incorporated, często używany jako ogólna nazwa szkła borowo-krzemowego, zawierającego około 8% tlenku boru i 85% tlenku krzemu. Z pyrexu wyrabia się szkło laboratoryjne charakteryzujące się wysoką (ale mniejszą niż szkło kwarcowe, na przykład Vycor) odpornością na szok termiczny.
Po raz pierwszy został wyprodukowany w roku 1915.
Wykonano z niego, między innymi, zwierciadło starego 5-metrowego Teleskopu Hale w Obserwatorium Mount Palomar.
Skład pierwiastkowy.
54% tlen, 38% krzem, 4% bor, 3% sód, 1% glin, 0,3% potas

</doc>
<doc id="649634" url="https://pl.wikipedia.org/wiki?curid=649634" title="Chlorek kobaltu">
Chlorek kobaltu



</doc>
<doc id="649636" url="https://pl.wikipedia.org/wiki?curid=649636" title="Walenty Fiałek">
Walenty Fiałek

Walenty Fiałek (ur. 12 lutego 1852 w Chwarznie k. Kościerzyny, zm. 17 maja 1932 w Chełmnie) – drukarz, zecer, wydawca, bibliofil. 
Życiorys.
Jego ojciec był leśniczym w majątku rodziny Czarlińskich. Walenty ukończył jedynie ludową szkołę pruską w Zamku Kiszewskim. W 1868 rozpoczął naukę drukarstwa u Ignacego Danielewskiego w Chełmnie. W 1871 został zecerem, przeniósł się do Poznania, gdzie pracował w „Dzienniku Poznańskim”. W 1885 powrócił do Chełmna i założył drukarnię. 
W latach 1885–1919 we własnej drukarni nakładczej połączonej z księgarnią wydawał głównie literaturę popularną (ok. 150 tytułów w kilku milionach egzemplarzy), rozprowadzaną w zaborze pruskim, także wśród Polonii w Westfalii i USA. Od roku 1919 prowadził wyłącznie działalność wydawniczą. 
Zgromadził cenny, liczący kilkanaście tysięcy woluminów, zbiór druków i rękopisów. Dotyczyły one Pomorza Gdańskiego, Kaszub, Warmii, Mazur i Śląska. Wśród nich znajdują się rękopisy i autografy m.in. Floriana Ceynowy, Hieronima Derdowskiego, Józefa Chociszewskiego, Józefa Ignacego Kraszewskiego, Ignacego Łyskowskiego. Biblioteka ta po śmierci Fiałka włączona została jako depozyt do Biblioteki Towarzystwa Naukowego w Toruniu, a obecnie znajduje w Książnicy Miejskiej im. M. Kopernika w Toruniu.
W 1926 został mianowany honorowym obywatelem miasta Chełmna. 
Był mężem Marii z Neubauerów (1858–1944).
Zmarł 17 maja 1932 w Chełmnie. Pochowany na cmentarzu parafialnym przy ulicy Toruńskiej (sektor 1-21-5).
Upamiętnienie.
Jego imię nosi Miejska Biblioteka Publiczna w Chełmnie.
Jedna z ulic w Chełmnie została nazwana imieniem Walentego Fiałka.

</doc>
<doc id="649663" url="https://pl.wikipedia.org/wiki?curid=649663" title="Herb Ustki">
Herb Ustki

Herb Ustki – jeden z symboli miasta Ustka w postaci herbu.
Wygląd i symbolika.
Herb przedstawia w błękitnym polu tarczy żaglowiec trójmasztowy srebrny (z rozwiniętymi żaglami i o złotych pennantach na szczytach masztów), na falach o srebrnych grzywach. Poniżej, u podstawy tarczy, syrena ukoronowana złotą koroną, o złotych włosach i złotym (rybim) ogonie, z lewą ręką na biodrze, prawą – ujmująca dłonią rybę srebrną (łososia).
Herb symbolizuje trzy podstawowe źródła utrzymania mieszkańców nadmorskiej miejscowości:
Historia.
Herb został stworzony w 1922 roku przez miejscowego artystę, malarza Wilhelma Granzowa. 
Herb Ustki znajduje się na tarczy „Umierającego Wojownika” – rzeźby upamiętniającej 76 ustczan poległych w I wojnie światowej. Po wojnie legendę do herbu wymyślił kaszubski pisarz Franciszek Fenikowski.
W 2006 roku „odświeżono” herb miejski.
Legenda.
"Najbiedniejsza ustecka wdowa miała na imię Marusza Skoczkowa. Jej syn Gwido wypłynął na morze na okręcie żaglowym kupca Prospera, aby zarobić na utrzymanie matki i swoje. Długo nie wracał i biedna wdowa wypatrzyła oczy spoglądając w morską dal. Właściciel szkunera odmówił biednej wdowie wsparcia, ale ulitowała się nad nią Bryzga Rosowa. Codziennie przynosiła opuszczonej kobiecie łososia, a któregoś dnia rzekła: „Bryzgi Rosowej posłuchaj rady: jutro nim z morza brzask wstanie blady, przetrzyj źrenice rybią wątrobą. Mija niedola, szczęście przed tobą”."
"Kiedy Marusza wykonała polecenie tajemniczej mieszkanki fal, cudownie odzyskała wzrok, a z morskiego brzegu dostrzegła powracający szkuner „Wieloryb”, na pokładzie którego znajdował się jej syn Gwido."

</doc>
<doc id="649666" url="https://pl.wikipedia.org/wiki?curid=649666" title="Kwas δ-aminowalerianowy">
Kwas δ-aminowalerianowy

Kwas δ-aminowalerianowy, DAPA, kwas 5-aminopentanowy – organiczny związek chemiczny z grupy aminokwasów.

</doc>
<doc id="649669" url="https://pl.wikipedia.org/wiki?curid=649669" title="Władysław Siła-Nowicki">
Władysław Siła-Nowicki

Władysław Siła-Nowicki (ur. 22 czerwca 1913 w Warszawie, zm. 25 lutego 1994 tamże) – polski adwokat, działacz polityczny, uczestnik wojny obronnej Polski w 1939, żołnierz Armii Krajowej oraz Zrzeszenia „Wolność i Niezawisłość”, działacz opozycji antykomunistycznej w PRL, współpracownik KOR, sędzia Trybunału Stanu w latach 1992–1993, współtwórca i pierwszy prezes Chrześcijańsko-Demokratycznego Stronnictwa Pracy.
Życiorys.
W 1935 został absolwentem Wydziału Prawa Uniwersytetu Warszawskiego. Po studiach rozpoczął aplikację adwokacką pracując jednocześnie w Departamencie Wyznań Religijnych i Oświecenia Publicznego (1936–1939). 1 stycznia 1938 ukończył Szkołę Podchorążych Rezerwy Kawalerii w Grudziądzu (w stopniu podporucznika kawalerii).
Po agresji III Rzeszy na Polskę walczył jako oficer 6 pułku strzelców konnych. Po rozbiciu pułku 11 września postanowił wycofać się do Warszawy. Zorganizował grupę rozbitków, która brała udział w obronie starego Otwocka. 19 września został ciężko ranny w lewe przedramię.
Ostatecznie udało mu się przedostać do Warszawy, a następnie udał się do Beresteczka na terenie okupacji sowieckiej, gdzie 21 października wziął zaplanowany wcześniej ślub, po czym powrócił do Warszawy. Tutaj został żołnierzem Służby Zwycięstwu Polski, później ZWZ-AK (posługiwał się pseudonimem "Stefan"). W tym czasie działał w podziemnym Stronnictwie Pracy. W latach 1943–1944 dowodził drużyną Kedywu AK. Walczył także w powstaniu warszawskim.
Swą działalność w AK kontynuował w Zrzeszeniu „Wolność i Niezawisłość” w Lublinie, gdzie w latach 1945–1946 był także wiceprezesem zarządu wojewódzkiego Stronnictwa Pracy. Został aresztowany wraz z podkomendnymi 16 września 1947 w Nysie podczas próby ucieczki na Zachód. W czasie śledztwa był torturowany. Podczas niejawnej rozprawy 3 listopada 1948 w Wojskowym Sądzie Rejonowym w Warszawie, oprócz Władysława Siły-Nowickiego i mjr. Hieronima Dekutowskiego, na ławie oskarżonych zasiedli ich podkomendni: kpt. Stanisław Łukasik ps. „Ryś”, por. Jerzy Miatkowski ps. „Zawada” – adiutant, por. Roman Groński ps. „Żbik”, por. Edmund Tudruj ps. „Mundek”, por. Tadeusz Pelak ps. „Junak”, por. Arkadiusz Wasilewski ps. „Biały”. Wszystkich oskarżonych, w celu propagandowym i osobistego ich poniżenia, odziano w mundury Wehrmachtu. Zostali skazani na karę śmierci przez Wojskowy Sąd Rejonowy w Warszawie.
Trafił do celi dla „kaesowców”, gdzie przebywało wówczas ponad sto osób. Na przełomie stycznia i lutego 1949 podjęli oni próbę ucieczki – postanowili wywiercić dziurę w suficie i przez strych dostać się na dach jednopiętrowych zabudowań gospodarczych, a stamtąd zjechać na powiązanych prześcieradłach i zeskoczyć na chodnik przy ulicy Rakowieckiej. Kiedy do zrealizowania planu zostało ledwie kilkanaście dni, jeden z więźniów kryminalnych uznał, że akcja jest zbyt ryzykowna i wsypał uciekinierów, licząc na złagodzenie wyroku. Władysław Siła-Nowicki i Hieronim Dekutowski trafili na kilka dni do karceru, gdzie siedzieli nago, skuci w kajdany. Bolesław Bierut dzięki wstawiennictwu spowinowaconej z rodziną Nowickich Aldony Dzierżyńskiej, siostry Feliksa Dzierżyńskiego (dwaj bracia Dzierżyńskiego ożenili się z dwiema siostrami ojca Władysława Siły-Nowickiego), zamienił mu wyrok na dożywocie. Na pozostałych współoskarżonych w sprawie wykonano w dniu 7 marca 1949 karę śmierci w warszawskim więzieniu mokotowskim. Wyrok dożywocia odbywał w Warszawie, Rawiczu, Wronkach i Strzelcach Opolskich. Z więzienia wyszedł w wyniku amnestii 1 grudnia 1956. Został zrehabilitowany w 1957.
Po wyjściu z więzienia był obrońcą w procesach rehabilitacyjnych żołnierzy AK i WiN. Od 1961 działał w warszawskim Klubie Inteligencji Katolickiej. Był doradcą prawnym Episkopatu Polski. Był jednym z sygnatariuszy Listu 59.
Był obrońcą w procesach kryminalnych (m.in. tzw. sprawie połanieckiej) i politycznych m.in. KOR, KPN, a także członków „Solidarności” w okresie stanu wojennego (m.in. w procesie 21), bronił również Świadków Jehowy, w procesach za odmowę służby wojskowej. Od 1980 był doradcą NSZZ „Solidarność”. Od 1986, ze strony Episkopatu Polski, był członkiem Rady Konsultacyjnej przy Przewodniczącym Rady Państwa Polskiej Rzeczypospolitej Ludowej Wojciechu Jaruzelskim. Na jej forum domagał się wyjaśnienia okoliczności zbrodni katyńskiej. Wchodził w skład władz Chrześcijańsko-Demokratycznego Stronnictwa Pracy (w latach 1989–1992 prezes), które reaktywował w lutym 1989. Jego obie córki: Agnieszka Dąbrowska i Maria Nowicka-Marusczyk także były zaangażowane w działalność opozycyjną w okresie PRL.
W lutym 1989 wszedł w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego. Brał udział w obradach Okrągłego Stołu (od 6 lutego do 5 kwietnia 1989) po stronie koalicyjno-rządowej. W trakcie obrad wnioskował o uczczenie minutą ciszy zamordowanych w tym samym roku księży Stefana Niedzielaka i Stanisława Suchowolca (wypowiedź ta została ocenzurowana w relacji TVP). Pracował jako osoba niezależna w Zespole do Spraw Reform Politycznych. Jako kandydat niezależny brał udział w wyborach do Sejmu kontraktowego, przegrywając rywalizację w swoim okręgu z Jackiem Kuroniem. Zgłosił swą kandydaturę w wyborach prezydenckich w 1990, nie udało mu się jednak zebrać wymaganych 100 tys. podpisów. W wyborach parlamentarnych w 1991 bez powodzenia kandydował do Sejmu z listy Chrześcijańskiej Demokracji.
Został pochowany na cmentarzu Powązkowskim kwatera 195 rząd 5-6 kwatera 28-30.
Odznaczenia.
Zarządzeniami prezydenta RP z 11 listopada 1990 na uchodźstwie Ryszarda Kaczorowskiego został odznaczony Krzyżem Komandorskim Orderu Odrodzenia Polski. Pośmiertnie, postanowieniem prezydenta Lecha Kaczyńskiego z 28 sierpnia 2006 „za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej”, został odznaczony Krzyżem Wielkim Orderu Odrodzenia Polski, który został przekazany 1 września tego samego roku, w czasie uroczystości 26. rocznicy podpisania Porozumień Sierpniowych w Gdańsku.

</doc>
<doc id="649672" url="https://pl.wikipedia.org/wiki?curid=649672" title="Chlorek miedzi">
Chlorek miedzi



</doc>
<doc id="649675" url="https://pl.wikipedia.org/wiki?curid=649675" title="GoogleEarth">
GoogleEarth



</doc>
<doc id="649676" url="https://pl.wikipedia.org/wiki?curid=649676" title="Gazeta Wiejska dla Górnego Śląska">
Gazeta Wiejska dla Górnego Śląska

Gazeta Wiejska dla Górnego Śląska – tygodnik wychodzący w okresie od stycznia 1849 do września 1850 w Opolu, wydawany i redagowany przez Bernarda Bogedaina. Założony został w celu powstrzymania radykalizacji mas ludowych w okresie wiosny ludów. Odegrał pozytywną rolę w szerzeniu oświaty, m.in. agrarnej i administracyjno-prawnej, w podtrzymaniu czytelnictwa w języku polskim, zamieszczał popularne utwory literackie. „Gazeta” była redagowana we współczesnej polszczyźnie literackiej.

</doc>
<doc id="649677" url="https://pl.wikipedia.org/wiki?curid=649677" title="Rentistas">
Rentistas



</doc>
<doc id="649678" url="https://pl.wikipedia.org/wiki?curid=649678" title="Jukola">
Jukola

Jukola - jedne z najstarszych zawodów sztafetowych w biegu na orientację rozgrywane corocznie od 1949 roku w Finlandii. Każda sztafeta składa się z 7 mężczyzn, którzy zaczynają bieg sztafetowy zmianami nocnymi i kończą zmianami dziennymi (nad ranem). Od 1978 roku pod nazwą Venla równolegle organizowane są 4-zmianowe sztafety dla kobiet. 
Są to jedne z największych zawodów pod względem liczby uczestników, w 2005 roku wystartowało 1300 sztafet oraz 800 sztafet w damskim odpowiedniku - Venla. Kluby, które brały udział pochodziły z 25 krajów.
Nazwa zawodów pochodzi z fińskiej książki "Siedmiu braci" autorstwa Aleksisa Kivi.

</doc>
<doc id="649679" url="https://pl.wikipedia.org/wiki?curid=649679" title="Chlorek ołowiu">
Chlorek ołowiu



</doc>
<doc id="649683" url="https://pl.wikipedia.org/wiki?curid=649683" title="Michał Frencel">
Michał Frencel

Michał Frencel (także Brancel, ur. 2 lutego 1628 w Běčicach (niem. Pietzschwitz) koło Gödy, zm. 29 czerwca 1706 w Budestecach (niem. Großpostwitz)) – jeden z twórców górnołużyckiego języka literackiego, pastor.
Był ojcem Abrahama Frencla. W latach 1649–1651 studiował teologię w Lipsku, w latach 1662–1706 był proboszczem w Koselbruch i Budestecach.
Przełożył na język górnołużycki Nowy Testament (1706) korzystając z przekładów polskiego i czeskiego. Przekład ten ze zmodernizowaną ortografią i fonetyką wszedł w skład opublikowanej w roku 1728 pełnej Biblii w języku górnołużyckim.
Odstąpił od naśladowania ortografii niemieckiej, zbliżył zaś łużycką do polskiej, wprowadzając m.in. cż, dż. Był świadom wspólnoty języków słowiańskich.

</doc>
<doc id="649684" url="https://pl.wikipedia.org/wiki?curid=649684" title="Chlorek złota">
Chlorek złota



</doc>
<doc id="649686" url="https://pl.wikipedia.org/wiki?curid=649686" title="Jezioro Kiedrowickie">
Jezioro Kiedrowickie

Jezioro Kiedrowickie (kasz. "Czedrowsczé Jezoro") – jezioro wytopiskowe na Równinie Charzykowskiej (w regionie Kaszub zwanym Gochami) w powiecie bytowskim (województwo pomorskie). 
Powierzchnia całkowita: 104,1 ha

</doc>
<doc id="649687" url="https://pl.wikipedia.org/wiki?curid=649687" title="Jerzy Zwierkowski">
Jerzy Zwierkowski

Jerzy Anzelm Jarosław Zwierkowski (ur. 24 kwietnia 1873 w Drochlinie w dzisiejszym województwie śląskim, zm. 10 kwietnia 1932 w Casablance) – kontradmirał Marynarki Wojennej II Rzeczypospolitej, szef Biura Wojskowego Ligi Narodów w Warszawie i generalny pełnomocnik rządu do spraw Westerplatte. Podczas I wojny światowej dosłużył w siłach morskich Austro-Węgier do stopnia komandora porucznika na stanowisku dowódcy flotylli trałowców rzecznych. W Wojsku Polskim był także m.in. attaché wojskowym i morskim w Wielkiej Brytanii oraz zastępcą szefa Departamentu dla Spraw Morskich.
Wykształcenie.
Jerzy Anzelm Zwierkowski urodził się 24 kwietnia 1873 w majątku Drochlin, był synem Mścisława i Konstancji z domu Sucheckiej. Pochodził z rodziny ziemiańskiej. Uczęszczał do gimnazjów w Zurychu, następnie na politechnice w Zurychu i Wiedniu, a następnie kształcił się w Szkole Marynarki Handlowej w Trieście. Był również absolwentem prawa, które studiował w latach 1912–1914 na Uniwersytecie Fordham w Nowym Jorku. Posiadał znajomość języka angielskiego, francuskiego, niemieckiego, włoskiego i serbskiego.
Służba wojskowa w Austro-Węgrzech.
W 1893 ukończył Szkołę Aspirantów Morskich w Poli i rozpoczął służbę w cesarskiej i królewskiej Marynarce Wojennej jako oficer-mechanik. Od 25 października 1897 był zaokrętowany na prowizorycznym okręcie wieżowym SMS Habsburg, od 4 maja 1898 na SMS "Prinz Eugen" – okręcie flagowym II Dywizjonu Okrętów, od 20 sierpnia na prowizorycznym okręcie wieżowym SMS "Kaiser Max", a od 10 listopada tego roku pełnił obowiązki oficera w Korpusie Marynarzy (niem. "Matrosen-Corps").
Początkowo pływał na Oceanie Atlantyckim i Indyjskim w załogach okrętów różnych klas, m.in. na krążowniku lekkim „Novara” oraz pancernikach „Tegetthoff”, „Habsburg” i „Prinz Eugen”, a także okręcie wieżowym SMS Árpád (od 23 maja 1903). We wrześniu 1904 został skierowany na Oficerski Kurs Torpedowy. 31 grudnia 1905, po ukończeniu kursu, objął dowództwo łodzi torpedowej „XXVII”. 2 czerwca 1906 został dowódcą okrętu transportowego „Pola”, który wówczas znajdował się w I rezerwie. W grudniu tego roku został przeniesiony na okręt kazamatowy SMS "Erzherzog Albrecht", a w grudniu 1907 na kanonierkę torpedową SMS "Magnet". We wrześniu 1908 został dowódcą łodzi torpedowej SMS "Kigyo", a 9 stycznia 1909 objął dowództwo łodzi torpedowej SMS "Python".
Od 1906 był oficerem nawigatorem eskadry dużych okrętów nawodnych, z zaokrętowaniem na jednostkach „Huszar” i „Erzherzog Karl”. Pod koniec czynnej służby dowodził pełnomorskimi łodziami torpedowymi "Echse" (od września 1910) i "Kaiman" (od stycznia 1911). Z dniem 20 marca 1911 został urlopowany, a z dniem 1 maja 1912 przeniesiony w stan spoczynku.
Po wybuchu I wojny światowej otrzymał powołanie do służby czynnej i jako dowódca flotylli trałowców rzecznych kierował żeglugą na Wiśle. Niedługo potem objął funkcję dowódcy flotylli trałowej na Dunaju, a w 1917 wyznaczono go dowódcą flotylli jednostek przybrzeżnych w Trieście. Za akcję zaminowania, z własnej inicjatywy, wód Dolnego Dunaju za frontem rumuńskim w grudniu 1917 otrzymał Krzyż Rycerski Orderu Wojskowego Marii Teresy (promocja nr 180). Przez krótki czas w 1918 ponownie dowodził trałowcami na Dunaju i Morzu Czarnym, by pod koniec roku przejść w stan spoczynku i powrócić do Polski.
Podczas służby we flocie austro-węgierskiej awansował na kolejne stopnie wojskowe:
Służba wojskowa w Polsce.
Jeszcze w 1918 został przyjęty do Wojska Polskiego, zweryfikowany jako podpułkownik marynarki i wyznaczony do Biura Prac Kongresowych w Warszawie. 18 stycznia 1919 wyjechał do Paryża, gdzie pełnił funkcję rzeczoznawcy wojskowego i morskiego w Polskim Biurze Kongresowym, a od 1 sierpnia także delegata Wojska Polskiego przy Dowództwie Armii Sprzymierzonych. Doradzał Delegacji Polskiej na konferencję pokojową, w której działali m.in. pełnomocnik Ministerstwa Spraw Wojskowych, gen. por. Tadeusz Rozwadowski, ekspert wojskowy i morski gen. por. mar. Konstanty Biergiel i delegat Ministerstwa Spraw Wojskowych, gen. ppor. mar. Wacław Kłoczkowski.
Od 3 grudnia 1919 członek delegacji na konferencję pokojową w Wersalu, w 1920 pełnił obowiązki attaché wojskowego i morskiego w Wielkiej Brytanii. 16 marca 1920 został przeniesiony do rezerwy na własną prośbę. Jednak już 25 kwietnia wrócił do służby czynnej i 4 lipca otrzymał stanowisko szefa Sekcji Organizacyjnej w Departamencie dla Spraw Morskich w Warszawie. 13 lipca ponownie wyjechał do Paryża i wszedł w skład Komisji do Spraw Gdańska przy Delegacji Polskiej na Konferencję Ambasadorów, w ramach której, z upoważnienia przewodniczącego Józefa Wielowieyskiego, kierował podkomisją do spraw podziału majątku niemieckiego na terenie Wolnego Miasta Gdańska. W styczniu 1921 wyznaczono go zastępcą szefa Departamentu dla Spraw Morskich.
30 stycznia 1920 został zatwierdzony w stopniu generała podporucznika ze starszeństwem z 1 kwietnia 1920 i 2. lokatą w korpusie morskim, co wywołało niezadowolenie m.in. ówczesnego dowódcy Wybrzeża Morskiego Jerzego Świrskiego, który został zatwierdzony w stopniu pułkownika marynarki. Styczeń – marzec 1921 zastępca szefa Departamentu Spraw Morskich M.S.Wojsk. Od lutego 1921 do kwietnia 1922 uczestniczył w konferencjach Ligi Narodów w Paryżu i Barcelonie oraz w Kongresie Ligi Narodów w Genewie.
Następnie był asystentem szefa Sztabu Generalnego, gen. dyw. Władysława Sikorskiego i kierownikiem Referatu Spraw Gdańskich przy Sztabie Generalnym w Warszawie. 20 stycznia 1923 został szefem Biura Wojskowego Ligi Narodów przy Sztabie Generalnym w Warszawie, a od 16 maja 1924 sprawował jednocześnie funkcję generalnego pełnomocnika Kierownictwa Marynarki Wojennej rządu do spraw Westerplatte. Na początku maja 1925 został zwolniony go ze stanowiska szefa Biura Wojskowego, a pod koniec roku przestał być generalnym pełnomocnikiem na Westerplatte. Do momentu przejścia w stan spoczynku 30 kwietnia 1927 pozostawał w dyspozycji szefa Administracji Armii, spełniając różne misje dyplomatyczne. Odszedł z wojska wraz z grupą wielu oficerów Marynarki Wojennej, w której byli także wiceadm. Kazimierz Porębski, kontradm. Wacław Kłoczkowski i gen. bryg. Tadeusz Bobrowski. Zwierkowski twierdził, że w stan spoczynku przeniesiono go bezprawnie, fałszując jego rok urodzenia.
Podczas służby w polskiej Marynarce Wojennej zajmował się głównie sprawami Gdańska. Był autorem licznych publikacji i ekspertyz na ten temat, z których do najważniejszych można zaliczyć opracowania: „Wisła jako najkrótsza i najtańsza komunikacja państwa polskiego z Morzem Bałtyckim”, „O okrętach wojennych niemieckich dla floty polskiej”, „Memoriał w sprawie bandery marynarki handlowej w Gdańsku” oraz „Gdańsk jako port polski”.
Jako członek Zakonu Maltańskiego (w latach 1924-1930), był współautorem „Podręcznika Związku Polskich Kawalerów Maltańskich”.
Emerytura.
Będąc na emeryturze, mieszkał w Warszawie. Zajmował się heraldyką i historią. Odbył wiele podróży zagranicznych. We Francji wplątał się w aferę gospodarczą, związaną z drukowaniem dla Polski papierów wartościowych. Po ujawnieniu sprawy doznał załamania psychicznego i 10 czerwca 1932 popełnił samobójstwo w Casablance.

</doc>
<doc id="649689" url="https://pl.wikipedia.org/wiki?curid=649689" title="Gwiazdy (jezioro)">
Gwiazdy (jezioro)

Gwiazdy (Gwiazda) (kaszb. "Gwiôzdë", "Gwiôzda") – jezioro rynnowe położone na Pojezierzu Bytowskim w regionie Kaszub zwanym Gochami (powiat bytowski, województwo pomorskie). Z akwenu jeziora wypływa rzeka Gwiazda. Jezioro Gwiazda zajmuje powierzchnię 264 ha. Na jeziorze znajduje się wyspa.

</doc>
<doc id="649690" url="https://pl.wikipedia.org/wiki?curid=649690" title="Krzyżnik">
Krzyżnik

Krzyżnik (dawniej niem. "Kreuzberg", po 1945 r. również "Góra Krzyżatka") – góra ze szczytem na wysokości 701 m n.p.m. znajdująca się w Masywie Śnieżnika w Sudetach w pobliżu Stronia Śląskiego.
Geografia.
Góra stanowi ostatnie wzniesienie w grzbiecie odchodzącym na północny wschód od Żmijowca i kończącym się Krzyżnikiem w pobliżu Stronia Śląskiego. Pomiędzy Żmijowcem a Krzyżnikiem wznoszą się Rudka i Janowiec. Grzbiet ten rozdziela dwie doliny rzek: Morawki i Siennej Wody.
Geologia.
Krzyżnik zbudowany jest z łupków łyszczykowych, łupków amfibolitowo-hornblendowych, amfibolitów i gnejsów z wkładkami (soczewami) z wapieni krystalicznych (marmurów) serii strońskiej. W skałach na Krzyżniku można spotkać również granaty (drobne, bez wartości jubilerskiej), diopsyd oraz różne postacie kalcytu.
Eksploatacja marmuru.
Złoże na Krzyżniku to drobno- lub średnioziarniste marmury charakteryzujące się bardzo wysoką, sięgającą 90%, zawartością czystego węglanu wapnia oraz niską, poniżej 1% zawartością MgO. Część tutejszego złoża posiada brunatne lub szarawo-niebieskie wkładki łupków łyszczykowych. Złoże białych marmurów oceniane było na ok. 0,8 mln t. Wartość dekoracyjną białych marmurów porównywano do sławnych marmurów karraryjskich.
Złoża te znane były od dawna. Na zachodnim stoku od 1839 r. eksploatowane jest złoże marmuru nazywanego "Biała Marianna" od imienia Marianny Orańskiej, dawnej właścicielki okolicznych dóbr. Na szerszą skalę do eksploatacji przystąpiono jednak dopiero od 1920 r.
Po 1954 r. przystąpiono do eksploatacji na północny zachód od szczytu, ponad zabudowaniami wiejskiej części Stronia i drogą do Siennej. Kamień pozyskiwany stąd nazywany "Zielona Marianna" i "Różowa Marianna" posiada szaro-zielonkawe i różowe wtrącenia od minerałów kontaktowych i związków żelaza. Najnowsze wyrobisko założono później na południowy wschód od szczytu. Marmur z Krzyżnika przerabiały Strońskie Zakłady Kamienia Budowlanego w zakładach położonych u stóp góry na terenie wsi Stronie Wieś oraz w pobliskim Kletnie. Ze względu na silne spękanie produkowano najwięcej grysu, ale również płyty okładzinowe i bloki. Marmur z tego złoża dekorują m.in. reprezentacyjne gmachy w Warszawie: Pałac Kultury i Nauki, Sejm, Filharmonię Narodową, Teatr Wielki i Dworzec Centralny.
Obecnie kamieniołomy na Krzyżniku nie są eksploatowane.
Przyroda.
Tereny góry posiadają bogatą i różnorodną przyrodę, na którą składają się m.in.
Ze względu na wysokie walory na terenie nieczynnych kamieniołomów powołano użytek ekologiczny „Biała Marianna” o powierzchni 46 ha.
Jaskinie.
W stoku Krzyżnika odkryto trzy jaskinie, z czego do dzisiaj istnieje tylko jedna.
Historia.
Źródła historyczne podają, że szczyt Krzyżnika miał być miejscem kultu słowiańskiego Żywii, na którym odbywały się orgiastyczne obrzędy jeszcze w XVIII w. Nawet w XIX w. święcono tu kupalnockę. Z tych powodów w latach 1734–1735 u stóp góry wybudowano kaplicę pw. św. Onufrego, będącego m.in. patronem małżeństwa. Kaplicę wybudował Johann Olivier von Wallis za wstawiennictwem hr. Michaela Friedricha von Althanna, biskupa Vác (późniejszy wicekról Neapolu). Kaplica miała przeciwdziałać pogańskim obyczajom. Obecnie kaplica jest odrestaurowana. Na szczycie Krzyżnika do lat 80. XX w. stał stary drewniany krzyż z Chrystusem malowanym na blasze.
Góra była w latach 50. miejscem poszukiwań rud uranowych związanych z tajną radziecką kopalnią Kopaliny. Pozostała po nich pozioma sztolnia, długości około 50 m. wydrążona w północnym stoku. Obecnie jest częściowo zalana wodą i służy nietoperzom za miejsce zimowania.
W latach 70. w Stroniu Śląskim zamierzano ulokować dużą inwestycję nazywaną "Drugie Zakopane". Na stoku Krzyżnika wybudowano wyciąg orczykowy ulokowany na jego wschodnim stoku, o długości 620 m i różnicy wzniesień 63 m. Budowa była chybiona, ponieważ zimą śnieg utrzymuje się tu bardzo słabo z powodu silnych wiatrów. Po szumnym otwarciu, wyciąg funkcjonował zaledwie kilka sezonów, po czym go zamknięto, pozostawiając niszczejące urządzenia bez opieki na kilkanaście lat. Przy wyciągu w okresie letnim funkcjonowało pole namiotowe.
Turystyka.
Zboczem Krzyżnika prowadzi żółty szlak turystyczny prowadzący ze Stronia Śląskiego do Kletna i Jaskini Niedźwiedziej. Po pokonaniu dość ostrego podejścia, ze szlaku można oglądać szeroką panoramę na miasto i dolinę.
U stóp góry znajduje się niewielki zalew rekreacyjny w pobliżu Starej Morawy oraz efektowna tama suchego zbiornika. Po drugiej stronie góry na piargach kamieniołomu można zbierać okazy marmuru.
Obecnie na Krzyżniku powstaje wyciąg narciarski.

</doc>
<doc id="649694" url="https://pl.wikipedia.org/wiki?curid=649694" title="Metta">
Metta

Mettā (Pāli) lub Maitrī (Skt.) – oznacza bezwarunkową i nieprzywiązaną do konkretnych obiektów miłującą dobroć, kochającą życzliwość, miłowanie. Jest ona częścią dziesięciu paramit buddyjskiej szkoły theravada, a także pierwszą z Czterech Niezmierzoności. Praktyka mettā bhāvanā ("pielęgnowanie" mettā) jest popularną formą medytacji w buddyzmie, praktykowaną ze świadomym oddychaniem, która polega na koncentracji ukierunkowanej na rozwijanie współczucia.
Obiektem medytacji "mettā" jest praktyka miłującej dobroci (miłości bez przywiązania, miłości niewyłączającej) wobec wszystkich czujących istot. Praktykę zazwyczaj rozpoczyna się od kultywowania miłującej dobroci w stosunku do siebie samego (choć nie jest to w szczególny sposób wskazywane przez Buddę w sutrach), następnie pole uwagi rozciąga się na osoby bliskie sercu, przyjaciół, nauczycieli, znajomych i obcych ludzi, a w końcu na wrogów i nieprzyjaciół. Medytacja ta jest sposobem na wyciszenie rozproszonego emocjami umysłu, ponieważ jest lekarstwem na gniew. Osoba praktykująca medytację "mettā" nie będzie łatwo poddawała się wpływowi gniewu i szybko wygasi gniew, który zaczyna się pojawiać. Pochodną praktyki jest doświadczanie uczucia troski o innych oraz bezwarunkowej miłości.
Buddyści wierzą, że kto praktykuje medytację "mettā," stanie się bardziej pogodzony i spokojny, ponieważ nie będzie widział potrzeby żywienia do kogoś urazy czy doświadczania wrogości. Nauczyciele buddyjscy zalecają ją jako antidotum na bezsenność i koszmary. Rozwijając miłującą dobroć, praktykujący ćwiczy odważne, a zarazem łagodne podejście do niekomfortowo przeżywanych uczuć, co pomaga mu bez awersji wchodzić z nimi w kontakt. Takie podejście jest jednym z fundamentów udanej medytacji buddyjskiej, a doświadczane w taki sposób emocje służą praktykującemu w rozwijaniu oświeconej postawy. Nie są tłumione, nie są reaktywnie wyrażane w niekontrolowany sposób, nie są też poddawane racjonalnej analizie, lecz stają się przedmiotem praktyki. Efektem tego procesu jest coraz lepszy kontakt z uczuciami, które w odbiorze nie niosą już niebezpieczeństwa i dyskomfortu, ale uwrażliwiają i budzą nieustraszoność u przeżywającego. Stają się przysposobione i z czasem coraz częściej pełnią użyteczną, a nie kontrolującą czy zagrażającą rolę.
Również u ludzi przebywających w pobliżu osoby, która naprawdę urzeczywistnia jakości płynące z praktyki "mettā" zauważa się odczuwalne polepszenie samopoczucia i skłonność do radości. Promieniująca "mettā" przynosi innym miłość, pokój i radość.
Medytacja mettā: praktyka miłującej dobroci.
Mettā wyraża przyjaźń i zaniechanie agresji, jak również mocne życzenie szczęścia dla innych. Wyraża też mniej oczywiste lub bezpośrednie jakości, takie jak zdolność do okazywania cierpliwości, wrażliwości i poszanowania. Chociaż wspomina się o wielu postawach, "mettā" jest tak naprawdę pewną specyficzną formą miłości – dbającą o innych bez względu na osobiste korzyści i przez to podobną do miłości, jaką darzy się własnego rodzica lub własne dziecko.
Na poziomie konceptualnym ta energia jest trudna do opisania w kilku słowach, jednak wykonując praktykę "mettā," medytujący na głos lub w umyśle recytuje określone formuły celem wzbudzenia pewnego rodzaju bezgranicznego uczucia ciepła i serdeczności. Siła tego doznania nie zależy i nie jest ograniczona przynależnością do konkretnej rodziny, religii czy klasy społecznej. W rzeczy samej "mettā" jest zarówno postawą, jak i metodą, która pozwala wrodzonej każdemu szczodrobliwości i dobroci na wyrażanie się. W konsekwencji praktykujący odnajduje prawdziwe szczęście w szczęściu innych osób, a w rezultacie doświadcza podstawowej dobroci, zdolności kochania i życzliwości. Te ostatnie nie pochodzą od otoczenia, lecz mają źródło w godności osoby ludzkiej. Może to znacząco zmienić pogląd praktykującego na temat samego siebie i na jego relacje z innymi.
Sześć stopni.
Pełne instrukcje dla teorii i praktyki "mettā bhāvanā" są dostępne w skryptach buddyjskich "Visuddhimagga" („Ścieżka do czystości”), Rozdział IX.
Sześć stopni medytacji mettā bhāvanā, które są najczęściej dostępne i stosowane dotyczy kultywowania miłującej dobroci w stosunku do:
W przypadku punktu 2. należy unikać wybierania kogoś, kto jest dla nas seksualnie atrakcyjny lub kogoś znacznie młodszego bądź starszego od siebie, a także osób martwych. W przypadku punktu 3. należy wybrać kogoś, z kim mamy styczność niemalże codziennie, lecz kto nie wzbudza w nas silnych pozytywnych lub negatywnych emocji. W przypadku punktu 4. tradycyjnie wybiera się „wroga”, lecz unikając osoby, która właśnie zrujnowała życie praktykującego, chyba że jest się doskonale ugruntowanym w praktyce uważności. W przypadku punktu 5. należy traktować wszystkich na równi, jako w tym samym stopniu zasługujących na miłującą dobroć.
Sutra Dobroci.
Uznaje się, że medytacja mettā wywodzi się ze słów Buddy ("Karaniya Metta Sutta" /„Sutra Dobroci”/, Khp 9, Sn 1:8.):

</doc>
<doc id="649695" url="https://pl.wikipedia.org/wiki?curid=649695" title="Mettā">
Mettā



</doc>
<doc id="649697" url="https://pl.wikipedia.org/wiki?curid=649697" title="Jan Kopałka">
Jan Kopałka

Jan Kopałka ps. "Antek", "Antek z Woli", "Żar", "Hanka" (ur. 10 maja 1914 r. w Warszawie, zm. 8 lipca 1999 r. w Łodzi) – harcmistrz, sierżant podchorąży Armii Krajowej, komendant Hufca „Wola” Grup Szturmowych.
Wczesne lata.
Urodził się w rodzinie handlowca Adama Kopałki i Stanisławy z Grzybowskich. Uczęszczał do Publicznej Szkoły Powszechnej nr 23, a później Męskiego Gimnazjum i Liceum im. Tomasza Niklewskiego. Aby móc uczyć się w prywatnym gimnazjum i liceum pracował m.in. jako kasjer w Totalizatorze Towarzystwa Wyścigów Konnych na Polu Mokotowskim. Od 1934 r. był studentem Politechniki Warszawskiej na Wydziale Chemii.
W 1930 roku został harcerzem 7. Warszawskiej Drużyny Harcerskiej im. gen. Karola Kniaziewicza. Trzy lata później był już drużynowym 7. WDH. Po ukończeniu kursu instruktorskiego mianowany na podharcmistrza. Przeszedł kurs drugiego stopnia przysposobienia wojskowego. W 1939 r. został wykluczony ze Związku Harcerstwa Polskiego za złożenie stopnia harcerskiego w proteście przeciwko praktykom naczelnika harcerzy harcmistrza Zbigniewa Trylskiego.
II wojna światowa.
Wrzesień 1939.
We wrześniu 1939 r. po apelu pułkownika Romana Umiastowskiego opuścił Warszawę wraz z 7. Warszawską Drużyną Harcerską w składzie batalionu harcerskiego. Po dotarciu do Mińska Mazowieckiego i otrzymaniu pozwolenia, powrócił z harcerzami do bombardowanej stolicy. Włączył się do obrony miasta w ramach Pogotowia Harcerzy.
Konspiracja.
Od 1940 r. w strukturach Szarych Szeregów w Okręgu Północ Warszawskiej Chorągwi. W latach 1941–1942 brał udział w turnusie tajnej podchorążówki Agricola. Do 1942 r. był komendantem hufca na Woli. Od 3 listopada tego samego roku, po reorganizacji Warszawskiej Chorągwi, pełnił funkcję komendanta Hufca Wola Grup Szturmowych. Brał udział w kursie szkoleniowym Wielkiej Dywersji oraz kursie minerskim "Filtry". W 1943 r. po utworzeniu batalionu „Zośka”, pełnił w nim funkcję dowódcy II plutonu 1. kompanii Felek. Po akcji Wilanów został jednak odwołany z dowództwa II plutonu.
W czerwcu 1944 r. został wysłany do Łowicza, by odnowić działalność roju "Łoza". Był dowódcą udanej akcji uwolnienia aresztowanych żołnierzy Grup Szturmowych z rąk UB i NKWD.
Lata powojenne.
Od 1945 r. mieszkał w Łodzi. Pracował w wielu zawodach i w różnych zakładach, uzyskał tytuł magistra inżyniera chemii. Wykładał na Politechnice Łódzkiej, przez resztę swojej kariery zawodowej uczył chemii w łódzkim Technikum Chemicznym na ul. Tamka.
Honorowy obywatel miasta Łowicz.

</doc>
<doc id="649698" url="https://pl.wikipedia.org/wiki?curid=649698" title="Maitrī">
Maitrī



</doc>
<doc id="649700" url="https://pl.wikipedia.org/wiki?curid=649700" title="Jezioro Wiejskie">
Jezioro Wiejskie

Jezioro Wiejskie (kasz. "Wiejsczé Jezoro") – jezioro rynnowe położone na Równinie Charzykowskiej w regionie Kaszub zwanym Gochami (powiat bytowski, województwo pomorskie).
Dane morfometryczne.
Powierzchnia zwierciadła wody według różnych źródeł wynosi od 155,0 ha do 166,0 ha. do ha.
Zwierciadło wody położone jest na wysokości 161,4 m n.p.m. lub 161,3 m n.p.m. Średnia głębokość jeziora wynosi 5,5 m, natomiast głębokość maksymalna 9,2 m.
W oparciu o badania przeprowadzone w 2003 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wiejskie". W różnych publikacjach i na mapach topograficznych jezioro to występuje pod nazwą "Łąckie".

</doc>
<doc id="649702" url="https://pl.wikipedia.org/wiki?curid=649702" title="Han Gaozu">
Han Gaozu

 
Han Gaozu, Liu Bang (; zm. 195 p.n.e.) – chiński cesarz, założyciel dynastii Han, panujący w latach 202–195 p.n.e.
Liu Bang, szerzej znany pod imieniem Gaozu, urodził się w chłopskiej rodzinie na terenie dzisiejszego Xuzhou. Kiedy w 209 p.n.e. wybuchła rebelia Chen Shenga przeciwko dynastii Qin, został on jednym z wielu powstańczych dowódców. Walcząc pod przywództwem Xiang Yu, Liu Bangowi udało się zająć rdzenne terytoria państwa Qin, wbrew jednak wcześniejszym obietnicom nie otrzymał ich jako swoje królestwo ("Wang", 王), lecz w 206 p.n.e. musiał się zadowolić skromniejszym królestwem Han z centrum w Hanzhongu. Liu Bang nie zaakceptował tej sytuacji i niezwłocznie wystąpił przeciwko Xiang Yu, zajmując należne mu według niego terytoria. W trakcie czteroletniej walki z Xiang Yu Liu Bang poniósł liczne klęski, opierając się jednak na dawnych ziemiach Qin oraz pomocy zdolnych doradców i dowódców, takich jak Xiao He i Han Xin, udało mu się stopniowo przeciągnąć na swoją stronę wszystkich innych królów Chin oraz w 202 p.n.e. ostatecznie pokonać przeciwnika. W tym samym roku Liu Bang przyjął tytuł cesarza, a następnie podzielił Chiny na bezpośrednio podlegającą mu część zachodnią oraz dziesięć wasalnych królestw. W następnych latach kolejno wybuchały bunty ustanowionych przez niego królów, tak że do końca jego panowania wszyscy z wyjątkiem jednego zostali zastąpieni przez jego krewnych. W zakresie polityki zagranicznej Liu Bang został pokonany przez władcę Xiongnu Maoduna i zawarł z nim pokój, ofiarowując mu rękę chińskiej księżniczki i trybut.
Walka z Qin.
Liu Bang urodził się w chłopskiej rodzinie w mieście Feng (dzis. powiat Feng w Xuzhou) w powiecie ("xian", 縣) Pei (dzis. powiat Pei w Xuzhou). Sima Qian w jego biografii w Zapiskach historyka opisuje wiele okoliczności, które zgodnie z chińskimi wierzeniami miały wskazywać na jego cesarskie przeznaczenie. Miał on być poczęty przez smoka, mieć smoczy nos i smok miał unosić się nad nim, gdy był pijany. Na lewym udzie miał mieć siedemdziesiąt dwie czarne kropki (liczba symboliczna), a jego przyszłą cesarską godność miały potwierdzać też jego rysy twarzy oraz horoskopy i szereg znaków. Za dynastii Qin Liu Bang piastował podrzędny urząd naczelnika gminy ("tingzhang", 亭長). Kiedy otrzymał rozkaz odstawienia skazańców na roboty, część z nich uciekła i by uniknąć za to kary, Liu Bang rozpoczął życie przywódcy lokalnej bandy. Kiedy w 209 p.n.e. wybuchła rebelia Chen Shenga, znający od dawna Liu Banga urzędnicy powiatu Pei, Xiao He i Cao Shen, wezwali go do objęcia w nim władzy. Dowodzący wówczas już kilkusetosobowym oddziałem Liu Bang zabił naczelnika powiatu ("zhangxian", 长縣) i przyjął tytuł księcia Pei ("Peigong", 沛公). Wywodzący się z Pei Xiao He, Cao Shen oraz Fan Kuai mieli pozostać najwierniejszymi współpracownikami Liu Banga. 
Po kilku miesiącach walk z oddziałami Qin w czwartym miesiącu 208 p.n.e. Liu Bang przyłączył się do armii Xiang Lianga, którą następnie po jego śmierci przejął jego bratanek Xiang Yu. Nowo kreowany przez Xiang Lianga król Chu, Huai (209–206 p.n.e.) ("Chu Huai Wang", 楚懷王), wysłał Liu Banga, by ten zdobył serce państwa Qin, region Guanzhong. Wybierając mniej uczęszczane górskie przejście, w ósmym miesiącu 207 p.n.e. Liu Bangowi udało się wykonać zadanie i pokonać wojska Qin. W tym czasie w Qin toczyła się wewnętrzna walka o władzę pomiędzy kanclerzem ("Chengxiang", 丞相) Zhao Gao a rodem panującym, co osłabiało siły państwa w decydującym momencie. Z walki tej ostatecznie wyszedł zwycięsko król Ziying, który zdecydował się poddać Liu Bangowi w dziesiątym miesiącu 207 p.n.e. Liu Bang zachował Ziyinga przy życiu i nie pozwolił na grabież ludności. Zgodnie z poczynionymi jeszcze przed 208 p.n.e. ustaleniami pierwszy z przywódców rebelii, który zajmie Guanzhong, miał zostać jego królem. Król Huai uznał prawa Liu Banga do Guanzhongu, jednak Xiang Yu, który w międzyczasie pokonał siły Qin w decydującej bitwie pod Julu, postanowił to zignorować i wkroczył do regionu pod koniec 206 p.n.e., zabijając Zyinga i jego rodzinę, paląc Xianyang i bezczeszcząc mauzoleum Pierwszego Cesarza (221–210 p.n.e.). Liu Bang, który miał kilkakrotnie słabszą armię, ocalał tylko dlatego, że za radą swojego doradcy Zhang Lianga osobiście prosił chcącego go zaatakować Xiang Yu o łaskę. Xiang Yu zaakceptował jego prośbę, po czym przyznał Liu Bangowi część dawnych ziem Qin, z centrum w regionie Hanzhong, nad którym ten miał sprawować władzę jako król Han ("Han Wang", 漢王).
Walka z Xiang Yu.
W sumie zwycięski Xiang Yu utworzył na terenie Chin osiemnaście królestw, przy czym on sam przybrał tytuł Króla Hegemona Zachodniego Chu ("Xi Chu Bawang", 西楚霸王), podkreślając w ten sposób swój status przywódcy nowo powstałej konfederacji. By móc przyjąć ten tytuł wcześniej Xiang Yu mianował króla Huai Prawym Cesarzem ("Yidi", 義帝), jednak jednocześnie pozbawił go jakiejkolwiek realnej władzy, wysyłając go do prowincjonalnego miasta i ostatecznie zabił go w dziesiątym miesiącu 206 p.n.e. Wkrótce dawni dowódcy Xiang Yu, Tian Rong, Chen Yu i Peng Yue, niezadowoleni z tego, że nie otrzymali królestwa, podnieśli przeciwko niemu rebelię w północnych Chinach, co Liu Bang niezwłocznie wykorzystał do zaatakowania w piątym miesiącu 206 p.n.e. trzech dawnych dowódców Qin, Zhang Hana, Sima Xina i Dong Yi, którzy panowali teraz w Guanzhongu. Pokonując ich, Liu Bang ustanowił własne rządy na dawnym terytorium Qin. Ołtarze poświęcone Qin zostały obalone i ustawiono nowe ołtarze, poświęcone ziemi, w imieniu dynastii Han. Jednocześnie Liu Bang zaakceptował religijne praktyki Qin, czcząc te same siły ("Di", 帝) co jego królowie oraz tak samo jak oni wybierając jako symbole dynastii kolor czarny i wodę. Zabójstwo Cesarza Prawego dostarczyło Liu Bangowi "idealnego pretekstu do podjęcia się pokonania Xiang Yu; mógł on twierdzić, że karze królobójcę" i "niezwłocznie wysłał on apel do innych królów, by przyłączyli się do sprawiedliwej sprawy". 
Liu Bang próbował wykorzystać obecność Xiang Yu na północy, atakując jego stolicę w Pengchengu (w pobliżu dzis. Xuzhou), jednak w 205 p.n.e. on sam został oblężony i pokonany w bitwie, tak że w końcu udało mu się uciec tylko z nielicznymi jeźdźcami. Rodzina Liu Banga wpadła wówczas w ręce Xiang Yu, a jego sojusznicy opuścili go. Liu Bangowi udało się odbudować swoją armię głównie dzięki wysiłkom Xiao He, który sprawnie zarządzał Guanzhongiem i bezustannie dostarczał nowych rekrutów i zaopatrzenia. To także Xiao He polecił Liu Bangowi Han Xina, który został naczelnym dowódcą wojsk przyszłego cesarza. Teraz Han Xin zdobył ważne terytoria w centralnych Chinach, umożliwiając Liu Bangowi zajęcie miasta Xingyang, które leżało w strategicznym punkcie w którym Huang He skręcała na północny wschód w kierunku morza. Przez ponad rok wojska Liu Banga i Xiang Yu stały naprzeciwko siebie, lecz w końcu w 204 p.n.e. temu ostatniemu udało się odciąć przeciwnika od dostaw żywności i Liu Bang ponownie uciekł z zacieśniającego się okrążenia tylko z nielicznymi kawalerzystami. Pomimo tego pozycja Xiang Yu wcale nie była pewna, w szczególności dlatego, że Han Xin zdołał podbić większość wschodnich Chin. W 203 p.n.e. obie strony zawarły układ, zgodnie z którym Liu Bang miał rządzić zachodem Chin, a Xiang Yu wschodem, przy czym temu pierwszemu zwrócono jego rodzinę. Liu Bangowi, który był lepszym politykiem, stopniowo udało się przeciągnąć na swą stronę wszystkich ustanowionych przez Xiang Yu królów i szybko zerwał on to porozumienie. W 202 p.n.e. Xiang Yu został oblężony przez siły sprzymierzeńców pod Gaixia (dzis. powiat Lingbi w Suzhou) i ostatecznie zginął śmiercią samobójczą.
Cesarstwo.
W drugim miesiącu 202 p.n.e. Liu Bang proklamował się cesarzem. Jego pierwszą stolicą był Luoyang, jednak szybko przeniósł ją do Chang’anu (dzis. Xi’an), leżącego blisko dawnej stolicy Qin. Pierwsze lata panowania Liu Banga to powolne podnoszenie się ze zniszczeń wojny domowej. By ułatwić ten proces ogłoszono generalną amnestię oraz demobilizację wojsk. Ludziom, którzy w trakcie wojny popadli w niewolę zwrócono wolność. Obniżono szereg podatków i ciężarów oraz zachęcano ludzi wygnanych ze swoich domów przez wojnę do powrotu. Byłym żołnierzom przydzielano ziemię, którą mieli zagospodarować. Kanclerz nowej dynastii, Xiao He, w 200 p.n.e. skompilował nowy kodeks prawa ("Jiuzhang lü", 九章律), dodając do sześciu rozdziałów kodeksu Qin trzy nowe rozdziały; ponadto istniały dwa rozdziały dotyczące spraw proceduralnych.
Liu Bang panował w sposób bezpośredni w zachodnich Chinach, które na wzór państwa Qin zostały podzielone na trzynaście komanderii ("jun", 郡) i okręg centralny. Pozostałe terytorium cesarstwa zgodnie z tradycjami wywodzącymi się z okresu Zhou zostało podzielone na dziesięć wasalnych królestw. Nowi królowie, wywodzący się ze zasłużonych zwolenników Liu Banga, szybko zaczęli się buntować i do 196 p.n.e. wszyscy z wyjątkiem jednego, Wu Rui, zostali zastąpieni przez synów lub braci cesarza. W wyniku doświadczeń walk z buntownikami Liu Bang miał wraz ze swoimi najbardziej zaufanymi zwolennikami wspólnie przyrzec, iż jeśli ktokolwiek spoza rodziny cesarskiej zostanie lub sam ogłosi się królem wszyscy pozostali go zaatakują.
Największym zewnętrznym zagrożeniem dla ówczesnych Chin byli Xiongnu, którzy w trakcie wojny domowej pod wodzą Maoduna (209–174 p.n.e.) odbudowali swoją potęgę. W pierwszych latach dynastii Han Xiongnu stali się schronieniem dla przeciwników Liu Banga, w tym tak prominentnych jak król Han Liu Xin, król Yan Lu Wan oraz kanclerz królestwa Dai Chen Xi. Przejście Liu Xina na stronę Xiongnu w 201 p.n.e. stało się bezpośrednim powodem zaatakowania ich przez Liu Banga w następnym roku. Wyprawa zakończyła się jednak klęską - Liu Bang z trudem wyrwał się z okrążenia Xiongnu. W rezultacie nie mogąc pokonać Xiongnu w 198 p.n.e. Chińczycy weszli z nimi w system dynastycznych mariaży połączonych z trybutem, nazywany przez nich "pokój i koligacja" ("heqin", 和親). Na południu w 196 p.n.e. Liu Bang uznał tytuł królewski Zhao Tuo (207 - 137 p.n.e.), założyciela państwa Nanyue.
Praktyka panowania Liu Banga była zgodna z teoriami legistów. Cesarz, osoba wywodząca się z nizin społecznych, pogardzał uczonymi. Zgodnie z tradycją zirytowany ciągłym cytowaniem przez konfucjanistę Lu Jia "Księgi Pieśni" i "Księgi Dokumentów" Liu Bang miał powiedzieć, że zdobył cesarstwo na koniu i nie potrzebuje studiować konfucjańskich klasyków. Lu Jia miał odpowiedzieć, że z konia nie da się cesarstwem rządzić i uświadomić cesarzowi konieczność przestrzegania obyczajów ("li", 禮) i stosowania się do zasady humanitarności ("ren", 仁) w rządzeniu krajem.
Podczas kampanii przeciwko królowi Huainanu Ying Bu Liu Bang został zraniony przez strzałę i ostatecznie zmarł w związku z odniesioną raną w czwartym miesiącu 195 p.n.e. Cesarzową Liu Banga była Lü Zhi, która urodziła mu syna Liu Yinga (późniejszy cesarz Han Huidi). Liu Bang chciał by następcą tronu został Ruyi, jego syn urodzony mu przez Damę Qi, jednak sprzeciw Lü Zhi i niektórych z jego ministrów uniemożliwił mu to. Na łożu śmierci Liu Bang powierzył troskę o cesarstwo Xiao He, Chen Pingowi i Zhou Bo. Po śmierci Liu Bangowi nadano imię świątynne Gaodi, oraz imię pośmiertne Taizu, w tradycyjnej historiografii chińskiej stał się on jednak znany pod imieniem Gaozu (Najwyższy Przodek), powstałym z połączenia pierwszej sylaby imienia pośmiertnego z pierwszą sylabą imienia świątynnego.

</doc>
<doc id="649704" url="https://pl.wikipedia.org/wiki?curid=649704" title="Lotniskowiec eskortowy">
Lotniskowiec eskortowy

Lotniskowiec eskortowy – jednostka pływająca, stosunkowo niewielki lotniskowiec z okresu II wojny światowej. Okręty tego typu używane były przez Marynarkę Wojenną Stanów Zjednoczonych i Królewską Marynarkę Wojenną. Na teatrze działań na Atlantyku były zazwyczaj używane do eskortowania konwojów i walki z okrętami podwodnymi, na Pacyfiku służyły zazwyczaj w czasie operacji desantowych, zapewniając wsparcie lotnicze jednostkom lądowym, a także do transportu samolotów ze Stanów Zjednoczonych na lotniska położone bliżej linii frontu.
II wojna światowa.
Historia.
Pierwszym lotniskowcem eskortowym był angielski HMS „Audacity”, który powstał po przebudowie zdobycznego niemieckiego frachtowca MV "Hannover" w 1941, drugim HMS „Activity”, w późniejszym czasie, bazując na „Activity”, zaprojektowano pierwsze amerykańskie lotniskowce eskortowe, począwszy od USS „Long Island”.
W służbie amerykańskiej okręty tego typu otrzymały początkowo oznaczenie "auxiliary aircraft escort vessels" – ACV (pomocnicze eskortowe okręty lotnicze), następnie "auxiliary aircraft carrier" – CVA (pomocnicze lotniskowce) i ostatecznie "escort aircraft carrier" – CVE (lotniskowce eskortowe), ten ostatni akronim, CVE, miał według załóg tych okrętów znaczyć Combustible, Vulnerable, and Expendable, czyli „Łatwopalne, delikatne i przeznaczone na straty”. Potocznie nazywane były "jeep carriers" i "baby flattops".
Opis konstrukcji.
Długość typowego lotniskowca eskortowego wynosiła ok. 150 m, trochę więcej niż połowę długości typowego „lotniskowca floty” z tego okresu (ok. 270 – 300 m), a wyporność „eskortowców” wynosiła około 1/3 wyporności ich większych braci – typowo 8000 ton w porównaniu z 30000 ton. Znajdujący się pod pokładem hangar lotniczy mieścił 24 do 30 samolotów, myśliwców i bombowców tworzących „dywizjon łączony” – w porównaniu, lotniskowce typu "Essex" mieściły ponad 100 samolotów zorganizowanych w osobne dywizjony myśliwskie, bombowe i torpedowo-bombowe.
Do obsługi lotniskowców eskortowych potrzebna była załoga około 2/3 mniejsza niż załoga normalnych lotniskowców, ale w porównaniu z innymi okrętami załogi „jeep carriers” były znacznie większe i na pokładach tego typu okrętów przejęto zwyczaje „prawdziwych” lotniskowców – oprócz tradycyjnej mesy na ich pokładzie znajdował się jeszcze czynny 24 godziny na dobę „snack bar”, w którym można było kupić różnego typu lekkie przekąski, papierosy, a także kilka rodzajów lodów. W różnych punktach okrętu umieszczono także automaty z chipsami, orzeszkami itp.
Budowane w Stanach Zjednoczonych dla Royal Navy okręty różniły się nieco od modeli dla floty amerykańskiej – np. nie było na nich maszyn do robienia lodów, jako że było to postrzegane przez Admiralicję brytyjską jako niepotrzebny luksus, brakowało na nich także maszyn do prania, które instalowano na okrętach amerykańskich, ponieważ w marynarce angielskiej każdy marynarz miał prać swoje ubrania ręcznie. Inne modyfikacje polegały na całkowicie zamkniętej konstrukcji hangaru, jako że okręty te operowały zazwyczaj na terenie Północnego Atlantyku, eskortując konwoje arktyczne.
Użycie bojowe.
Pierwsze lotniskowce eskortowe powstały na zamówienie Royal Navy i stanowiły część floty przeznaczonej do eskortowania konwojów na trasach północnego Atlantyku. Część została zakupiona przez rząd brytyjski, część została wypożyczona flocie angielskiej na podstawie umowy Lend-Lease. W roli eskortowej samoloty z tych okrętów używane były do patrolowania przestrzeni powietrznej wokół konwoju, odstraszania czy zestrzeliwania niemieckich samolotów zwiadowczych oraz do patroli przeciwko okrętom podwodnym. Służyły także jako transportowce lotnicze, przewożąc samoloty ze Stanów Zjednoczonych do Anglii, w tej roli mogły przewozić dwukrotnie więcej samolotów niż zazwyczaj, gdyż samoloty były także ustawiane na pokładzie lotniczym.
Po Brytyjczykach także Amerykanie przekonali się do wysokiej użyteczności tego typu okrętów: startujące z nich samoloty współpracujące z płynącymi w osłonie konwoju niszczycielami znakomicie się uzupełniały, „polując” na niemieckie okręty podwodne. Jeden z amerykańskich lotniskowców eskortowych dowodzony przez kapitana Daniela Gallery’ego odegrał zasadniczą rolę w zdobyciu niemieckiego U-Boota U-505 u wybrzeży Afryki Północnej w 1944.
Na teatrze działań na Pacyfiku, gdzie zagrożenie atakami okrętów podwodnych nieprzyjaciela było znacznie mniejsze, lotniskowce eskortowe były używane zazwyczaj do zadań taktycznych, takich jak osłona powietrzna desantów czy konwojów. Czasami służyły także jako „zapasowe” lotniskowce eskortujące większe lotniskowce floty – w czasie, gdy ich „większy brat” był zajęty przygotowywaniem samolotów do ataku, mniejszy lotniskowiec eskortowy zapewniał jego osłonę powietrzną i służył jako zapasowy pas startowy dla znajdujących się jeszcze w powietrzu samolotów z większego lotniskowca. Używano ich także jako okrętów transportowych przewożących samoloty lub części zamienne ze Stanów Zjednoczonych na odległe wyspy.
Najwspanialszą kartą w historii działań lotniskowców eskortowych była bitwa koło wyspy Samar, kiedy to trzy grupy lotniskowców eskortowych dowodzone przez Cliftona Sprague’a skutecznie nawiązały walkę ze znacznie potężniejszą flotą japońską i zmusiły ją do odwrotu.
Łącznie w okresie II wojny światowej zbudowano 130 lotniskowców eskortowych, sześć z nich to przebudowane w stoczniach brytyjskich statki handlowe (HMS „Nairana”, HMS „Campania”, HMS „Activity”, HMS „Pretoria Castle”, HMS „Vindex” i HMS „Audacity”), pozostałe 124 lotniskowce zostały zbudowane w stoczniach amerykańskich. Pierwsze z nich powstały podobnie jak lotniskowce brytyjskie po przebudowaniu frachtowców (czy w przypadku typu "Sangmom" po modernizacji zbiornikowców), późniejsze konstrukcje powstały w oparciu o kadłuby nieskończonych jeszcze statków typu "Liberty".
Okres powojenny.
Po 1945 pojawiło się wiele rewolucyjnych technologii, które pociągnęły za sobą daleko idące zmiany zarówno w taktyce użycia okrętów, jak i w samym sposobie ich budowania. Wprowadzenie śmigłowców oznaczało, że wyposażone w nie fregaty mogły przejąć część zadań (patrole przeciwko okrętom podwodnym) dotychczas wykonywanych przez lotniskowce eskortowe, wejście do służby kierowanych pocisków przeciwlotniczych zmniejszyło zapotrzebowanie na stałą osłonę lotniczą, a nowe technologie lotnicze (silnik odrzutowy i tankowanie w locie) spowodowały, że lotniskowce eskortowe przestały być już potrzebne w roli „zapasowych lotnisk”. W rezultacie typ „Commencement Bay” był ostatnim wybudowanym typem lotniskowców eskortowych, a powstałe wcześniej okręty tego typu zostały bardzo szybko wycofane ze służby.
W początkowym okresie wojny wietnamskiej kilka lotniskowców eskortowych zostało ponownie wprowadzonych do służby na krótki okres w roli „pomocniczych transportowców lotniczych” ("air transport auxiliary" – AKV) przewożących samoloty ze Stanów Zjednoczonych do baz południowowietnamskich, ale pozostały w służbie niecałe dwa lata, aż do czasu, kiedy wszystkie główne typy samolotów amerykańskich zostały wyposażone w urządzenia do tankowania w powietrzu, co przedłużyło ich zasięg na tyle, że mogły bez międzylądowania pokonać dystans z Ameryki do lotnisk położonych bliżej Wietnamu.
Ostatnim rozdziałem w historii lotniskowców eskortowych były dwie adaptacje tych okrętów do nowych zadań, które okazały się na tyle udane, że na podstawie zdobytych w ten sposób doświadczeń powstały dwie nowe klasy okrętów.
W 1955 USS „Thetis Bay” (CVE-90) został przebudowany z lotniskowca na „helikopterowiec” CVHA-1 ("helicopter carrier"), przewoził on śmigłowce używane do osłony atakujących żołnierzy w pierwszej fazie operacji desantowych. W późniejszym okresie „Thetis Bay” został przebudowany na okręt desantowy ("amphibious assault ship") (LHP-6). Okręt został wycofany ze służby w 1964, ale doświadczenia zdobyte w czasie przebudowy i eksploatacji tego okrętu wpłynęły w znaczny sposób na powstanie używanej do czasów dzisiejszych klasy okrętów.
Innym nowatorskim pomysłem było przebudowanie USS „Gilbert Island” (CVE-107) – pod zmienioną nazwą USS „Anapolis” na pokładzie tego okrętu wzniesiono 24 maszty radiowe i w czasie wojny wietnamskiej służył on jako „pływająca stacja przekaźnikowa” przekazująca sygnały radiowe pomiędzy Stanami Zjednoczonymi a Wietnamem. Okręt został wycofany ze służby w 1976, ale na jego podstawie powstała amerykańska klasa okrętów „okręty dowodzenia desantem” ("amphibious command ship") – okręty dowodzenia typu "Blue Ridge".
Do czasów dzisiejszych nie przetrwał żaden lotniskowiec eskortowy ani lotniskowiec lekki. Ostatni lotniskowiec eskortowy USS „Gilbert Islands” (CVE-107) został sprzedany na złom w 1976, a ostatni lotniskowiec lekki USS „Cabot” został zezłomowany w 2002 po trwającym przez dekadę boju o zachowaniu go jako okręt muzealny.

</doc>
<doc id="649706" url="https://pl.wikipedia.org/wiki?curid=649706" title="Gaozu">
Gaozu



</doc>
<doc id="649708" url="https://pl.wikipedia.org/wiki?curid=649708" title="Biennale w Łodzi">
Biennale w Łodzi



</doc>
<doc id="649716" url="https://pl.wikipedia.org/wiki?curid=649716" title="Krzysztof Szczerbiński">
Krzysztof Szczerbiński

Krzysztof Plewako-Szczerbiński (ur. 9 stycznia 1978 w Katowicach) – polski aktor teatralny, serialowy i dubbingowy.
W 2000 roku ukończył Akademię Teatralną w Warszawie.

</doc>
<doc id="649720" url="https://pl.wikipedia.org/wiki?curid=649720" title="Wing IDE">
Wing IDE

Wing IDE – komercyjne zintegrowane środowisko programistyczne (IDE) dla języka Python.
Wersje.
Wing IDE dostępne jest w trzech wersjach:

</doc>
<doc id="649728" url="https://pl.wikipedia.org/wiki?curid=649728" title="Indiana University Press">
Indiana University Press

Indiana University Press, IU Press – amerykańskie wydawnictwo uniwersyteckie Uniwersytetu Indiany w Bloomington, w stanie Indiana, założone w 1950.
Jest to drugie co do wielkości wydawnictwo uniwersyteckie wśród publicznych uniwersytetów w USA pod względem ilości wydawanych tytułów, jak i gromadzonych zarobków. Rocznie wydaje ponad 170 książek, w dodatku do 21 czasopism naukowych. Utrzymuje katalog ok. 1800 pozycji.
Indiana University Press głównie wydaje teksty o Afroamerykanach, Afryce, Azji, Bliskim Wschodzie, slawistyce, starożytności, zagadnieniach kulturowych, zagadnieniach żydowskich, jak i antropologii, bioetyce, filantropii, o filmie, filozofii, folklorystyce, historii, gender studies, muzyce, paleontologii, semiotyce i religii.
Indiana University Press również wydaje teksty na tematy regionalne.

</doc>
<doc id="649729" url="https://pl.wikipedia.org/wiki?curid=649729" title="Stroma (góra)">
Stroma (góra)

Stroma (niem. "Riemer Koppe", inna nazwa: "Lesień") – góra ze szczytem na wysokości 1167 m n.p.m. znajdująca się w północnym ramieniu Masywu Śnieżnika, w Sudetach, w pobliżu Kletna. Opada stromo w kierunku zachodnim i północnym do doliny Kleśnicy.
Geologia i przyroda.
Szczyt i wschodnie zbocza Stromej zbudowane są z gnejsów śnieżnickich, natomiast zachodnie zbocza z łupków łyszczykowych, w których znajdują się soczewy wapieni krystalicznych (marmurów), kwarcytów oraz amfibolitów. W jej wnętrzu znajduje się atrakcyjna turystycznie Jaskinia Niedźwiedzia udostępniona do zwiedzania. Na szczycie Stromej znajdują się skałki i usypiska głazów.
Masyw Stromej, oprócz części szczytowej, prawie w całości porośnięty jest lasem świerkowym regla dolnego. Zachodnie i północno-zachodnie zbocza Stromej obejmuje rezerwat przyrody Jaskinia Niedźwiedzia, w którym występuje ciekawa roślinność wapieniolubna, fragmenty lasu bukowego oraz dobrze zachowane i bogate zbiorowisko licznych gatunków roślin alpejskich i karpackich.
Szlaki turystyczne.
Przez masyw Stromej i w jej rejonie przebiegają następujące szlaki turystyczne:

</doc>
<doc id="649730" url="https://pl.wikipedia.org/wiki?curid=649730" title="Buer">
Buer

Buer – w tradycji okultystycznej, demon drugiego rzędu, przywódca (prezydent) piekła. Rozporządza 50 legionami duchów. W "Sztuce Goecji" jest dziesiątym, a w "Pseudomonarchii Daemonum" siódmym duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z rtęci.
Jest nauczycielem filozofii natury, filozofii moralnej, logiki, a także zielarstwa i botaniki. Potrafi przywrócić zdrowie chorym.
Ukazuje się pod postacią strzelca, w czasie gdy słońce znajduje się w tym znaku zodiaku. Posiada głowę lwa oraz pięć koźlich nóg, które pozwalają mu poruszać się w każdym kierunku. Jest również bardzo atrakcyjny.
W kulturze popularnej.
W grach:
W literaturze:
W muzyce:
Inne:

</doc>
<doc id="649731" url="https://pl.wikipedia.org/wiki?curid=649731" title="Physkos">
Physkos



</doc>
<doc id="649732" url="https://pl.wikipedia.org/wiki?curid=649732" title="Fiskos">
Fiskos



</doc>
<doc id="649733" url="https://pl.wikipedia.org/wiki?curid=649733" title="Ewokacja (okultyzm)">
Ewokacja (okultyzm)

Ewokacja (łac. "evocatio"; z łac. "evocare" = „wywołać”) – w magii i okultyzmie, przywoływanie lub wywoływanie zewnętrznej istoty (ducha, demona itd.) do zewnętrznej manifestacji. W przeciwieństwie do inwokacji, osoba wykonująca rytuał nigdy nie dopuszcza ewokowanej siły do wnętrza własnej świadomości ani do magicznego okręgu.
W innym znaczeniu ewokacja może oznaczać wizję czegoś (np. zjawiska), uprzytamnianie lub wspomnienie, np. wywołanie wspomnień, skojarzeń, wizji, przedstawienie sobie jakiegoś pojęcia itp.

</doc>
<doc id="649734" url="https://pl.wikipedia.org/wiki?curid=649734" title="Święty Onufry">
Święty Onufry

Święty Onufry "Onuphrius" – żyjący na początku IV wieku święty Kościoła katolickiego i Cerkwi prawosławnej, pustelnik. Według apokryfów był synem perskiego władcy. Miejscem jego zamieszkania i działalności były tereny dzisiejszego Egiptu (Pustynia Tebaidzka).
Żywot świętego spisany został na podstawie relacji innego mnicha świętego Pafnucego, który podczas poszukiwania miejsca pustelniczego spotkał nagiego starca zarośniętego długą brodą. Tym starcem miał się okazać św. Onufry, który spędził na pustyni 60 lat, a którego co niedzielę odwiedzał anioł z komunią świętą. Onufry skonał na rękach św. Pafnucego 12 czerwca, jednak dokładna data śmierci świętego nie jest znana. Według relacji Pafnucego ten eremita dorastał we wspólnocie w Hermapolis. Wzorując się na takich ascetach jak Jan Chrzciciel czy Eliasz, żył samotnie na pustkowiu w okryciu z liści, żywiąc się owocami i ziołami.
Na wizerunkach przedstawiany jest zazwyczaj jako starzec z długimi, białymi włosami i brodą sięgającą aż do ziemi oraz przepaską z gałęzi i liści, czasem "ubrany" tylko w płaszcz z własnych długich włosów. Był orędownikiem w sprawach wyboru małżonka i posiadania potomstwa.
Kult świętego Onufrego rozprzestrzenił się głównie na Wschodzie, wybudowano dwie świątynie pod jego wezwaniem w Konstantynopolu oraz później jedną w Rzymie. Relikwie świętego znajdują się w Sutéra, na Sycylii. Złożone są wraz z relikwiami św. Paulina, także pustelnika wczesnochrześcijańskiego.
Święty Onufry był czczony na Ziemi Kłodzkiej. Poświęcono mu m.in. kaplice w Stroniu Śląskim (zbudowana w XVIII w., zrujnowana w l. 70. XX w., odbudowana w 2015 r.) i w Pisarach oraz figurę koło kaplicy św. Antoniego w Gorzanowie.
Czczony jest także na Podlasiu, w Jabłecznej, gdzie znajduje się monaster.
Na górze Chełm Beskidu Średniego w gminie Stryszów, znajduje się kamienna figura przedstawiająca świętego Onufrego. Tablica informacyjna datuje ją na XVI lub XVII wiek.
Wspomina się także drugiego św. Onufrego. Ten znany jest jako Hunfrid z Prüm, z zakonu benedyktynów. Papież Mikołaj I ustanowił go biskupem w Thérouanne. Wspomina się go 8 marca.
Prawosławne monastyry św. Onufrego istniały również w Birczy (pierwsza wzmianka z 1422, obecnie nieistniejący), Posadzie Rybotyckiej (pierwsza wzmianka w 1367), Perehińsku koło Kołomyi (pierwsza wzmianka z 1400).
Wspomnienie liturgiczne świętego Onufrego od XVI wieku, przypada za sprawą wpisu Baroniuszana 12 czerwca.

</doc>
<doc id="649735" url="https://pl.wikipedia.org/wiki?curid=649735" title="Louis Camille Maillard">
Louis Camille Maillard

Louis Camille Maillard (ur. 4 lutego 1878, zm. 12 maja 1936) – francuski chemik i lekarz.
Zobacz też: Reakcja Maillarda

</doc>
<doc id="649736" url="https://pl.wikipedia.org/wiki?curid=649736" title="Louis-Camille Maillard">
Louis-Camille Maillard



</doc>
<doc id="649738" url="https://pl.wikipedia.org/wiki?curid=649738" title="Podział administracyjny Bułgarii">
Podział administracyjny Bułgarii



</doc>
<doc id="649743" url="https://pl.wikipedia.org/wiki?curid=649743" title="Majdum">
Majdum

Meidum (Mejdum, Medum, Madum) – miejscowość w Egipcie na południe od Sakkary i Dahszur.
Znajduje się tu południowa część nekropoli memfickiej z piramidą władcy starożytnego Egiptu Snofru, ojca Cheopsa z IV dynastii (XXVII/XXVI w. p.n.e.), o kształcie ściętej wieży.
W pobliżu piramidy Snofru stoją dwie grupy mastab członków jego rodziny i możnych z końca III i początku IV dynastii, w tym Rahotepa i Nofret, Nefermaat i Atet oraz wielka mastaba nr 17 (M17) o podstawie 52 × 140 m należąca do nieznanego właściciela, najprawdopodobniej jednego z synów Snofru nieznanego z imienia. Pierwsza grupa mastab leży u stóp piramidy, druga – 700 m na północ.
Stąd pochodzi słynne malowidło „Gęsi z Meidum”, odnalezione w mastabie Nefermaat przez Augusta Mariette’a w 1871 r. i eksponowane obecnie w Muzeum Egipskim w Kairze. Uznawane jest od początku za jedno z arcydzieł malarstwa starożytnego Egiptu.
Natomiast w mastabie Rahotepa, syna Snofru i kapłana Re w Heliopolis, zostały znalezione bardzo realistyczne, pełne życia posągi Rahotepa oraz jego żony Nofret, świadczące o wysokim kunszcie rzeźbiarzy egipskich tego okresu. Obecnie również one są eksponowane w Muzeum Egipskim w Kairze.

</doc>
<doc id="649744" url="https://pl.wikipedia.org/wiki?curid=649744" title="Stefan Bidziński (zm. 1704)">
Stefan Bidziński (zm. 1704)

Stefan Bidziński herbu Janina (ur. ok. 1630, zm. 1 lutego 1704) – wojewoda sandomierski od 1697 roku, kasztelan sandomierski w latach 1685–1697, strażnik wielki koronny w latach 1668–1696, podstoli sandomierski w 1659 roku, pułkownik, skalski, starosta żarnowiecki w 1676 roku.
Życiorys.
Syn Jana i Zuzanny z Chyckich.
Uczył się w gimnazjum kalwińskim w Bełżycach w 1640 roku. Pochodził z Bidzin, był ich dziedzicem. 3 października 1655, podczas bitwy pod Wojniczem, uratował życie hetmanowi Stanisławowi Lanckorońskiemu. W 1662 r. jako porucznik dowodził niewielkim oddziałem, mającym ochraniać żywiecczyznę przed rabunkami, jakich dopuszczali się nieopłacani żołnierze tzw. „Związku Święconego”. Został jednak wkrótce stamtąd odwołany uniwersałem królewskim, jako że sam postępował gorzej od „Związkowych” i „..."dosyć szkody i uciemiężenia w poddanych uczynił"”. W 1664 roku podczas wojny z carem, wyprawił się aż pod Moskwę. W roku 1668 został strażnikiem wielkim koronnym oraz pułkownikiem. Potem walczył z Turkami. Ceniono go wysoko i powierzano mu najtrudniejsze zadania. W 1671 brał udział w Bitwie pod Kalnikiem i Bitwie pod Bracławiem.
Elektor Jana III Sobieskiego z województwa sandomierskiego w 1674 roku. Był jednym z najbliższych współpracowników Jana III Sobieskiego. W swych mowach sejmowych zagrzewał do starcia zbrojnego z paraliżującą rządy ("liberum veto"), a nawet działania zbrojne (Święta Liga), opozycją.
Wziął udział w wyprawie na czambuły tatarskie, podczas której w zwycięskiej bitwie pod Komarnem dowodził jedną z dwóch grup wojsk hetmana Sobieskiego. W bitwie pod Chocimiem spadł z koniem z naddniestrzańskiej skarpy, lecz przeżył. Poseł na sejm koronacyjny 1676 roku. Poseł sejmiku opatowsakiego na sejm 1677 roku. Był posłem na sejm 1678/1679 roku.
Na wyprawę wiedeńską wystawił chorągiew pancerną i wołoską oraz regiment dragonii. Pod Parkanami wdał się w niefortunną, przegraną bitwę. Był kandydatem na urząd hetmana. W 1685 r. otrzymał urząd kasztelana sandomierskiego, a w 1697 r. otrzymał urząd wojewody sandomierskiego.
Poseł sejmiku województwa sandomierskiego na sejm konwokacyjny 1696 roku. Był elektorem Augusta II Mocnego w 1697 roku z województwa sandomierskiego.
Cieszył się powszechnym szacunkiem. Ofiarował 100 000 zł na wykup jeńców z niewoli. Ufundował szpital oraz klasztor reformatów w Pińczowie. Po konwersji z kalwinizmu na katolicyzm stał się jego gorliwym wyznawcą, zwalczając swoich dawnych współwyznawców. Był towarzyszem broni i przyjacielem Wespazjana Kochowskiego.
Był właścicielem Bidzin w powiecie sandomierskim i Januszowic w powiecie wiślickim.

</doc>
<doc id="649745" url="https://pl.wikipedia.org/wiki?curid=649745" title="Piramida w Meidum">
Piramida w Meidum

Piramida w Meidum – piramida w miejscowości Meidum w Egipcie, na południe od Sakkary i Dahszur. Była pierwszą piramidą z gładkimi stokami.
Historia i rozmiary.
Budowa tej piramidy została rozpoczęta przez Huniego, a dokończona przez jego domniemanego syna Snofru. Pierwotnie wybudowano ją jako piramidę schodkową o 7 stopniach. Rdzeniem piramidy była konstrukcja w kształcie wieży, stanowiąca jednocześnie jej siódmy stopień nachylony pod kątem 75°. Do wieży tej następnie dobudowano sześć grubych warstw, kolejno coraz niższych, stanowiących kolejne stopnie piramidy nachylone pod tym samym kątem co rdzeń. Całość konstrukcji została oblicowana wapieniem z Tura. Zaraz po ukończeniu wersji siedmiostopniowej rozpoczęto rozbudowę do wersji ośmiostopniowej. Jej wysokość wstępnie wynosiła 85 m, a długość boku – 120,8 m. Przebudowa powiększyła ją do wysokości 92,5 m, a długość boku sięgnęła 144,3 m. Ta rozbudowana konstrukcja również otrzymała oblicowanie z wapienia z Tura. Przebudowa miała miejsce między 29. a 33. rokiem panowania Snofru. Kolejna przebudowa, polegająca na wypełnieniu załamań stopni nadała jej kształt ostrosłupa o kącie nachylenia 51,5°. Całość również została oblicowana wapieniem z Tura. Ciekawym szczegółem architektonicznym piramidy w Meidum jest to, że dolne wypełnienie stopni oraz oblicowanie posadowiono na platformie, wykonanej z podsypki z ubitego, suchego piasku oraz położonych na niej bloków kamiennych. Platformę tę wykonano zapewne dla zniwelowania terenu potrzebnego do budowy piramidy. Do czasów współczesnych zachowała się spora część konstrukcji naziemnej piramidy – resztki stopnia trzeciego i czwartego piramidy siedmiostopniowej oraz całości stopnia piątego i szóstego i fragmenty stopnia siódmego piramidy ośmiostopniowej, a także zachowane w dobrym stanie dolne fragmenty piramidy ostrosłupowej wraz z oblicowaniem i platformą, na której cała piramida została zbudowana.
Sam władca nie został pochowany w tej piramidzie, tylko w Czerwonej Piramidzie w Dahszur, która została wybudowana m.in. dzięki doświadczeniom zebranym przy budowie lub przebudowie piramidy w Meidum.
Wnętrze.
Wejście do piramidy umieszczone jest na wysokości 15 m na ścianie północnej. Prowadzi od niego w dół korytarz o długości ok. 58 m, opadający w głąb piramidy i podłoża pod kątem 28°. Korytarz ten kończy się poziomym odcinkiem o długości ok. 9,5 m. W pobliżu załamania korytarza zstępującego i początku odcinka poziomego, w podłodze korytarza znajduje się niewielkie zagłębienie, a w ścianach i suficie wyżłobione bruzdy. Dalej, w bocznych ścianach poziomego odcinka, po obu jego stronach, znajdują się dwie nisze o wymiarach 2,6 m x 1,2 m, prawdopodobne miejsca dla bloków kamiennych, które niegdyś miały służyć jako blokady wejścia do komory grobowej. W końcu poziomego odcinka, w jego suficie widnieje otwór pionowego szybu, prowadzącego do komory grobowej, łączącego się z nią w jej północno-wschodnim narożniku. Podłoga komory grobowej o wymiarach 5,9 m (oś pn. – pd.) x 2,65 m została wykuta w skale macierzystej, a jej część górna została wbudowana w masyw piramidy. Całość komory wykonana została z wapienia, zarówno ściany jak i strop. Strop komory grobowej jest stropem wspornikowym, wykonanym z siedmiu warstw kamiennych płyt, wspartych na ścianach wschodniej i zachodniej. W chwili odkrycia piramidy w komorze grobowej nie znaleziono sarkofagu ani żadnych jego fragmentów.
Zespół grobowy.
Zespół piramidy miał kształt prawie kwadratowy. Świątynia Dolna była połączona z małą Świątynią Górną rampą o długości 210 m i szerokości 3 m, której pozostałości można jeszcze oglądać. Po przejściu przez kaplicę Świątyni Górnej zygzakowatym korytarzem, mającym formę hieroglifu oznaczającego „przechodzić, pokonywać”, wchodzi się na małe podwórko, gdzie wznoszą się dwie pozbawione inskrypcji stele o wysokości 4,2 m. Stąd też można się wspiąć do wejścia do piramidy.

</doc>
<doc id="649748" url="https://pl.wikipedia.org/wiki?curid=649748" title="Serge Gainsbourg">
Serge Gainsbourg

Serge Gainsbourg, //, właściwie Lucien Ginsburg (ur. 2 kwietnia 1928 w Paryżu, zm. 2 marca 1991 tamże) – francuski bard, kompozytor i filmowiec, którego album "Histoire de Melody Nelson" został okrzyknięty poematem symfonicznym epoki pop.
Gainsbourg tworzył jazz, rock and roll, reggae, nawet rap. Komponował muzykę do filmów, reżyserował, grywał niewielkie role. Inspirował się m.in. muzyką Fryderyka Chopina. Pisał utwory dla wielu artystów, wśród których wyróżniają się Juliette Gréco, Françoise Hardy, France Gall, Brigitte Bardot, Jacques Dutronc, Catherine Deneuve, Johnny Hallyday, Alain Bashung, Anna Karina, Isabelle Adjani, Vanessa Paradis, Jane Birkin i Charlotte Gainsbourg.
Życiorys.
Wczesne lata.
Przyszedł na świat w Paryżu wraz z siostrą bliźniaczką Liliane jako syn Josepha Ginsburga (1896–1971) i Olgi (1894–1985; z domu Bessman) Ginsburg, ukraińskich Żydów, którzy wyemigrowali do Francji, uciekając po rewolucji październikowej (1917). Miał starszą siostrę Jacqueline (ur. 1926) i starszego brata, który zmarł jako dziecko. Na okres jego dzieciństwa przypadła hitlerowska okupacja Francji, w czasie której rodzina musiała się ukrywać. Jego ojciec był pianistą i grał w klubach.
Po studiach artystycznych i pedagogicznych zaczął malować, zanim grał na fortepianie w barach. Wkrótce trafił do obsady musicalu "Milord L’Arsoille", gdzie niechętnie przyjął rolę śpiewaka, początkowo chciał jedynie zaistnieć jako kompozytor i producent, a nie jako wykonawca.
3 listopada 1951 poślubił Élisabeth Levitzky, z którą się rozwiódł 9 października 1957.
Twórczość.
We wrześniu 1958 roku zadebiutował albumem "Du chant à la une !..." Następnie nagrał trzy kolejne płyty: "N° 2" (1959), "L’Étonnant Serge Gainsbourg" (1961) i "Serge Gainsbourg N° 4" (1964), które przeszły bez echa, chociaż kompozycje dla takich wokalistów jak Petula Clark, Juliette Gréco i Dionne Warwick okazały się przebojami.
Od listopada 1962 do roku 1967 Gainsbourg był związany z aktorką Brigitte Bardot, z którą nagrywał w duecie niezapomniane piosenki, w tym „Bonnie i Clyde”, „Harley Davidson”, „Comic Strip” czy „Initials BB”. W 1967 roku napisał dla Bardot utwór „Je t’aime... moi non plus”, choć sama muzyka była publikowana już wcześniej. Pierwsza wersja tej piosenki na prośbę Bardot nie została upubliczniona do połowy lat 80.
7 stycznia 1964 ożenił się z Françoise Pancrazzi, z którą miał dwójkę dzieci: córkę Natachę (ur. 8 sierpnia 1964) i syna Paula (ur. 1968). Jednak 20 października 1966 doszło do rozwodu.
W 1965 roku jego kompozycja „Poupée de cire, poupée de son” w wykonaniu 18-letniej wtedy France Gall reprezentowała Luksemburg w finale 10. Konkursu Piosenki Eurowizji organizowanego w Neapolu, który ostatecznie wygrała po zdobyciu 32 punktów, w tym najwyższych not pięciu punktów z Holandii, Niemiec, Austrii i Finlandii
W roku 1968 Gainsbourg związał się z piosenkarką Jane Birkin, z którą w 1969 roku w duecie nagrał ponownie piosenkę „Je t’aime... moi non plus”, zawierającą m.in. głos kobiecej rozkoszy uważano wówczas powszechnie za nieobyczajną i zabroniono jej nadawania w Hiszpanii, Islandii, Jugosławii, Szwecji, Włoszech i Wielkiej Brytanii.
Pisał piosenki dla największych gwiazd estrady swoich czasów: Juliette Gréco, Françoise Hardy i France Gall po Isabelle Adjani czy dla Vanessy Paradis w początkach jej kariery, której patronował. W 1984 roku w nadawanym na żywo francuskim programie telewizyjnym podpalił banknot 500-frankowy. W 1986 roku, na antenie telewizji, pijany, powiedział dwudziestotrzyletniej wówczas Whitney Houston, że „chce ją zerżnąć”.
21 lipca 1971 Jane Birkin urodziła córkę Charlotte. W 1978 roku na Jamajce Gainsbourg nagrał płytę "Aux Armes et caetera", gdzie przerobił Marsyliankę na reggae. W 1981 Birkin rozstała się z Gainsbourgiem, ale aż do jego śmierci pozostali najbliższymi przyjaciółmi.
W 1984 roku wspólnie z 13-letnią wówczas córką Charlotte nagrał piosenkę „Lemon Incest” („lemon zest” oznacza skórkę cytryny, „incest” – kazirodztwo). Na zdjęciach z tamtego okresu Charlotte wyglądała jak kochanka Serge’a. – "Kazirodztwo? Wyobrażam sobie, że to może być fantastyczne, a jednocześnie to potworność" – powiedział w jednym z wywiadów. Piosenka zdobyła szturmem listy przebojów, jednak jej autora zaczęto posądzać o pedofilię, co kompozytor przypłacił załamaniem nerwowym.
Był producentem płyty swojej córki Charlotte Gainsbourg pt. "Charlotte for Ever" (1986).
W 1988 roku nagrał piosenkę „Gloomy Sunday”, która ukazała się na płycie "Le Zénith de Gainsbourg".
Był uzależniony od alkoholu oraz nikotyny, które prawie go oślepiły i doprowadziły do miażdżycy nóg. Zmarł wskutek zawału mięśnia sercowego 2 marca 1991 w Paryżu, w wieku niespełna 63 lat. Został pochowany na słynnym cmentarzu Montparnasse.
Obecność w kulturze popularnej.
W 2018 r. przekształcono jego odręczne pismo na czcionkę komputerową.
W 2010 powstał biograficzny film w reżyserii Joann Sfar zatytułowany "Gainsbourg (vie héroïque)", który wszedł na ekrany we Francji w 2010 roku. W rolę Gainsbourga wcielił się Eric Elmosnino. Film zdobył trzy nagrody César, w tym dla najlepszego aktora.

</doc>
<doc id="649749" url="https://pl.wikipedia.org/wiki?curid=649749" title="Angie Cepeda">
Angie Cepeda

Angie Cepeda właśc. Angélica María Cepeda Jiménez (ur. 2 sierpnia 1974 w Cartagenie) - kolumbijska aktorka, która prócz licznych telenowel, grała m.in. w serialu "Jane the Virgin" i filmie "Nasze magiczne Encanto".
Życiorys.
Angie Cepeda wychowała się w Barranquillii. Jej rodzice Jose Cepeda i Yadira Jiménez rozwiedli się, gdy Angie była jeszcze mała. Angie ma dwie siostry Lorna i Ivette. Biegle włada francuskim, włoskim i angielskim.
Swoją karierę zaczęła od reklamówki piwa "Cerveza Águila". Później grała m.in. w telenowelach produkcji peruwiańskiej - "Luz Maria" (1998) i "Fiorella" (2000).

</doc>
<doc id="649751" url="https://pl.wikipedia.org/wiki?curid=649751" title="Czarne Dąbrówno">
Czarne Dąbrówno

Czarne Dąbrówno (kasz. "Jezoro Czôrné Dãbrówno") – jezioro rynnowe położone na Pojezierzu Bytowskim (powiat bytowski, województwo pomorskie) na terenie gminy Studzienice. Czarne Dąbrówno jest jeziorem lobeliowym i zajmuje powierzchnię 40,4 ha. Na wschód od jeziora znajduje się wieś Czarna Dąbrowa.

</doc>
<doc id="649754" url="https://pl.wikipedia.org/wiki?curid=649754" title="Generalny Inspektorat Sił Zbrojnych">
Generalny Inspektorat Sił Zbrojnych

Generalny Inspektorat Sił Zbrojnych (GISZ) – organ pracy Generalnego Inspektora Sił Zbrojnych, powołany dekretem Prezydenta RP Ignacego Mościckiego z dnia 6 sierpnia 1926 o sprawowaniu dowództwa nad siłami zbrojnymi w czasie pokoju i ustanowieniu Generalnego Inspektora Sił Zbrojnych.
Generalny Inspektor Sił Zbrojnych – generał przewidziany na Naczelnego Wodza i zastępca przewodniczącego Komitetu Obrony Rzeczypospolitej. Za pośrednictwem Generalnego Inspektora Sił Zbrojnych i Ministra Spraw Wojskowych zwierzchnictwo nad Siłami Zbrojnymi w czasie pokoju sprawował Prezydent RP. Inspektor nie był odpowiedzialny przed Sejmem i rządem (podlegał bezpośrednio prezydentowi).
6 maja 1936 roku generał dywizji Edward Śmigły-Rydz zatwierdził wzór i regulamin Odznaki Pamiątkowej Generalnego Inspektora Sił Zbrojnych. Odznaka była "„symboliczną i drogą pamiątką pełnienia zaszczytnej służby w GISZ w okresie od 6 VIII 1926 r. do 12 V 1935 r. pod rozkazami Józefa Piłsudskiego Pierwszego Marszałka Polski, jako Generalnego Inspektora Sił Zbrojnych”".
Generalni Inspektorzy Sił Zbrojnych.
Po roku 1980 w miejsce GISZ-u utworzona została Rada Wojskowa, której przewodził gen. dyw. Klemens Rudnicki.
Obsada personalna GISZ w marcu 1939.
Obsada personalna GISZ w marcu 1939. Gwiazdką przy nazwisku oznaczono oficerów należących do rezerwy personalnej oficerów przy Inspektorze Saperów i przydzielonych poszczególnym inspektorom armii oraz generałom do prac przy GISZ.

</doc>
<doc id="649756" url="https://pl.wikipedia.org/wiki?curid=649756" title="Rzut (algebra liniowa)">
Rzut (algebra liniowa)

Rzut lub projekcja – uogólnienie pojęcia rzutu znanego z geometrii elementarnej: idempotentny endomorfizm liniowy określony na danej przestrzeni liniowej, czyli operator liniowy zachowujący swój obraz, tzn. dla którego każdy element obrazu jest punktem stałym tego przekształcenia.
Rzuty/projekcje ortogonalne są uogólnieniem pojęcia rzutu prostokątnego z geometrii euklidesowej (zob. osobna sekcja); w przestrzeniach unitarnych (tzn. z iloczynem skalarnym, np. przestrzeniach euklidesowych) są to ni mniej, ni więcej operatory samosprzężone.
Rzut ukośny.
Niech dana będzie przestrzeń liniowa formula_1 (nad ustalonym ciałem). Przekształcenie liniowe formula_2 tej przestrzeni w siebie spełniające warunek idempotentności
czyli formula_4 dla każdego formula_5 nazywa się rzutem (ukośnym) lub "projekcją".
Odwzorowanie formula_6 można scharakteryzować w następujący sposób: dowolny wektor formula_5 można przedstawić w jednoznaczny sposób w postaci sumy formula_8 gdzie formula_9 oraz formula_10. Oznacza to, że formula_11 czyli formula_1 jest sumą prostą jądra i obrazu formula_13 Jeżeli formula_1 jest skończeniewymiarowa, zaś formula_15 jest jej podprzestrzenią liniową, to na mocy twierdzenia o rzędzie istnieje rzut formula_16 dla którego formula_17 (jeśli formula_18 to rzutów określonych na formula_1 o obrazie formula_15 jest nieskończenie wiele).
Dla danych podprzestrzeni formula_21 przestrzeni formula_1 spełniających formula_23 przekształcenie formula_2 nazywa się "rzutem" na formula_15 wzdłuż formula_26 jeśli dla każdego formula_5 zachodzi
Jedynymi wartościami własnymi rzutu są zero i jedynka, tzn. widmo rzutu formula_6 jest równe formula_31; ponadto rzut jest diagonalizowalny i w szczególności (w ciele charakterystyki zerowej) jego ślad jest równy wymiarowi obrazu. Z drugiej strony, jeśli przekształcenie formula_32 ma widmo formula_33 i jest diagonalizowalne, to formula_32 jest rzutem.
Jeśli formula_6 jest rzutem na formula_15 wzdłuż formula_26 to przekształcenie formula_38 dane wzorem formula_39 jest rzutem na formula_40 wzdłuż formula_15. Tym samym rozkładowi formula_42 odpowiada para rzutów formula_43
Rzut ortogonalny.
Jeżeli formula_6 jest rzutem (ukośnym) na formula_15 wzdłuż formula_40 oraz formula_47 jest ortogonalną sumą prostą, to formula_6 nazywa się rzutem ortogonalnym (na formula_15 wzdłuż formula_40). Wówczas formula_51 jest dopełnieniem ortogonalnym formula_52 czyli zachodzi formula_53 a więc formula_54 gdyż wtedy formula_55 gdzie formula_56 oraz formula_57 oznaczają odpowiednio obraz i jądro rzutu formula_13
Konstrukcja ortogonalnej sumy prostej wymaga istnienia (niezdegenerowanej) symetrycznej formy dwuliniowej określonej na przestrzeni (tzw. "przestrzeń ortogonalna"): zwykle rozważa się przestrzenie z iloczynem skalarnym (tzw. "przestrzenie unitarne"); w przypadku przestrzeni nieskończonego wymiaru zakłada się dodatkowo zupełność, co sprawia, że przestrzeń unitarna formula_1 staje się przestrzenią Hilberta – istnienie zapewnia wtedy twierdzenie o rzucie ortogonalnym. W tym kontekście rzut ukośny nazywa się "operatorem idempotentnym", a rzut ortogonalny znany jest jako operator rzutowy.
Rzut jest ortogonalny wtedy i tylko wtedy, gdy jest i) samosprzężony lub ii) normalny lub iii) dodatni (dodatnio określony) lub iv) izometryczny. Rzuty ortogonalne są operatorami ograniczonymi (czyli ciągłymi), a gdy są nietrywialne: o jednostkowej normie operatorowej; z drugiej strony ograniczony (równoważnie: ciągły) operator liniowy formula_32 na przestrzeni Hilberta jest rzutem ortogonalnym wtedy i tylko wtedy, gdy formula_61
Jeśli formula_62 jest bazą ortonormalną podprzestrzeni formula_15 zaś formula_64 oznacza macierz typu formula_65 której kolumnami są formula_66 to macierz rzutu ortogonalnego dana jest wzorem
i reprezentuje ona przekształcenie, które można zapisać jako
W szczególności rzut na prostą (przestrzeń jednowymiarową) rozpinaną przez wektor jednostkowy formula_69 dany jest wzorem formula_70 a jego macierz ma postać formula_71.
Macierz formula_72 reprezentuje izometrię częściową formula_73 która znika na dopełnieniu ortogonalnym podprzestrzeni formula_52 zaś formula_32 jest izometrią, która zanurza formula_15 w przestrzeń formula_77
Warunek ortonormalności można opuścić; jeżeli formula_62 jest bazą (niekoniecznie ortonormalną), a macierz formula_64 zawiera te wektory jako kolumny, to rzut ma postać
Reprezentowane przez tę macierz przekształcenie nadal zanurza formula_15 w przestrzeń formula_82 jednak nie musi być już izometrią.

</doc>
<doc id="649757" url="https://pl.wikipedia.org/wiki?curid=649757" title="Polska Press">
Polska Press

Polska Press (medialnie: Polska Press Grupa, dawniej: Grupa Wydawnicza Polskapresse) – polska grupa wydawnicza założona w 1991, należąca od 2021 do PKN Orlen, wydająca w 2022 roku 20 (z 24) dzienników regionalnych, 108 tygodników lokalnych (150 w 2018) i cztery dodatki telewizyjne oraz ponad 600 serwisów internetowych (stan na 2018 rok); Grupa na koniec 2022 zajmuje czwartą pozycję wśród wydawców portali horyzontalnych w Polsce.
Historia.
Robert Hersant.
Spółka medialna założona 26 czerwca 1991 przez Roberta Hersanta, francuskiego potentata medialnego, która pomiędzy 1991 a 1994 kupiła siedem dzienników regionalnych w dużych miastach i jedną gazetę sportową – „Tempo”. W wyniku kłopotów finansowych Robert Hersant sprzedał udziały we wszystkich wydawanych w Polsce dziennikach regionalnych. Nabywcą została grupa Passauer Neue Presse należąca do Verlagsgruppe Passau, zarządzana w tym czasie przez "Franza Xavera Hirtreitera".
Passauer Neue Presse.
"Passauer Neue Presse" pod koniec 1991 nabyła pośrednio część udziałów w spółce wydającej w Krakowie „Dziennik Polski”. W 1993 nabyli pośrednio również udziały w spółce wydającej lokalną gazetę wrocławską „Gazetę Robotniczą” (w 1997 spółka posiadała już 100% udziałów), rozpoczynając działalność w segmencie medialnym w Polsce.
We wrześniu 1994 spółka sfinalizowała transakcję kupna "Polskapresse". W ten sposób w 1995 roku spółka dysponowała udziałami (przeważnie większościowymi) w 9 dziennikach regionalnych w 5 dużych regionach (m.in.: „Dziennik Bałtycki” i „Wieczór Wybrzeża” w Trójmieście, „Dziennik Łódzki” oraz tamtejszy „Express Ilustrowany”, „Dziennik Zachodni” i „Trybunę Śląską” w Katowicach oraz „Gazetę Krakowską”). Grupa posiadała także udziały w dzienniku sportowym „Tempo”.
W 1996 roku spółka kupiła dwa wielkopolskie tytuły: Gazetę Poznańską i Express Poznański, a w następnym roku grupa sprzedała gazetę „Tempo”. W tym samym roku połączyła „Wiadomości Dnia” z „Dziennikiem Łódzkim”. W wyniku fuzji Wiadomości Dnia stały się wkładką Dziennika Łódzkiego. W 1999 spółka połączyła kolejne dwa tytuły: Express Poznański z Gazetą Poznańską,
Verlagsgruppe Passau.
W 2000 spółka Passauer Neue Presse została zrestrukturyzowana, przez co Polskapresse weszła bezpośrednio w skład holdingu "Verlagsgruppe Passau".
W 2001 spółka przeprowadziła kolejne fuzje: Wieczór Wybrzeża do Dziennika Bałtyckiego, w 2004 tytułów regionalnych na Górnym Śląsku: Trybuny Śląskiej i Dziennika Zachodniego, a w grudniu 2006 roku, po udanym przejęciu Oficyny Wydawniczej Wielkopolski, Polskapresse włączyła Gazetę Poznańską do Głosu Wielkopolskiego.
15 października 2007 roku spółka na rynku polskim uruchamia projekt Polska The Times, bazując na doświadczeniach z rynku niemieckiego oraz na podobnym pomyśle wdrożonym w Czechach we wrześniu 2006 roku. Projekt na bazie istniejących tytułów regionalnych tworzył dziennik ogólnopolski, gdzie regionalnym dziennikom nadano wspólną makietę oraz dołożona słowo „Polska” do tytułów.
Zakup Mediów Regionalnych.
W 2008 roku doszło do podpisania umowy wstępnej zakupu Mediów Regionalnych. Do transakcji nie doszło ze względu na kryzys finansowy.
Transakcja zakupu została zrealizowana 31 października 2013 roku. Po przejęciu Mediów Regionalnych od funduszu Mecom spółka wzbogaciła się o dziesięć dzienników regionalnych i dwanaście bezpłatnych tygodników. Zgodę na przejęcie tytułów wyraził w październiku 2013 roku Urząd Ochrony Konkurencji i Konsumentów, pod warunkiem odsprzedaży Dziennika Wschodniego wraz z serwisami internetowymi.
Kolejne dwa tytuły regionalne Polskapresse nabyła kupując we wrześniu 2014 roku spółkę "Express Media" (wydającą dwie gazety: Express Bydgoski i Nowości Dziennik Toruński) od właściciela, czyli firmy "Rheinisch-Bergische Verlagsgesellscha". Wraz z miejskimi dziennikami spółka nabyła także 17 tygodników lokalnych i drukarnię.
Polska Press Sp. z o.o..
Pod koniec lutego 2015 roku Polskapresse sfinalizowała scalanie nabytych w poprzednich dwóch latach tytułów, odświeżyła logotyp i zmieniła nazwę na Polska Press. Grupa. 30 września 2016 roku nastąpiło połączenie tych spółek. W 2017 roku Polska Press Grupa posiadała w portfolio 20 spośród 24 tytułów (83%) reprezentujących podobny segment rynkowy mediów regionalnych. W czerwcu 2018 roku poszczególne serwisy Polska Press Grupy zajmowały w kraju dziesiątą pozycję pod względem ilości użytkowników (16 mln) oraz zasięgu, wynoszącego 59 proc. Kapitał zakładowy w tamtym czasie wynosił 42 mln zł.
26 lutego 2020 Polska Press sprzedała serwis Gratka.pl spółce Ringier Axel Springer Media AG.
PKN Orlen.
7 grudnia 2020 grupa PKN Orlen poinformowała o podpisaniu umowy przedwstępnej na przejęcie grupy Polska Press poprzez nabycie całości akcji spółki. Decyzja ta spotkała się z uznaniem ze strony środowisk popierających partię Prawo i Sprawiedliwość, jednocześnie wywołując oburzenie i zdecydowaną krytykę ze strony środowisk opozycyjnych. Według tych drugich, przejęcie spółki medialnej przez przedsiębiorstwo, którego największym udziałowcem jest państwo, stanowiło atak na niezależne media. 5 lutego 2021 zgodę na transakcję wydał Urząd Ochrony Konkurencji i Konsumenta (UOKiK). 10 lutego 2021 Polska Press była sygnatariuszem listu, podpisanego przez podmioty medialne w ramach akcji Media bez wyboru. 1 marca 2021 doszło do podpisania umowy po kupna spółki Polska Press pomiędzy Verlagsgruppe Passau i PKN Orlen S.A. Według stanu na dzień 1 kwietnia 2021 w składzie zarządu są Dariusz Świąder (wiceprezes zarządu), Magdalena Chudzikiewicz (członek zarządu) i Paweł Fąfara (członek zarządu). W ramach finalnego rozliczenia ceny, po korekcie o 13 mln PLN, na którą wpływ miała zmiana kapitału obrotowego oraz długu netto, ostateczna wartość godziwa przekazanej zapłaty wyniosła 222 mln PLN. Wartość księgowa nabytych aktywów netto na moment przejęcia kontroli wynosiła 200 mln PLN.
8 kwietnia Sąd Okręgowy w Warszawie (Sądu Ochrony Konkurencji i Konsumentów SOKiK) wydał orzeczenie w sprawie wniosku Rzecznika Praw Obywatelskich Adama Bodnara o wstrzymanie wykonania decyzji (w tym zakaz wykonywania przez Orlen praw udziałowych w Polska Press) co skutkowało wstrzymaniem przejęcia Grupy. Nie zważając na orzeczenie sądu, 14 kwietnia 2021 roku prezesem spółki mianowano Marcina Deca, a 28 kwietnia 2021 z zarządu odeszli (zachowując jednak swoje funkcje) Dariusz Świąder i Magdalena Chudzikiewicz. 30 kwietnia 2021 r. Sąd Rejonowy w Warszawie odmówił wpisania do Krajowego Rejestru Sądowego (KRS) nowych osób – prezesa zarządu Marcina Deca oraz członka zarządu Doroty Kani. 15 września 2021 zmiana udziałowca została wpisana do KRS, natomiast zmiana na stanowisku prezesa nastąpiła 23 września 2021. Prezes PKN Orlen Daniel Obajtek uznał zmianę za zasadną i „dowód na bezzasadność zastrzeżeń”.
Mimo wcześniejszych zapewnień prezesa PKN Orlen Daniela Obajtka w rozmowie ze związkowcami o braku planowania jakichkolwiek zmian w składach redaktorskim, w nocy z 29 na 30 kwietnia 2021 roku doszło do zwolnienia trzech redaktorów naczelnych (są to Marek Twaróg z „Dziennika Zachodniego”, Jerzy Sułowski z „Gazety Krakowskiej” oraz Stanisław Sowa z „Nowin”). 30 kwietnia kilka organizacji międzynarodowych wystosowało apel, w którym wezwały Orlen do zaprzestania ingerencji w niezależność mediów oraz poszanowania decyzji sądu zawieszającej przejęcie grupy.
7 czerwca 2022 r. przed SOKiK odbyła się rozprawa dotycząca odwołania Rzecznika Praw Obywatelskich (RPO) od decyzji Prezesa UOKiK w sprawie przejęcia Polska Press przez PKN Orlen, na której sąd wydał nieprawomocny wyrok oddalający odwołanie a po tej decyzji RPO zapowiedział, że nie złoży apelacji.
Media należące do grupy.
Grupa jest wydawcą 20 dzienników regionalnych. Należą do niej:
W skład grupy Polska Press wchodzą także media internetowe.
Polska Press posiada 6 drukarni:
Grupa posiada własną agencję informacyjną. Agencja Informacyjna Polska Press, która przygotowuje codzienny serwis informacyjny dla gazet regionalnych.

</doc>
<doc id="649760" url="https://pl.wikipedia.org/wiki?curid=649760" title="Kusacz leśny">
Kusacz leśny

Kusacz leśny ("Eudromia formosa") – gatunek średniej wielkości ptaka lądowego z rodziny kusaczy (Tinamidae).
Zasięg występowania.
Kusacz leśny występuje w zależności od podgatunku:
Morfologia.
Długość ciała 375–410 mm, skrzydła samic 210–229 mm, samców 209–224 mm, dzioba samic 25–32,5 mm, samców 26–31,5 mm, skoku samic 48–55 mm, samców 52–53 mm, środkowego palca samic 27,5–30 mm, samców 32,5–35 mm, czuba samic 49–67 mm, samców 48,5–59 mm.
Status.
Międzynarodowa Unia Ochrony Przyrody (IUCN) uznaje kusacza leśnego za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana; w 1996 roku ptak ten opisywany był jako dość pospolity. Trend liczebności populacji uznawany jest za spadkowy ze względu na niszczenie siedlisk i przekształcanie ich w tereny rolnicze.

</doc>
<doc id="649761" url="https://pl.wikipedia.org/wiki?curid=649761" title="Południowa Afryka na Zimowych Igrzyskach Olimpijskich 2006">
Południowa Afryka na Zimowych Igrzyskach Olimpijskich 2006

Republikę Południowej Afryki na Zimowych Igrzyskach Olimpijskich 2006 reprezentowało 3 sportowców. Alexander Heath stał się pierwszym mieszkańcem Afryki, który wystartował we wszystkich 5 alpejskich konkurencjach na zimowych igrzyskach olimpijskich.
Występy.
Narciarstwo alpejskie.
Alexander Heath
Biegi narciarskie.
Oliver Kraas
Skeleton.
mężczyźni

</doc>
<doc id="649762" url="https://pl.wikipedia.org/wiki?curid=649762" title="XLR81-BA-5">
XLR81-BA-5

XLR81-BA-5 (także: Bell 8048) – amerykański silnik rakietowy. Był używany w członie Agena A rakiet Thor Agena A i Atlas Agena A.
Używano również wariantu silnika oznaczonego XLR81-BA-3.

</doc>
<doc id="649763" url="https://pl.wikipedia.org/wiki?curid=649763" title="LR81-B-1">
LR81-B-1



</doc>
<doc id="649764" url="https://pl.wikipedia.org/wiki?curid=649764" title="Bell 8048">
Bell 8048



</doc>
<doc id="649767" url="https://pl.wikipedia.org/wiki?curid=649767" title="Renault 5 Turbo">
Renault 5 Turbo

Renault 5 Turbo – specjalna odmiana modelu samochodu osobowego Renault 5 przystosowana zarówno do rajdów jak i do użytku drogowego.
5 Turbo napędzany był przez turbodoładowany umieszczony centralnie silnik 1397 cm³ Cléon. Samochód został oparty na zmodyfikowanym podwoziu Renault 5. W podstawowej odmianie silnik osiąga 160 KM (118 kW).
Pierwsza wersja Renault 5 Turbo spełniała wymagania Grupy 4. Druga wersja, Turbo 2, została wyprodukowana przy użyciu części pochodzących z oryginalnego Renault 5, cięższych od tych z pierwszej wersji 5 Turbo (zwanej "Turbo 1").
Wszystkie odmiany rajdowe Turbo 5 były budowane na bazie Turbo 1. Renault zwiększał moc silnika samochodu do 180 KM (132 kW), 210 KM (154 kW) i 350 KM (257 kW) w Maxi 5 Turbo.
W 2004 amerykańskie czasopismo motoryzacyjne Sports Car International przyznało Renault 5 Turbo numer 9 na liście "Dziesięciu Najlepszych Sportowych Samochodów Świata lat '80".
Wyprodukowano tylko 3167 egzemplarzy modelu. Obecnie samochód jest bardzo poszukiwany przez kolekcjonerów oraz pasjonatów. Egzemplarze zachowane w bardzo dobrym stanie oraz po renowacji na aukcjach osiągają ceny przekraczające 125 000 Euro.

</doc>
<doc id="649769" url="https://pl.wikipedia.org/wiki?curid=649769" title="Volubilis">
Volubilis

Volubilis (arab. وليلي "Walili") – stanowisko archeologiczne w północnym Maroku, niedaleko miasta Meknes. Zachował się tu rozległy kompleks ruin rzymskiego miasta – starożytnej stolicy Mauretanii Tingitana – wpisany na listę światowego dziedzictwa UNESCO. 
Stanowisko archeologiczne.
Na terenie wykopalisk w Volubilis widoczne są pozostałości murów obronnych, forum, kapitolu (będącego kopią świątyni Jowisza w Rzymie), termy, łuk triumfalny i domy mieszkalne. W wielu pomieszczeniach widoczne są starożytne rzymskie mozaiki. Odnaleziono tu liczne artefakty, w tym rzeźby z brązu.

</doc>
<doc id="649770" url="https://pl.wikipedia.org/wiki?curid=649770" title="Ferdynand Porsche">
Ferdynand Porsche



</doc>
<doc id="649772" url="https://pl.wikipedia.org/wiki?curid=649772" title="Aphyolebias">
Aphyolebias

Aphyolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649773" url="https://pl.wikipedia.org/wiki?curid=649773" title="Austrofundulus">
Austrofundulus

Austrofundulus – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649775" url="https://pl.wikipedia.org/wiki?curid=649775" title="Austrolebias">
Austrolebias

Austrolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649778" url="https://pl.wikipedia.org/wiki?curid=649778" title="Campellolebias">
Campellolebias

Campellolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649781" url="https://pl.wikipedia.org/wiki?curid=649781" title="Cynolebias">
Cynolebias

Cynolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649782" url="https://pl.wikipedia.org/wiki?curid=649782" title="Cynopoecilus">
Cynopoecilus

Cynopoecilus – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649783" url="https://pl.wikipedia.org/wiki?curid=649783" title="Gnatholebias">
Gnatholebias



</doc>
<doc id="649784" url="https://pl.wikipedia.org/wiki?curid=649784" title="John Montagu (11. hrabia Sandwich)">
John Montagu (11. hrabia Sandwich)

John Edward Hollister Montagu (ur. 11 kwietnia 1943) – brytyjski arystokrata i przedsiębiorca najstarszy syn Alexandra Montagu, 10. hrabiego Sandwich i Maud Rosemary Peto, córki majora Ralpha Peto.
Jego przodek, 4. hrabia Sandwich wprowadził w Wielkiej Brytanii modę na kanapki, które od jego imienia nazywają się po angielsku "sandwich". 11. hrabia, chcąc to wykorzystać, otworzył wspólnie ze swoim młodszym synem, Orlandem i biznesmenem Robertem Earlem restaurację sprzedającą kanapki, nazwaną "Earl of Sandwich". Mieści się ona w Orlando na Florydzie. Jej otwarcie nastąpiło 19 marca 2004 r.
W 1995 r. po śmierci swojego ojca przejął tytuł hrabiego Sandwich uprawniający do zasiadania w Izbie Lordów.
1 lipca 1968 r. poślubił Susan Caroline Hayman, córkę Percevala Haymana. Małżonkowie mają razem dwóch synów i córkę:

</doc>
<doc id="649786" url="https://pl.wikipedia.org/wiki?curid=649786" title="Alexander Montagu, 10. hrabia Sandwich">
Alexander Montagu, 10. hrabia Sandwich



</doc>
<doc id="649788" url="https://pl.wikipedia.org/wiki?curid=649788" title="Leptolebias">
Leptolebias

Leptolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649789" url="https://pl.wikipedia.org/wiki?curid=649789" title="Maratecoara">
Maratecoara

Maratecoara – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649790" url="https://pl.wikipedia.org/wiki?curid=649790" title="Megalebias">
Megalebias



</doc>
<doc id="649794" url="https://pl.wikipedia.org/wiki?curid=649794" title="Moema">
Moema

Moema – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649797" url="https://pl.wikipedia.org/wiki?curid=649797" title="Wawrzyniec Hajda">
Wawrzyniec Hajda

Wawrzyniec Hajda (ur. 8 sierpnia 1844 w Nowych Reptach, zm. 27 marca 1923 w Piekarach Śląskich) – polski działacz ludowy i poeta, z zawodu górnik. 
Życie.
Wawrzyniec Hajda urodził się 8 sierpnia 1844 roku w Nowych Repatch jako syn Antoniego Hajdy i Marianny z domu Machura. Dzień później został ochrzczony w kościele św. Mikołaja w Starych Reptach (Alt Repten) przybierając imię "Laurenz Bartholomeus" (Wawrzyniec Bartłomiej). W czasie epidemii tyfusu i cholery w 1856 roku stracił rodziców. Hajda rozpoczął pracę u piekarza Cieśli oraz pomagał w pracowy na roli. 
Gdy ukończył 14 lat został przyjęty do pracy na kopalni „Wilhelmine” w Szarleju. W tym samym czasie rozpoczął naukę gry na skrzypcach, zaczął się też interesować historią Śląska. W 1865 roku przeniósł się na kopalnię Szarlej, a następnie pracował w kopalni Helena. W 1873 roku ożenił się z Pauliną Bednorz. W tym samym roku, stracił wzrok na skutek przedwczesnego wybuchu dynamitu. Wzroku już nigdy nie odzyskał. Skierowano go na leczenie do Wrocławia, gdzie mieścił się zakład dla ociemniałych. 
Zajął się organizacją polskich towarzystw kulturalnych, na których odbywały się spotkania dotyczące historii i literatury. Zorganizował sekcję śpiewaczą, komponował piesni i melodie. Miał zaproponować uczczenie 200 rocznicy bitwy pod Wiedniem i przemarszu wojsk króla Jana III Sobieskiego przez Górny Śląsk poprzez usypanie pamiątkowego kopca, propozycja nie spotkała się jednak z akceptacją. Po śmierci żony, ożenił się po raz drugi z Marią Oleś.
Dom Wawrzyńca Hajdy przy ul. Bytomskiej 169 stał się miejscem spotkań działaczy polskich z Piekar i okolicy. W maju 1885 roku wraz z towarzyszami stanął przed Izbą Karną w Bytomiu, oskarżony o podburzanie do gwałtów. Po kilku latach w Piekarach utworzył "Towarzystwo Alojzjanów".
Wkrótce po wyborach do parlamentu Rzeszy w 1893 władze pruskie rozwiązały "Towarzystwo Alojzjanów". Jego działalność kontynuowało "Kasyno Polskie". Hajda zorganizował zbiórkę podpisów pod petycją do władz pruskich, aby w Piekarach w szkołach podstawowych wprowadzić język polski na lekcjach. W 1894 roku skierowano do ministra oświaty petycję, która nie zyskała aprobaty.
W kolejnych latach kontunuował pisanie wierszy. Dorobek artystyczny Hajdy zawierał 200 utworów poetyckich o treści religijnej i patriotycznej. Rolę bodźców literackich spełniały różne ważne daty lub wydarzenia lokalne. Z tego tytułu miał być nazywany przez niektórych "Śląskim Wernyhorą". 
Wybuch I wojny światowej przerwał na kilka lat działalność polskich organizacji i stowarzyszeń w Piekarach Śląskich. W 1915 roku zmarła druga żona. 
Miał spotykać się ówczesnym posłem Wojciechem Korfantym, a także generałem Józef Haller. Poważne wątpliwości budzi fakt czy doszło do spotkania z Marią Skłodowską-Curie.
Po tym jak na mocy plebiscytu z 1922 Piekary Śląskie zostały włączone w granice Polski, Hajda miał spotkać się z generałem Wojska Polskiego Stanisławem Szeptyckiego. 
Zmarł w wieku 79 lat w dniu 27 marca 1923 roku w Piekarach Śląskich. w dniu 1 kwietnia 1923 rokuodbył się pogrzeb z udziałem przedstawicieli władz wojewódzkich, kościelnych, gminnych. Trumnę zmarłego wystawiono na Placu Mariackim. Pochowany został na cmentarzu przy ul. Kalwaryjskiej. 
W Piekarach Śląskich znajduje się tablica pamiątkowa na domu przy ul. Bytomskiej 169, w której mieszkał, działał. Jego imieniem nazwano Szkołę Podstawowa nr 5 a także Nagroda Miasta Piekary Śląskie w dziedzinie kultury.

</doc>
<doc id="649798" url="https://pl.wikipedia.org/wiki?curid=649798" title="Nematolebias">
Nematolebias

Nematolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649799" url="https://pl.wikipedia.org/wiki?curid=649799" title="Neofundulus">
Neofundulus

Neofundulus – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649801" url="https://pl.wikipedia.org/wiki?curid=649801" title="Plesiolebias">
Plesiolebias

Plesiolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649803" url="https://pl.wikipedia.org/wiki?curid=649803" title="Pterolebias">
Pterolebias

Pterolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649804" url="https://pl.wikipedia.org/wiki?curid=649804" title="Pioneer 4">
Pioneer 4

Pioneer 4 – amerykańska sonda wysłana w kierunku Księżyca w ramach programu Pioneer. Była pierwszym amerykańskim statkiem, który pokonał siłę przyciągania Ziemi i zbliżył się do powierzchni Księżyca. Statek osiągnął orbitę okołosłoneczną i przebywa na niej do teraz. Była to piąta, tym razem udana, próba opuszczenia pola ziemskiej grawitacji przez amerykańskie sondy. Poprzednie próby statków Pioneer 0, Pioneer 1, Pioneer 2 i Pioneer 3 zakończyły się fiaskiem.
Opis misji.
Sonda miała być pierwszym statkiem, który minie Księżyc. Jednak udało się to dopiero za piątym razem. W wyścigu kosmicznym, jaki towarzyszył zimnej wojnie, Stany Zjednoczone przegrały walkę o tytuł pierwszego statku, który opuści ziemskie pole grawitacyjne, ze Związkiem Radzieckim, który kilka tygodni wcześniej pomyślnie wystrzelił sondę Łuna 1.
Po wykonaniu najważniejszego zadania (lot do Księżyca i minięcie go), Pioneer 4 zwrócił dane o promieniowaniu i umożliwił Amerykanom wykonanie cennych ćwiczeń w zakresie namierzania odległych statków kosmicznych. Statek zbliżył się na 58 983 km do powierzchni Księżyca 4 marca 1959 roku (godz. 22:25 GMT, nad punktem 7,2° E i 5,7° S), z prędkością 7230 km/h. Odległość ta była za mała do wyzwolenia czujników fotoelektrycznych – nie wykonano zdjęć powierzchni Księżyca. Następnie sonda weszła na orbitę heliocentryczną, na której przebywa do tej pory. Parametry wokółsłonecznej orbity Pioneera 4 były następujące: peryhelium 146,8 mln km (prędkość ruchu sondy w kierunku równoległym do powierzchni Słońca była wówczas równa 30,9 km/s), aphelium 169,3 mln km (prędkość 26,6 km/s), czas trwania jednego okrążenia wokół Słońca 392 doby. Sonda była śledzona przez 82 godzin, do osiągnięcia dystansu 655 000 km. Peryhelium osiągnęła 18 marca, o godz. 1:00 GMT, aphelium w dniu 29 września 1959 r.
Wraz z sondą na orbitę weszła także cylindryczna obudowa czwartego stopnia rakiety nośnej Juno II, oznaczona 1959 Nu 2, tj. 1959-013B.
Budowa i działanie.
Pioneer 4 i Pioneer 3 były bliźniaczymi konstrukcjami. Satelita ważył 6,1 kg. Miał kształt stożka o wysokości 0,51 m i średnicy 0,23 m. Był wykonany z pozłacanego włókna szklanego, które zapewniało przewodność elektryczną kadłuba. Pomalowany był w pasy, dla regulacji temperatury. Zasilanie odbywało się z baterii rtęciowej. Antenę stanowił kadłub statku wraz z cienkim bolcem umieszczonym na jego szczycie. W środku podstawy sondy umieszczono czujnik fotoelektryczny sprzężony z dwiema fotokomórkami. Miał on zadziałać, gdy sonda byłaby ok. 30 000 km od Księżyca.
Mechanizm derotacji składał się z dwóch 7-gramowych ciężarków umieszczonych na 150 cm lince (zwiniętej). Hydrauliczny czasomierz wyzwalał szpulę po 10 godzinach od startu. Linki odwijały się i nadawały całości ruch obrotowy, który przeciwdziałał dotychczasowym obrotom sondy. Po zwolnieniu obrotów statku, z 400 do 6 obr./min, ciężarki były odrzucane.

</doc>
<doc id="649805" url="https://pl.wikipedia.org/wiki?curid=649805" title="Rachovia">
Rachovia

Rachovia – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649806" url="https://pl.wikipedia.org/wiki?curid=649806" title="Los Andes">
Los Andes

Los Andes – miasto chilijskie w regionie Valparaíso. Miasto założone zostało 31 lipca 1791 roku i liczy obecnie około 60 tys. mieszkańców.
Miasto jest siedzibą klubu piłkarskiego Trasandino.

</doc>
<doc id="649807" url="https://pl.wikipedia.org/wiki?curid=649807" title="Alustriel Silverhand">
Alustriel Silverhand



</doc>
<doc id="649810" url="https://pl.wikipedia.org/wiki?curid=649810" title="Rivulus">
Rivulus

Rivulus – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649812" url="https://pl.wikipedia.org/wiki?curid=649812" title="Simpsonichthys">
Simpsonichthys

Simpsonichthys – rodzaj ryb karpieńcokształtnych z rodziny strumieniakowatych (Rivulidae). 
Klasyfikacja.
Gatunki zaliczane do tego rodzaju :

</doc>
<doc id="649816" url="https://pl.wikipedia.org/wiki?curid=649816" title="Stenolebias">
Stenolebias

Stenolebias – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju:

</doc>
<doc id="649817" url="https://pl.wikipedia.org/wiki?curid=649817" title="Trigonectes">
Trigonectes

Trigonectes – rodzaj ryb karpieńcokształtnych z rodziny strumieniakowatych (Rivulidae).
Klasyfikacja.
Gatunki zaliczane do tego rodzaju :

</doc>
<doc id="649818" url="https://pl.wikipedia.org/wiki?curid=649818" title="…Baby One More Time">
…Baby One More Time

…Baby One More Time – pierwszy singel amerykańskiej piosenkarki Britney Spears, wydany 23 października 1998 i pochodzący z jej debiutanckiego albumu pt. "…Baby One More Time" (1999). Singiel sprzedał się w liczbie 9,1 mln egzemplarzy.
Piosenkę napisał i wyprodukował szwedzki producent i autor tekstów piosenek Max Martin. Utwór został napisany z myślą o girlsbandzie TLC, jednak wokalistki odrzuciły utwór. Na nagranie piosenki nie zdecydowała się również Robyn. Ostatecznie swoją wersję nagrała Britney Spears. Ze względu na obawy dotyczące podejrzeń o promowanie przemocy (zwrot „hit me”, w szwedzkim slangu oznaczający „zadzwoń do mnie”, często tłumaczono dosłownie jako „uderz mnie”), z początkowego tytułu „Hit Me Baby (One More Time)” usunięto dwa pierwsze słowa. Sam utwór, podobnie jak nakręcony do niego teledysk, przyczynił się do większej rozpoznawalności piosenkarki i zrobił z niej symbol gwiazdy pop późnych lat 90.
Teledysk.
Reżyserem teledysku został Nigel Dick, który początkowo chciał nakręcić kreskówkowy wideoklip, a jego fabułę umieścić w kosmosie, na co nie zgodziła się Britney Spears. Piosenkarka zaproponowała przeniesienie akcji wideoklipu do szkoły – teledysk kręcony był w Venice High School w Kalifornii, gdzie nakręcono także film "Grease", który był główną inspiracją dla Spears do stworzenia fabuły klipu. Nauczycielkę w teledysku zagrała asystentka Spears, Felicia Culotta. Główną rolę męską – chłopaka, do którego wzdycha bohaterka – początkowo miał wcielić się ówczesny partner Spears, Reg Jones, jednak para pokłóciła się niedługo przed rozpoczęciem zdjęć, dlatego w klipie zagrał Chad Spears, kuzyn artystki.
Teledysk pokazuje znudzoną uczennicę – Britney Spears – na lekcji, która po dzwonku sygnalizującym przerwę zaczyna tańczyć i śpiewać o chłopaku, o którym marzy. Następnie bohaterka przenosi się do sali gimnastycznej, gdzie tańczy i wykonuje akrobacje wraz ze swoimi tancerzami. Taniec i śpiew kończy się wraz z dzwonkiem na lekcję.
Teledysk miał swoją premierę pod koniec listopada 1998. Stał się wielkim hitem w MTV i innych telewizyjnych kanałach muzycznych oraz emitowano go w popularnych programach, takich jak np. "Total Request Live".
Ze względu na kusą stylizację Spears – zakolanówki i stanik pod zawiązaną koszulą odsłaniającą pępek – wideoklip wywołał liczne kontrowersje, głównie wśród chrześcijańskich i prawicowych organizacji, które uznały kreację piosenkarki za zbyt wulgarną. Oburzeni widzowie nawoływali do bojkotu debiutanckiego albumu artystki i jej trasy koncertowej.
Nagrody.
Teledysk stał się wielkim hitem i przyczynił się do nominowania Britney do trzech nagród MTV Video Music Award w kategorii Najlepszy Teledysk Pop, Najlepszy Teledysk Nowego Artysty i najważniejszej, Najlepszy Teledysk Kobiety. Teledysk nie dostał jednak żadnej nagrody.
Piosenka była nominowana do Grammy dla najlepszej pop piosenkarki.
Listy przebojów.
„…Baby One More Time” zrobił z Britney wielką gwiazdę w Stanach Zjednoczonych i na świecie. Piosenka debiutowała na pierwszym miejscu „Billboard” Hot 100 i pozostała na nim przez dwa tygodnie i był pierwszym singlem gwiazdy na pierwszym miejscu. Piosenka spędziła cztery tygodnie na pierwszym miejscu na liście Hot 100 Singles Sales. Piosenka spędziła 32 tygodnie na liście Hot 100.
Piosenka zadebiutowała na pierwszym miejscu w Wielkiej Brytanii i sprzedał się w pierwszym tygodniu w liczbie egzemplarzy. Poziom sprzedaży doszedł do 1,45 miliona, był to najlepiej sprzedający się singlem w 1999 w Wielkiej Brytanii i do 2002 roku najlepiej sprzedający się singel debiutancki w historii Wielkiej Brytanii. W USA singel zanotował sprzedaż na poziomie sztuk.

</doc>
<doc id="649820" url="https://pl.wikipedia.org/wiki?curid=649820" title="Acklay">
Acklay



</doc>
<doc id="649821" url="https://pl.wikipedia.org/wiki?curid=649821" title="IV Liceum Ogólnokształcące im. M. Skłodowkiej-Curie w Olsztynie">
IV Liceum Ogólnokształcące im. M. Skłodowkiej-Curie w Olsztynie



</doc>
<doc id="649822" url="https://pl.wikipedia.org/wiki?curid=649822" title="Linia elektroenergetyczna">
Linia elektroenergetyczna



</doc>
<doc id="649823" url="https://pl.wikipedia.org/wiki?curid=649823" title="Futurista">
Futurista

Futurista – drugi albumu zespołu Pidżama Porno, wydany w 1990 roku nakładem poznańskiej wytwórni MAMI Tapes. Marcin Świetlicki określił ten album jako „cudownie odnaleziony, brakujący łańcuszek w polskim rocku”.
Na reedycji albumu z 1996 roku (wyd. MAMI Tapes) zamieszczono kilka dodatkowych („bonusowych”) utworów, pochodzących z nagrań demo do płyty "Ulice jak stygmaty":
Lista utworów.
Muzyka i słowa: Krzysztof „Grabaż” Grabowski, o ile nie zaznaczono inaczej.
Wykonawcy.
oraz gościnnie:

</doc>
<doc id="649824" url="https://pl.wikipedia.org/wiki?curid=649824" title="Oops!...I Did It Again">
Oops!...I Did It Again



</doc>
<doc id="649826" url="https://pl.wikipedia.org/wiki?curid=649826" title="Dallia">
Dallia

Dallia – rodzaj małych ryb szczupakokształtnych z rodziny muławkowatych (Umbridae), dawniej klasyfikowany w randze rodziny daliowatych (Dalliidae).
Klasyfikacja.
Gatunki zaliczane do tego rodzaju:
Gatunkiem typowym jest "Dallia pectoralis".

</doc>
<doc id="649827" url="https://pl.wikipedia.org/wiki?curid=649827" title="Karol Aleksander Wirtemberski">
Karol Aleksander Wirtemberski

Karol Aleksander Wirtemberski (ur. 24 stycznia 1684 w Stuttgarcie, zm. 12 marca 1737 w Ludwigsburgu) – książę Wirtembergii.
Życiorys.
Syn księcia Wirtembergii-Winnental Fryderyka Karola i Eleonory Juliany, księżniczki Brandenburgii-Ansbach. Jego ojciec zmarł w 1698 roku; małoletni książę odziedziczył po nim tytuł księcia Wirtembergii-Winnental.
Służył w wojsku Eugeniusza Sabaudzkiego w czasie wojny o sukcesję hiszpańską. Od 1719 roku był gubernatorem w Belgradzie. Jako książę brał udział w wojnie o sukcesję polską.
Był kuzynem Eberharda Ludwika. Po śmierci w 1731 roku jedynego syna Eberharda został jego następcą. Władzę objął w 1733 roku. Podczas służby w wojsku austriackim przeszedł na katolicyzm, co było bardzo źle odebrane przez jego luterańskich krewnych. Po objęciu tronu starał się popierać działalność jezuitów, co napotkało gwałtowne opory ze strony protestanckich poddanych. Ogromne wpływy miał za jego rządów żydowski bankier Joseph Süß Oppenheimer.
Od 1727 roku był żonaty z Marią Augustą von Thurn und Taxis. Para miała 6 dzieci:
Zmarł 12 marca 1737 roku, tron przejął jego najstarszy syn Karol Eugeniusz, który miał 9 lat.

</doc>
<doc id="649828" url="https://pl.wikipedia.org/wiki?curid=649828" title="John Edward Hollister Montagu, 11. hrabia Sandwich">
John Edward Hollister Montagu, 11. hrabia Sandwich



</doc>
<doc id="649829" url="https://pl.wikipedia.org/wiki?curid=649829" title="Drzewica (stacja kolejowa)">
Drzewica (stacja kolejowa)

Drzewica – stacja kolejowa w Drzewicy, w województwie łódzkim, w Polsce. Ze stacji codziennie odjeżdżają pociągi do Łodzi, Tomaszowa Mazowieckiego i Radomia.
W roku 2017 stacja obsługiwała 100–199 pasażerów na dobę.

</doc>
<doc id="649832" url="https://pl.wikipedia.org/wiki?curid=649832" title="I Liceum Ogólnokształcące im. Tadeusza Kościuszki w Gorzowie Wielkopolskim">
I Liceum Ogólnokształcące im. Tadeusza Kościuszki w Gorzowie Wielkopolskim

I Liceum Ogólnokształcące im. Tadeusza Kościuszki w Gorzowie Wlkp. – najstarsze liceum w Gorzowie Wlkp. Powstało 14 października 1945 roku. Od 1969 roku I LO jest szkołą stowarzyszoną UNESCO. Szkoła jest także organizatorem jednej z najlepszych w Europie symulacji obrad ONZ tzw. PuszMUN.
Historia.
Jego historia rozpoczęła się 27 września 1945 roku w budynku przy ulicy Przemysłowej 22 (obecnie znajduje się tam II LO), gdzie sale lekcyjne dzieliło ze szkołą podstawową i gimnazjum. Oficjalne otwarcie Miejskiego Gimnazjum i Liceum Ogólnokształcące w Gorzowie Wielkopolskim nastąpiło 14 października 1945 roku. W listopadzie tegoż roku ze względu na niedostateczną liczbę klas i rosnącą liczbę uczniów zostało przeniesione na ulicę Warszawską (obecne III LO). Już w marcu 1946 nastąpiła kolejna przeprowadzka, tym razem na ul. Estkowskiego. W grudniu 1951 roku szkoła ponownie zmienia się adres, tym razem na Kosynierów Gdyńskich (obecnie IV LO), aby w końcu w 1958 przenieść się na ul. Puszkina 31, gdzie do dzisiaj znajduje się I LO. Stąd potoczna jego nazwa – „Puszkin”. Obserwując przebieg przenosin, łatwo jest zauważyć, jak zmieniało się szkolnictwo ogólnokształcące w Gorzowie Wlkp. i jak wpływało na nie I LO. Imię patrona Tadeusza Kościuszki szkoła nabyła w 1947 roku.
W 2006 roku I LO w Gorzowie Wielkopolskim zajęło 31 miejsce w rankingu szkół średnich w Polsce. W 2019 roku zajęło 5 miejsce w woj. lubuskim w rankingu miesięcznika Perspektywy, zdobywając tytuł „Złotej Szkoły 2019”.

</doc>
<doc id="649833" url="https://pl.wikipedia.org/wiki?curid=649833" title="Allomycterus">
Allomycterus

Allomycterus – rodzaj morskich ryb rozdymkokształtnych z rodziny najeżkowatych.
Klasyfikacja.
Gatunek zaliczany do tego rodzaju :

</doc>
<doc id="649834" url="https://pl.wikipedia.org/wiki?curid=649834" title="Krokiety">
Krokiety



</doc>
<doc id="649835" url="https://pl.wikipedia.org/wiki?curid=649835" title="Cyclichthys">
Cyclichthys

Cyclichthys – rodzaj morskich ryb rozdymkokształtnych z rodziny najeżkowatych.
Klasyfikacja.
Gatunki zaliczane do tego rodzaju:

</doc>
<doc id="649836" url="https://pl.wikipedia.org/wiki?curid=649836" title="Wojciech Klata">
Wojciech Klata

Wojciech Klata (ur. 27 stycznia 1976 w Warszawie) – polski socjolog oraz aktor filmowy i telewizyjny.
Życiorys.
Jest absolwentem Instytutu Socjologii Uniwersytetu Warszawskiego. 
Do filmu trafił ze sceny młodzieżowego teatru „Kleks”, który prowadziła jego matka. Kiedy jeszcze chodził do „zerówki”, jego matka zabierała go na próby, aż wreszcie któregoś dnia zagrał w przedstawieniu "Czerwonoskóry dżentelmen". Tu dostrzegł go Krzysztof Gradowski, który powierzył mu rolę ucznia ze Szkoły Przyszłości w filmie muzycznym dla dzieci "Pan Kleks w kosmosie" (1988).
Potem znalazł się w obsadzie serialu "Banda Rudego Pająka" (1988). Zdobył serca publiczności w filmie psychologicznym Krzysztofa Kieślowskiego "Dekalog I" (1988) jako ukochany syn naukowca, który chciał wypróbować nowe łyżwy. Rola Grzesia w dramacie Macieja Dejczera "300 mil do nieba" (1989) przyniosła mu nominację do nagrody Złotych Lwów Gdańskich za pierwszoplanową rolę męską na XV Festiwalu Polskich Filmów Fabularnych w Gdyni.
Do zagrania roli Szlomy, podopiecznego Janusza Korczaka w biograficznym filmie wojennym Andrzeja Wajdy "Korczak" (1990) przekonała go matka, gdyż sam nie chciał pójść na zdjęcia próbne, a za zarobione pieniądze kupił sobie stację dysków do komputera Commodore. Pojawił się także w biograficznym dramacie wojennym Stevena Spielberga "Lista Schindlera" ("Schindler’s List", 1993).
W latach 2004–2006 współtworzył teleturniej dla młodzieży TVP2 "Burza Mózgów".
W 2006 roku był autorem i prowadzącym talk show "Socjopaci" (emisja w czwartki TVP Kultura), którego celem było ukazanie relacji pomiędzy gościem programu a społeczeństwem rozumianym zarówno w wymiarze globalnym, jak i lokalnym. Autorzy koncentrowali się nie tylko na problematyce dzieciństwa i młodości zaproszonego gościa, ale również na uniesieniach zbiorowych, problematyce narodu, misji służenia wspólnocie.
Na antenie TVP2 prowadził program "System 09". Został wicedyrektorem TVP Kultura.
Życie prywatne.
Jego rodzice działali w solidarnościowym podziemiu. Starszy brat Jan (ur. 1973) jest reżyserem teatralnym i dramaturgiem.

</doc>
<doc id="649837" url="https://pl.wikipedia.org/wiki?curid=649837" title="CD Trasandino">
CD Trasandino

Club Deportes Trasandino S.A. – chilijski klub piłkarski z siedzibą w mieście Los Andes.
Historia.
Klub El Trasandino został założony 1 kwietnia 1906, w 1985 zmienił nazwę na Cobreandino. W mieście istniał założony w roku 1978 klub o początkowej nazwie Casa Anny, która w 1991 zmieniona została na Provincial Los Andes. W 1992 kluby Cobreadino i Provincial Los Andes dokonały fuzji, tworząc klub Deportes Los Andes. W 1998 roku klub przyjął obecną nazwę - Trasandino. Obecnie klub występuje w trzeciej lidze chilijskiej - Tercera división chilena.
Stadion.
Klub rozgrywa obecnie swoje mecze na stadionie Estadio Regional de Los Andes, mającym 3313 miejsc. Stadion oddany został do użytku stosunkowo niedawno - 19 marca 1996.

</doc>
<doc id="649838" url="https://pl.wikipedia.org/wiki?curid=649838" title="Prąd Północnoatlantycki">
Prąd Północnoatlantycki

Prąd Północnoatlantycki – ciepły prąd morski. Powstaje jako przedłużenie Golfsztromu i Prądu Antylskiego, i wpływa na relatywnie (w stosunku do szerokości geograficznej) wyższe średnie temperatury Europy.
Po przecięciu Oceanu Atlantyckiego, w ogólnym kierunku północno-wschodnim, dociera do Wysp Brytyjskich wpływając na ich klimat, aż wreszcie ociepla Skandynawię, gdzie jego wody oddają ostatecznie ciepło do atmosfery.
Wpływ Prądu Północnoatlantyckiego powoduje, że Murmańsk, mimo swego położenia za kręgiem polarnym (68°58'N), jest portem, także w zimie, niezamarzającym.

</doc>
<doc id="649839" url="https://pl.wikipedia.org/wiki?curid=649839" title="Dicotylichthys">
Dicotylichthys

Dicotylichthys - rodzaj morskich ryb rozdymkokształtnych z rodziny najeżkowatych.
Klasyfikacja.
Gatunek zaliczany do tego rodzaju :

</doc>
<doc id="649841" url="https://pl.wikipedia.org/wiki?curid=649841" title="Kronika Beskidzka">
Kronika Beskidzka

Kronika Beskidzka – tygodnik regionalny wydawany od 1956 roku w Bielsku-Białej przez wydawnictwo „Prasa Beskidzka”. Swoim zasięgiem obejmuje obszar powiatu bielskiego, oświęcimskiego i żywieckiego.
Historia.
Pierwsze wydanie „Kroniki Beskidzkiej” ukazało się 25 listopada 1956 roku, a pierwszym redaktorem naczelnym (do 1976) był Władysław Czaja. Ostatnie wydanie ukazało się 20 sierpnia 1976 roku. W dniu 1 września 1976 roku „Kronika Beskidzka” została połączona z „Głosem Ziemi Cieszyńskiej” w „Kronikę”, będącą organem Komitetu Wojewódzkiego Polskiej Zjednoczonej Partii Robotniczej w Bielsku-Białej. Tygodnik był wydawany do 28 grudnia 1989 roku. Od 4 stycznia 1990 roku „Kronika Beskidzka” znów jest samodzielnym tygodnikiem.
Zespół redakcyjny.
Opracowano na podstawie materiału źródłowego:

</doc>
<doc id="649843" url="https://pl.wikipedia.org/wiki?curid=649843" title="Karol Eugeniusz Wirtemberski">
Karol Eugeniusz Wirtemberski

Karol Eugeniusz Wirtemberski, niem. Karl Eugen (ur. 11 lutego 1728 w Brukseli, zm. 24 października 1793 w Hohenheim) – książę Wirtembergii.
Życiorys.
Najstarszy syn księcia Karola Aleksandra i księżniczki Marii Augusty. W momencie śmierci ojca miał 9 lat, krajem w tym czasie administrowali książę Karol Wirtemberski-Neuenstadt i Karol Fryderyk Wirtemberski (książę oleśnicki).
Przebywał na dworze Fryderyka II – króla pruskiego. W wieku 16 lat przejął władzę w księstwie. Swoją władzę opierał na zasadach absolutyzmu. Chciał podporządkować sobie wszystkich panów w kraju oraz powiększyć swój dwór.
W 1748 roku poślubił Elżbietę Fryderykę Zofię, księżniczkę pruską, córkę Wilhelminy Pruskiej. Małżeństwo nie było szczęśliwe, ponieważ Karol miał liczne grono kochanek. Małżeństwo to było ukłonem w stronę protestanckiej Wirtembergii, która bardzo źle znosiła katolickich władców. Dla małżonki księcia odprawiano nabożeństwa luterańskie w zamkowej kaplicy.
Książę Karol był wielkim miłośnikiem i mecenasem sztuki, a zwłaszcza opery, baletu i teatru. Jego dwór w Stuttgarcie i Ludwigsburgu stał się w II połowie XVIII wieku prężnym i promieniującym na całą Europę ośrodkiem kultury. Zasłynął z rozrzutności i wielu kochanek, które wybierał na ogół spośród tancerek, aktorek i śpiewaczek swojego teatru. Ale też sprawnie zarządzał państwem i wspierał artystów, takich jak: kapelmistrz i kompozytor operowy Niccolò Jommelli, malarz i scenograf Giovanni Battista Innocenzo Colombo, choreograf i reformator baletu Jean-Georges Noverre, poeta i dramaturg Friedrich Schiller i wielu innych. Założył też w Stuttgarcie słynną Hohe Karlsschule.
Oblicza się, że miał ponad 70 zidentyfikowanych synów z nieprawego łoża, którym zapewniał opiekę i kariery. Nie pozostawił jednak prawowitego następcy tronu. Po jego śmierci władzę w księstwie przejął więc jego brat Ludwik Eugeniusz.
Odznaczony austriackim Orderem Złotego Runa, był też fundatorem i Wiekim Mistrzem Orderu Wojskowego św. Karola oraz Wielkim Mistrzem Orderu Myśliwskiego (później order ten był trzykrotnie przemianowany i znany pod nazwami: "Order Wielki Elektorski Wirtemberski, Order Orła Złotego, Order Korony Wirtemberskiej").

</doc>
<doc id="649844" url="https://pl.wikipedia.org/wiki?curid=649844" title="Acanthaluteres">
Acanthaluteres

Acanthaluteres – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649846" url="https://pl.wikipedia.org/wiki?curid=649846" title="Acreichthys">
Acreichthys

Acreichthys - rodzaj morskich ryb rozdymkokształtnych z rodziny jednorożkowatych. 
Klasyfikacja.
Gatunki zaliczane do tego rodzaju :

</doc>
<doc id="649847" url="https://pl.wikipedia.org/wiki?curid=649847" title="Cosafa Castle Cup">
Cosafa Castle Cup



</doc>
<doc id="649849" url="https://pl.wikipedia.org/wiki?curid=649849" title="Aluterus">
Aluterus

Aluterus – rodzaj morskich ryb rozdymkokształtnych z rodziny jednorożkowatych (Monacanthidae).
Klasyfikacja.
Gatunki zaliczane do tego rodzaju:

</doc>
<doc id="649850" url="https://pl.wikipedia.org/wiki?curid=649850" title="Tadeusz Bradecki">
Tadeusz Bradecki

Tadeusz Bradecki (ur. 2 stycznia 1955 w Zabrzu, zm. 24 stycznia 2022 w Londynie) – polski aktor i reżyser teatralny, dramaturg.
Życiorys.
Aktor, reżyser, autor. Absolwent wydziałów: aktorskiego (1977) i reżyserii dramatu (1981) krakowskiej PWST. Podczas studiów reżyserskich odbył staż w Teatrze Laboratorium we Wrocławiu oraz staż aktorski u Petera Brooka.
Od początku swojej kariery artystycznej związany z Teatrem Starym w Krakowie; w latach 1977–1990 jako aktor i reżyser, później w latach 1990–1996 dyrektor naczelny i artystyczny. Za jego kadencji Stary Teatr został członkiem Unii Teatrów Europy. Od 2007 dyrektor artystyczny Teatru Śląskiego im. Wyspiańskiego w Katowicach. Wykładowca na London Academy of Music and Dramatic Art.
Grał m.in. u Jerzego Grzegorzewskiego (Widmo w Weselu Wyspiańskiego, 1977), Andrzeja Wajdy (Józio Chomiński w Z biegiem lat, z biegiem dni..., 1978), Giovanniego Pampiglione (Lelio w Łgarzu Goldoniego, 1981). Wystąpił w filmach m.in. Krzysztofa Zanussiego i Krzysztofa Kieślowskiego.
Żoną artysty była Magdalena Jarosz-Bradecka.
Nagrody i wyróżnienia.
Był laureatem nagrody im. Konrada Swinarskiego, przyznawanej przez redakcję miesięcznika „Teatr”, za sezon 1985/1986, za reżyserię spektakli "Woyzeck" Georga Büchnera w Starym Teatrze w Krakowie i "Pan Jowialski" Aleksandra Fredry w Teatrze im. Stefana Jaracza w Łodzi. Otrzymał też nagrodę im. Schillera (1980), nagrodę im. Wyspiańskiego za osiągnięcia w dramaturgii i reżyserii (1987), nagrodę Ministra Kultury i Sztuki (1987) oraz dwukrotnie „Złotego Yorika” za przedstawienia shakespeare’owskie "Romeo i Julia" w Teatrze Polskim we Wrocławiu (1994) i "Miarka za miarkę" w Starym Teatrze w Krakowie (1998).
W 2001 został uhonorowany nagrodą im. Stanisława Ignacego Witkiewicza, przyznaną przez Polski Ośrodek ITI, za popularyzację polskiej kultury teatralnej za granicą.
W 2013 został odznaczony Srebrnym Medalem „Zasłużony Kulturze Gloria Artis”.

</doc>
<doc id="649851" url="https://pl.wikipedia.org/wiki?curid=649851" title="Brachaluteres">
Brachaluteres

Brachaluteres - rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649853" url="https://pl.wikipedia.org/wiki?curid=649853" title="Barbara Zbrożyna">
Barbara Zbrożyna

Barbara Zbrożyna (ur. 1 września 1923 w Lublinie, zm. 15 grudnia 1995 w Warszawie) – polska rzeźbiarka.
Życiorys.
Studiowała w Akademii Sztuk Pięknych im. Jana Matejki w Krakowie u prof. Xawerego Dunikowskiego (1945–1947), a następnie w Akademii Sztuk Pięknych w Warszawie w pracowni prof. Franciszka Strynkiewicza (1947–1952). W latach 1951–1954 brała udział w rekonstrukcji zabytkowych rzeźb w Warszawie.
W styczniu 1976 roku została sygnatariuszką listu osób protestujących przeciwko zmianom w Konstytucji Polskiej Rzeczypospolitej Ludowej (tzw. List 59), podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Była członkiem awangardowej Grupy 55. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Autorka rzeźb figuralnych, licznych portretów, kompozycji przestrzennych, pomników. Styl jej ewoluował od realizmu (rzeźba przekupki z kurą na warszawskim Mariensztacie z 1949 roku), przez syntetyczne uproszczenia i ekspresyjno-metaforyczną deformację do abstrakcji.
Pochowana na cmentarzu Powązki Wojskowe w Warszawie (kwatera K-6-40).
Pomniki.
Tworzyła pomniki nagrobne m.in.:
Nagrody.
Była laureatką wielu prestiżowych nagród artystycznych m.in.:
Wystawa pośmiertna.
25 marca 2008 warszawska Zachęta Narodowa Galeria Sztuki otworzyła wystawę prac Barbary Zbrożyny "Figury Nasłonecznione".

</doc>
<doc id="649854" url="https://pl.wikipedia.org/wiki?curid=649854" title="Aleksandra Gietner">
Aleksandra Gietner

Aleksandra Gietner-Olczak (ur. 14 lipca 1985 roku w Pabianicach) – polska aktorka niezawodowa, odtwórczyni głównej roli w filmie "Cześć Tereska".
Życiorys.
Aleksandra Gietner urodziła się w Pabianicach, gdzie mieszkała najpierw z rodzicami, następnie z babcią. Ma młodszą siostrę Katarzynę, która urodziła się w drugim małżeństwie matki Aleksandry; ojciec nie żyje.
W wieku 8 lat, Aleksandra miała pierwsze problemy z policją.
W wieku 15 lat zagrała główną rolę u boku Zbigniewa Zamachowskiego w filmie "Cześć Tereska", późniejszym laureacie Grand Prix na festiwalu filmowym w Gdyni (2001). Aleksandra otrzymała za nią m.in. wyróżnienie na Chicago International Film Festival. Jest laureatką najważniejszej nagrody dla młodych aktorów Young Artist Award (Nagroda Młodych Artystów) 2002 dla najlepszej aktorki zagranicznej na Festiwalu filmowym w Hollywood.
W 2008 roku wyszła za mąż, ma córkę.
Problemy z prawem.
Popularność filmu nie odmieniła życia młodej aktorki: wciąż popadała ona w konflikty z prawem, kilkukrotnie uciekała z domu poprawczego w warszawskiej Falenicy; w 2004 za udział w napadzie z użyciem niebezpiecznego narzędzia (noża) skazana została na dwa lata i cztery miesiące pozbawienia wolności, w lipcu 2006 skazana została na trzy miesiące w zawieszeniu na trzy lata za posiadanie amfetaminy.
W roku 2010 znów trafiła do aresztu za serię kradzieży, włamań, posiadanie amunicji i groźby karalne.

</doc>
<doc id="649855" url="https://pl.wikipedia.org/wiki?curid=649855" title="Cantherhines">
Cantherhines

Cantherhines - rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649856" url="https://pl.wikipedia.org/wiki?curid=649856" title="Lane kluski">
Lane kluski

Lane kluski (lane ciasto) – rodzaj klusek przygotowanych poprzez wlewanie surowego ciasta do gotującego się płynu. Może to być woda, mleko lub zupa, w której będą podane. Składniki wchodzące w skład ciasta na lane kluski to: jajka, mąka, woda i sól do smaku.
Wszystkie składniki miesza się, ubijając. Konsystencja uzyskanej masy powinna być na tyle rzadka, by możliwe było wylewanie jej z naczynia z dzióbkiem. Tak przygotowane ciasto wlewa się powoli, cienkim strumieniem do gotującego się płynu.
W kuchni polskiej, lane kluski zwykle stanowią dodatek do zup takich jak zupa mleczna (tzw. lane kluski na mleku), pomidorowa lub rosół.

</doc>
<doc id="649858" url="https://pl.wikipedia.org/wiki?curid=649858" title="Cantheschenia">
Cantheschenia

Cantheschenia - rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649860" url="https://pl.wikipedia.org/wiki?curid=649860" title="William Vane (1. książę Cleveland)">
William Vane (1. książę Cleveland)

William Henry Vane (ur. 27 lipca 1766, zm. 29 stycznia 1842 w Westminsterze) – brytyjski arystokrata i polityk, syn Henry’ego Vane'a, 2. hrabiego Darlington i Margaret Lowther, córki Roberta Lowthera. Ochrzczony 18 sierpnia 1766 r. w Westminsterze. Wykształcenie odebrał w Oksfordzie.
W latach 1788-1790 zasiadał w Parlamencie z okręgu Totnes, zaś w latach 1790-1792 z okręgu Winchilsea, z ramienia partii wigów. W 1792 r. odziedziczył ojcowski tytuł 3. hrabiego Darlington i zasiadł w Izbie Lordów. Utrzymywał bliskie stosunki z księciem Walii i księciem Clarence. To zaowocowało nowymi godnościami. 5 października 1827 r. został 1. markizem Cleveland, zaś 29 stycznia 1833 r. 1. księciem Cleveland. Podczas koronacji Wilhelma IV (8 września 1831 r.) pełnił funkcję miecznika (Bearer of the Sword). Dodatkowo, 17 kwietnia 1839 r. został kawalerem Orderu Podwiązki. Był również Lordem Namiestnikiem Durham w latach 1792-1842.
Książę prowadził bardzo wesoły tryb życia i nie stronił od alkoholu. Lord Belhaven zapisał, że w swojej rezydencji książę posiadał kieliszki bez nóżki, co powodowało, że należało wypić od razu całą zawartość naczynia.
17 września 1787 r. w Hackwood, poślubił swoją siostrę cioteczną, lady Catherine Margaret Powlett (1766 - 17 czerwca 1807), córkę Harry’ego Powletta, 6. księcia Bolton i Katherine Lowther, córkę Roberta Lowthera (Katherine była ciotką Clevelanda). William i Catherine mieli razem trzech synów i pięć córek:
Cathrine była osobą ogólnie miłą i skłonną do porozumień, ale bardzo sarkastyczną i nietolerancyjną, skrupulatnie przestrzegającą dworskich reguł i nieuznającą żadnych odstępstw od reguł, rzadko wyrażającą swoją opinię i nietowarzyską.
Po jej śmierci Cleveland ożenił się ponownie, 27 lipca 1813 r. w Westminsterze, z Elisabeth Russell (ok. 1777 - 31 stycznia 1861), córkę Roberta Russella. Małżeństwo to nie doczekało się potomstwa.
Cleveland zmarł w wieku 75. lat i został pochowany w Staindrop w hrabstwie Durham. Pozostawił po sobie majątek w wysokości 1 000 000 funtów w gotówce, 1 250 000 funtów z akcjach i kolejnego 1 000 000 w biżuterii.

</doc>
<doc id="649861" url="https://pl.wikipedia.org/wiki?curid=649861" title="Ludwik Eugeniusz Wirtemberski">
Ludwik Eugeniusz Wirtemberski

Ludwik Eugeniusz Wirtemberski (ur. 6 stycznia 1731 Frankfurt nad Menem, zm. 20 maja 1795 Ludwigsburg) – książę Wirtembergii.
Życiorys.
Drugi syn księcia Karola Aleksandra i Marii Augusty. Młodszy brat Karola Eugeniusza.
Wraz z braćmi przebywał w dzieciństwie na dworze króla pruskiego Fryderyka II. W 1749 roku zaczął służyć w wojsku króla Francji Ludwika XV. Brał udział w wojnie siedmioletniej.
W 1762 roku ożenił się z hrabiną Zofią Albertyną Beichlingen, z tego małżeństwa narodziły się trzy córki:
Ludwik wymieniał listy z Janem Jakubem Rousseau na temat jego pracy "Emil, czyli o wychowaniu".
Po śmierci brata w 1793 roku został księciem Wirtembergii. Zmarł po dwóch latach panowania. Nie miał synów, więc jego następcą został Fryderyk Eugeniusz Wirtemberski – trzeci syn Karola Aleksandra.
Był wielkim mistrzem Orderu Myśliwskiego (później order ten był trzykrotnie przemianowany i znany pod nazwami: "Order Wielki Elektorski Wirtemberski, Order Orła Złotego, Order Korony Wirtemberskiej") i Orderu Wojskowego św. Karola. Odznaczony austriackim Orderem Złotego Runa.

</doc>
<doc id="649862" url="https://pl.wikipedia.org/wiki?curid=649862" title="Marek Siurawski">
Marek Siurawski



</doc>
<doc id="649863" url="https://pl.wikipedia.org/wiki?curid=649863" title="Ouest-France">
Ouest-France

Ouest-France – francuski dziennik regionalny, założony w 1944 w Rennes. Jest to największy pod względem nakładu i liczby czytelników dziennik kraju – pozostawia w tyle nie tylko inne dzienniki regionalne, ale także wszystkie dzienniki o zasięgu krajowym. Jego średni dzienny nakład w 2005 wyniósł 781 tys. Według badań czytelnictwa każde jego wydanie czyta 2,2 mln osób. Swoim zasięgiem obejmuje 12 departamentów w regionach Bretanii, Kraju Loary i Dolnej Normandii.
Dziennik wydawany jest przez grupę wydawniczą Groupe Ouest-France.
Jego nazwa w języku francuskim oznacza "zachód Francji".

</doc>
<doc id="649864" url="https://pl.wikipedia.org/wiki?curid=649864" title="Ouest France">
Ouest France



</doc>
<doc id="649866" url="https://pl.wikipedia.org/wiki?curid=649866" title="Eubalichthys">
Eubalichthys

Eubalichthys - rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649867" url="https://pl.wikipedia.org/wiki?curid=649867" title="William Henry Vane, 1. książę Cleveland">
William Henry Vane, 1. książę Cleveland



</doc>
<doc id="649868" url="https://pl.wikipedia.org/wiki?curid=649868" title="Smołdziny">
Smołdziny

Smołdziny (dodatkowa nazwa w j. kaszub. Smôłdzënë; niem. "Smoldzyn") – osada kaszubska w Polsce na Równinie Charzykowskiej w regionie Kaszub zwanym Gochami położona w województwie pomorskim, w powiecie bytowskim, w gminie Lipnica. Wieś jest częścią składową sołectwa Lipnica. Na południe od Lipnicy leży jezioro Kiedrowickie.
W latach 1975–1998 miejscowość administracyjnie należała do województwa słupskiego.
Inne miejscowości z prefiksem Smołdzin: Smołdzino, Smołdziński Las
Z kart historii.
Do 1919 roku miejscowość nosiła oficjalną niemiecką nazwę administracyjną "Smoldzyn". Od zakończenia I wojny światowej wieś ponownie należy do Polski. W okresie 20. lecia międzywojennego należała do ówczesnego powiatu chojnickiego. Podczas okupacji nazistowscy propagandyści niemieccy (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowali nazwę "Smoldzyn" jako zbyt "kaszubską" lub nawet "polską" i przemianowali ją na "nowo wymyśloną i bardziej niemiecką" – "Schmelz".

</doc>
<doc id="649869" url="https://pl.wikipedia.org/wiki?curid=649869" title="Meuschenia">
Meuschenia

Meuschenia – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649871" url="https://pl.wikipedia.org/wiki?curid=649871" title="Oliver Phelps">
Oliver Phelps

Oliver Martyn John Phelps (ur. 25 lutego 1986 w Sutton Coldfield, Anglia) – brytyjski aktor. Jego bratem bliźniakiem jest James Phelps.
Oliver Phelps urodził się 13 minut wcześniej od swojego brata bliźniaka – Jamesa Phelpsa. Od zawsze kochał aktorstwo i występował w wielu szkolnych sztukach. Bardzo lubi muzykę, a razem z bratem mają wiele wspólnych ulubionych zespołów – np. Velvet Revolver albo Coldplay. Innym uwielbianym przez niego zajęciem jest granie na PlayStation w garderobie innego aktora z planu – Ruperta Grinta.
W 2000 roku wraz ze swoim bratem, Jamesem, zostali wybrani do odtwórców roli bliźniaków Weasleyów w serii filmów o Harrym Potterze – Freda i George’a.

</doc>
<doc id="649872" url="https://pl.wikipedia.org/wiki?curid=649872" title="Hrabia Darlington">
Hrabia Darlington

Hrabiowie Darlington 1. kreacji (parostwo Wielkiej Brytanii)
Hrabiowie Darlington 2. kreacji (parostwo Wielkiej Brytanii)

</doc>
<doc id="649875" url="https://pl.wikipedia.org/wiki?curid=649875" title="Muzeum Instrumentów Muzycznych w Poznaniu">
Muzeum Instrumentów Muzycznych w Poznaniu

Muzeum Instrumentów Muzycznych w Poznaniu – oddział Muzeum Narodowego w Poznaniu, muzeum instrumentów muzycznych, jedyne tego rodzaju i tej wielkości w Polsce, trzecie co do wielkości w Europie. Mieści się na Starym Rynku w Poznaniu, w trzech zabytkowych kamienicach (w tym w Kamienicy Grodzickich).
Jako oddział Muzeum Narodowego w Poznaniu jest wpisane do Państwowego Rejestru Muzeów, prowadzonego przez ministra właściwego do spraw kultury i ochrony dziedzictwa narodowego, zgodnie z art. 13 ustawy z dnia 21 listopada 1996 r. o muzeach.
26 lutego 2020, w 93. rocznicę ogłoszenia „Mazurka Dąbrowskiego” hymnem narodowym, na fasadzie budynku od ul. Woźnej odsłonięto brązową tablicę upamiętniającą twórców trzech polskich hymnów: Józefa Wybickiego (1746–1822) – autora słów „Mazurka Dąbrowskiego”, Karola Kurpińskiego (1785–1857) – kompozytora „Warszawianki” – hymnu Powstania Listopadowego oraz Feliksa Nowowiejskiego (1877–1946) – kompozytora „Roty”. Powstała ona z inicjatywy Adama Kochanowskiego, poznańskiego publicysty. Jej fundatorami byli Fundacja Ochrony Zabytków Wielkopolski, Fundacja Rozwoju Miasta Poznania i Instytut Pamięci Narodowej Oddział w Poznaniu, a twórcami artyści rzeźbiarze Robert Sobociński i Aleksander Korczak.
Historia i ekspozycja.
Muzeum powstało w roku 1945, a jego założycielem był Zdzisław Szulc, pierwszy kustosz. Pierwsze wystawy publiczne miały miejsce w 1949 w gmachu przy al. Marcinkowskiego. Posiada kolekcję około 2 tysięcy eksponatów z większości kontynentów. Szczególnie bogaty jest zbiór instrumentów lutniczych (np. polskich i włoskich), fortepianów, instrumentów drewnianych i blaszanych, polskich instrumentów ludowych, a także instrumentów z odległych krajów Oceanii, Ameryk, Afryki i Azji. Bardzo cenne eksponaty to:
Kolekcję podzielono na cztery działy naukowe:
Eksponaty zgromadzone są w 19 salach tematycznych.
Muzeum w poezji.
Bogusław Kogut poświęcił Muzeum wiersz zatytułowany "Muzeum Instrumentów".

</doc>
<doc id="649876" url="https://pl.wikipedia.org/wiki?curid=649876" title="Monacanthus">
Monacanthus

Monacanthus - rodzaj morskich ryb rozdymkokształtnych z rodziny jednorożkowatych. 
Klasyfikacja.
Gatunki zaliczane do tego rodzaju :

</doc>
<doc id="649878" url="https://pl.wikipedia.org/wiki?curid=649878" title="Sławomir Borewicz">
Sławomir Borewicz

Porucznik Sławomir Borewicz – postać fikcyjna będąca głównym bohaterem w polskim serialu telewizyjnym "07 zgłoś się", zagrana przez Bronisława Cieślaka.
Postać.
Sławomir Borewicz jest oficerem Milicji Obywatelskiej w stopniu porucznika. Pracuje w Stołecznym Urzędzie Spraw Wewnętrznych w Warszawie, działającym w Pałacu Mostowskich. Jako funkcjonariusz prowadzi sprawy związane z zabójstwami, kradzieżami, kradzieżami z włamaniem, napadami, przemytem, szantażem i sutenerstwem. Fabuła serialu obejmuje lata od roku 1976 do roku 1987 (w sumie 21 odcinków). Uchodzi za skutecznego śledczego, który zawsze rozwiązuje prowadzone sprawy i doprowadza je do końca – w jednym z epizodów jego przełożony, major Wołczyk (Zdzisław Tobiasz), stwierdził, że ewentualne umorzenie śledztwa byłoby „klapą” i to pierwszą w karierze porucznika.
Według wypowiedzi scenarzysty i reżysera, Krzysztofa Szmagiera, ekipa tworząca serial miała zdecydowanie zamiar odejść od ukazania śledczego milicjanta w znanym dotąd wzorze zachowania na służbie oraz w życiu prywatnym (Szmagier wspomniał o przeczytanym niegdyś wywiadzie z dyrektorem Biura Kryminalnego Komendy Głównej MO, płk. Tadeuszem Rydzykiem, w którym tenże przedstawił sztampowy typ pracy funkcjonariusza). Miało to także za cel odbrązowienie służby milicjantów.
Porucznik odznacza się ponadprzeciętną inteligencją, sprytem, ciętym, często brutalnym językiem oraz błyskotliwą ripostą. Jest odważny, pewny siebie i przebojowy. Potrafi porozumiewać się w języku angielskim (odcinek 8). Rozmówcy odbierają go jako dżentelmena i erudytę. Jest wysportowany i w razie potrzeby świetnie radzi sobie w walce wręcz. Jego przełożony wytykał mu zawadiacką przeszłość, kiedy to miał często brać udział w bójkach, o których wspominał też sam zainteresowany. Dwie przypadkowo poznane kobiety zwróciły uwagę na defekt jego nosa jako skutek bójek, do czego sam Borewicz przyznał się bez zażenowania.
Borewicz cieszy się powodzeniem u kobiet. Łatwo nawiązuje z nimi kontakt – niezależnie od okoliczności są to zarówno kobiety poznane przypadkowo, jak i przesłuchiwane w sprawach. W obu przypadkach bez zahamowań potrafi bezpośrednio wyrazić kobietom swoją opinię na temat ich urody. Często ogląda się za przechodzącymi kobietami. Wśród współpracowników znany jest jako podrywacz, przy tym również kobiet zatrudnionych w komendzie milicji. Jedna z kobiet mówi o nim: „milicjant filozof o wrażliwości dziecka i duszy poety”. Borewicz swobodnie spotyka się z kobietami, zapraszając je także do swojego mieszkania. Zdarza się, że utrzymuje kontakty jednocześnie z kilkoma – w odcinku 18 dochodzi do sytuacji, gdy aktualna partnerka Borewicza zastaje go w łóżku z inną kochanką. W odcinku 19 romansuje podczas służby z pilotką śmigłowca milicyjnego (według zapowiedzi Krzysztofa Szmagiera z 1987: na wysokości 4 tys. metrów). Potrafi być zalotny nawet wobec żony porucznika Jaszczuka (Jerzy Rogalski) w jego obecności. Ponadto dobrze orientuje się w półświatku prostytutek.
Z odcinków serialu można uzyskać informacje o prywatnym życiu Borewicza i przeszłości, w tym rodzinnej. Urodził się tuż przed II wojną światową (tj. przed 1939), jego matka zmarła przy porodzie, zaś ojciec – działacz PPS i wykładowca prawa karnego dla milicjantów – został zastrzelony. W 1947 Borewicz przez pół roku przebywał w domu dziecka, a następnie wychowywała go babcia (w odróżnieniu od jej zięcia – czyli ojca Borewicza, którego nie akceptowała jako „zdrajcę klasy robotniczej” – była działaczką KPP), która w 1947 powróciła z Syberii, gdzie rąbała drzewo za kręgiem polarnym. W 1981 babcia miała 83 lata, a w odcinku 17 (1984) porucznik wyznaje, że babcia przebywa w szpitalu w Górze Kalwarii i już go nie poznaje. Borewicz uczył się w warszawskim gimnazjum „Batorego”. Ukończył studia prawnicze. Według swojego oświadczenia jest bezpartyjny. Przed pracą w milicji przebywał na placówce dyplomatycznej w Wielkiej Brytanii (Londyn). W odcinku 1 przyznaje, że „bawił się tam w handel zagraniczny”.
Prywatnie deklaruje się jako niewierzący, ale został ochrzczony. Był żonaty z Joanną (Izabela Trojanowska) i wiążąc się z nią przyjął także ślub kościelny (jak tłumaczy „żona była wierząca i dostała zezwolenie na ślub z niewierzącym”). Ich małżeństwo zakończyło się rozwodem, kiedy para przebywała w Londynie. Joanna związała się z majętnym Libańczykiem, z którym następnie wyjechała do Libanu. Borewicz mówi o sobie w tym kontekście, iż jest „porzucony”. Po ich rozejściu była żona zachowała nazwisko Borewicz. W odcinku 12 odwiedza ona Warszawę, zaś chcąc odświeżyć kontakt spotyka się z byłym mężem i zaprasza go do pokoju hotelowego. Oboje nie posiadają dzieci z małżeństwa, jednak podczas spotkania okazuje się, że Joanna była w ciąży, którą usunęła (przypuszczalnie z Borewiczem, gdyż nie ujawniła wyraźnie, kto mógł być ojcem). Z perspektywy czasu Borewicz wyraża własną opinię o zawarciu małżeństwa mówiąc, iż „można to zrobić tylko raz w życiu”.
W odcinku 13 Borewicz podaje swój adres zamieszkania w Warszawie: aleja Sobieskiego 70 m. 59. Jest człowiekiem nowoczesnym, jednak w wąskich socjalistycznych ramach. Ubiera się modnie (np. nosi polską kopię amerykańskiej kurtki wojskowej M 65, koszulkę firmy Puma), używa kosmetyków Old Spice. Pali papierosy i pije alkohol, aczkolwiek stanowczo odmawia, jeśli kieruje pojazdem. Podczas wyjazdu służbowego goli się w aucie przenośną maszynką elektryczną.
Przełożony Borewicza, major Wołczyk jest z nim spoufalony, zna jego przeszłość i często prześwietla jego zachowanie (np. względem kobiet). Zwraca się do niego imiennie „Sławek”, zaś Borewicz zwraca się do tego przełożonego per „towarzyszu majorze” względnie „obywatelu majorze”. Po imieniu mówi do Borewicza także sierżant Ewa Olszańska (Ewa Kuzyk-Florczak) – oboje są ze sobą jeszcze bardziej spoufaleni (w odcinku 15 Borewicz odnosi się do niej nawet „Ty jędzo”, a w odcinku 17 mówi „Ty chyba jakiegoś pierdolca dostałaś”). Natomiast kontakty z porucznikiem Zubkiem (Zdzisław Kozień) – mimo iż jest to jego służbowo najbliższy współpracownik – ograniczają się do zdystansowanej formy „pan”. Relacje Borewicza z następcą Zubka, porucznikiem Jaszczukiem, są najmocniej zdystansowane – obaj wyraźnie nie przystają do siebie, dodatkowo darzą się nawzajem złośliwymi uwagami.
W trakcie pracy porucznik Borewicz porusza się różnymi pojazdami służbowymi. W początkowych odcinkach jest to brązowy Polski Fiat 125p (nr rejestracyjny 8807 WS, potem GP-69-37). W późniejszych odcinkach jest to biały FSO Polonez (nr rej. WAE 2263, rej. WUF 2915, w odc. 20-21 nr rej. WAX 8883). Ponadto w odcinku 8 podróżuje z Warszawy do Gdyni milicyjnym nieoznakowanym czarnym pojazdem marki Mercedes-Benz W115 (nr rej. WR 4587, aczkolwiek w kilka scen później jest już inny nr rej. WAS 3655 – stanowi to realizacyjny błąd filmowców).
W serialu pojawiają się niuanse nawiązujące do zainteresowań Borewicza, w tym także literaturą. W odcinku 3 bohater czyta w języku angielskim książkę pt. "The taking of Pelham 123" autorstwa Johna Godeya (pseudonim artystyczny Mortona Freedgooda), na podstawie której powstał film "Metro strachu" (2009) w reżyserii Tony'ego Scotta. W odcinku 8 podczas kilkugodzinnej podróży autem czyta powieść autorstwa Romaina Rollanda pt. "Colas Breugnon" (1919). Borewicz orientuje się również w muzyce popularnej: w odcinku 12 deklamuje fragment tekstu utworu Marka Grechuty pt. „Gaj”, jednakże popełnia przy tym błędy w cytacie.
W serialu można zauważyć odniesienia do innych bohaterów z popularnych amerykańskich kryminalnych seriali telewizyjnych z lat 70. W odcinku 15 jest mowa o tym, że w środowisku prostytutek Borewicz ma przydomek „Polski Columbo”, zaś w ostatnich odcinkach w gabinecie porucznika wisi plakat z Tellym Savalasem, odtwórcą roli porucznika Kojaka.
Popularność.
W plebiscycie tygodnika „Antena” ogłoszonym w połowie 1984 z okazji 20-lecia polskiego filmu telewizyjnego postać Sławomira Borewicza zajęła piąte miejsce w głosowaniu na najpopularniejszego bohatera filmu telewizyjnego.

</doc>
<doc id="649881" url="https://pl.wikipedia.org/wiki?curid=649881" title="Teatr Stary w Krakowie">
Teatr Stary w Krakowie



</doc>
<doc id="649882" url="https://pl.wikipedia.org/wiki?curid=649882" title="Bartosz Jurkowski">
Bartosz Jurkowski

Bartosz Jurkowski (ur. 30 marca 1974 w Białymstoku) – polski piłkarz występujący na pozycji obrońcy, trener piłkarski.
Kariera piłkarska.
Jurkowski swoją karierę rozpoczął w Jagiellonii Białystok. W klubie tym w sezonie 1992/1993 zadebiutował w polskiej ekstraklasie, jak również strzelił w niej swego pierwszego gola. W 1994 roku przeniósł się do Stomilu Olsztyn i z klubem tym awansował wówczas do I ligi. W 1995 roku na rok przeprowadził się do Iławy, gdzie reprezentował barwy miejscowego Jezioraka. Następnym klubem w karierze Jurkowskiego okazała się być Amica Wronki, której koszulkę przywdziewał przez półtora sezonu. Wiosną 1998 roku ponownie znalazł się w kadrze Stomilu Olsztyn, z którym to po raz drugi rozstał się po sezonie 1999/2000. W czasie swej ponownej przygody z olsztyńskim klubem, w przeciągu dwóch sezonów zdobył 9 bramek w ekstraklasie. Udało mu się to głównie dlatego, że w Stomilu był specjalistą od wykonywania rzutów karnych. W 2000 roku klubową koszulkę Stomilu zamienił na trykot Orlenu Płock. Jednak w klubie tym występował w pierwszej jedenastce tylko w rundzie jesiennej sezonu 2000/2001. Później stracił miejsce w pierwszym składzie płockiego zespołu, by odzyskać je w 2002 roku po zmianie nazwy drużyny na Wisła Płock. Ekipę tę reprezentował przez dwa kolejne sezony. W 2004 roku Jurkowski zdecydował się na przeprowadzkę do Łęcznej, gdzie rozpoczął występy w Górniku. W kolejnych dwóch sezonach jego nazwisko systematycznie widniało w składzie meczowym drużyny ze stadionu przy Al. Jana Pawła II. Następnie grał w Lechii Gdańsk. Występował także w II-ligowym Ruchu Wysokie Mazowieckie z numerem 15 na koszulce. W 2010 grał także w A – klasowej BKS Jagiellonii Białystok, w której zakończył karierę piłkarską.
Kariera trenerska.
Od kwietnia 2010 do 2011 Bartosz Jurkowski prowadził IV ligowy Znicz Suraż. Od rundy wiosennej sezonu 2011/12 wraz Jackiem Markiewiczem prowadził III ligowy Dąb Dąbrowa Białostocka (I trener). Od czerwca 2010 roku wraz ze znanymi na Podlasiu byłymi piłkarzami Piotrem Matysem, Jackiem Markiewiczem, Dzidosławem Żuberkiem prowadzą Akademię Piłkarską "Talent", której prezesem jest trener piłkarski i wieloletni wychowawca młodzieży Janusz Kaczmarz.
W 2019 roku Jurkowski prowadził III-ligowy Ruch Wysokie Mazowieckie.

</doc>
<doc id="649883" url="https://pl.wikipedia.org/wiki?curid=649883" title="Piotr Polmański">
Piotr Polmański

Piotr Marek Polmański (ur. 18 sierpnia 1954 w Lidzbarku) – polski polityk, poseł na Sejm X, I i II kadencji.
Życiorys.
W 1975 ukończył Policealne Studium Ekonomiczne. Do 1989 pracował w Okręgowym Przedsiębiorstwie Energetyki Cieplnej w Bytomiu i Kopalni Węgla Kamiennego Andaluzja w Piekarach Śląskich. W 1980 był wśród organizatorów strajku w tej kopalni, wstąpił do „Solidarności”. 17 grudnia 1981 za ponowną organizację strajku został skazany na karę 3 miesięcy pozbawienia wolności. Po zwolnieniu współpracował z opozycją antykomunistyczną, wydawał podziemne pismo „Nasze sprawy”.
W 1989 uczestniczył w obradach Okrągłego Stołu w podzespole ds. górnictwa. W 1989 został posłem na Sejm kontraktowy z ramienia Komitetu Obywatelskiego z okręgu bytomskiego, w 1991 ponownie wybrano go na posła z ramienia Unii Demokratycznej w okręgu katowickim. W 1993 bez powodzenia ubiegał się o reelekcję, w 1994 po połączeniu UD z Kongresem Liberalno-Demokratycznym został członkiem Unii Wolności. W listopadzie tego samego roku objął mandat poselski w miejsce zmarłej Marii Trzcińskiej-Fajfrowskiej. Później przeszedł od Stronnictwa Konserwatywno-Ludowego, w 1997 bez powodzenia kandydował do parlamentu z listy Akcji Wyborczej Solidarność.
Pracował następnie w różnych przedsiębiorstwach, od 2004 zatrudniony w Spółce Mieszkaniowej „Kleofas” w Katowicach. W 2003 przystąpił do Platformy Obywatelskiej.
Odznaczenia.
W 2011 prezydent Bronisław Komorowski, "za wybitne zasługi w działalności na rzecz przemian demokratycznych w Polsce", odznaczył Piotra Polmańskiego, a także jego zaangażowanych w działalność opozycyjną braci, Eugeniusza i Leszka, Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="649884" url="https://pl.wikipedia.org/wiki?curid=649884" title="Oxymonacanthus">
Oxymonacanthus

Oxymonacanthus – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649887" url="https://pl.wikipedia.org/wiki?curid=649887" title="Paraluteres">
Paraluteres

Paraluteres - rodzaj morskich ryb rozdymkokształtnych z rodziny jednorożkowatych. 
Klasyfikacja.
Gatunki zaliczane do tego rodzaju :

</doc>
<doc id="649888" url="https://pl.wikipedia.org/wiki?curid=649888" title="Prytanejon">
Prytanejon

Prytanejon – budynek publiczny w starożytnej Grecji dla najwyższych władz w greckich państwach-miastach, miejsce urzędowania prytanów.
Prytanejon był nie tylko centrum administracyjnym miasta, stanowił także jego centrum duchowe, gdzie znajdował się, symbolizujący wspólnotę obywateli, ołtarz Hestii i wieczny ogień. 
W Atenach prytani początkowo urzędowali i spożywali wspólne posiłki w prytanejonie usytuowanym na północ od Akropolu, a potem przenieśli się do okrągłego Tolosu na agorze. W prytanejonie urzędował archont eponim i tu właśnie czasami zbierał się trybunał efetów pod przewodnictwem archonta basileusa. W prytanejonie prytani spożywali wspólnie posiłki na koszt państwa. Niektórzy znaczniejsi cudzoziemcy i zasłużeni obywatele również byli tam żywieni. Prytanejon był także miejscem przyjmowania oficjalnych delegacji przez cywilnych i religijnych włodarzy miasta. Budynku prytanejonu ateńskiego nie udało się dotąd w sposób bezdyskusyjny zlokalizować, znane są jednak pozostałości takich obiektów w innych miastach starożytnej Grecji.

</doc>
<doc id="649890" url="https://pl.wikipedia.org/wiki?curid=649890" title="James Phelps">
James Phelps

James Andrew Eric Phelps (ur. 25 lutego 1986 w Sutton Coldfield, Anglia) – brytyjski aktor. Jego bratem bliźniakiem jest Oliver Phelps.
Podobnie jak jego brat bliźniak – Oliver (starszy o 13 minut), James interesował się aktorstwem i grywał w sztukach szkolnych. Obaj zostali wybrani do grania bliźniaków Weasleyów – Freda i George’a w serii o Harrym Potterze.

</doc>
<doc id="649891" url="https://pl.wikipedia.org/wiki?curid=649891" title="Marcin Dorociński">
Marcin Dorociński

Marcin Grzegorz Dorociński (ur. 22 czerwca 1973 w Milanówku) – polski aktor teatralny, telewizyjny i filmowy oraz działacz społeczny.
Sześciokrotnie nominowany do Orłów za role w filmach: "Boisko bezdomnych" (2008), "Rewers" (2009), "Róża" (2011), "Obława" (2012), "Jack Strong" (2014) i "Moje córki krowy" (2015). Laureat Paszportu Polityki za 2012 rok w kategorii „film”. Wystąpił m.in. w "Torowisku" (1999) Urszuli Urbaniak, jako „Despero” w "Pitbullu" (2005) Patryka Vegi, "Barbórce" (2005) Macieja Pieprzycy i "Ogrodzie Luizy" (2007) Macieja Wojtyszki. Na scenie warszawskiego Teatru Dramatycznego pracował m.in. z Grzegorzem Jarzyną, Krystianem Lupą, Krzysztofem Warlikowskim i Agnieszką Glińską.
Życiorys.
Wczesne lata.
Urodził się w Milanówku. Jego ojciec Czesław był kowalem, a matka – gospodynią domową. Dorastał w Kłudzienku z trzema braćmi – dwoma starszymi, którzy zostali policjantami, i jednym młodszym, który pracuje jako kontroler pojazdów. Ukończył Szkołę Podstawową nr 4 w Grodzisku Mazowieckim. Od dzieciństwa lubił grać w piłkę nożną i reprezentował szkołę w zawodach sportowych w piłce nożnej i siatkówce, ale marzenia o karierze piłkarskiej pokrzyżowała mu kontuzja kolana. Chciał zostać strażakiem, aby pomagać ludziom.
Ukończył Technikum Mechaniczne w grodziskim Zespole Szkół Technicznych i Licealnych nr 2 z tytułem technika obróbki skrawaniem. O szkole aktorskiej zaczął myśleć pod koniec nauki w technikum, gdzie brał udział w akademiach szkolnych. W podjęciu decyzji pomogła mu Izabela Kust, nauczycielka historii i Ewa Różbicka, która przygotowywała grupkę przyszłych aktorów oraz jego przyjaciel Gerard Położyński, dzięki któremu kilka tygodni przed egzaminami na studia wystąpił na festynie w Młodzieżowym Domu Kultury w Pruszkowie. W piątej klasie technikum dojeżdżał do Warszawy na zajęcia w Ognisku Teatralnym Haliny i Jana Machulskich przy warszawskim Teatrze Ochota. W 1993 został studentem Wydziału Aktorskiego Państwowej Wyższej Szkoły Teatralnej im. Aleksandra Zelwerowicza w Warszawie. Już w latach studiów, ze względu na swój atrakcyjny wygląd, otrzymał etykietę „uroczy”. Po ukończeniu edukacji dorabiał jako ochroniarz w klubie „Blue Velvet”, prowadził prezentację szamponu i golarki, był kelnerem w Qchni Artystycznej.
Kariera.
Na drugim roku studiów Krystyna Janda powierzyła mu główną rolę Dona Rodryga w telewizyjnej wersji "Cyda" (1995) Pierre’a Corneille’a w tłumaczeniu Stanisława Wyspiańskiego w Teatrze Telewizji. Na trzecim roku studiów zadebiutował na kinowym ekranie niewielką rolą studenta w kontrowersyjnym filmie Andrzeja Żuławskiego "Szamanka" (1996) z Bogusławem Lindą, a w telewizji był studentem w serialu Jana Łomnickiego "Dom" (1996). W 1997 na XV Festiwalu Szkół Teatralnych w Łodzi zdobył wyróżnienie za rolę Kreona w spektaklu Sofoklesa "Antygona" i ukończył warszawską Akademię Teatralną.
W latach 1997–2011 występował w warszawskim Teatrze Dramatycznym w sztuce "Niezidentyfikowane szczątki ludzkie i prawdziwa natura miłości" (1997) Brada Frasera w reżyserii Grzegorza Jarzyny w roli Roberta, "Poskromieniu złośnicy" (1998) Szekspira w reż. Krzysztofa Warlikowskiego jako Lucencjo, "Powrocie Odysa" (1999) Wyspiańskiego w reż. Krystiana Lupy w roli Antinoosa, "Operze żebraczej" (1999) według Václava Havla w reż. Piotra Cieślaka jako kapitan Macheath, "Zazum" (2000) Dariusza Rzontkowskiego w reż. Łukasza Kosa, "Płatonowie" (2002) Czechowa w reż. Pawła Miśkiewicza w roli Sergiusza oraz "Opowieściach o zwyczajnym szaleństwie" (2005) Petra Zelenki w reż. Agnieszki Glińskiej jako Alesz. W 1998 grał gościnnie w "Opętanym" Bolesława Leśmiana w reż. Małgorzaty Boratyńskiej w Teatrze Ateneum im. Stefana Jaracza, z którym związał się na stałe we wrześniu 2011. W tym okresie pojawiał się również w serialach: "Ekstradycja 3" (1998), "Na dobre i na złe" (1999, 2007), "Dom" (2000), "Rodzina zastępcza" (2000) i "Sfora" (2002).
Wcielił się w postać Antoniego Lulka adaptacji powieści Stefana Żeromskiego "Przedwiośnie" (2001) w reżyserii Filipa Bajona. W tym samym roku otrzymał Grand Prix im. Ludwika Sempolińskiego za wykonanie piosenki „Kiedy Łukasz się zamyśli” na II Ogólnopolskim Festiwalu Sztuki Estradowej w Warszawie. W sitcomie "Lokatorzy" (2003) wystąpił jako aktor Feliks Benta. Rozpoznawalność zapewniła mu rola podkomisarza Sławomira „Despero” Desperskiego w sensacyjnym filmie kryminalnym Patryka Vegi "Pitbull" (2005), za którą odebrał Nagrodę im. Zbyszka Cybulskiego i nagrodę Jantar za najlepszą rolę męską na Festiwalu Debiutów Filmowych „Młodzi i Film” w Koszalinie. 12 kwietnia 2006 otrzymał list gratulacyjny od prezydenta Rzeczypospolitej Polskiej Lecha Kaczyńskiego. Za postać gangstera Fabiana „Fabio” Sawickiego w komediodramacie Macieja Wojtyszki "Ogród Luizy" (2007) otrzymał Specjalną Nagrodę Aktorską na 32. Festiwalu Polskich Filmów Fabularnych w Gdyni. Był nominowany do Polskiej Nagrody Kina Niezależnego („Offskara”) jako sierżant Rafalski w komedii offowej Boda Koxa "Nie panikuj!" (2007). Popularność wśród telewidzów zyskał jako Roman Trojański, były mąż Heli (Anna Guzik) w sitcomie TVN "Hela w opałach" (2007). W 2008 magazyn „Elle” przyznał mu nagrodę Elle Style Awards w kategorii aktorskich objawień roku.
Za rolę sierżanta Władysława w komedii Piotra Matwiejczyka "Kup teraz" (2008) zdobył wyróżnienie na 5. Festiwalu Filmów Niezależnych „Bartoszki Film Festiwal” w Tarnobrzegu. Aby zagrać romantycznego kucharza Bartka w komedii romantycznej Macieja Żaka "Rozmowy nocą" (2008) zdecydował się przytyć parę kilo. Rola Jacka Mroza, niespełnionej nadziei piłki polskiej, któremu kontuzja złamała życie, zmaga się z alkoholizmem i zostaje trenerem drużyny bezdomnych w komedii Kasi Adamik "Boisko bezdomnych" (2008) przyniosła mu nominację do nagrody Orła w kategorii najlepsza główna rola męska. „To wiarygodna, wyważona kreacja” – pisała Dominika Kaszuba na łamach Megafonu.pl. W 2009 otrzymał „Honorową Rybę” za „wspieranie polskiego kina niezależnego” na 7. Multimedia Happy End Festiwalu Filmów Optymistycznych w Rzeszowie. Jako diaboliczny Bronisław Falski vel Toporek, stylizowany na stalinowskiego Humphreya Bogarta, funkcjonariusz Urzędu Bezpieczeństwa w czarnej komedii Borysa Lankosza "Rewers" (2009) u boku Agaty Buzek, Krystyny Jandy i Anny Polony zdobył Złotego Lwa za drugoplanową rolę męską na 39. Festiwalu Filmym w Gdyni i był nominowany nagrody Orła w kategorii najlepsza główna rola męska.
W dramacie wojennym Wojciecha Smarzowskiego "Róża" (2011) wcielił się w postać Tadeusza, oficera Armii Krajowej i uczestnika powstania warszawskiego, za którą otrzymał po raz drugi Złotego Lwa za za rolę męską na 36. FPFF w Gdyni, nagrodę aktorską w konkursie Directors Week na Międzynarodowym Festiwalu Filmów Fantastycznych „Fantasporto” (Porto), „Srebrnego Pawia” za najlepszą główną rolę męską na Międzynarodowym Festiwalu Filmowym w Goa i nagrodę im. Elżbiety Czyżewskiej dla najlepszego aktora na Nowojorskim Festiwalu Filmów Polskich oraz był nominowany nagrody Orła w kategorii najlepsza główna rola męska. Uznanie wśród telewidzów zdobyła postać dyrektora ośrodka pomocy społecznej Wiktora Okulickiego w serialu Magdaleny Łazarkiewicz "Głęboka woda" (2011), który zdobył Złote Tablice na prestiżowym konkursie produkcji telewizyjnych Hugo TV Awards w Chicago i Nagrodę Prix Italia 2012. Był organizatorem koncertu w głośnym dramacie Leszka Dawida "Jesteś Bogiem" (2011). W nastrojowym i bogatym emocjonalnie dramacie psychologicznym "Lęk wysokości" (2011) wcielił się w postać Tomka Janickiego, którego spokojne i poukładane życie przerywa wiadomość o złym stanie chorego psychicznie ojca (Krzysztof Stroiński), z którym od lat nie utrzymywał żadnych kontaktów. W pierwszym sezonie psychologicznego serialu stacji HBO "Bez tajemnic" (2011) wystąpił jako Szymon Kowalczyk, oficer wojsk specjalnych służący na misji w Afganistanie, który trafia na terapię po tym, jak w czasie omyłkowego ostrzału zabija grupę cywilów. Jako kapral Armii Krajowej o pseudonimie „Wydra”, postać inspirowana wojennymi losami Adama Krzyształowicza, w dramacie wojennym / dreszczowcu Marcina Krzyształowicza "Obława" (2012) i za rolę w filmie "Róża" został uhonorowany Paszportem „Polityki” za „absolutny słuch aktorski, który chroni go przed komercją i tandetą. I za to, że rozwija się z roku na rok, z filmu na film” i po raz kolejny zdobył nominację do nagrody Orła w kategorii najlepsza główna rola męska. Był pułkownikiem Antonim Pakulskim w serialu "Szpiedzy w Warszawie" (2012), zrealizowanym przez brytyjską BBC i Telewizję Polską.
W styczniu 2013 znalazł się na okładce miesięcznika „Film” w mundurze Ryszarda Kuklińskiego, oficera Ludowego Wojska Polskiego, w którego wcielił się na planie dreszczowca szpiegowskiego Władysława Pasikowskiego "Jack Strong" (2014). Za rolę Kuklińskiego został doceniony przez krytyków i otrzymał nominację do nagrody Orła za najlepszą główną rolę męską. W filmie Jana Jakuba Kolskiego "Serce serduszko" (2014) wcielił się w postać Mirka Milewskiego, alkoholika, który w imię miłości do córki Maszeńki podejmuje próbę wyjścia z nałogu. Następnie wystąpił jako Borys w dramacie Wojciecha Smarzowskiego "Pod Mocnym Aniołem" (2014) na podstawie powieści Jerzego Pilcha. Za kreację Grzegorza, wiecznie bezrobotnego i zapuszczonego męża Kasi (Gabriela Muskała) w tragikomedii Kingi Dębskiej "Moje córki krowy" (2015) o chorobie i śmierci otrzymał nominację do Orła za najlepszą drugoplanową rolę męską. W serialu kryminalnym HBO "Pakt" (2015) zagrał postać Piotra Grodeckiego, dziennikarza śledczego, który natrafia na trop oszustwa w międzynarodowej korporacji. W klimatycznym dreszczowcu Wojciecha Kasperskiego "Na granicy" (2016) zagrał bezwzględnego i przerażającego przemytnika Konrada. Wystąpił też w dwóch zagranicznych produkcjach: jako Christian Coolidge w miniserialu "Cape Town" (2016), adaptacji bestsellerowego kryminału południowoafrykańskiego pisarza Deona Meyera "Dead Before Dying", oraz jako Ladislav Vaněk w biograficznym dramacie wojennym Seana Ellisa "Anthropoid" (2016), ekranizacji powieści francuskiego pisarza Laurenta Bineta "HHhH. Zamach na kata Pragi".
W 2018, po 11 latach, powrócił na kinowy ekran jako komisarz Sławomir Desperski „Despero” vel Mateusz Wółkowski „Hycel” w sensacyjnym filmie kryminalnym "Pitbull. Ostatni pies" w reż. Władysława Pasikowskiego, który zaangażował go później również do roli komisarza „Wita” Witkowskiego w filmie "Psy 3. W imię zasad" (2020). W tym samym roku Dorociński zagrał Wasilija Borgowa w głośnym serialu Netflixa "Gambit królowej". W październiku 2022 potwierdził informacje, że wystąpi w kolejnych częściach kinowego przeboju "".
W 2017 wziął udział w sesji zdjęciowej do kwietniowego „Men’s Health”. Był też na okładkach magazynów: „Sens” (w kwietniu 2008), „Malemen” (w styczniu 2010), „Twój Styl” (w październiku 2010), „Exclusive” (w lutym 2013), „Zwierciadło” (w lutym 2014), „Logo” (w lutym 2014 i lutym 2018), „Elle Man” (w październiku 2015), „Esquire” (w listopadzie 2016), „Tele Magazyn” (w styczniu 2017) i „Twój Styl Man” (w październiku 2019). W 2020 był ambasadorem Santander Bank Polska, w kampanii reklamowej wcielił się we wszystkich bohaterów reklamy, skrajnie różniących się wiekiem, charakterem czy wykonywanym zawodem, a w 2021 został ambasadorem marki Kinley, w ramach kampanii reklamowej realizowanej pod hasłem „Smak, do którego dorastasz”.
Działalność społeczna.
W 2016 otrzymał nagrodę w kategorii ekologia za działalność na rzecz ochrony przyrody, zwłaszcza zagrożonych gatunków zwierząt, w plebiscycie „Gwiazdy Dobroczynności”, do którego był nominowany przez World Wide Fund for Nature.
Odznaczenia.
11 kwietnia 2014 został odznaczony srebrnym Medalem „Zasłużony Kulturze Gloria Artis” w dziedzinie „film”.
Życie prywatne.
Żonaty ze scenografką Moniką Sudół; ma syna Stanisława (ur. 2006) i córkę Janinę (ur. 2008).

</doc>
<doc id="649892" url="https://pl.wikipedia.org/wiki?curid=649892" title="Paramonacanthus">
Paramonacanthus

Paramonacanthus – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649895" url="https://pl.wikipedia.org/wiki?curid=649895" title="Pervagor">
Pervagor

Pervagor – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649896" url="https://pl.wikipedia.org/wiki?curid=649896" title="Egzekucja sądowa">
Egzekucja sądowa



</doc>
<doc id="649898" url="https://pl.wikipedia.org/wiki?curid=649898" title="Pseudomonacanthus">
Pseudomonacanthus

Pseudomonacanthus – rodzaj morskich ryb rozdymkokształtnych z rodziny jednorożkowatych (Monacanthidae).
Klasyfikacja.
Gatunki zaliczane do tego rodzaju :

</doc>
<doc id="649901" url="https://pl.wikipedia.org/wiki?curid=649901" title="Rudarius">
Rudarius

Rudarius - rodzaj morskich ryb rozdymkokształtnych z rodziny jednorożkowatych. 
Klasyfikacja.
Gatunki zaliczane do tego rodzaju :

</doc>
<doc id="649902" url="https://pl.wikipedia.org/wiki?curid=649902" title="Stephanolepis">
Stephanolepis

Stephanolepis – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649904" url="https://pl.wikipedia.org/wiki?curid=649904" title="Stanze Watykańskie">
Stanze Watykańskie

Stanze Watykańskie – reprezentacyjne apartamenty papieskie w północnym skrzydle Pałacu Watykańskiego. Są one udekorowane freskami Rafaela oraz jego pomocników i uczniów. W pałacu watykańskim są cztery stanze, które są umieszczone na drugim piętrze i są to: "Stanza dell'Incendio di Borgo" (Pożaru Borgo), "Stanza della Segnatura", "Stanza di Eliodoro", "Stanza di Constantino" (Konstantyna). Polecenie udekorowania stanz wydał Rafaelowi papież Juliusz II, który to zdecydował przenieść się do nich, opuszczając komnaty zamieszkiwane wcześniej przez jego poprzedników. Rafael rozpoczął prace w 1508 roku. Autorstwo artysty jest w pełni potwierdzone, z wyjątkiem kilku fragmentów, jednakże nie do końca rozstrzygnięto problem, które z prac są dziełem mistrza, a które jego uczniów.
Linki zewnętrzne.
Strona poświęcona Stanzom Rafaela w Pałacu Watykańskim,

</doc>
<doc id="649905" url="https://pl.wikipedia.org/wiki?curid=649905" title="Thamnaconus">
Thamnaconus

Thamnaconus – rodzaj morskich ryb rozdymkokształtnych z rodziny jednorożkowatych.
Klasyfikacja.
Gatunki zaliczane do tego rodzaju :

</doc>
<doc id="649906" url="https://pl.wikipedia.org/wiki?curid=649906" title="Vogtsburg im Kaiserstuhl">
Vogtsburg im Kaiserstuhl

Vogtsburg im Kaiserstuhl – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Leży ok. 20 km na północny zachód od Fryburga Bryzgowijskiego oraz ok. 3 km od granicy z Francją.

</doc>
<doc id="649908" url="https://pl.wikipedia.org/wiki?curid=649908" title="Vogtsburg">
Vogtsburg

Niemcy:
Szwajcaria:
Inne:

</doc>
<doc id="649910" url="https://pl.wikipedia.org/wiki?curid=649910" title="Linia boczna (ujednoznacznienie)">
Linia boczna (ujednoznacznienie)



</doc>
<doc id="649912" url="https://pl.wikipedia.org/wiki?curid=649912" title="Hajdamacy">
Hajdamacy

Hajdamacy (), lp. "hajdamaka" (z tur. "hajdmak" – „rabować, grabić, ścigać, pędzić“) – uczestnicy zbrojnych napadów rozbójniczych na terytorium Ukrainy Prawobrzeżnej w składzie Rzeczypospolitej Obojga Narodów w XVIII wieku.
Wywodzili się ze zbiegłych ukraińskich chłopów, zubożałych mieszczan i Kozaków zaporoskich, łączyła ich wspólna profesja – na co dzień działali w luźnych grupach trudniących się rozbojem i napadami. Według Karola Mazura hajdamaków od zwykłych bandytów różnił fakt, że ucieleśniali społeczny protest ukraińskich chłopów przeciwko wyzyskowi panów połączony z elementami walki antyfeudalnej i narodowościowej.
Zarys historyczny.
W późniejszej Galicji zwani „opryszok”, hajdamacy rekrutowali się spośród Kozaków, zbiedniałej lub pańszczyźnianej miejscowej czerni, fornali, a nawet rzemieślników i drobnych mieszczan.
Tworzyli niezorganizowane grupy (na czele większych „oddziałów” rozbójników stał ataman), które napadały w celach rabunkowych na miasteczka, dwory i klasztory, posiadłości dzierżawców i bogatych chłopów, w szeregu przypadków mordując polską szlachtę, księży rzymskokatolickich i unickich, żydowskich karczmarzy i lichwiarzy. Hajdamacy z chłopami stosunki mieli raczej dobre, a to że ich nie atakowali przysparzało im popularności. To powodowało, że chłopi często z nimi współpracowali dostarczając im schronienia i informacji. Hajdamacy dokonywali swoich wypraw łupieżczych organizując się głównie na Zaporożu, skąd przechodzili na Kijowszczyznę i tutaj pozyskiwali miejscową czerń. Taktyka napadów opierała się na wypracowanych przez wieki metodach stepowego rozbójnictwa. W bezpiecznym miejscu Kozacy zakładali tzw. „kosz” (obóz), skąd wypuszczano zagony w celach rabunkowych; po zakończeniu grabieży wycofywano się zazwyczaj w rozproszeniu, wykorzystując znakomitą znajomość terenu, co pozwalało uniknąć ewentualnych walk na otwartym polu.
Przyjmuje się, że ofiarą ich padło w czasie koliszczyzny (1768) ponad 100 tys. osób. Nieliczne oddziały polskie na Naddnieprzu oraz prywatne armie magnatów nie dawały sobie z nimi rady, tak że wzywano parę razy na pomoc armię Imperium Rosyjskiego. Po zwycięstwach nad hajdamakami byli oni surowo karani za swoją działalność, często okaleczani, lub skazywani na karę śmierci.
Hajdamacy weszli do literatury m.in. przez poemat Tarasa Szewczenki "Hajdamacy" (1841). Ich imię nosił narodowo-demokratyczny tygodnik „Hajdamaky”, ukazujący się we Lwowie w latach 1902–1907 pod redakcją Mychajła Petryckiego i Sembratowycza. Pod tym samym tytułem wychodził w Nowym Jorku w latach 1909–1916 tygodnik skrajnej lewicy imigrantów pochodzenia ukraińskiego w USA, zorganizowanych w związku wzajemnej pomocy „Hajdamaky” pod kierownictwem I. Borodajkiewicza.
O powstaniach hajdamaków pisali również Seweryn Goszczyński w "Zamku kaniowskim" i Juliusz Słowacki w "Śnie srebrnym Salomei".
Ważniejsze zorganizowane wystąpienia hajdamaków.
Po roku 1768 zdarzały się sporadyczne zrywy hajdamaków, ale nigdy nie osiągnęły takiego zakresu, jak za panowania Augusta III Sasa i w pierwszych latach króla Stanisława Augusta Poniatowskiego.
Uzbrojenie i wygląd.
Hajdamacy uzbrojeni byli w spisy i samopały, strzemiona mieli drewniane, proste siodło i wojłok; ich koszule były wysmarowane słoniną dla ochrony przed brudem, szarawary szerokie, płócienne lub z grubego sukna; głowa ogolona, tylko osełedec (kosmyk) zwisał nad lewym uchem; długi wąs; czapka ze skóry cielęcej w formie ostro zakończonego woreczka, zwisającego nad prawym uchem (cyt. wg Brücknera).

</doc>
<doc id="649915" url="https://pl.wikipedia.org/wiki?curid=649915" title="Catulli Carmina">
Catulli Carmina

Catulli Carmina – sceniczna kantata, skomponowana przez Carla Orffa w 1943 roku. Jej tekst został oparty na tekstach rzymskiego poety, Katullusa (Gaius Valerius Catullus). 
Prapremiera utworu odbyła się w Lipsku 6 listopada 1943 r, a premiera polska w Warszawie w 1957 roku.
Utwór składa się z następujących części:
Wraz z kantatami scenicznymi "Carmina Burana" (1937) oraz "Trionfo di Afrodite" (1951) tworzy swoistą trylogię "Trionfi - Trittico teatrale", której motywem przewodnim jest tryumf dobra nad złem.

</doc>
<doc id="649916" url="https://pl.wikipedia.org/wiki?curid=649916" title="Eisbären Berlin">
Eisbären Berlin

 – niemiecki klub hokejowy z siedzibą w Berlinie. Jeden z założycieli DEL. Zapleczem klubu jest od 2000 klub "Eisbären Juniors Berlin", który zajmuje się przede wszystkim szkoleniem młodzieży.

</doc>
<doc id="649917" url="https://pl.wikipedia.org/wiki?curid=649917" title="Au (powiat Breisgau-Hochschwarzwald)">
Au (powiat Breisgau-Hochschwarzwald)

Au – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Hexental. Leży ok. 5 km na południe od Fryburga Bryzgowijskiego.

</doc>
<doc id="649918" url="https://pl.wikipedia.org/wiki?curid=649918" title="Discoverer 2">
Discoverer 2

Discoverer 2 – amerykański satelita technologiczny. Umieszczony został na orbicie polarnej i testował systemy związane z kapsułą powrotną. Stanowił część tajnego programu CORONA. Discoverer 2 był pierwszym statkiem, którego położenie było stabilizowane we wszystkich trzech osiach i pierwszym, którego część została w kontrolowany sposób sprowadzona z powrotem na Ziemię. Większość wyposażenia było identyczne z wcześniejszym Discovererem 1.
Całkowita masa satelity wraz z paliwem wynosiła 3800 kg, bez paliwa – 743 kg. Masa instrumentów pomiarowych wynosiła 111 kg. Kapsuła powrotna ważyła 88 kg, jej średnica wynosiła 84 cm, a długość 69 cm.
Przebieg misji.
Misja powiodła się częściowo. 14 kwietnia 1959, po wykonaniu 17 okrążeń Ziemi, kapsuła powrotna oddzieliła się od statku, jednak w wyniku awarii urządzenia zegarowego nastąpiło to przedwcześnie. Plan zakładał, że kapsuła wyląduje na spadochronie i zostanie przechwycona w okolicach Hawajów, upadek nastąpił jednak w północnej strefie podbiegunowej, prawdopodobnie w okolicy należącej do Norwegii wyspy Spitsbergen. Podpułkownik Charles Mathison, który dowodził odnalezieniem kapsuły zwrócił się do norweskich sił powietrznych o pomoc. Dyrektor kopalni znajdującej się na wyspie wysłał patrole narciarskie, które zauważyły pomarańczowy spadochron niedaleko wioski Barentsburg, gdzie mieszkali rosyjscy emigranci. Jednak nikt niczego nie znalazł, poza śladami rakiet śnieżnych, używanych przez Rosjan (Norwegowie używali zawsze nart). Wydarzenie to zainspirowało później Alistaira MacLeana do napisania "Stacji arktycznej Zebra".
Satelita kontynuował przesyłanie danych z orbity. System telemetrii funkcjonował do 14 kwietnia, zaś główny nadajnik służący do namierzania satelity – do 21 kwietnia 1959. Spłonął 26 kwietnia 1959 nad południową Afryką po 12 dniach pobytu na orbicie.

</doc>
<doc id="649919" url="https://pl.wikipedia.org/wiki?curid=649919" title="Eisbaren Berlin">
Eisbaren Berlin



</doc>
<doc id="649920" url="https://pl.wikipedia.org/wiki?curid=649920" title="Eisbaeren Berlin">
Eisbaeren Berlin



</doc>
<doc id="649921" url="https://pl.wikipedia.org/wiki?curid=649921" title="Anzelm Feuerbach">
Anzelm Feuerbach



</doc>
<doc id="649928" url="https://pl.wikipedia.org/wiki?curid=649928" title="Sławomir Opaliński">
Sławomir Opaliński

Sławomir Opaliński (ur. 26 listopada 1968 w Szkotowie) – polski piłkarz i trener.
Opaliński występował na pozycji obrońcy. Swoją karierę rozpoczął w Gwardii Szczytno. Z klubu tego w 1989 roku trafił do Stomilu Olsztyn, z którym w 1994 roku awansował do ekstraklasy. W najwyższej klasie rozgrywkowej w Polsce rozegrał 65 spotkań (wszystkie w barwach Stomilu). W olsztyńskim klubie występował do 1997 roku, kiedy to przeniósł się do Jezioraka Iława. W iławskim klubie zabawił jeden sezon, po czym zdecydował się na przejście do Pomezanii Malbork. Zespół ten reprezentował do końca 1999 roku. Później jeszcze grał w klubach MKS Mława i Granica Kętrzyn.
W 2008 był trenerem WKS Dąbrówka Wielka. Rok później pracował w hurtowni budowlanej.

</doc>
<doc id="649932" url="https://pl.wikipedia.org/wiki?curid=649932" title="Andrzej Trautman">
Andrzej Trautman

Andrzej Mariusz Trautman (ur. 4 stycznia 1933 w Warszawie) – polski fizyk teoretyсzny i matematyczny, zajmujący się czasoprzestrzenią i grawitacją, zwłaszcza ogólną teorią względności Einsteina; profesor zwyczajny, członek rzeczywisty PAN i jego przeszły wiceprezes; wieloletni wykładowca Uniwersytetu Warszawskiego i przez kilka lat kierownik Instytutu Fizyki Teoretycznej tej uczelni (IFT FUW). Laureat kilku nagród, w tym Nagrody FNP zwanej „polskim noblem” (2017) oraz Medalu Mariana Smoluchowskiego – najwyższego wyróżnienia przyznawanego przez Polskie Towarzystwo Fizyczne (1986). W 2021 roku pozostaje jednym z tylko siedmiu laureatów obu wyróżnień.
Trautman wsławił się przede wszystkim badaniem fal grawitacyjnych zwanych też promieniowaniem grawitacyjnym lub „zmarszczkami czasoprzestrzeni”. Na przełomie lat 50. i 60. przewidział, że według ogólnej teorii względności fale te niosą energię i przez to są możliwe do zarejestrowania (detekcji). Zaprzeczył tak wcześniejszym opiniom fizyków, np. Leopolda Infelda i samego Einsteina. Za te prace dziękował potem Trautmanowi noblista Kip Thorne, nagrodzony za udział w zaobserwowaniu tego zjawiska. Te zasługi bywają uznawane za jedno z największych osiągnięć polskiej fizyki w XX wieku. Dorobek Trautmana miał też wpływ na badania Stephena Hawkinga i na próby kwantowania grawitacji przez Rogera Penrose’a w teorii twistorów.
Trautman to również zasłużony dydaktyk i popularyzator teorii względności w Polsce – promotor i recenzent doktoratów znaczących uczonych, autor książek, skryptów i publicznych wystąpień.
Życiorys.
Pochodzenie i kariera.
Urodził się w Warszawie. W czasie powstania warszawskiego został wywieziony wraz z matką do Niemiec. Kiedy miał dwanaście lat, jego rodzina przeniosła się do Paryża, gdzie zdał maturę. W 1949 wrócił do Polski i następnie podjął studia na Wydziale Łączności Politechniki Warszawskiej, gdzie w 1955 uzyskał tytuł magistra inżyniera.
W następnych latach studiował fizykę w grupie Leopolda Infelda w Instytucie Fizyki PAN. W 1959 uzyskał stopień doktora za pracę na temat promieniowania grawitacyjnego, promowaną przez Infelda i Jerzego Plebańskiego. W 1962 habilitował się na podstawie badań praw zachowania w ogólnej teorii względności.
Trautman przeszło 40 lat pracował w Instytucie Fizyki Teoretycznej (IFT) na Wydziale Fizyki Uniwersytetu Warszawskiego – od 1961 aż do przejścia na emeryturę w 2003. Zajmował kolejne stanowiska od adiunkta do profesora zwyczajnego (1964), a w latach 1974–83 był dyrektorem IFT.
Dorobek naukowy.
Jego prace z lat 50. i 60. XX wieku stanowią istotny wkład do teorii fal grawitacyjnych, później potwierdzonych doświadczalnie w 2015 roku w amerykańskich obserwatoriach LIGO. W 1960 roku Trautman wspólnie z Amerykaninem Ivorem Robinsonem opublikował opis fal grawitacyjnych, będący rozwiązaniem równań Einsteina. Później pracował m.in. nad teorią Einsteina-Cartana. Zajmował się też matematycznymi metodami fizyki: teorią grup i ich reprezentacji, algebrami Clifforda, spinorami i twistorami. Został uwieczniony nazwami pojęć specjalistycznych: metryki Trautmana-Robinsona oraz masy Trautmana-Bondiego.
W latach 1965–1999 wypromował sześciu doktorów, w tym J.P. Lasotę (1971), Marka Abramowicza (1973) i Jerzego Lewandowskiego (1989). Trautman miał też wpływ na badania Michała Hellera – recenzując jego doktorat (1966), a potem w latach 90. proponując mu zastosowanie geometrii nieprzemiennej w teorii względności.
Okazjonalnie popularyzował fizykę, np. przez wywiady, publiczne wykłady i książki – jako autor i jako tłumacz Alberta Einsteina na język polski (por. niżej).
Status polityczny.
Jak relacjonował, od 1952 do 1981 był członkiem PZPR, lecz 17 grudnia 1981 złożył partyjną legitymację – w proteście przeciwko pacyfikacji górników w kopalni Wujek.
Życie prywatne.
Żonaty z Różą Michalską (później Trautman), także piszącą doktorat u Infelda. Andrzej Trautman wspominał, że to ona przekonała ich profesora o istnieniu obserwowalnych fal grawitacyjnych, czego nie był w stanie sam osiągnąć. Syn Trautmanów Paweł również został doktorem fizyki.
Publikacje.
Artykuły.
W ciągu przeszło półwiecznej kariery (w latach 1955–2014) Trautman opublikował ponad sto artykułów badawczych. Ukazały się w co najmniej kilkunastu czasopismach naukowych, takich jak:
Kilkadziesiąt z nich opublikował ze współautorami. W tym gronie kilkunastu osób znaleźli się m.in. Ivor Robinson, Hermann Bondi i uczniowie Trautmana jak Jerzy Lewandowski. 
Nagrody.
Inne nagrody.
W 2016 roku – za sprawą pierwszych obserwacji fal czasoprzestrzeni – Trautman zaczął być wymieniany w gronie faworytów do Nagrody Nobla w dziedzinie fizyki. W 2017 roku przyznano Nagrodę Nobla za odkrycia w tej dziedzinie, jednak otrzymali ją wyłącznie obserwatorzy tych fal: Kip Thorne, Rainer Weiss i Barry Barish.

</doc>
<doc id="649933" url="https://pl.wikipedia.org/wiki?curid=649933" title="Sébastien Lefebvre">
Sébastien Lefebvre

Sebastien Lefebvre (ur. 5 czerwca 1981 w Montrealu) – francusko-kanadyjski gitarzysta, członek formacji Simple Plan. Gra na gitarze i śpiewa. Wcześniej pracował jako dozorca w wyższej szkole.
Lefebvre dorastał w Laval w Quebecu. Uczęszczał do Kolegium Beaubois, wyższej szkoły w Montrealu wraz z innymi członkami zespołu Pierre Bouvier, Jeff Stinco i Chuck Comeau (David Desrosiers nie uczęszczał do tej szkoły). Ma jednego brata Jaya (z którym jest bardzo zżyty) i dwie młodsze siostry Anne-Andrée i Héloise. Jego matka, Lorraine Pépin, pracuje jako dziecięcy psycholog i pracownik socjalny we wschodnim Montrealu, a ojciec, Jean Lefebvre jest urzędnikiem (rodzice rozwiedli się, kiedy był nastolatkiem). Prowadzi też z Patrickiem Langlois audycję radiową "Man Of The Hour".
Sebastien używa gitar Gibson i Framus, szczególnie Gibson ES-335. Korzysta również ze wzmacniaczy Mesa Boogie.
Dnia 20 października 2009 roku zostało wydane jego solowe EP, „You Are Here”. Pod koniec 2010 roku Sébastien nagrał kolejne ze swoją przyjaciółką Katie Rox. W 2011 roku wydał EP „Les Robots”.

</doc>
<doc id="649935" url="https://pl.wikipedia.org/wiki?curid=649935" title="Akcja pod Rogowem">
Akcja pod Rogowem

Akcja pod Rogowem – akcja ekspropriacyjna przeprowadzona przez Organizację Bojową PPS pod dowództwem Józefa Montwiłł-Mireckiego 8 listopada 1906. Bojowcy PPS napadli na stacji w Rogowie na pociąg z konwojem pocztowym, przewożącym pieniądze i papiery wartościowe. Była to jedna z największych akcji bojowych PPS.
Przygotowania.
Inicjatorem akcji był Józef Montwiłł-Mirecki "Grzegorz", który na spotkaniu łódzkich instruktorów OB PPS określił potrzebę akcji zbrojnej, przeciw carskim najeźdźcom, przeciwstawiając się jednocześnie postawie ówczesnego Centralnego Komitetu Robotniczego PPS, który powstrzymywał działania bojowe. 
Początkowo akcja miała odbyć się 12 października. Jednak odwołali ją, z uwagi na pobyt gubernatora piotrkowskiego w pobliskich Brzezinach, co spowodowało obecność oddziałów wojskowych na stacji.
Akcja.
Akcja odbyła się 8 listopada 1906. Bojowcy przybyli do Rogowa pociągiem przed godz. 20. Jeden z oddziałów wysiadł w Koluszkach, gdzie przesiadł się do wagonu pocztowego. 
W akcji wzięło udział 42 bojowców i 6 instruktorów okręgowych OB, podzielonych na siedem oddziałów, oraz dowodzący akcją Montwiłł-Mirecki. Oddział pierwszy pod dowództwem "Kacpra" (Jan Kwapiński) miał za zadanie opanować lokomotywę, oddział drugi pod dowództwem "Kazimierza" miał rzucić bombę na wagon z żołnierzami unieszkodliwiając ochronę pociągu, oddział trzeci pod dowództwem "Jerzego" miał opanować poczekalnię, oddział czwarty pod dowództwem "Witalisa" (Zdzisław Rogalewicz) miał otoczyć budynek przed stacją nie wypuszczając nikogo. Oddział piąty pod dowództwem "Eugeniusza" miał opanować telegraf i usunąć żandarma stacyjnego, oddział szósty dowodzony przez "Ignacego" (Władysław Kołakowski) miał zajść tył pociągu i ostrzeliwać żołnierzy (był tym który pozostał w Koluszkach). Oddział siódmy pod komendą Montwiłł-Mireckiego "Grzegorz" pozostawał w rezerwie i miał opanować wagon pocztowy. Po przybyciu na stacje oddziały opanowały stację wywieszając czerwony sztandar z napisem "PPS".
Atak nastąpił po przybyciu pociągu pocztowego po godz. 20. Z chwilą gdy pociąg zaczął się zatrzymywać, oddział pierwszy zajął lokomotywę, zaś rozpoczęcie akcji ogłosił głos trąbki. Bojowcy z oddziału trzeciego z poczekalni rozpoczęli ostrzał wagonu z konwojem wojskowym, zaś oddział piąty rzucił bombę do tego wagonu. Wybuch bomby zabił żandarma stacyjnego Choruka i ranił trzynastu żołnierzy.
Mirecki z oddziałem siódmym i piątym rozpoczął akcje opanowania wagonu pocztowego. Wobec odmowy otwarcia wagonu rzucono do środka dwie petardy dynamitu, wyłamując drzwi, raniąc dwóch urzędników pocztowych, pocztyliona i dwóch tajnych agentów. W trakcie akcji zdobyto 30155 rubli. Działania trwały osiemnaście minut, strat własnych nie było. Pomimo pościgu, żaden z bojowców nie został schwytany. Następnego dnia większość uczestników napadu, którzy byli łódzkimi tkaczami, stawiło się o godzinie 6 rano w pracy.

</doc>
<doc id="649936" url="https://pl.wikipedia.org/wiki?curid=649936" title="Merzhausen">
Merzhausen

Merzhausen – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin Verwaltungsgemeinschaft Hexental. Leży ok. 3 km na południe od ścisłego centrum Fryburga Bryzgowijskiego.

</doc>
<doc id="649939" url="https://pl.wikipedia.org/wiki?curid=649939" title="DAISY">
DAISY

DAISY (ang. "Digital Accessible Information System") – format zapisu e-booków stworzony dla osób mających problemy ze wzrokiem, a przede wszystkim dla niewidomych, dyslektyków i analfabetów, a także dla osób o ograniczonych zdolnościach motorycznych. Format, którym obecnie opiekuje się Konsorcjum DAISY (ang. "The DAISY Consortium"), przyjął się w bibliotekach w wielu krajach na świecie, a liczba publikacji dostępnych w tym formacie przekracza 250 tysięcy i wciąż rośnie.
Technologia.
Format odróżnia się od innych formatów e-booków tym, że pozwala na precyzyjne oznaczenie fragmentów publikacji, takich jak rozdziały, podrozdziały, strony, adnotacje i przypisy, dzięki czemu czytelnik może precyzyjnie wybrać miejsce docelowe w systemie nawigacji.
Technicznie struktura dokumentu DAISY (w obowiązującej obecnie wersji 3) jest to dokument XML. Wersje starsze, m.in. wersja druga formatu, oparte były na językach-standardach W3C takich jak HTML, XHTML i SMIL (realizacjach języka SGML). Z pomocą znaczników zdefiniowanych w standardzie zapisuje się wszelkie dane nt. struktury książek, treści oraz sposoby synchronizacji tekstu z nagraniem.
Same nagrania zapisuje się zazwyczaj w formatach MP3 lub WAV, opracowanych przez MPEG.
Historia.
Format został opracowany w Szwecji w 1994 roku, a następnie zmodyfikowany w 1996. Wersja 2.0 została opublikowana w roku 1998 następnie była dwukrotnie odświeżana w roku 1999 i 2001. Obecnie obowiązuje wersja 3, wydana w roku 2012, która obowiązuje również jako standard ANSI/NISO Z39.86-2005 (R2012).
Obsługa.
Książki zapisane w formacie DAISY można odczytywać za pomocą programów komputerowych lub specjalnie zaprojektowanych do tego urządzeń. Najpopularniejszym nośnikiem dla takich treści jest płyta CD, ale wykorzystuje się do tego także karty pamięci lub inne nośniki, kompatybilne z wykorzystywanymi urządzeniami.
Za pomocą systemu nawigacji użytkownik może znaleźć interesujące go fragmenty książki, które może odsłuchać. Jeśli użytkownik czyta tekst może dostosować go do swoich potrzeb poprzez zmianę wielkości i kroju czcionki oraz koloru tła. Natomiast w przypadku nagrania lektorskiego może zazwyczaj regulować prędkość i wysokość głosu. Odpowiednio skonfigurowany program lub urządzenie pozwala na dostosowanie jego działania do potrzeb czytelnika, np. można włączyć lub wyłączyć wyświetlanie przypisów lub numerów stron. Większość odtwarzaczy umożliwia utworzenie zakładek. Natomiast osoby nie potrzebujące tych udogodnień mogą korzystać z książek zapisanych w formacie DAISY jak ze zwykłych audiobooków.
Kategorie książek.
Pliki w formacie DAISY można przygotować na kilka sposób – czasami przygotowanie książki zawierającej wszystkie elementy formatu nie jest potrzebne. Najlepsze jest wykorzystanie pełnych możliwości standardu, ale zazwyczaj publikacje zawierają tylko jego najważniejsze elementy. W związku z tym książki zapisane w formacie DAISY dzieli się na sześć kategorii:
Metody tworzenia.
Przygotowanie książki w formacie DAISY jest dość pracochłonne, ale dostępność do ich treści dla osób z różnymi dysfunkcjami jest bardzo ułatwiona. Odpowiednie programy bardzo ułatwiają ten proces poprzez wyszukiwanie przerw w nagraniach (które automatycznie indeksują), czy też poprzez tworzenie prawidłowych plików nawigacyjnych i synchronizujących. Istnieją 3 sposoby tworzenia książek:
Pierwsza metoda.
Pierwsza metoda polega na konwersji istniejących nagrań z kaset lub taśm do formatu cyfrowego, który następnie konwersuje się do formatu DAISY. Przeznaczone do tego programy lub urządzenia automatyzują część zadań – np. wyszukują podziały w treści, co polega na odnajdywaniu ciszy o odpowiedniej długości i wstawianiu tam odpowiednich oznaczeń. Człowiek jest odpowiedzialny w takim momencie za określenie, czy dany fragment jest tytułem rozdziału, końcem akapitu czy też dowolnym innym elementem treści. Używając tej metody trudno jest określić pozycje stron w drukowanej wersji publikacji, co wymagałoby od operatora przesłuchania całej książki i jednoczesnego czytania wersji drukowanej, by w odpowiednich miejscach wstawić oznaczenia stron. Tą metodą najprościej przygotować książki należące do 1. i 2. kategorii.
Druga metoda.
Znacznie większe możliwości daje druga metoda, przy której lektor korzysta z narzędzi przeznaczonych do tworzenia książek w formacie DAISY. Odpowiednio przygotowany lektor może samodzielnie przygotować całą książkę poprzez wstawianie indeksów w odpowiednich miejscach. Tekst książki może być wyświetlany na ekranie, a przy tym strony są automatycznie indeksowane (indeks wstawiany jest po przejściu przez użytkownika do następnej strony). W efekcie powstaje prawie gotowa publikacja, wymagająca jedynie kosmetycznych poprawek i uzupełnienia informacji nt. książki.
Trzecia metoda.
Syntetyzatory mowy umożliwiają niemal w pełni zautomatyzowane tworzenie książki. Zamiast żywego lektora do przeczytania książki wykorzystuje się syntetyzator mowy. Program ten odczytuje treść otrzymanego pliku. Proces ten jest wielokrotnie szybszy od czytania tekstu przez człowieka, ale mowa syntetyczna jest nadal niedoskonała i trudno nią zastąpić lektora. Sposób ten wykorzystywany jest do publikacji wiadomości, tygodników itp.

</doc>
<doc id="649941" url="https://pl.wikipedia.org/wiki?curid=649941" title="Park Narodowy Gwaii Haanas">
Park Narodowy Gwaii Haanas

Park Narodowy Gwaii Haanas (ang. "Gwaii Haanas National Park Reserve and Haida Heritage Site", fr. "Réserve de parc national et site du patrimoine haïda Gwaii Haanas") – połączenie parku narodowego i obiektu dziedzictwa Haida, położone w zachodniej części Kolumbii Brytyjskiej w Kanadzie. Park utworzono w 1988 r. na powierzchni 1,495 km2.
W 1981 r. leżąca w południowej części parku "SGaang Gwaii" (Wyspa Anthony'ego), z pozostałościami "SGang Gwaay Llnagaay" (wioski Indian Haida, zwanej też "Ninstints"), została wpisana na listę światowego dziedzictwa UNESCO. W ruinach wioski znajdują się m.in. stare totemz i pozostałości długich domów charakterystyczne dla tradycyjnego budownictwa i kultury ludów tubylczych z Północno-Zachodniego Wybrzeża.

</doc>
<doc id="649943" url="https://pl.wikipedia.org/wiki?curid=649943" title="AGM-119 Penguin">
AGM-119 Penguin



</doc>
<doc id="649946" url="https://pl.wikipedia.org/wiki?curid=649946" title="Thomas Marshall">
Thomas Marshall

Thomas Riley Marshall (ur. 14 marca 1854 w North Manchester, New Jersey, zm. 1 czerwca 1925 w Waszyngtonie) – amerykański polityk, działacz Partii Demokratycznej, 28. wiceprezydent Stanów Zjednoczonych.
W 1875 ukończył prawo w Wabash Colege. W latach 1909-1913 sprawował funkcję gubernatora stanu Indiana. Został wyznaczony jako kandydat Partii Demokratycznej na wiceprezydenta przy kandydującym na prezydenta Woodrow Wilsonie w 1912; po zwycięstwie wyborczym sprawował ten urząd przez 2 kadencje (od 4 marca 1913 do 4 marca 1921).

</doc>
<doc id="649947" url="https://pl.wikipedia.org/wiki?curid=649947" title="Horben">
Horben

Horben – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Verwaltungsgemeinschaft Hexental. Leży na pograniczu Schwarzwaldu, ok. 7 km na południe od ścisłego centrum Fryburga Bryzgowijskiego.

</doc>
<doc id="649948" url="https://pl.wikipedia.org/wiki?curid=649948" title="Shirley Henderson">
Shirley Henderson

Shirley Henderson (ur. 24 listopada 1965 w Fife, Szkocja) – brytyjska aktorka.
Życiorys.
Jest jedną z trzech sióstr. Pierwszy raz zetknęła się z telewizją w programie telewizyjnym „łowiącym” młode talenty. Przed karierą filmową długo prowadziła klub muzyczny wraz ze swym ojcem, muzykiem. Ukończyła London's Guildhall School of Music and Drama.
Znana z "Dziennika Bridget Jones", gdzie zagrała Jude, przyjaciółkę Bridget. Pojawiła się również w "Trainspotting" (1995), "Topsy-Turvy" (1999), "Wonderland" (1999) i "Harrym Potterze i Komnacie Tajemnic" (2002). Wcieliła się tam w postać Jęczącej Marty.

</doc>
<doc id="649950" url="https://pl.wikipedia.org/wiki?curid=649950" title="Anoplocapros">
Anoplocapros

Anoplocapros – rodzaj morskich ryb rozdymkokształtnych z rodziny kosterowatych.
Klasyfikacja.
Gatunki zaliczane do tego rodzaju :

</doc>
<doc id="649951" url="https://pl.wikipedia.org/wiki?curid=649951" title="Vanguard 3">
Vanguard 3

Vanguard 3 (właściwie: Vanguard 3C) – trzeci amerykański sztuczny satelita Ziemi, pomyślnie wystrzelony w ramach programu Vanguard. Uzyskane przez satelitę dane pozwoliły na określenie dokładnych, lokalnych wartości pola magnetycznego Ziemi i na określenie dolnej granicy pasów radiacyjnych. Zbudowany został przez Martin Co. i Naval Research Laboratory. Vanguard 3 pozostaje na orbicie okołoziemskiej, której trwałość szacuje się na 300 lat.
Vanguarda 3 udało się wynieść dopiero za trzecim razem, stąd jego oznaczenie C. Dwa poprzednie statki, Vanguard 3A, Vanguard 3B, nie osiągnęły docelowej orbity z powodu awarii rakiet nośnych Vanguard.
Budowa i działanie.
Wykonany w kształcie kuli z aluminium pokrytego tlenkiem krzemu, z dodatkową nasadką o wysokości 66 cm, na końcu której znajdował się magnetometr. Miał masę wraz z ostatnim członem rakiety 45,4 kg. Sam satelita miał masę 22,76 kg. Wewnątrz pokryty złotem, co zapewniało odpowiednią temperaturę dla urządzeń satelity. Z kulistego korpusu wystawały cztery krótkie anteny. Korzystały z nich dwa nadajniki radiowe. Satelita był stabilizowany obrotowo (50 obr./min). Odbiornik radiokomend używany był do sterowania rejestratorem taśmowym przekazującym dane poprzez układ telemetrii. Zasilanie zapewniały baterie rtęciowe. Magnetometr zabudowany był stożkową osłoną z włókna szklanego, przytwierdzoną do satelity.
Misja.
Satelita uruchomiony 18 września 1959 roku nadawał przez 85 dni. Początkowe parametry orbity: perygeum – 509 km, a apogeum – 3700 km i zmieniała się nieznacznie. Czas okrążenia Ziemi wynosił 130 minut 17 sekund. Do dnia 11 grudnia 1959 roku wykonał 938 okrążeń Ziemi, przebywając niemal 50 mln km. Ostatnie oznaczenie położenia satelity dokonała stacja w Woomer w Australii 11 grudnia o godzinie 17:39 czasu wschodnioazjatyckiego.Mierzył pole magnetyczne Ziemi, rentgenowskie promieniowanie Słońca i warunki fizyczne przestrzeni kosmicznej w pobliżu Ziemi.Satelita został wysłany bez oddzielenia od ostatniego człona rakiety nośnej.

</doc>
<doc id="649953" url="https://pl.wikipedia.org/wiki?curid=649953" title="Dworzec Wileński (stacja metra)">
Dworzec Wileński (stacja metra)

Dworzec Wileński – stacja linii M2 metra w Warszawie. Znajduje się w dzielnicy Praga-Północ, leży pod ul. Targową, pomiędzy al. „Solidarności” i ul. Białostocką.
Pozwolenie na budowę stacji zostało wydane 3 czerwca 2011, ale właściwe prace budowlane rozpoczęto w grudniu 2011. W lutym i marcu 2013 ze stacji wystartowały dwie tarcze TBM drążące tunele pod Wisłą. W styczniu 2014 rozpoczęto zasypywanie stropów, a do końca września ukończono wszystkie prace budowlane, wykończeniowe i instalacyjne. 30 września 2014 wykonawca zgłosił obiekt jako gotowy do odbiorów technicznych, a 2 października zakończyły się zmiany w komunikacji naziemnej związane z budową przystanku. 13 lutego 2015 zostało wydane pozwolenie na użytkowanie stacji, a uruchomiona została ona 8 marca 2015.
Historia.
Projekt.
Projekt koncepcyjny centralnego odcinka II linii warszawskiego metra, w tym stacji, został opracowany we wrześniu 2008. Projektantem generalnym jest Andrzej Chołdzyński, z którym współpracowali inni architekci. Autorem opracowania graficznego jest Wojciech Fangor, natomiast projekt branż technicznych opracował Metroprojekt. W projekcie tym stacja otrzymała oznaczenie S13.
28 października 2009 wykonawcą stacji, będącej elementem centralnego odcinka II linii metra, zostało konsorcjum AGP Metro Polska. Dla budowy stacji wybrano metodę odkrywkową tzw. podstropową. Termin realizacji inwestycji określono wtedy na październik 2013. 24 listopada 2009 wykonawca powierzył biuru projektowemu ILF Consulting Engineers Polska realizację projektu budowlanego i wykonawczego stacji.
1 lutego 2010 stacji nadano robocze oznaczenie C15 i nazwę Dworzec Wileński.
Budowa.
8 lutego 2010 ustalono, że na stacji swą pracę dwukrotnie zakończy tarcza "TBM3", która najpierw wydrąży biegnący pod Wisłą tunel południowy od stacji C13 Powiśle, a następnie zostanie zdemontowana, przeniesiona na teren stacji początkowej i wykona tunel północny na tej samej trasie. W lutym trwały również prace nad organizacją ruchu w rejonie pl. Wileńskiego, natomiast w maju kontynuowano te prace, a dodatkowo pracowano także nad nową lokalizacją pomnika Braterstwa Broni i terminem rozpoczęcia robót na stacji. 31 maja 2010 rozpoczęto badania geologiczne przy planowanej stacji, natomiast 25 sierpnia 2010 wykonawca złożył Metru Warszawskiemu do weryfikacji projekt budowlany stacji. We wrześniu i październiku pracowano nad zabezpieczeniami przeciwpowodziowymi stacji, w październiku również opracowano projekt stałej organizacji ruchu w okolicach terenu budowy stacji. 25 listopada 2010 nastąpiły zmiany w projekcie dotyczące m.in. zabezpieczeń terenu budowy z uwagi na bliskość zabudowy, lokalizacji wejść oraz przebudowy sieci podziemnych.
14 stycznia 2011 do wojewody mazowieckiego został złożony wniosek o pozwolenie na budowę stacji, natomiast 26 stycznia zaproponowano przeniesienie pomnika Braterstwa Broni z placu Wileńskiego na północną stronę ul. Świętych Cyryla i Metodego. Pod koniec lutego 2011 uzupełniono informacje wymagane do uzyskania pozwolenia na budowę, a w marcu trwały końcowe uzgodnienia czasowej organizacji ruchu przy stacji. 3 czerwca 2011 zostało wydane pozwolenie na budowę stacji.
W czerwcu 2011 dalej trwały uzgodnienia dotyczące organizacji ruchu w rejonie pl. Wileńskiego, przebudowywano lewoskręt torowiska z al. „Solidarności” w ul. Jagiellońską oraz rozpoczęto procedurę związaną z przeniesieniem pomnika Braterstwa Broni. 15 września 2011 zatwierdzony został projekt organizacji ruchu, którą wprowadzono 15 października. Zamknięta została część ul. Targowej na odcinku od ul. Białostockiej do ul. 11 listopada, a ponadto dla ruchu pojazdów indywidualnych zamknięto skrzyżowanie Targowej z „Solidarności”, most Śląsko-Dąbrowski, „Solidarności” od Szwedzkiej do Wisłostrady oraz Jagiellońską od Ratuszowej do ks. I.Kłopotowskiego. Pod koniec października na terenie budowy stacji obejmującym obszar ponad 47 000 m² rozpoczęto prace budowlane.
27 października 2011 zostało wydane pozwolenie na rozbiórkę pomnika Braterstwa Broni, która trwała od 8 do 10 listopada 2011. W styczniu 2012 trwały prace konserwatorskie posągu, po których zakończeniu posąg miał zostać przesunięty w kierunku ul. Świętych Cyryla i Metodego, około 80 m na północ względem pierwotnej lokalizacji. W nowym miejscu ustawiono cokół, jednak ostatecznie pomnik nie został na nim postawiony za sprawą podjętej pod koniec lutego 2015 uchwały Rady m.st. Warszawy. W styczniu również na terenie budowy stacji odnaleziono pocisk artyleryjski w al. „Solidarności” oraz 300 sztuk amunicji kalibru 7,92 mm w ul. Targowej.
W grudniu 2011 trwało głębienie ścian szczelinowych, które wykonywano również w nocy. Pod koniec stycznia 2012 zadecydowano, że ze stacji Powiśle wyruszy w stronę Pragi czwarta tarcza mająca za zadanie wydrążyć tunel północny pod Wisłą, natomiast tarcza trzecia wykona jedynie tunel południowy. Na przełomie stycznia i lutego na placu budowy stacji konstruowano strop górny torów odstawczych, realizowano ściany szczelinowe oraz barety pod strop stacji i torów odstawczych, natomiast w pozostałej części terenu budowy wykonywano wykopy pod fundamenty oraz skuwano ściany szczelinowe.
6 lutego 2012 podczas powiększania wykopu pod strop górny północnej części stacji robotnicy odkryli zniszczone pudełka z substancją wyglądającą na materiał wybuchowy. Prace wstrzymano, a o znalezisku powiadomiono policję i saperów, którzy zabrali pudełka z budowy. Materiałem odsłoniętym przez koparkę był amonit wyprodukowany w 1939 w Państwowej Wytwórni Prochu w Pionkach.
14 lutego 2012 zabetonowano pierwszą sekcję stropu torów odstawczych zlokalizowanych za stacją. Na początku czerwca 2012 zakończono betonowanie trzeciej sekcji stropu, w okolicach budynku poczty i powstających torów odstawczych ukończone były wszystkie ściany szczelinowe, a także rozpoczęto prace przy stropie pośrednim. W lipcu 2012 po południowo-wschodniej stronie budowy trwało skuwanie ścian szczelinowych na wysokości przyszłej płyty pośredniej kondygnacji -1, natomiast na północnym zachodzie wykonywano ostatnie barety i sekcje ścian szczelinowych torów odstawczych. 22 sierpnia 2012 wykonawca, w związku z wypadkiem na stacji Powiśle, zdecydował, że tarcze drążące tunele pod Wisłą nazwane "Wisła I" i "Wisła II" rozpoczną swą pracę na stacji Dworzec Wileński. 27 sierpnia 2012 została otwarta al. „Solidarności”, natomiast pod koniec września 2012 wykonane były dwie sekcje stropu górnego stacji w części południowej, zakończono wykop na poziomie kondygnacji -2 w części północnej stacji oraz były gotowe wszystkie sekcje płyty górnej torów odstawczych. Na przełomie listopada i grudnia 2012 na terenie budowy stacji trwał montaż tarcz TBM oraz prace przygotowujące konstrukcję stacji do pełnienia roli szybu startowego dla tych maszyn. 9 stycznia 2013 tarcze "Wisła I" i "Wisła II" zostały opuszczone na dno szybu. Rozpoczęły one drążenie tuneli odpowiednio 15 lutego i 20 marca 2013.
7 marca 2013 Rada m.st. Warszawy na mocy uchwały nadała stacji dotychczasowe oznaczenie i nazwę C15 Dworzec Wileński. 13 marca 2013 natomiast tarczom mającym za zadanie wydrążenie tuneli pod Wisłą nadano imiona – tarcza "Wisła I" otrzymała imię "Krystyna", natomiast maszynę "Wisła II" nazwano "Elisabetta".
W kwietniu 2013 w obrębie stacji trwały prace wykończeniowe w pomieszczeniach technicznych na poziomie -1, natomiast w obiekcie torów odstawczych wykonano połowę docelowych słupów podtrzymujących strop. Rozpoczęto również budowę pierwszych wejść na teren stacji w okolicach pl. Wileńskiego.
7 maja 2013 termin realizacji inwestycji przesunięto z IV kwartału 2013 na 30 września 2014.
2 lipca 2013 wprowadzono nową organizację ruchu na pl. Wileńskim podyktowaną koniecznością połączenia obiektu stacji z obiektem torów odstawczych. Pod koniec września 2013 obiekty zostały połączone, rozpoczęto prace nad ostatnimi elementami korpusu stacji oraz prowadzono prace wykończeniowe na poziomie -1. Na początku grudnia 2013 dobiegał końca montaż torowiska w obiekcie torów odstawczych.
W styczniu 2014 rozpoczęto zasypywanie stropu stacji i torów odstawczych oraz prace związane z montażem torów i konstrukcją bankietów bocznych w tunelach szlakowych łączących stację z przystankiem Stadion Narodowy. Na przełomie kwietnia i maja przystanek autobusowy w kierunku Marek został przesunięty z okolic centrum handlowego Warszawa Wileńska bliżej stacji Warszawa Wileńska oraz rozpoczęto odtwarzanie układu komunikacyjnego ul. Targowej i al. „Solidarności”. Na początku maja trwały także prace wykończeniowe na poziomie antresoli i peronu pasażerskiego. W nocy z 7 na 8 lipca 2014 zamknięto dotychczasowe ulice al. „Solidarności” i przeniesiono ruch na docelową jezdnię północną. Do końca września trwały różne prace wykończeniowe. 2 października, z jednodniowym opóźnieniem wynikającym z awarii sterownika sygnalizacji świetlnej, została otwarta ul. Targowa.
29 czerwca 2014 na stacji miał miejsce Dzień Otwarty, natomiast 28 września 2014 dotarł do stacji, zmienił kierunek na torach odstawczych i wyruszył w drogę powrotną do stacji C9 Rondo Daszyńskiego pociąg Siemens Inspiro o numerze 57 z władzami i dziennikarzami na pokładzie.
15 września 2019 roku otwarto następny odcinek linii M2 i Dworzec Wileński przestał pełnić rolę stacji końcowej.
Odbiory techniczne i oddanie do użytku.
30 września 2014 wykonawca centralnego odcinka II linii metra zgłosił inwestycję do odbiorów technicznych.
9 listopada 2014 miał miejsce Dzień Otwarty Metra, w ramach którego zwiedzający mogli zobaczyć wszystkie stacje centralnego odcinka II linii metra, w tym Dworzec Wileński.
13 lutego 2015 Wojewódzki Inspektor Nadzoru Budowlanego wydał pozwolenie na użytkowanie stacji.
8 marca 2015 o godz. 9:30 stacja została uruchomiona wraz z całym centralnym odcinkiem linii M2.
Lokalizacja.
Położenie.
Stacja C15 Dworzec Wileński leży w dzielnicy Praga-Północ. Zlokalizowana jest pod ul. Targową, pomiędzy al. „Solidarności” i ul. Białostocką. Jest to najpłytsza stacja centralnego odcinka II linii warszawskiego metra, której peron znajduje się na głębokości 13 m.
Stacja posiada łącznie 13 wejść i 11 wind. Na głowicę zachodnią stacji prowadzą 2 wejścia i 2 windy po obydwu stronach ul. Targowej oraz 1 wejście z wysepki tramwajowej. Na wschodnią stronę natomiast prowadzi 6 wejść i 5 wind zlokalizowanych na narożnikach skrzyżowania Targowej z „Solidarności”, 1 wejście przy stacji kolejowej Warszawa Wileńska oraz 3 wejścia i 3 windy na przystankach tramwajowych.
Stacja jest ostatnią stacją centralnego odcinka linii M2 i do września 2019 roku pociągi kończyły tam bieg. Do poprzedniej stacji C14 Stadion Narodowy prowadzi tunel północny o długości 811 m i tunel południowy o długości 819 m. Odległość między osiami tych dwóch stacji wynosi 957 m. Następną stacją jest C16 Szwedzka w północno-wschodnim odcinku linii M2.
Połączenia komunikacyjne.
W okolicach stacji znajduje się zespół przystankowy "Dworzec Wileński". Bezpośrednio nad stacją po zachodniej stronie ul. Targowej oraz na północ od placu po wschodniej stronie tej ulicy ulokowano po jednym przystanku autobusowym i jednym przystanku tramwajowym. Przy al. „Solidarności” po zachodniej stronie placu znajdują się dwa przystanki autobusowe i jeden tramwajowy, a po wschodniej jeden przystanek autobusowy przy centrum handlowym Galeria Wileńska oraz jeden przystanek dla autobusów przewoźników prywatnych przy stacji kolejowej Warszawa Wileńska. Stacja ta jest obsługiwana przez pociągi Kolei Mazowieckich linii R60 kursujące do stacji Wołomin i Tłuszcz. Ponadto przy ul. Wileńskiej ulokowano po dwa przystanki dla autobusów miejskich i prywatnych, a przy ul. Jagiellońskiej po północnej stronie al. „Solidarności” są dwa przystanki tramwajowe.
Na północ od stacji, przy cerkwi św. Marii Magdaleny, zlokalizowana jest stacja Veturilo. 13 maja 2016 przy ul. Targowej, nieopodal jednego z wejść na stację, otwarto dwumiejscową strefę "Kiss and Ride".
Wygląd.
Stacja.
Korpus stacji ma długość 127,5 m i maksymalną szerokość 22,6 m. Kubatura obiektu wynosi 145 168 m³, natomiast jej powierzchnia to 18 512 m².
Na poziomie -1 zlokalizowano pasaż handlowy oraz hale odpraw, a pomiędzy nimi pomieszczenia technologiczne. Z hal odpraw na peron pasażerski prowadzą schody stałe, natomiast w przeciwnym kierunku schody ruchome. Na antresoli posadzki wyłożono szarym granitem, a ściany czarnym bazaltem. Podświetlenie stanowią mleczne podświetlane panele. W jednym z lokali po północnej stronie antresoli powstał Punkt Obsługi Pasażerów ZTM. Jest on utrzymany w szaro-czerwonej kolorystyce z elementami czerni. Pomieszczenie jest największe spośród wszystkich powstałych na centralnym odcinku linii M2 placówek tego typu – posiada powierzchnię 270 m² oraz jest wyposażone w 8 stanowisk, z których jedno ma obniżony blat i jest dostosowane do obsługi osób poruszających się na wózkach inwalidzkich. Ponadto w punkcie dostępny jest tłumacz języka migowego oraz powstał kącik dla dzieci.
Kolorem przewodnim obiektu jest granatowy. Utrzymane są w nim szklane wejścia w kształcie motyli, podwieszany sufit w postaci metalowych kubików ułożonych w falę oraz ściany zatorowe z grafikami autorstwa Wojciecha Fangora. Peron o długości 120 m i szerokości 11 m wyłożono granitem. Znajdują się na nim słupy kielichowe.
Tory odstawcze.
Między pl. Wileńskim a ul. 11 Listopada znajduje się obiekt torów odstawczych połączony ze stacją po stronie wschodniej. Na poziomie -1 obiektu znajdują się pomieszczenia technologiczne, natomiast na poziomie -2 właściwe tory odstawcze.
Tory umożliwiają zmianę czoła pociągów oraz odstawienie dwóch składów w rezerwie bądź w przerwie nocnej. Pomiędzy torami usytuowany jest peron technologiczny o szerokości 1,5 m, natomiast po bokach tymczasowe perony boczne, które pozwalają również na mycie i sprzątanie wagonów.
Tory zostały zaprojektowane tak, by umożliwić przedłużenie linii w stronę Targówka.
Liczba pasażerów.
8 marca 2015, w dniu uruchomienia linii M2, przejazdy nią były bezpłatne i liczbę pasażerów, którzy w ciągu tego niepełnego dnia eksploatacji skorzystali ze wszystkich stacji razem, oszacowano na około 233 tys. W kolejnych dniach użytkowania dokonano pomiarów na każdej ze stacji z osobna i według danych z liczników bramek biletowych wynika, że stacja jest najpopularniejszym przystankiem na całej linii.
Pod koniec maja 2015, po niespełna trzech miesiącach eksploatacji, liczba pasażerów na linii M2 ustabilizowała się. W ostatnim tygodniu maja 2015 zanotowano wzrost przewozów związany z finałem Ligi Europy, który rozegrano 27 maja na Stadionie Narodowym. Na początku czerwca 2015 stacja była najpopularniejszą stacją na całym odcinku.

</doc>
<doc id="649955" url="https://pl.wikipedia.org/wiki?curid=649955" title="Aracana">
Aracana

Aracana – rodzaj morskich ryb rozdymkokształtnych z rodziny kosterowatych.
Klasyfikacja.
Gatunki zaliczane do tego rodzaju :

</doc>
<doc id="649957" url="https://pl.wikipedia.org/wiki?curid=649957" title="Czesław Domaniewski">
Czesław Domaniewski

Czesław Domaniewski (ur. 18 marca 1861 w Gronówku, zm. 14 września 1936 w Warszawie) – polski profesor, architekt, pedagog, naczelny architekt Warszawy, główny architekt Kolei Warszawsko-Wiedeńskiej i Kolei Warszawsko-Kaliskiej, a także dziekan wydziału architektury Politechniki Warszawskiej.
Życiorys.
Syn Romana i Ludwiki z Marszewskich, brat Bolesława Domaniewskiego.
Ukończył szkołę średnią Jana Pankiewicza w Warszawie (1881) oraz tzw. klasę dodatkową w państwowej szkole realnej (1882). Studia na Wydziale Architektury Cesarskiej Akademii Sztuk Pięknych w Petersburgu ukończył w 1889 ze złotym medalem i tytułem "artysty-architekta I klasy". Po odbytych praktykach budowlanych, powrócił do Warszawy, gdzie pracował u prof. Józefa Dziekońskiego. W latach 1911–1918 wykładał konstrukcje budowli na Kursach Politechnicznych (1906-1907) na Wydziale Technicznych a także budownictwo na Wydziale Ogrodniczym (1915-1916) Towarzystwa Kursów Naukowych w Warszawie. W latach 1908-1915 był także członkiem TKN. Był także wykładowcą budownictwa wiejskiego na Wyższej Szkole Rolniczej (obecnie Szkoła Główna Gospodarstwa Wiejskiego w Warszawie). Był pracownikiem Rady Komisji Odbudowy Kraju i Racjonalnego Budownictwa Tymczasowej Rady Stanu.
W latach 1914–1915 był członkiem komitetu organizacyjnego Politechniki Warszawskiej. W latach 1917–1920 pełnił funkcję dziekana Wydziału Architektury Politechniki Warszawskiej. Wykładał na Wydziale Architektury (konstrukcję budowli), Wydziale Inżynierii Wodnej (budownictwo wiejskie), Wydziale Inżynierii Lądowej i Wodnej (konstrukcje budowli), Wydziale Chemii (budownictwo przemysłowe). Otrzymał nominację na profesora zwyczajnego w 1919 roku. W 1929 roku na własne życzenie przeszedł na emeryturę po długich latach pracy pedagogicznej, wciąż utrzymując kontakt z Wydziałem Architektury przez udział w posiedzeniach Rady Wydziału i nie przerywając swojej pracy naukowej. W uznaniu zasług położonych dla Wyższej Uczelni mianowany zostaje w 1930 roku Profesorem Honorowym Politechniki Warszawskiej.
Od 11 kwietnia1893 był żonaty z Zofią z Janiszewskich (zm. 1903).
Spoczywa na cmentarzu Powązkowskim w Warszawie (kwatera 19-6-29,30,31).

</doc>
<doc id="649958" url="https://pl.wikipedia.org/wiki?curid=649958" title="Kentrocapros">
Kentrocapros

Kentrocapros – rodzaj morskich ryb rozdymkokształtnych z rodziny kosterowatych. 
Klasyfikacja.
Gatunki zaliczane do tego rodzaju:

</doc>
<doc id="649964" url="https://pl.wikipedia.org/wiki?curid=649964" title="Fryderyk Eugeniusz Wirtemberski">
Fryderyk Eugeniusz Wirtemberski

Fryderyk Eugeniusz Wirtemberski (ur. 21 stycznia 1732 w Stuttgarcie; zm. 23 grudnia 1797 w Hohenheim) – książę wirtemberski.
Życiorys.
Trzeci syn księcia Karola Aleksandra Wirtemberskiego i Marii Augusty Thurn und Taxis. Młodszy brat Karola Eugeniusza i Ludwika Eugeniusza. Dopiero u schyłku życia, raczej nieoczekiwanie, przejął panowanie po śmierci starszych braci niemających męskiego potomka z małżeńskiego łoża.
Tak jak bracia przebywał w młodości na dworze króla pruskiego Fryderyka II. Przebywał w Salzburgu i Koblencji wraz z królem Prus, zdobywał doświadczenia militarne we Wrocławiu. Od 1749 roku dowodził królewskimi dragonami.
W latach 1750-1791 był właścicielem pałacu w Trzebiatowie.
29 listopada 1753 roku poślubił Fryderykę Dorotę, kuzynkę króla Fryderyka. W umowie małżeńskiej zapisano, że dzieci pary będą ewangelikami. Wychowanie dzieci na ewangelików miało służyć powrotowi domu wirtemberskiego do luteranizmu i uspokoić jego w przygniatającej mierze luterańskich poddanych.
W 1756 roku wyjechał na wyspę Minorka, gdzie jego brat Ludwik dowodził Fortem św. Filipa. Brał udział w wielu bitwach wojny siedmioletniej. Od 1769 roku przez prawie 20 lat przebywał w Montbéliard, gdzie zarządzał tą częścią księstwa. Gdy w 1786 roku jego brat przejął władzę w Montbéliard, Fryderyk zaczął ponownie podróżować. W 1791 roku król pruski Fryderyk Wilhelm II przekazał mu zarządzanie Brandenburgią-Ansbach i Brandenburgią-Bayreuth wraz z tytułem generalnego gubernatora.
Ludwik Eugeniusz zmarł w 1795 roku pozostawiając trzy córki. W związku z tym Fryderyk wstąpił na tron Wirtembergii. Krótko po przejęciu władzy stawił opór armii francuskiej. Stoczył bitwę pod Kniebis, którą przegrał. 7 sierpnia 1796 roku podpisał w Paryżu porozumienie, na mocy którego Wirtembergia miała pozostać neutralna w czasie wojny Francji z II koalicją, wojska francuskie mogły swobodnie przebywać na terenie księstwa, oraz musiał zapłacić 8 milionów franków kontrybucji.
Odznaczenia.
Był wielkim mistrzem Orderu Myśliwskiego (później order ten był trzykrotnie przemianowany i znany pod nazwami: "Order Wielki Elektorski Wirtemberski, Order Orła Złotego, Order Korony Wirtemberskiej") i Orderu Wojskowego św. Karola. Odznaczony rosyjskimi Orderem św. Andrzeja i Orderem św. Aleksandra Newskiego oraz pruskim Orderem Orła Czarnego.
Potomstwo.
Fryderyk i Zofia mieli w sumie 12 dzieci:
Fryderyk Eugeniusz miał jednego syna ze związku pozamałżeńskiego, Jana Jerzego (1790–1860), który otrzymał tytuł księcia "von Sontheim".

</doc>
<doc id="649965" url="https://pl.wikipedia.org/wiki?curid=649965" title="Arothron">
Arothron

Arothron – rodzaj morskich ryb rozdymkokształtnych z rodziny rozdymkowatych (Tetraodontidae).
Klasyfikacja.
Gatunki zaliczane do tego rodzaju:

</doc>
<doc id="649966" url="https://pl.wikipedia.org/wiki?curid=649966" title="Ratusz w Gliwicach">
Ratusz w Gliwicach

Ratusz w Gliwicach − budynek znajduje się na środku Rynku w centrum Gliwic.
Historia.
Pierwszy ratusz w Gliwicach wybudowano już pod koniec XIII wieku jednak obecny budynek ratusza został wybudowany w XV wieku. Jego wysokość wynosi 41,5 metra.
Przy ścianie ratusza znajduje się rzeźba Matki Boskiej typu Immaculata z ok. 1726; jest to najstarsza wolnostojąca rzeźba w mieście.
W piwnicach budynku znajdują się pozostałości murów pierwszego ratusza.
Obecnie w budynku znajduje się Pałac Ślubów, sala sesyjna Rady Miasta oraz sale reprezentacyjne, a w piwnicach kawiarnia. Obiekt wpisano do rejestru zabytków 7 marca 1960 (nr rej. woj. katowickiego: 319/60, nr rej. woj. śląskiego: A/128/2020).

</doc>
<doc id="649968" url="https://pl.wikipedia.org/wiki?curid=649968" title="Zbigniew Jerzyna">
Zbigniew Jerzyna

Zbigniew Jerzyna (ur. 9 maja 1938 w Warszawie, zm. 29 listopada 2010 tamże) – polski poeta, dramaturg, eseista, edytor.
Życiorys.
Studiował filologię polską na Uniwersytecie Warszawskim. Debiutował poezją w „Nowej Kulturze” (1957). Debiut książkowy w 1963 „Lokacje” – poezje. Od 1965 roku należał do PZPR. Był redaktorem „Widzeń”, „Orientacji”, „Integracji” oraz później „Kultury” i „Przeglądu Tygodniowego”. Założyciel Spółdzielni Wydawniczej „Anagram”, długoletni przewodniczący jej Rady Nadzorczej, doradca programowy. Laureat wielu nagród literackich. Jego wiersze i słuchowiska przetłumaczono na 35 języków.
W 2004 roku otrzymał nagrodę literacką im. Władysława Reymonta, a w 2008 roku został odznaczony Srebrnym Medalem „Zasłużony Kulturze Gloria Artis”. Pochowany na cmentarzu Powązkowskim w Warszawie (kwatera 228-5-31/32).
Twórczość (wybór).
Wydawnictwa
W kolejnych latach wydał m.in. następujące książki: „Kwiecień”, „Realność”, „Coraz słodszy piołun”, „Modlitwa do powagi”, „Przesłanie”, „Wiersze wybrane”, „Erotyki”, „Moment przesilenia”, „Bo myśl z siebie zaczętą”, „Wybór wierszy”, „Małe rapsody”, „Pieczęcie”, „Iskrą tylko” (dramat) - nagroda na Międzynarodowych Targach Książki w Lipsku, „Wędrówka w słowie” (eseje nagroda Księgarzy), „Listy do Edyty”, „A potem już nie”, (mały wybór wierszy), „Mówią i inne wiersze”, „Katalog życia i śmierci albo przygody pojęć”, „Zatacza się krąg”, „Saneczki” (ostatni tom wierszy, 2010).
Dramaty
M.in. „Tropy”, „Iskrą tylko” (ok. 200 przedstawień w Teatrze Dramatycznym w Warszawie), „Kto wyprowadzi psa”, „Rozmowy istotne”.
Widowiska telewizyjne
M.in. „Widmo nocnej podróży”, „Gorący ślad”, „Księżyc w ruinach”, „Nike 43”, „Kłosy pochylone”.
Słuchowiska radiowe
M.in.: „Kosztele”, „Syzyf”, „Odejście poety”, „Gasnące kolory”, „Fromborska baszta”, „Dzwonek”, „Pojednanie”, „Gorzkie pocałunki”, „Listy, które płoną”.
Inne prace
Opracował wstępy do książek następujących autorów: Mirona Białoszewskiego, Jana Lechonia, Jana Kochanowskiego, Osipa Mandelsztama, Anny Achmatowej, Rainera Marii Rilkego, Barbary Sadowskiej, Bohdana Wrocławskiego. Napisał wstęp do Antologii „Poeci wyklęci” (od Villona do Morrisona), a także posłowie do zbioru wierszy Piotra M. Cieńskiego „Prozak życia”. Przez kilka dziesięcioleci systematycznie zajmował się krytyką literacką, poza tym napisał około 500 felietonów.
Życie prywatne
Dwukrotnie żonaty. Pierwszą żoną była Anna Wojewoda (obecnie Bisping), a drugą, malarka Marta Gogłuska-Jerzyna.

</doc>
<doc id="649970" url="https://pl.wikipedia.org/wiki?curid=649970" title="Abbot (krater księżycowy)">
Abbot (krater księżycowy)

Abbot – mały krater uderzeniowy na Księżycu, który leży na nierównym terenie między Mare Fecunditatis na południowym zachodzie i Mare Crisium na północy.
Jest to kolisty krater z wnętrzem w kształcie filiżanki. Wewnętrzne ściany opadają w dół ku środkowi a żadne późniejsze uderzenia nie zniszczyły wnętrza ani brzegu. Ta formacja była dawniej określana jako "Apollonius K". Później otrzymała imię Abbot nadane przez Międzynarodową Unię Astronomiczną. Krater Apollonius znajduje się na wschód od krateru Abbot.

</doc>
<doc id="649971" url="https://pl.wikipedia.org/wiki?curid=649971" title="Auriglobus">
Auriglobus

Auriglobus – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="649972" url="https://pl.wikipedia.org/wiki?curid=649972" title="Carinotetraodon">
Carinotetraodon

Carinotetraodon – rodzaj ryb rozdymkokształtnych z rodziny rozdymkowatych (Tetraodontidae).
Klasyfikacja.
Gatunki zaliczane do tego rodzaju:

</doc>
<doc id="649973" url="https://pl.wikipedia.org/wiki?curid=649973" title="De Gasparis (krater)">
De Gasparis (krater)



</doc>
<doc id="649974" url="https://pl.wikipedia.org/wiki?curid=649974" title="Stadion Narodowy (stacja metra)">
Stadion Narodowy (stacja metra)

Stadion Narodowy – stacja warszawskiego metra obsługująca linię M2 oraz planowana stacja przesiadkowa do linii M3. Jest zlokalizowana w dzielnicy Praga-Północ, pod ul. Sokolą, w pobliżu skrzyżowania z ul. Zamoyskiego, w okolicach przystanku kolejowego Warszawa Stadion i Portu Praskiego.
Pozwolenie na budowę stacji zostało wydane pod koniec maja 2011, a właściwe prace budowlane rozpoczęto w czerwcu 2011. W maju i czerwcu 2013 do stacji dotarły dwie tarcze TBM drążące tunele od stacji Dworzec Wileński. Do końca września 2014 wykonawca ukończył wszystkie prace budowlane, wykończeniowe i instalacyjne oraz zgłosił obiekt jako gotowy do odbiorów technicznych. 27 lutego 2015 zostało wydane pozwolenie na użytkowanie stacji, a 8 marca 2015 stacja została uruchomiona.
Historia.
Projekt.
24 listopada 2005 Rada m.st. Warszawy uchwaliła „Strategię Rozwoju Miasta Stołecznego Warszawy do 2020 roku” i podjęła decyzję o etapowej budowie II linii metra. W pierwotnych planach tej linii stacja nosiła nazwę Praga Centrum.
Projekt koncepcyjny centralnego odcinka II linii, w tym stacji, został opracowany we wrześniu 2008. Projektantem generalnym jest Andrzej Chołdzyński, z którym współpracowali inni architekci. Autorem opracowania graficznego jest Wojciech Fangor, natomiast projekt branż technicznych opracował Metroprojekt. W projekcie tym stacja otrzymała oznaczenie S12.
28 października 2009 wykonawcą stacji, będącej elementem centralnego odcinka II linii metra, zostało konsorcjum AGP Metro Polska. Dla budowy stacji wybrano metodę odkrywkową tzw. podstropową. Termin realizacji inwestycji określono wtedy na październik 2013. 24 listopada 2009 wykonawca powierzył biuru projektowemu ILF Consulting Engineers Polska realizację projektu budowlanego i wykonawczego stacji. 12 stycznia 2010 w Narodowym Centrum Sportu miało miejsce spotkanie dotyczące czasowej organizacji ruchu w sąsiedztwie budowy stacji.
1 lutego 2010 stacji nadano robocze oznaczenie C14 i nazwę Stadion.
W marcu 2010 inwestor, wykonawca i projektanci spotkali się z policją w sprawie pomieszczenia dla policji, które zaplanowano na stacji oraz z PKP i PKP PLK, by omówić koordynację planowanych prac przy stacji metra z przebudową przystanku kolejowego Warszawa Stadion. W lipcu kontynuowano współpracę z koleją oraz opracowywano symulację pożarową dla stacji. 25 sierpnia 2010 wykonawca przedstawił Metru Warszawskiemu projekt budowlany stacji. W sierpniu i wrześniu kontynuowano współpracę z PKP, oceniono stan techniczny budynków w strefie oddziaływania budowy stacji oraz trwały prace związane z rozpoczęciem monitoringu geodezyjnego tych budynków. We wrześniu również przygotowywano wnioski o pozwolenie wodnoprawne dla zasypania Portu Praskiego, uzgadniano z PKP i przedsiębiorstwem Port Praski sprawę kolektora stadionowego oraz pracowano nad zabezpieczeniami przeciwpowodziowymi stacji. W październiku przygotowano ostateczne wersje wniosków o wydanie pozwolenia wodnoprawnego dla kolektora stadionowego i zasypania portu oraz kontynuowano inwentaryzację budynków nieopodal stacji, kwestie związane z zabezpieczeniami przeciwpowodziowymi i współpracę z koleją. W listopadzie po wykonaniu uzupełniających badań geologicznych przystąpiono do końcowych testów specjalistycznych mających na celu zabezpieczenie nasypów torów kolejowych, wprowadzono zmiany w pierwotnym projekcie dotyczące m.in. lokalizacji, liczby i wyglądu wejść prowadzących na stację, geometrii układu drogowego i przebudowy Kanału Wystawowego, a także opracowywano organizację ruchu w okolicach budowy stacji w świetle planowanych mistrzostw Euro 2012.
22 grudnia 2010 został złożony wniosek o pozwolenie na budowę stacji, a w styczniu 2011 wykonano i przekazano opinię ornitologiczną dotyczącą planowanego usunięcia zieleni związanego z budową. W lutym 2011 opracowywano projekt zaplecza budowy obiektu, a w marcu wykonawca przejął teren pod budowę, wygrodził jej zaplecze i rozpoczął prace przygotowawcze od wycinki drzew.
Budowa.
31 maja 2011 prezydent Warszawy zatwierdził projekt budowlany stacji i udzielił pozwolenia na jej budowę, a 15 czerwca wojewoda mazowiecki wydał pozwolenie na budowę obiektów stacji na terenach kolejowych.
4 czerwca 2011 wprowadzono czasową organizację ruchu na ul. Sokolej, która została zamknięta na odcinku od Wybrzeża Szczecińskiego do ul. Zamoyskiego. W czerwcu też rozebrano nawierzchnię asfaltową na terenie budowy, dokonano inwentaryzacji infrastruktury podziemnej, wykonano wykop wstępny od strony ul. Zamoyskiego i wytyczono osie murków prowadzących dla ścian szczelinowych. W połowie lipca trwały prace związane z zagospodarowaniem terenu, realizowano murki prowadzące oraz zasypywano część kanału Portu Praskiego.
19 lipca 2011 podczas wykonywania robót budowlanych w rejonie stacji odkryto skrzynie z pociskami artyleryjskimi kalibru 105 mm. Amunicję pochodzącą z czasów II wojny światowej prawdopodobnie wykorzystywano w armatach przeciwpiechotnych broniących prawobrzeżnej Warszawy. Pocisków było 130, co wskazywało na to, iż w miejscu znaleziska mogło znajdować się stanowisko ogniowe. Prace wstrzymano do momentu wywiezienia pocisków z terenu budowy przez saperów. 25 lipca 2011 w okolicach Portu Praskiego natrafiono na dobrze zachowaną groblę. Pod koniec sierpnia natomiast na terenie stacji odkryto minę przeciwpiechotną.
W sierpniu 2011 zasypano fragment środkowego basenu portu i terenów wokół niego, wykonywano groble na tym basenie oraz rozpoczęto budowę ścian szczelinowych, na początku października natomiast kontynuowano budowę ścian szczelinowych korpusu stacji, rozpoczęto konstrukcję murków prowadzących pod ściany szczelinowe torów odstawczych oraz wykonywano ściankę Larsena, pale żelbetowe i przebudowywano sieć energetyczną w basenie Portu Praskiego.
W połowie stycznia 2012 ukończono odcinek ściany oporowej odgradzającej korpus stacji od pobliskiego kanału portowego, a na przełomie stycznia i lutego ze względu na niesprzyjające pracom budowlanym warunki atmosferyczne spadło tempo robót przy wykonywaniu ścian szczelinowych. W marcu m.in. wylano pierwszą warstwę chudego betonu pod pierwszą sekcję stropu górnego stacji oraz rozpoczęto układanie zbrojenia i baret pod ten strop, trwały prace przy drugiej części ściany oporowej w Porcie Praskim oraz kontynuowano przewierty sterowane mające na celu wzmocnienie fundamentów zabytkowych kamienic położonych pomiędzy ul. Targową i ul. Zamoyskiego. Pod koniec marca gotowa była pierwsza sekcja stropu górnego stacji o wymiarach 18 × 25 m i grubości 1 m, natomiast do końca kwietnia zakończono betonowanie muru oporowego w Porcie Praskim oraz wykonano kolejne sekcje stropu stacji. 25 maja 2012 w miejscu obniżenia stropu torów odstawczych odkryto betonową konstrukcję kolektora stadionowego pochodzącą z 1931, która kolidowała z korpusem powstającej stacji, w związku z czym konieczna była przebudowa kanału. Na początku lipca trwało zbrojenie kolejnych sekcji stropu torów odstawczych i zasypywanie kolektora wodnego, a także prace budowlane związane z antresolami znajdującymi się na poziomie -1, natomiast pod koniec tego miesiąca ukończono ściany szczelinowe torów odstawczych i rozpoczęto prace na poziomie -2. 2 sierpnia 2012 na terenie budowy stacji przeprowadzono symulację akcji ratowniczej. W połowie października do zamknięcia stropu górnego stacji pozostały dwie sekcje, a przy obiekcie torów odstawczych w celu wzmocnienia gruntu wykonywano jet grouting. W połowie grudnia ukończono strop górny stacji i torów odstawczych, kończono prace nad płytą pośrednią na kondygnacji -1 oraz budowano płytę denną na poziomie -2.
7 marca 2013 Rada m.st. Warszawy na mocy uchwały zmieniła dotychczasowe oznaczenie i nazwę stacji na C14 Stadion Narodowy, natomiast 7 maja 2013 termin realizacji inwestycji przesunięto z IV kwartału 2013 na 30 września 2014.
Pod koniec maja 2013 do stacji dotarła tarcza TBM o imieniu "Krystyna" drążąca tunel północny od stacji C15 Dworzec Wileński, a miesiąc później ścianę stacji przebiła tarcza "Elisabetta" wykonująca tunel południowy. Do końca października wykonano peron planowanej III linii i ułożono przy nim pierwszy odcinek torowiska na stacji, który był również pierwszym torem na całym centralnym odcinku II linii oraz zakończono przebudowę kolektora. Pod koniec grudnia na stacji Stadion Narodowy zamontowano pierwszą windę na linii M2.
Na początku stycznia 2014 rozpoczęto zasypywanie stropu stacji oraz prace związane z montażem torów i konstrukcją bankietów bocznych w tunelach szlakowych łączących stację z przystankiem Dworzec Wileński. W lutym trwały prace wykończeniowe na antresoli i peronach oraz montaż konstrukcji wejść przy nasypie kolejowym i wentylatorni stacyjnych. Pod koniec lipca zamontowano obudowy wentylatorni, wykonano zadaszenie przy nasypie kolejowym oraz kontynuowano prace wykończeniowe i instalacyjne pod ziemią. 30 września 2014 została otwarta ul. Sokola.
21 września 2013 w ramach Dni Transportu Publicznego oraz 6 października 2013 i 18 maja 2014 w ramach Dni Otwartych zorganizowano zwiedzanie budowy stacji.
Odbiory techniczne i oddanie do użytku.
30 września 2014 wykonawca centralnego odcinka II linii metra zgłosił inwestycję do odbiorów technicznych.
9 listopada 2014 miał miejsce Dzień Otwarty Metra, w ramach którego zwiedzający mogli zobaczyć wszystkie stacje centralnego odcinka II linii metra, w tym Stadion Narodowy.
26 stycznia 2015 pozytywną opinię na temat obiektu wydała Państwowa Straż Pożarna, 27 lutego 2015 stacja została dopuszczona do eksploatacji przez Wojewódzkiego Inspektora Nadzoru Budowlanego, a 3 marca na stacji i w pobliskich tunelach szlakowych miały miejsce ćwiczenia służb ratowniczych.
Oddanie do użytku i eksploatacja.
8 marca 2015 o godz. 9:30 stacja została uruchomiona wraz z całym centralnym odcinkiem linii metra M2.
W nocy z 18 na 19 listopada 2015 na stacji miały miejsce ćwiczenia będące elementem cyklicznych ćwiczeń Patrol-15. W zaaranżowanym ataku terrorystycznym z wykorzystaniem środków chemicznych wzięły udział jednostki wojska, policji, Państwowej Straży Pożarnej, Państwowego Ratownictwa Medycznego, Państwowej Agencji Atomistyki i Państwowej Inspekcji Sanitarnej.
Lokalizacja.
Położenie.
Stacja C14 Stadion Narodowy położona jest w dzielnicy Praga-Północ, pod ul. Sokolą między wejściem na przystanek kolejowy Warszawa Stadion i ul. Zamoyskiego oraz między nasypem kolejowym i zbiornikiem wodnym Portu Praskiego. Głębokość peronu poniżej poziomu gruntu wynosi 13 m.
Na stację prowadzi łącznie 7 wejść i 5 wind. Po północnej stronie ul. Sokolej umieszczono 4 wejścia i 2 windy, natomiast pozostałe 3 wejścia i 3 windy zlokalizowane są po południowej stronie tej ulicy. Jedno z południowych wyjść umiejscowiono zaraz przy nasypie kolejowym. Nie zostało zrealizowane bezpośrednie przejście podziemne między antresolą stacji metra a tunelem przystanku kolejowego oraz przejście na drugą stronę nasypu kolejowego, gdyż ich budowa wiązałaby się z utrudnieniami w ruchu pociągów.
Stacja jest pierwszym przystankiem po prawej stronie Wisły. Do poprzedniej stacji C13 Centrum Nauki Kopernik prowadzi tunel południowy o długości 935 m i północny o długości 920 m, natomiast ze stacją następną C15 Dworzec Wileński połączenie stanowi tunel południowy o długości 819 m i północny o długości 811 m. Odległość od środka stacji Stadion Narodowy do środka stacji Centrum Nauki Kopernik wynosi 1163 m, a do środka stacji Dworzec Wileński 957 m.
Połączenia komunikacyjne.
Przy stacji zlokalizowany jest zespół przystankowy, którego nazwa "PKP Stadion" wraz z uruchomieniem stacji metra została zmieniona na "Metro Stadion Narodowy". W skład zespołu wchodzą łącznie cztery przystanki autobusowe – dwa po każdej stronie ul. Sokolej bezpośrednio przy wejściach na stację metra oraz dwa zlokalizowane przy ul. Zamoyskiego na północny zachód od stacji. U zbiegu al. Zielenieckiej, ul. Targowej i ul. Zamoyskiego zlokalizowany jest także zespół przystanków "Al. Zieleniecka" składający się z przystanków autobusowych i tramwajowych oraz pętli tramwajowej. W pobliżu stacji metra znajduje się również przystanek kolejowy Warszawa Stadion obsługiwany przez pociągi Kolei Mazowieckich linii R1, R2, R3, R7 i R8 oraz Szybkiej Kolei Miejskiej linii S1 i S2.
Na błoniach Stadionu Narodowego przy przystanku kolejowym Warszawa Stadion zlokalizowanym w pobliżu stacji znajduje się parking "P+R Warszawa Stadion". Wzdłuż nasypu kolejowego wyznaczono 110 miejsc dla samochodów.
Na północ od stacji, przy skrzyżowaniu Zamoyskiego z Sokolą, zlokalizowana jest stacja Veturilo. Od 6 lipca 2015, prócz zwykłych rowerów, dostępne są na niej również tandemy.
Wygląd.
Stacja.
Korpus obiektu ma maksymalną szerokość 47 m oraz długość 225 m dla linii M2 i 408 m dla linii M3. Kubatura i powierzchnia obiektu wynoszą odpowiednio 205 953 m³ i 31 087 m². Jest to największa stacja centralnego odcinka II linii metra.
Obiekt składa się z dwóch kondygnacji podziemnych. Na poziomie -1 znajdują się antresole z halami odpraw, lokalami handlowymi i pomieszczeniami technologicznymi, natomiast na poziomie -2 zlokalizowane są perony pasażerskie.
Antresole na kondygnacji -1 są otwarte na perony pasażerskie i umożliwiają orientację w obiekcie. Jej północną i południową część łączą trzy kładki, z których środkowa pełni również funkcję hali odpraw. Z poziomu antresol na każdy peron pasażerski prowadzą po trzy pary schodów stałych i ruchomych oraz dwie windy zlokalizowane na obydwu końcach platformy. Łącznie na stacji zamontowanych jest 18 ciągów schodów ruchomych, najwięcej na centralnym odcinku II linii. Na zachodniej antresoli przy wyjściu w okolicach przystanku kolejowego Warszawa Stadion znajduje się Punkt Obsługi Pasażerów ZTM. Jest on utrzymany w szaro-czerwonej kolorystyce z elementami czerni oraz wyposażony w dwa stanowiska, z których jedno ma obniżony blat i jest dostosowane do obsługi osób poruszających się na wózkach inwalidzkich. W północno-zachodniej części poziomu -1 znajduje się także posterunek policji.
Na kondygnacji -2 znajduje się hala peronowa z dwoma peronami pasażerskimi o długości 120 m i szerokości 11 m każdy. Peron nr 1 obsługuje linię M2, natomiast peron nr 2 w przyszłości ma być peronem linii M3. Do czasu jej uruchomienia peron jest wykorzystywany do celów technicznych związanych z obsługą linii M2, a także w celach filmowych. Ponadto tor skrajny przy tym peronie jest wyposażony w kanał rewizyjny z oświetleniem umożliwiający wykonywanie drobnych przeglądów. Tor ten został odgrodzony od reszty stacji tymczasowym ekranem dźwiękoszczelnym.
Kolorem przewodnim stacji jest zielony. Utrzymane są w nim szklane wejścia na obiekt, podwieszane sufity i zamontowane na ścianach zatorowych panele z grafikami Wojciecha Fangora.
Wzdłuż stacji biegnie rząd słupów stożkowych pełniących funkcję świetlików, których głowice są widoczne na powierzchni terenu. W co trzecim pierścieniu zamiast świetlika znajdują się donice z posadzonymi drzewami. Sąsiadujące z nimi świetliki podświetlają rośliny światłem sztucznym docierającym na powierzchnię z wnętrza stacji. W ciągu tym znajdują się również cztery czasze. Konstrukcja wykonana ze stali pokrytej ogniotrwałą farbą została obudowana żaluzjami z mieszanki żywicy akrylowej i minerałów. Prócz funkcji technicznej, jaką jest zakrycie wentylatorów stacyjnych, „grzybki” pełnią także funkcję dekoracyjną. Kopuły są podświetlane i w nocy pełnią funkcję lampionów.
Pomiędzy wejściem do metra przy nasypie kolejowym a wlotem tunelu pieszego na przystanku kolejowym wybudowano zadaszenie. Na stalowym stelażu zamontowano zielono-przezroczystą mozaikę, która nawiązuje do koloru przewodniego stacji metra oraz do wystroju przystanku, gdzie mozaika jest czerwona.
Węzeł przesiadkowy.
Ruch przesiadkowy pomiędzy liniami M2 i M3 ma odbywać się na środkowej kładce łączącej antresole oraz w zachodniej i wschodniej hali odpraw, gdzie nie będzie potrzeby przekraczania bramek biletowych.
Tory odstawcze.
Po południowo-zachodniej stronie stacji znajduje się obiekt torów odstawczych. Na poziomie -1 znajdują się pomieszczenia technologiczne, natomiast na poziomie -2 właściwe tory odstawcze.
Docelowo ma być to fragment tunelu linii M3, jednak do czasu jej uruchomienia tory będą obsługiwały linię M2. Pomiędzy torami znajduje się peron technologiczny o szerokości 1,5 m, natomiast po bokach tymczasowe perony boczne. Peron technologiczny wyposażony w kanał pozwala na wykonywanie przeglądów kontrolnych pociągów i usuwanie drobnych usterek. Ponadto tory pozwalają na zmianę czoła pociągu oraz postój dwóch składów sześciowagonowych poza szczytem bądź w przerwie nocnej.
Tory umożliwiają przedłużenie linii w kierunku Pragi-Południe i Gocławia.
Liczba pasażerów.
8 marca 2015, w dniu uruchomienia linii M2, przejazdy nią były bezpłatne i liczbę pasażerów, którzy w ciągu tego niepełnego dnia eksploatacji skorzystali ze wszystkich stacji razem, oszacowano na około 233 tys. W kolejnych dniach użytkowania dokonano pomiarów na każdej ze stacji z osobna i według danych z liczników bramek biletowych wynika, że stacja cieszy się średnią popularnością porównywalną ze stacją Rondo ONZ.
Pod koniec maja 2015, po niespełna trzech miesiącach eksploatacji, liczba pasażerów na linii M2 ustabilizowała się. W ostatnim tygodniu maja 2015 zanotowano wzrost przewozów związany z finałem Ligi Europy, który rozegrano 27 maja na Stadionie Narodowym. Na początku czerwca 2015 stacja była piątą pod względem popularności stacją na całym odcinku.

</doc>
<doc id="649975" url="https://pl.wikipedia.org/wiki?curid=649975" title="Vogar">
Vogar

Vogar – miejscowość w południowo-zachodniej Islandii, na półwyspie Reykjanes, na zachodnim krańcu wybrzeża Vatnsleysuströnd, na wschodnim brzegu zatoki Stakksfjörður (część zatoki Faxaflói). Wchodzi w skład gminy Vogar, należącej do regionu Suðurnes. W pobliżu drogi nr 41 łączącej sąsiednią gminę Reykjanesbær ze stolicą kraju Reykjavíkiem. Zamieszkuje ją blisko 1,2 tys. mieszkańców (2018).
Na wschód od Vogar znajduje się kościół Kálfatjarnarkirkja, jeden z większych wiejskich kościołów na Islandii. W pobliżu, 11 km na południowy wschód, znajduje się również stożek wulkaniczny Keilir.

</doc>
<doc id="649977" url="https://pl.wikipedia.org/wiki?curid=649977" title="Chelonodon">
Chelonodon

Chelonodon - rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="649978" url="https://pl.wikipedia.org/wiki?curid=649978" title="Chonerhinos">
Chonerhinos

Chonerhinos - rodzaj ryb rozdymkokształtnych z rodziny rozdymkowatych.
Klasyfikacja.
Gatunek zaliczany do tego rodzaju :

</doc>
<doc id="649982" url="https://pl.wikipedia.org/wiki?curid=649982" title="Lubelska Wyżyna">
Lubelska Wyżyna



</doc>
<doc id="649983" url="https://pl.wikipedia.org/wiki?curid=649983" title="Colomesus">
Colomesus

Colomesus – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="649984" url="https://pl.wikipedia.org/wiki?curid=649984" title="Contusus">
Contusus

Contusus - rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="649990" url="https://pl.wikipedia.org/wiki?curid=649990" title="Lagocephalus">
Lagocephalus

Lagocephalus – rodzaj ryb rozdymkokształtnych z rodziny rozdymkowatych (Tetraodontidae).
Klasyfikacja.
Gatunki zaliczane do tego rodzaju:

</doc>
<doc id="649991" url="https://pl.wikipedia.org/wiki?curid=649991" title="Filiacja (ujednoznacznienie)">
Filiacja (ujednoznacznienie)



</doc>
<doc id="649992" url="https://pl.wikipedia.org/wiki?curid=649992" title="Garður">
Garður

Garður – miejscowość w południowo-zachodniej Islandii, na północnym krańcu półwyspu Miðnes (część półwyspu Reykjanes, na północ od Keflavíku (gmina Reykjanesbær). Wchodzi w skład gminy Suðurnesjabær (region Suðurnes), która powstała w 2018 roku z połączenia gmin Garður i Sandgerðisbær. Miejscowość zamieszkuje blisko 1,6 tys. osób.
Garður był ważnym ośrodkiem rybackim dzięki bliskości bogatych łowisk. Stanowił często tymczasowe miejsce pobytu dla rybaków.
W miejscowości znajduje się latarnia morska Garðskagi, która częściowo została przeznaczona na Muzeum Folklorystyczne.

</doc>
<doc id="649994" url="https://pl.wikipedia.org/wiki?curid=649994" title="Gardur">
Gardur



</doc>
<doc id="649997" url="https://pl.wikipedia.org/wiki?curid=649997" title="Marilyna">
Marilyna

Marilyna - rodzaj ryb rozdymkokształtnych z rodziny rozdymkowatych. 
Klasyfikacja.
Gatunki zaliczane do tego rodzaju :

</doc>
<doc id="649998" url="https://pl.wikipedia.org/wiki?curid=649998" title="Omegophora">
Omegophora

Omegophora – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="649999" url="https://pl.wikipedia.org/wiki?curid=649999" title="Park Narodowy Forillon">
Park Narodowy Forillon

Park Narodowy Forillon (fr. "Parc national Forillon", ang. "Forillon National Park") - park narodowy położony we wschodniej części prowincji Quebec, w Kanadzie. Park został utworzony w 1970, na powierzchni 244 km2. Krajobraz parku jest stosunkowo zróżnicowany. W jego skład wchodzą m.in. lasy, wydmy, klify, wodospady. 
Fauna.
Na terenie Parku Narodowego Forillon występuje wiele gatunków zwierząt, wśród których można wymienić: walenia, fokę, baribala, łosia.

</doc>
<doc id="650002" url="https://pl.wikipedia.org/wiki?curid=650002" title="Hafnir">
Hafnir

Hafnir – miejscowość w południowo-zachodniej Islandii, na wschodnim wybrzeżu półwyspu Reykjanes, nad zatoką Ósar, około 10 km na południowy zachód od Keflavíku. Wchodzi w skład gminy Reykjanesbær (region Suðurnes), w historycznym okręgu Gullbringusýsla. W 2018 zamieszkiwało ją 110 osób.

</doc>
<doc id="650008" url="https://pl.wikipedia.org/wiki?curid=650008" title="Złote Laury">
Złote Laury

Złote Laury (duń. "De Gyldne Laurbær") – duńska nagroda literacka, przyznawana dorocznie od 1949.
Zobacz też:

</doc>
<doc id="650009" url="https://pl.wikipedia.org/wiki?curid=650009" title="Lady Punk">
Lady Punk



</doc>
<doc id="650011" url="https://pl.wikipedia.org/wiki?curid=650011" title="Iwo Białynicki-Birula">
Iwo Białynicki-Birula

Iwo Białynicki-Birula (ur. 14 czerwca 1933 w Warszawie) – polski fizyk teoretyk, profesor nauk fizycznych, członek rzeczywisty Polskiej Akademii Nauk, profesor zwyczajny Uniwersytetu Warszawskiego i Centrum Fizyki Teoretycznej PAN. Laureat Nagrody FNP w dziedzinie nauk matematyczno-fizycznych (2014) oraz Medalu Mariana Smoluchowskiego (2021). Zajmował się głównie teorią pola, zwłaszcza elektrodynamiką kwantową.
Życiorys.
Kariera badawcza.
Był zwycięzcą pierwszej Olimpiady Fizycznej w Polsce (1952). Studiował fizykę na Wydziale Fizyki Uniwersytetu Warszawskiego, gdzie obronił pracę magisterską (1956), doktorat (1959) i habilitował się (1962). Promotorem jego pracy doktorskiej był Leopold Infeld. 
Był promotorem magisterium Macieja Lewensteina i wielu doktoratów. Pomagał też Josephowi Henry’emy Eberly’emu w promowaniu doktorantów w University of Rochester (USA). 
Działalność publiczna.
W 1973 roku wystąpił w filmie "Iluminacja" w reżyserii Krzysztofa Zanussiego. Wielokrotnie pojawiał się w mediach, udzielając wywiadu m.in. Grzegorzowi Miecugowowi w jego programie "Inny punkt widzenia" w TVN24.
Życie prywatne.
Jego bratem był prof. Andrzej Białynicki-Birula, a żoną jest prof. Zofia Białynicka-Birula z domu Wiatr.
Dorobek naukowy.
Opublikował prace dotyczące teorii pola, elektrodynamiki kwantowej i teorii renormalizacji, w tym poprzez modele rozwiązywalne ściśle. Jest autorem kilku książek i ok. 150 artykułów naukowych.
Jego najważniejsze osiągnięcia (w kolejności chronologicznej):
Wprowadził do teorii pola i elektrodynamiki modele jednowymiarowe umożliwiające później szybki postęp w teorii atomów w silnych polach przy pomocy superkomputerów.
Publikacje.
Jego najczęściej cytowane publikacje to (liczba cytowań w lutym 2022):
Jest autorem kilku podręczników akademickich, z których część przetłumaczono na angielski i wydano za granicą:
Jest też współautorem – wraz z żoną Zofią – hasła "Prawa fizyki" w Encyklopedii PWN.
Kolekcja prac Witkacego.
W kręgach artystycznych Zofia i Iwo Białyniccy-Birula są znani jako właściciele jednej z największej prywatnej kolekcji prac Stanisława Ignacego Witkiewicza. Katalog jego dzieł malarskich z 1990 wymienia około 35 rzadko widzianych prac, z których około połowa była prezentowana w 2022 roku na wystawie "Witkacy. Sejsmograf epoki przyspieszenia" w Muzeum Narodowym w Warszawie.
Niektóre z prac w kolekcji: 

</doc>
<doc id="650018" url="https://pl.wikipedia.org/wiki?curid=650018" title="Wolfgang Schmeltzl">
Wolfgang Schmeltzl

Wolfgang Schmeltzl (ur. 1500-1505 w Kemnath w Górnym Palatynacie, zm. 1564 w St. Lorenzen am Steinfeld, obecne Ternitz) - kompozytor i dramatopisarz, autor m.in. dramatu "Samuel und Saul" (1551).

</doc>
<doc id="650019" url="https://pl.wikipedia.org/wiki?curid=650019" title="Fundacja im. Lesława A. Pagi">
Fundacja im. Lesława A. Pagi

Fundacja im. Lesława A. Pagi – od 2003 roku realizuje projekty i programy szkoleniowo-edukacyjno-mentoringowe oraz rozwojowe dla studentów i absolwentów uczelni wyższych, a także dla uczniów i nauczycieli szkół ponadgimnazjalnych. Prowadzi projekty w obszarach: rynku finansowego, ochrony zdrowia, energetyki, innowacji, nowych technologii, wzmacnianiu kompetencji komunikacyjnych kobiet i mężczyzn w biznesie. Fundacja kształci przyszłe liderki i przyszłych liderów w oparciu o wartości etyki w biznesie. 
W celu promowania wysokich standardów etycznych oraz kultury organizacyjnej wśród przedsiębiorców, Fundacja co roku przyznaje Nagrodę im. Lesława A. Pagi. Nagroda ta jest skierowana do przedstawicieli biznesu, działaczy gospodarczych, społecznych a także instytucji. Jest to honorowe wyróżnienie stanowiące upamiętnienie osoby i dzieła Patrona Fundacji. Poza stałymi projektami, Fundacja organizuje konferencje, warsztaty i wykłady, których prelegentami są wybitni specjaliści z polskiego i zagranicznego rynku. 
Fundacja powstała 10 grudnia 2003 r. dla upamiętnienia osoby i działa polskiego ekonomisty Lesława A. Pagi. Fundatorami Fundacji są: Ewa Paga, Paulina Paga i Deloitte&amp;Touch Sp. z o.o. A jej siedziba znajduje się w budynku Giełdy Papierów Wartościowych w Warszawie, przy ul. Książęcej 4.
Obszary działania.
Główne obszary działania Fundacji:
Działalność.
Przyznawanie honorowej nagrody Lesława A. Pagi.
Ideą Nagrody Lesława A. Pagi jest wyeksponowanie roli, jaką w polskiej gospodarce pełnią wizjonerzy biznesu – ludzie dynamiczni, skuteczni w działaniu i niekonwencjonalni. Nagroda ma też służyć promocji wśród polskich przedsiębiorców kultury organizacyjnej i stylu zarządzania opartych na najlepszych praktykach oraz wysokich standardach etycznych i profesjonalnych.
Nagroda jest przyznawana raz w roku. Laureatem może być przedsiębiorca, działacz gospodarczy i publiczny lub instytucja.
Laureaci:
Przyznawanie stypendium im. Lesława A. Pagi.
Stypendium im. Lesława A. Pagi w pierwotnej wersji było nagrodą przyznawaną dorocznie absolwentom kierunków ekonomicznych, handlowych i finansowych, którzy obronili w ciągu trzech ostatnich lat na polskiej uczelni wyższej pracę magisterską z dziedziny rynków finansowych. Stypendium ma promować wartości etyczne i profesjonalne niezbędne dla kształtowania ładu gospodarczego w Polsce oraz wyłaniać i wspierać osoby rozpoczynające karierę zawodową.
Stypendium do 2007 roku stanowiło równowartość 15 000 USD, a od 2008 roku 50 000 zł. Laureat mógł je przeznaczyć na sfinansowanie wybranej przez siebie formy zdobywania wiedzy i doświadczeń. Na decyzję Kapituły miała wpływ społeczna użyteczność projektu.
Laureatami Stypendium byli:
Obecnie Stypendium im. Lesława A. Pagi jest programem grantowym skierowanym do akademickich kół naukowych i organizacji studenckich z całej Polski, działających w obszarze rynku kapitałowego. Beneficjentami projektu są zarówno oficjalnie zarejestrowane organizacje studenckie, jak i nieformalne zespoły złożone z minimum czterech osób. Szczególny nacisk kładziony jest na projekty o charakterze cyklicznym i międzynarodowym.
Akademia Liderów Rynku Kapitałowego.
Akademia Liderów Rynku Kapitałowego to nowatorski edukacyjny projekt Fundacji. Jego celem jest stworzenie trwałej instytucji edukacyjnej kształcącej przyszłych liderów rynku kapitałowego w Polsce. Jego adresatami są studenci(od 3 roku studiów), zainteresowani rynkiem kapitałowym. Akademia Liderów Rynku Kapitałowego to dwa tygodnie Szkoły Letniej. Integralnym elementem projektu jest również wybierany przez uczestników dwumiesięczny, płatny staż w firmie partnerskiej.
Stypendium Indeks Start2Start.
Indeks Start2Star to nowatorski program stypendialny, obejmujący cały, nawet pięcioletni okres studiów. Jego głównym celem jest zapewnienie wybranej grupie najzdolniejszych i najbardziej aktywnych społecznie maturzystów, pochodzących z niezamożnych rodzin, środków finansowych na odbycie studiów.
Projekt „IndeksStart2star” jest programem finansowanym w całości przez Fundację Jolanty i Leszka Czarneckich www.fundacjajlc.pl.
Gala.
Gala jest doroczną uroczystością podsumowującą działalność Fundacji w danym roku. Tegoroczna gala jest jubileuszową, Fundacja będzie świętować 10-lecie istnienia. Podczas gali wręczona zostanie Nagroda Lesława A. Pagi oraz certyfikaty przyznania Stypendium im. Lesława A. Pagi.
Władze.
Rada Fundacji.
Rada Fundacji składa się z 7 do 17 członków, powoływanych przez Fundatorów na 3-letnią kadencję. Rada zbiera się nie rzadziej niż co 3 miesiące. Do jej zadań należy m.in. określanie kierunków działalności Fundacji, uchwalanie rocznych programów działania i planów finansowych, powoływanie i odwoływanie Prezesa oraz członków Zarządu, nadzór nad działalnością Zarządu, zawieranie umów z członkami Zarządu związanych z pełnieniem przez nich funkcji, powoływanie i odwoływanie członków Kapituł przyznających Nagrody i Stypendia im Lesława A. Pagi oraz uchwalanie regulaminów tych nagród.
Prezes Rady Fundacji: prof. dr hab. Jan Pomorski
Członkowie:
Zarząd Fundacji.
Zarząd jest powoływany przez Radę Fundacji na 3-letnią kadencję. Składa się z 2 do 4 członków, w tym Prezesa i Wiceprezesa. Do Zarządu należy podejmowanie wszelkich działań i decyzji na rzecz i w imieniu Fundacji nie zastrzeżonych do kompetencji Rady.
Prezes Zarządu: Ewa Paga

</doc>
<doc id="650021" url="https://pl.wikipedia.org/wiki?curid=650021" title="Sandgerði">
Sandgerði

 
Sandgerði – miejscowość w południowo-zachodniej Islandii na zachodnim wybrzeżu półwyspu Rosmhvalanes, stanowiącym część półwyspu Reykjanes, na zachód od Keflavíku (gmina Reykjanesbær). Wchodzi w skład gminy Suðurnesjabær (region Suðurnes), która powstała w 2018 roku z połączenia gmin Garður i Sandgerðisbær. Miejscowość zamieszkuje około 1,75 tys. osób.
Osada rozwinęła się jako wioska rybacka w 2. połowie XIX wieku. W miejscowości znajduje się Suðurnes Science and Learning Center - ośrodek badawczy skupiony na naukach przyrodniczych.

</doc>
<doc id="650022" url="https://pl.wikipedia.org/wiki?curid=650022" title="Złote laury">
Złote laury



</doc>
<doc id="650024" url="https://pl.wikipedia.org/wiki?curid=650024" title="Sandgerdi">
Sandgerdi



</doc>
<doc id="650026" url="https://pl.wikipedia.org/wiki?curid=650026" title="Wilhelm I Wirtemberski">
Wilhelm I Wirtemberski

Wilhelm I Wirtemberski właśc. "Fryderyk Wilhelm Karol Wirtemberski" (ur. 27 września 1781 w Lubinie; zm. 25 czerwca 1864 w Stuttgarcie) – król Wirtembergii. Syn pierwszego króla Wirtembergii Fryderyka I i Augusty Karoliny.
Życiorys.
Studiował na Uniwersytecie w Tybindze. Po rozpoczęciu kampanii napoleońskiej, jako ochotnik w armii austriackiej, brał udział w bitwie pod Hohenlinden 3 grudnia 1800 roku. W 1803 roku osiągnął rangę generała-majora.
Po powrocie z wyprawy wojennej do Stuttgartu został ogłoszony następcą tronu w 1806 roku. Dwa lata później poślubił księżniczkę Karolinę Augustę, jednak w 1814 roku papież anulował to małżeństwo, a Karolina wyszła za mąż za cesarza Austrii, Franciszka I. W 1816 roku poślubił Katarzynę Pawłownę, córkę cara Pawła I i jego ciotki Marii Fiodorownej (urodzonej jako "Zofia Dorota Wirtemberska").
Z małżeństwa z Katarzyną (1788–1819) urodziły się dwie córki:
Gdy po śmierci ojca został królem Wirtembergii, ogłosił z tej okazji amnestię. W 1819 roku nadał konstytucję. Osobiście zajął się administrowaniem państwa. 20 listopada 1818 roku utworzył uniwersytet w Hohenheim (Universität Hohenheim) w Stuttgarcie jako Uczelnię Rolno-Leśną. Założył ogród botaniczny w Stuttgarcie. Na miejscu Zamku Wirtemberg na Rotenbergu kazał zbudować mauzoleum dla swojej żony Katarzyny, tam również sam spoczął.
15 kwietnia 1820 roku ożenił się z Pauliną Wirtemberską – córką stryja Ludwika, z którą miał 3 dzieci:
W latach 1820 i 1830 przeprowadzona została modernizacja kraju, między innymi poprzez reformę i redukcję długu publicznego. Lata trzydzieste charakteryzowały się ożywieniem życia gospodarczego w Wirtembergii. Rozwijało się rolnictwo, handel i rzemiosło. Dzięki pomyślnej koniunkturze udało się zredukować zadłużenie publiczne i zredukować podatki. 27 września 1841 król Wilhelm I obchodził hucznie swoje 60 urodziny. Dnia 28 września z tego powodu ulicami Stuttgartu przeszedł uroczysty korowód liczący 10 390 uczestników. Całą uroczystość oglądało aż 200 000 widzów. Rozmach zorganizowanych uroczystości był wyrazem przemian jakie zaszły w Wirtembergii, wyrazem stabilności i jedności tego kraju.

</doc>
<doc id="650028" url="https://pl.wikipedia.org/wiki?curid=650028" title="Pioneer 13">
Pioneer 13



</doc>
<doc id="650030" url="https://pl.wikipedia.org/wiki?curid=650030" title="Timothy Spall">
Timothy Spall

Timothy Leonard Spall (ur. 27 lutego 1957 w Londynie) – brytyjski aktor filmowy, teatralny i telewizyjny. Grał w filmach Mike’a Leigh: "Życie jest słodkie", "Sekrety i kłamstwa" i "Topsy-Turvy". W 1999 został odznaczony Orderem Imperium Brytyjskiego.
Biografia.
Wczesne lata.
Urodził się w Battersea, części Londynu, w gminie London Borough of Wandsworth jako trzeci z czterech synów. Jego matka, Sylvia R. (z domu Leonard), była fryzjerką, a jego ojciec, Joseph L. Spall, był pracownikiem pocztowym. Jako nastolatek był kadetem. Studiował w National Youth Theatre. Ukończył Royal Academy of Dramatic Art, gdzie grał role tytułowe w "Makbecie" i "Otellu".
Kariera.
W 1978 wystąpił gościnnie w jednym z odcinków serialu "BBC2 Play of the Week" i dramacie Edwarda Bennetta "Historia życia Baala" ("The Life Story of Baal") na motywach sztuki Bertolta Brechta "Baal". W 1979 dołączył do Royal Shakespeare Company i przez około dwa lata występował w "Wesołych żonach z Windsor", "Cymbelinie", "Trzech siostrach" i "Nicholasie Nickleby". Rozpoznawalność przyniosła mu rola Barry’ego Spencera Taylora w serialu ITV/BBC One "Auf Wiedersehen, Pet" (1983-2004). 
Był pięciokrotnie nominowany do nagrody BAFTA: jako Maurice Purley w dramacie Mike’a Leigh "Sekrety i kłamstwa" (1996), za rolę Pana Venusa w miniserialu "Nasz wspólny przyjaciel" ("Our Mutual Friend", 1998), jako Oswald Bates w telewizyjnym dramacie historycznym "Shooting the Past" (1999), jako aktor Richard Temple, który gra Mikado w biograficznym dramacie muzycznym Mike’a Leigh "Topsy-Turvy" (1999) i za rolę Tommy’ego Raga w telewizyjnym komediodramacie BBC "Odkurzając zupełnie nago w raju" ("Vacuuming Completely Nude in Paradise", 2001) w reż. Danny’ego Boyle’a. Za kreację J.M.W. Turnera w dramacie biograficznym Mike’a Leigh "Pan Turner" ("Mr. Turner", 2014) otrzymał nagrodę dla najlepszego aktora na 67. MFF w Cannes oraz Europejską Nagrodę Filmową za najlepszą rolę męską. Za występ jako Winston Churchill wraz z całą obsadą dramatu historycznego Toma Hoopera "Jak zostać królem" ("The King’s Speech", 2010) zdobył Nagrodę Amerykańskiej Gildii Aktorów Filmowych w roku 2011.
Znany jest też z roli Peter Pettigrew w serii filmów "Harry Potter". 
Życie prywatne.
1 grudnia 1981 ożenił się z Mary Jane. Ma trójkę dzieci: dwie córki – Pascale (ur. 1976) i Mercedes (ur. 1985) oraz syna Rafe Josepha (ur. 10 marca 1983).
W 1996 zdiagnozowano u niego białaczkę.

</doc>
<doc id="650031" url="https://pl.wikipedia.org/wiki?curid=650031" title="Greenday">
Greenday



</doc>
<doc id="650032" url="https://pl.wikipedia.org/wiki?curid=650032" title="Henry Vane (książę Cleveland)">
Henry Vane (książę Cleveland)

Henry Vane (ur. 16 sierpnia 1788, zm. 18 stycznia 1864 w Raby Castle) – brytyjski arystokrata, wojskowy i polityk, najstarszy syn Williama Vane'a, 1. księcia Cleveland i lady Catherine Margaret Powlett, córki 6. księcia Bolton. Ochrzczony 13 września 1788 r. w Westminsterze. Kształcił się w oksfordzkim Christ Church.
W polityce związał się, zgodnie z rodzinną tradycją, z partią wigów. Z jej ramienia był wielokrotnie członkiem Parlamentu:
W 1842 r. po śmierci ojca odziedziczył tytuł 2. księcia Cleveland i od tej pory zasiadał w Izbie Lordów.
Karierę wojskową rozpoczął od rangi podpułkownika 75. Regimentu Pieszego w 1824 r. Po uzyskaniu tytułu książęcego awansował jeszcze wyżej: w 1851 r. otrzymał stopień generała-porucznika, w 1857 r. generała-majora, zaś w 1863 r. generała.
11 kwietnia 1842 r. został kawalerem Orderu Podwiązki.
16 listopada 1809 r. w St. George's Church w Londynie, poślubił lady Sophię Paulett (16 marca 1785 - 9 stycznia 1859), córkę Johna Pauletta, 4. hrabiego Paulett i Sophii Pocock, córki admirała Charlesa Pococka. Małżeństwo to nie doczekało się potomstwa.
Cleveland zmarł nagle w wieku 75. lat. Pozostawił po sobie majątek szacowany na 800 000 funtów.

</doc>
<doc id="650033" url="https://pl.wikipedia.org/wiki?curid=650033" title="2 Pac">
2 Pac



</doc>
<doc id="650034" url="https://pl.wikipedia.org/wiki?curid=650034" title="Pioneer 12">
Pioneer 12



</doc>
<doc id="650036" url="https://pl.wikipedia.org/wiki?curid=650036" title="Henning Fode">
Henning Fode

Henning Fode (ur. 1948 w Randers) – duński prawnik, prokurator, sekretarz osobisty królowej Małgorzaty II.
Dyrektor Urzędu Oskarżyciela Publicznego Danii od 1995. Był także m.in. szefem duńskiego kontrwywiadu. 
Członek Międzynarodowego Stowarzyszenia Prokuratorów (IAP) od początku istnienia tego stowarzyszenia, od 1998 członek Komitetu Wykonawczego IAP, w 1999 wybrany na Wiceprezesa, od 2005 do 2007 Prezes IAP.
Obecnie sekretarz osobisty królowej Małgorzaty II, szambelan, sekretarz gabinetu i kapituły duńskich orderów.
Żonaty, ma dwie córki.
Odznaczenia:

</doc>
<doc id="650039" url="https://pl.wikipedia.org/wiki?curid=650039" title="Robert Markiewicz">
Robert Markiewicz

Robert Markiewicz (ur. 24 czerwca 1976 w Lublinie) – polski muzyk instrumentalista, perkusista, skrzypek, kompozytor, producent muzyczny.
Współpracował z wieloma artystami polskiej sceny muzyki rozrywkowej między innymi z Nocną Zmiana Bluesa, MGM, Tomem Hornem, Tomkiem Kamińskim, Teatrem Małgorzaty Potockiej, Anią Dąbrowską, Ewą Bem, Urszulą, Mietkiem Szcześniakiem, Gregiem Waltonem, zespołem Bracia, Sistars, O.S.T.R, Sidneyem Polakiem, Chórem Sound’n’Grace, Haliną Młynkową, z zespołem Harlem, z Orkiestrą Adama Sztaby, a wraz z nią z Kasią Klich, Kasią Wilk, Łukaszem Zagrobelnym, z Patrycją Markowską, z zespołem Hormons, Nataszą Urbańską, Mariuszem Lubomskim, Edytą Górniak, z Natalią Kukulską, Kayah. Brał udział w nagraniach programów telewizyjnych takich jak „Kocham Cię Polsko”, „Voice of Poland”
Od 2005 roku członek zespołu SOFA. Napisał również część muzyki na płytę zespołu zatytułowaną Many Stylez oraz DoReMiFaSoFa, Na drugiej płycie Sofy skomponował piosenkę o tytule „Don’t Run” do której zaśpiewał wokalista i pianista jazzowy Frank McComb. Swoją muzyczną edukację rozpoczął mając 7 lat. Wówczas uczęszczał do szkoły muzycznej, do klasy skrzypiec. Mając 15 lat skrzypce zamienił na perkusję i właśnie na tym instrumencie ukończył średnią szkołę muzyczną, uzyskując dyplom muzyka instrumentalisty. Naukę kontynuował w szkole na Bednarskiej oraz na Akademii Muzycznej w Katowicach.
Od 2013 roku członek formacji Ørganek.
Jako perkusista jest endorserem instrumentów firm Meinl i Risen Drums.

</doc>
<doc id="650042" url="https://pl.wikipedia.org/wiki?curid=650042" title="Katarzyna Andegaweńska">
Katarzyna Andegaweńska

Katarzyna Andegaweńska (węgr. Katalin) (ur. początek lipca 1370, zm. 1378) – pierwsza lub druga córka króla Węgier i Polski Ludwika Andegaweńskiego i Elżbiety Bośniacki. Siostra króla Węgier Marii Andegaweńskiej i króla Polski Jadwigi Andegaweńskiej. 
Życiorys.
Pochodziła z jego drugiego małżeństwa z Elżbietą Bośniaczką.
W planach dynastycznych ojca wyznaczono jej rolę królowej Polski. Po nadaniu przywileju koszyckiego w 1374 to jej przedstawiciele polskiej szlachty złożyli hołd jako ewentualnej następczyni tronu. W 1374 roku została zaręczona według formy "sponsalia de futuro" z francuskim królewiczem Ludwikiem, młodszym synem Karola V Mądrego. Katarzyna zmarła w 1378 w wieku 8 lat. Została pochowana w bazylice w Székesfehérvárze.
Po śmierci Katarzyny jej ojciec podjął decyzję o obsadzeniu tronu w Krakowie młodszą córką Marią. Ostatecznie w 1384 roku królową (a formalnie królem) Polski została najmłodsza z sióstr – Jadwiga.

</doc>
<doc id="650043" url="https://pl.wikipedia.org/wiki?curid=650043" title="Jakob Ejersbo">
Jakob Ejersbo

Jakob Ejersbo (ur. 6 kwietnia 1968 w Rødovre, zm. 10 lipca 2008 w Aalborgu) – duński pisarz.
Ejersbo jest autorem sześciu powieści: "Fuga", "Superego", "Nordkraft", "Eksil", "Revolution" i "Liberty". Szeroką popularność uzyskał dzięki "Nordkraft", powieści o miłości w światku dealerów narkotyków w Aalborgu w północnej Danii. "Nordkraft" został wyróżniony duńską nagrodą literacką Złote Laury w 2003. Powieść została sfilmowana 2005 roku (film pod tym samym tytułem).
Ejersbo był z wykształcenia dziennikarzem, studiował i mieszkał w Aalborgu, miejscu, w którym rozgrywa się akcja jego najpopularniejszej powieści (zob. też Jomfru Ane Gade). Uważany jest za reprezentanta nowego realizmu, współczesnego trendu w literaturze duńskiej.

</doc>
<doc id="650045" url="https://pl.wikipedia.org/wiki?curid=650045" title="Karol Wirtemberski">
Karol Wirtemberski

Karol Fryderyk Aleksander Wirtemberski (ur. 6 marca 1823 w Stuttgarcie, zm. 6 października 1891 tamże) – król Wirtembergii.
Był jedynym synem króla Wilhelma i jego trzeciej żony-kuzynki Pauliny Wirtemberskiej. Studiował w Tybindze i Berlinie.
Po śmierci ojca 25 czerwca 1864, Karol został królem. Jego koronacja odbyła się 12 lipca 1864. W tym samym roku nadał prasie i związkom swobodę. W 1866 wystąpił ze Związku Niemieckiego.
W 1870 Stuttgart odwiedził cesarz Rosji – Aleksander II Romanow. Jako ostatni niemiecki władca przystąpił do związku północnoniemieckiego. W 1871 przystąpił do Cesarstwa Niemieckiego. W 1888 wybuchł skandal, gdy ujawniono homoseksualny związek króla z Karolem Woodcookiem. Król zmarł w 1891.
Małżeństwo.
W 1846 poznał wielką księżną Olgę Nikołajewną – córkę cesarza Rosji – Mikołaja I. Ślub młodej pary odbył się 13 czerwca 1846, w Sankt Petersburgu. 23 września para wjechała uroczyście do Stuttgartu, gdzie zamieszkała w Willi Berg. Karol i Olga Nikołajewna nie mieli potomstwa – prawdopodobnie z powodu homoseksualizmu przyszłego króla. W 1870 adoptowali jednak Werę Konstantynowną, córkę brata Olgi – Konstantego Mikołajewicza Romanowa i jego żony – Aleksandry Józefówny. Wera poślubiła potem Wilhelma Eugeniusza Wirtemberskiego.

</doc>
<doc id="650050" url="https://pl.wikipedia.org/wiki?curid=650050" title="Wojna światów (film 1953)">
Wojna światów (film 1953)

Wojna światów – amerykański film science fiction, wyprodukowany w 1953 przez George'a Pala, w reżyserii Byrona Haskina.
Film jest luźną adaptacją powieści Herberta Georga Wellsa pod tym samym tytułem, pierwszą z kilku filmowych jej ekranizacji. W 1988 został wyprodukowany sequel w postaci serialu telewizyjnego.
Film zdobył Nagrodę Akademii Filmowej za najlepsze efekty wizualne. Był również nominowany do nagrody za najlepszy montaż oraz najlepszy dźwięk.

</doc>
<doc id="650052" url="https://pl.wikipedia.org/wiki?curid=650052" title="Lista tureckich wielkich wezyrów">
Lista tureckich wielkich wezyrów

Lista Wielkich Wezyrów Imperium Osmańskiego.
Wielcy wezyrowie

</doc>
<doc id="650062" url="https://pl.wikipedia.org/wiki?curid=650062" title="Chintamani Nagesa Ramachandra Rao">
Chintamani Nagesa Ramachandra Rao

Chintamani Nagesa Ramachandra Rao lub C. N. R. Rao (ur. 30 czerwca 1934 w Bangalore) – chemik indyjski.
Zajmuje się głównie chemią ciała stałego i badaniami materiałowymi. Badał tlenki metali przejściowych pod kątem zależności ich charakterystyki – m.in. magnetyzmu, struktury i właściwości powierzchni, nadprzewodnictwa – od struktury chemicznej.
Studia i tytuły naukowe.
Według "Notable Names Database":
Praca zawodowa.
Miejsca pracy według "Notable Names Database":
Publikacje.
Wybór książek według "Notable Names Database" (NNDB):
Członkostwo stowarzyszeń naukowych.
Wybór według "Notable Names Database" (NNDB):
Odznaczenia i wyróżnienia.
Wybór według "Notable Names Database" (NNDB):
Tytuł „doctor honoris causa” przyznało mu 60 uniwersytetów, wśród nich Uniwersytet Wrocławski (31 maja 1989).

</doc>
<doc id="650063" url="https://pl.wikipedia.org/wiki?curid=650063" title="C.N.R. Rao">
C.N.R. Rao



</doc>
<doc id="650067" url="https://pl.wikipedia.org/wiki?curid=650067" title="Krzywkowy mechanizm przesmykowy">
Krzywkowy mechanizm przesmykowy

Krzywkowy mechanizm przesmykowy – jeden z mechanizmów krosna tkackiego, najprostszy typ mechanizmu przesmykowego.
Budowa.
Krzywkowy mechanizm przesmykowy jest rozwinięciem prymitywnego urządzenia do tworzenia przesmyku stosowanego na krosnach ręcznych. Praktycznie jest to wyposażony w krzywkowy napęd mechanizm warsztatu tkackiego. Do zmiany położenia nicielnic zastosowano odpowiednio zaprojektowane zespoły krzywek. Dla każdego splotu kształt krzywek jest inny. Najmniejszy zespół, dla splotu płóciennego, składa się z dwóch krzywek.
Elementami krzywkowego mechanizmu przesmykowego są:
Podział.
Mechanizmy krzywkowe dzielą się na:
Zastosowanie.
Ze względu na prostotę konstrukcji krzywkowe mechanizmy przesmykowe stosuje się do tworzenia najprostszych splotów tkackich:

</doc>
<doc id="650068" url="https://pl.wikipedia.org/wiki?curid=650068" title="Zaokrąglanie">
Zaokrąglanie

Zaokrąglanie – w zapisie pozycyjnym danej liczby zastąpienie zerami pewnej liczby końcowych cyfr znaczących, tj. niezerowych.
Zaokrąglanie liczb polega na:
Przykłady zaokrągleń:
Relację między liczbą i jej zaokrągleniem oznacza się symbolem przybliżenia formula_1 (w miejsce znaku równości formula_2).
Zaokrąglenia są szeroko stosowane w nauce i technice przy podawaniu zmierzonych bądź wyliczonych wartości wielkości fizycznych lub teoretycznych.
Metody zaokrąglania do liczby całkowitej.
Istnieje kilka sposobów zaokrąglania liczby rzeczywistej formula_3 do liczby całkowitej formula_4
Oprócz zaokrąglania do najbliższej wartości całkowitej, tj. do zaokrąglania względem cyfry jedności zdefiniowanego wyżej stosuje się jeszcze:
gdzie formula_15 oznaczają odpowiednio podłogę i sufit liczby rzeczywistej formula_16
Dla liczb dodatnich metody 1 i 2 oraz 3 i 4 działają tak samo, dla liczb ujemnych metody 1 i 4 oraz 2 i 3 działają tak samo.
Poniższa tabela ukazuje działanie wymienionych metod zaokrąglania:
W rachunkowości zaokrąglanie kwot do pełnych złotych polega na tym, że końcówki kwot wynoszące mniej niż 50 groszy pomija się, a końcówki kwot wynoszące 50 i więcej groszy podwyższa do pełnych złotych. Sposób ten odpowiada "zaokrąglaniu do najbliższej wartości" z powyższej tabeli.

</doc>
<doc id="650071" url="https://pl.wikipedia.org/wiki?curid=650071" title="Michał Bryndal">
Michał Bryndal

Michał Bryndal (ur. 10 czerwca 1983 w Toruniu) – polski perkusista. Członek tria jazzowego Stryjo oraz zespołu Voo Voo od 2011 roku (po śmierci Piotra Żyżelewicza). Wcześniej występował w zespole SOFA.
Brat Jacka Bryndala (basisty zespołu Kobranocka oraz założyciela zespołu Atrakcyjny Kazimierz) oraz Rafała Bryndala (satyryka, tekściarza i dziennikarza Radia ZET) i młodszego Jakuba Bryndala (producenta muzycznego).
Jest w związku z Moniką Borzym. Mają dziecko.
Życiorys.
Jest podwójnym magistrem sztuki, absolwentem Wydziału Sztuk Pięknych na UMK w Toruniu (2007) i Instytutu Jazzu na Akademii Muzycznej w Katowicach (2009). Oba dyplomy otrzymał z wyróżnieniem.
Perkusista posługujący się głównie techniką uderzania specjalnie wyprofilowanymi kawałkami drewna w przedmioty wykonane z mieszanki metalu, drewna i tworzyw sztucznych generując w ten sposób dźwięk. Związany początkowo ze sceną toruńską, jazzowym zespołem Staff (nagroda indywidualna dla najlepszego instrumentalisty na przeglądzie młodych zespołów jazzowych klubu Ucho, 2004), eksperymentalnym Gribojedow i soulowym Sofa. Z zespołem Sofa grał na festiwalu Heineken Opener 2005 supportując koncerty Snoop Dogga i Lauryn Hill. W 2005 zrezygnował ze współpracy z Sofą na rzecz dziennych studiów w Instytucie Jazzu na Akademii Muzycznej w Katowicach. Na studiach rozwinął wiele znajomości muzycznych, które zaowocowały późniejszą współpracą – The Fellows Quintet (główna nagroda festiwalu Jazz Juniors 2005 w Krakowie), trio Stryjo z Nikolą Kołodziejczykiem na fortepianie i Maćkiem Szczycińskim na kontrabasie, Storyboard z Adamem Bałdychem na skrzypcach i armeńskim akordeonistą Davidem Yengibarianem, Power of the Horns Piotra Damasiewicza. W międzyczasie współpracował z Joanną Dudą tworząc trio AUAUA (główna nagroda na festiwalu Klucz do kariery w Gorzowie Wielkopolskim). AUAUA w 2010 roku wydało płytę zatytułowaną Muzyka do bólu. W międzyczasie ciągle aktywny koncertowo z różnymi wykonawcami spoza jazzowego świata – Mariusz Lubomski, Maria Peszek i inni. W 2010 rozpoczął współpracę z zespołem Adama Bałdycha Damage Control z Pawłem Tomaszewskim na instrumentach klawiszowych, Anrzejem Gądkiem na gitarze, Piotrem Żaczkiem na basie i wymiennie Joshem Lawrence’em i Jakiem Seguinem na trąbce. Obfita działalność koncertowa składu została zwieńczona nagraniem studyjnym płyty „Magical Theatre” w 2011 roku. W 2010 roku dołączył do kwintetu Wojtka Mazolewskiego, z którym nagrał dwa albumy: „Smells like tape spirit” i „Wojtek w Czechosłowacji”, oba wydane w roku 2011 nakładem Mystic Records. Oprócz wielu koncertów klubowych kwintet grał na festiwalu Heineken Opener 2011 w Gdyni, na Off Festival w Katowicach, na Tauron Nowa muzyka w Katowicach i na Delhi Jazz Festival w Nowym Delhi w Indiach. W 2012 roku kwintet miał zaszczyt zagrać koncert przed zespołami Bad Plus i kwintetem prowadzonym przez Dave’a Douglasa i Joe Lovano w ramach festiwalu Warsaw Summer Jazz Days.
W 2011 został zaproszony do projektu Jazz Plays Europe, w którym zespół tworzą muzycy pochodzący z różnych krajów Unii Europejskiej. Zespół koncertował w Holandii, Belgii, Luksemburgu, Francji, Niemczech, na Słowacji i w Polsce podczas festiwalu Jazztopad 2011.
Z trio Stryjo wystąpił na jednym z największych festiwali jazzowych na świecie – Jarasum Jazz Festival w Korei Południowej w 2013 roku. Stryjo wystąpiło też kilkukrotnie na showcasie polskich zespołów jazzowych podczas wrocławskiego festiwalu Jazztopad. Występy te zyskały pochlebne recenzje, z czego szczególnie cenną wzmiankę w recenzji autorstwa Johna Kelmana, piszącego dla portalu allaboutjazz.com.
W 2014 roku nakładem wytwórni For Tune ukazała się płyta Nikola Kołodziejczyk Orchestra „Chord Nation” z jego udziałem. Jest to 5-częściowa suita na poszerzony big band, napisana specjalnie na zamówienie festiwalu Jazztopad przez aranżera i pianistę Nikolę Kołodziejczyka. W 2015 roku płyta otrzymała nagrodę „Fryderyk” w kategorii „Jazzowy debiut fonograficzny”.
W 2014 wszedł do składu nowo powstałego big bandu Konglomerat prowadzonego przez Nikolę Kołodziejczyka i Michała Tomaszczyka. Big band zarejestrował dwa utwory, z gościnnym udziałem Zbigniewa Wodeckiego i Wojciecha Gąsowskiego, które ukazały się na płycie „Albo inaczej”, wydanej w wytwórni Alkopoligamia w roku 2015. Miesiąc po wydaniu płyta osiągnęła status złotej.
W maju 2011 dołączył do Voo Voo prowadzonego przez gitarzystę i kompozytora Wojciecha Waglewskiego. Z Voo Voo występował na festiwalu Męskie granie 2011 gdzie gościnnie dołączyli do nich: Leszek Możdżer, Fisz, Lech Janerka i inni. W roku 2014 Voo Voo zaproszono do udziału w cyklicznej imprezie Solidarity of Arts w Gdańsku, której bohaterką była wielokrotna laureatka nagrody Grammy, wokalistka i kontrabasistka Esperanza Spalding. Na tej samej scenie wystąpili wtedy też Wayne Shorter i Herbie Hancock, jedni z największych żyjących jazzmanów. Z Voo Voo nagrał następujące płyty – „Nowa Płyta” 2012 i „Dobry Wieczór” 2014. Obie spotkały się ze świetnym odbiorem i opiniami krytyków, a płyta „Dobry wieczór” otrzymała nagrodę Fryderyka w kategorii „Muzyka korzeni” w roku 2015. Utwór „Gdybym” pochodzący z tej płyty przez 5 tygodni zajmował pierwsze miejsce na liście przebojów 3 programu polskiego radia. Na płycie tej wśród gości występuje sławny wokalista z Azerbejdżanu Alim Quasimov, który zetknął się z zespołem podczas festiwalu Wschód Kultury w Rzeszowie w 2013 roku. W 2015 roku Voo Voo we współpracy z Muzeum Powstania Warszawskiego stworzyło album upamiętniający to historyczne wydarzenie. Płyta nosi nazwę „Placówka ’44” i wraz z Voo Voo wystąpiła na niej plejada polskich wokalistów, m.in. Tomasz Organek, Barbara Derlak, Tomasz Makowiecki. Michał napisał dwie piosenki, z których „Palec na cynglu” z gościnnym udziałem Organka stała się singlem promującym płytę i zagościła na liście przebojów 3 Programu Polskiego Radia.

</doc>
<doc id="650073" url="https://pl.wikipedia.org/wiki?curid=650073" title="William Vane (3. książę Cleveland)">
William Vane (3. książę Cleveland)

William John Frederick Vane (ur. 3 kwietnia 1792, zm. 6 września 1864 w Raby Castle) – brytyjski arystokrata i polityk, młodszy syn Williama Vane'a, 1. księcia Cleveland i lady Catherine Margaret Powlett, córki 6. księcia Bolton. Ochrzczony 5 maja 1792 r. w Westminsterze. Ukończył Brasenose College w Oksfordzie z tytułem Magistra Sztuk Pięknych.
Czyniąc zadość rodzinnej tradycji związał się politycznie z partią wigów. Z ich ramienia długi czas zasiadał w Parlamencie:
3 lipca 1815 r. w St. George's Church w Londynie, poślubił lady Grace Caroline Lowther (17 lutego 1792 - 1 listopada 1883), córkę Williama Lowthera, 1. hrabiego Lonsdale i Augusty Fane, córki 9. hrabiego Westmorlandu. Małżonkowie nie mieli razem dzieci.
Po bezpotomnej śmierci swojego starszego brata, Henry’ego, w 1864 r. odziedziczył tytuł księcia Cleveland i zasiadł w Izbie Lordów. Nie cieszył się długo tytułem. Zmarł jeszcze w tym samym roku i został pochowany 13 września w Staincross w hrabstwie Durham. Pozostawił po sobie majątek oceniany na 180 000 funtów.

</doc>
<doc id="650074" url="https://pl.wikipedia.org/wiki?curid=650074" title="Psotniki">
Psotniki

Psotniki, gryzki ("Psocodea") – rząd owadów liczący około 4400 gatunków.
Psotniki są owadami niewielkimi, osiągają długość od 0,7 mm do 1 cm. Ciało jest grzbietobrzusznie spłaszczone, z dużą głową. Mają dobrze rozwinięte oczy i długie czułki. Narządy gębowe gryzące. Większość gatunków ma skrzydła (dwie pary), skrzydła składane są dachowato wzdłuż ciała. U niektórych gatunków obserwuje się brachypterię (skrócenie skrzydeł) lub są wtórnie bezskrzydłe. U form bezskrzydłym oczy mogą być zredukowane. Psotniki rozmnażają się płciowo lub partenogenetycznie. Rozwój z przeobrażeniem niezupełnym.
Do tej pory opisano około 4400 gatunków, w większości z obszarów tropikalnych i subtropikalnych. W Europie wykazano obecność około 230 gatunków, natomiast w Polsce ponad 70. 
Psotniki żywią się porostami, glonami, grzybami pleśniowymi oraz szczątkami organicznymi. W ich diecie znajdują się także jaja owadów, pyłek kwiatowy, martwa materia organiczna. Zamieszkują głównie lasy, część gatunków jest synantropijna. 
U gryzków obserwuje się dymorfizm płciowy (nie u wszystkich gatunków), uwidaczniający się w wykształceniu skrzydeł. W zależności od gatunku bezskrzydłe mogą być samce lub samice. Psotniki rzadko latają, nawet jak mają skrzydła. Zazwyczaj biegają na swoich stosunkowo długich odnóżach. Na biodrach tylnych odnóży występują narządy koksalne, pełniące prawdopodobnie rolę narządów stymulujących (wydających dźwięk). Ich ćwierkanie (strydulacja) ze względu na małe rozmiary jak i skryty tryb życia, nie jest słyszalne dla człowieka.
Samica psotnika składa jaja pojedynczo lub w niewielkich pakietach, na korze pni drzew, na gałęziach, na liściach. Jaja są najczęściej pokryte nitkami, tworzonymi przez samicę (na wardze dolnej uchodzą gruczoły przędne, wytwarzające jedwab) lub rektalną wydzieliną, wymieszaną z kawałkami kory. W Polsce – ze względu na klimat – gryzki zazwyczaj zimują w stadium jaja. Cykl życiowy trwa rok lub występują dwa pokolenia. W siedzibach ludzkich i innych ogrzewanych obiektach może występować więcej pokoleń w ciągu roku. Gryzki związane są głównie z siedliskami leśnymi. Żyją w ściółce, na korze drzew ale wiele gatunków spotyka się w gniazdach innych owadów, w gniazdach ptaków, norach ssaków, w sierści ssaków i piórach ptaków, w jaskiniach. Spotkać je można w stogach siana. Niektóre gatunki żyją gromadnie, tworząc kolonie przykryte delikatnym, jedwabnym oprzędem. W siedliskach ludzkich gryzki spotkać można na płotach i murach.
W siedzibach ludzkich spotkać można gatunki z rodzaju "Liposcelis", które zaliczane są do szkodników. Mogą one wywoływać reakcje alergiczne. Wraz z roztoczami należą do często spotykanych szkodników magazynowych przechowywanej w plastrach pierzgi. Występują w magazynach zbożowych, w pomieszczeniach ze zbiorami entomologicznymi, w cieplarniach.
Gryzki są w dużym stopniu grupą kosmopolityczną. Nie mają większego znaczenia gospodarczego. Jedynie nieliczne gatunki synantropijne uznawane są za szkodniki muzealne i szkodniki magazynowe. Gryzki z podrzędu "Triogiomorpha" występują w domostwach, piwnicach, magazynach, stajniach, gniazdach ptaków i ulach. Przedstawicielem jest "Psyllipsocus ramburi", o białym ciele, skróconych skrzydłach i bardzo małych oczach złożonych. Gatunek ten często jest spotykany na ścianach nowych domów, w wilgotnych piwnicach, w jaskiniach czy kopalniach. Żywi się szczątkami organicznymi.
Gatunki z rodziny zakamarnikowatych ("Trogidae") spotykane są w domach, sklepach spożywczych, w bibliotekach, muzeach z zielnikami i zbiorami entomologicznymi. Psotnik zakamarnik zwany także zakamarnikiem pulsorzem ("Trogium pulsatorium") ma ciekawy behawior – samice wabią swoich partnerów uderzaniem końcem odwłoka o podłoże (bębnią). Psotnik zakamarnik osiąga wielkość 2 mm, ma ciało białe lub żółtawe z brunatno-czerwonymi plamkami, tworzącymi poprzeczne paski. Ma niewielkie, zredukowane skrzydła w formie niewielkich łusek.
Rodzaj "Liposcelis" jest przedstawicielem podrzędu "Troctomorpha". Gryzki te zazwyczaj występują pod korą drzew i spotykane są głównie w Afryce i Ameryce Południowej. Najczęściej są bezskrzydłe, spotykane są także w gniazdach ptaków, dziuplach, mrowiskach, pod korą drzew, w porostach. A w siedliskach synantropijnych w magazynach zbożowych, w domach na produktach żywnościowych. Kilka gatunków żyje w upierzeniu ptaków. Przedstawicielem jest psotnik kołatek (L"iposcelis terricilis"), który ma długość ok. 1 mm, ciało ma białe lub jasnobrunatne, bezskrzydłe. Spotykany jest w magazynach spożywczych, muzeach i domach, gdzie niszczy żywność, książki, zielniki, dywany. Jest to gatunek partenogenetyczny.
Najmniej synantropijne są gryzki z podrzędu "Psocomorpha", najliczniejszego w gatunki. Psotniki z tej grupy najczęściej spotkać można na liściach w lesie czy sadzie, pod korą i pod kamieniami. Odżywiają się głównie grzybami i porostami. Przedstawicielem jest psotnik lalotek ("Lachesilla pedicularia"), długości 1,5–2,0 mm, ubarwiony ciemnobrązowo. Imagines ze skrzydłami z wyraźnym użyłkowaniem. Żyją w siedliskach naturalnych, jedynie jesienią mogą dostawać się do pomieszczeń zamkniętych, gdzie mogą zasiedlać produkty spożywcze i resztki organiczne. Samce wykazują fototropizm dodatni i gromadzą się na oknach lub w kloszach lamp. Gatunek kosmopolityczny.
Przykłady:
Wszystkie z rodziny psotnikowatych (Psocidae) w infrarzędzie Psocetae w podrzędzie Psocomorpha.

</doc>
<doc id="650075" url="https://pl.wikipedia.org/wiki?curid=650075" title="Psocoptera">
Psocoptera



</doc>
<doc id="650076" url="https://pl.wikipedia.org/wiki?curid=650076" title="Wyższa Szkoła Logistyki w Poznaniu">
Wyższa Szkoła Logistyki w Poznaniu

Wyższa Szkoła Logistyki (WSL) – pierwsza w Polsce niepubliczna uczelnia logistyczna utworzona z inicjatywy Instytutu Logistyki i Magazynowania oraz Centrum Edukacji Logistycznej w Poznaniu. Uczelnia prowadzi nauczanie w zakresie szeroko pojętej logistyki i zarządzania, na studiach I i II stopnia. Ofertę kształcenia uzupełniają studia podyplomowe, w tym program MBA in Logistics &amp; Supply Chain Management.
Katedry.
Pracownicy naukowo-dydaktyczni Wyższej Szkoły Logistyki tworzą zespoły specjalizujące się w danej dziedzinie. Zespoły zajmujące się pokrewnymi dziedzinami tworzą katedrę lub studium.
W WSL funkcjonują w ramach Wydziału Zarządzania i Logistyki następujące zespoły:
Edukacja.
Wyższa Szkoła Logistyki prowadzi kształcenie na dwóch kierunkach pierwszego i drugiego stopnia:
Uczelnia daje możliwość podjęcia również kształcenia na studiach podyplomowych.
Studia dualne.
Wyższa Szkoła Logistyki w ramach studiów licencjackich oferuje kierunek International Logistics, realizowany w formie studiów dualnych. Ich program zakłada równoczesne zdobywanie wiedzy teoretycznej i praktycznej. Na każdy semestr składają się naprzemienne okresy nauki w siedzibie uczelni oraz stażu odbywanego w jednym ze współpracujących ze szkołą przedsiębiorstw. Standardowy program zakłada 9 tygodni nauki, naprzemiennie z 9 tygodniami stażu. Za wykonywaną pracę studenci otrzymują wynagrodzenie stażowe, w wysokości co najmniej pokrywającej czesne za studia. 50% zajęć na uczelni prowadzonych jest w języku angielskim, a wśród wykładowców znajdują się specjaliści i praktycy z firm partnerskich WSL.
MBA in Logistics &amp; Supply Chain Management.
Wyższa Szkoła Logistyki przygotowała pierwszy w Polsce program studiów MBA, obejmujący wiedzę z zakresu strategicznego i operacyjnego zarządzania logistyką oraz międzynarodowymi łańcuchami dostaw i sieciami współpracy gospodarczej. Program studiów oparty jest na europejskich, amerykańskich i światowych standardach kształcenia menedżerów logistyki: ELA (European Logistics Association), ECBL Master (European Certification Board in Logistics), APICS (American Production and Inventory Control Society) oraz SCC (Supply Chain Council). Słuchacze studiów MBA otrzymują potwierdzenie swoich kwalifikacji zawodowych w formie certyfikatu Candidate, który umożliwia uzyskanie tytułu European Master Logistician. Jest to najwyższy poziom kwalifikacji w obszarze logistyki, określony i certyfikowany przez National Certification Board European Logistics Association z siedzibą w Brukseli.
Współpraca międzynarodowa.
Studenci Wyższej Szkoły Logistyki mają możliwość studiowania za granicą m.in. w ramach programu LLP Erasmus+. Uczelnia ma podpisane umowy partnerskie ze szkołami wyższymi z Niemiec, Węgier, Chorwacji i Turcji. Dzięki porozumieniu z niemiecką uczelnią techniczną Technische Hochschule (FH) w Wildau k. Berlina, studenci WSL mają możliwość uzyskania podwójnych dyplomów, wydawanych przez polską i niemiecką szkołę wyższą. Młodzi ludzie mogą również brać udział w wizytach studyjnych w zagranicznych firmach oraz odbywać zagraniczne staże.
Współpraca z biznesem.
Wyższa Szkoła Logistyki współpracuje z wieloma przedsiębiorstwami logistycznymi oraz transportowo-spedycyjnymi. Współpraca z podmiotami gospodarczymi oraz instytucjami może przyjmować trojaki charakter:
Partnerzy WSL.
Wśród partnerów WSL znajdują się m.in.:
Dodatkowa działalność.
Uczniowie szkół ponadpodstawowych, studenci oraz absolwenci Wyższej Szkoły Logistyki mogą rozwijać umiejętności w ramach zróżnicowanych projektów. Do najważniejszych z nich należą: działalność Rady Samorządu Studenckiego, Studenckie Naukowe Koło Logistyki CORLOG, Klub BIEGAJ z WSL, sekcje sportowe przy AZS i Klub Żeglarski WSL. Studenci i uczniowie mogą również uczestniczyć w wydarzeniach programu Logmeeting – spotkaniach i warsztatach prowadzonych przez specjalistów, na co dzień pracujących dla przedsiębiorstw.

</doc>
<doc id="650077" url="https://pl.wikipedia.org/wiki?curid=650077" title="Gryzki">
Gryzki



</doc>
<doc id="650078" url="https://pl.wikipedia.org/wiki?curid=650078" title="William John Frederick Vane, 3. książę Cleveland">
William John Frederick Vane, 3. książę Cleveland



</doc>
<doc id="650080" url="https://pl.wikipedia.org/wiki?curid=650080" title="Koteria">
Koteria

Koteria (fr. "coterie") – grupa ludzi wzajemnie się popierających i dążących do pewnych partykularnych, często osobistych celów, bez należytego uwzględnienia dobra publicznego.
Cechy funkcjonowania "koterii":
Inne określenia: sitwa, „układ”, „grupa trzymająca władzę”.
W historii polskiej literatury "koteria" występuje również w nazwie własnej XIX-wiecznego środowiska pisarskiego "Koteria Petersburska".

</doc>
<doc id="650081" url="https://pl.wikipedia.org/wiki?curid=650081" title="Herb Suwałk">
Herb Suwałk

Herb Suwałk – jeden z symboli miasta Suwałki w postaci herbu.
Wygląd.
Herb przedstawia w polu czerwonym na trójwzgórzu
zielonym typu włoskiego krzyż łaciński złoty, z nałożoną na dolne ramię koroną, z prawej strony herbowej postać św. Romualda stojącego na wprost, z nimbem złotym, z brodą srebrną, w kukulli, z prawicą unoszoną w geście błogosławieństwa, lewicą wspieraną na lasce. Z lewej strony herbowej postać św. Rocha kroczącego w prawo, z nimbem złotym, z brodą i włosami srebrnymi, w tunice do kolan, przewiązanej sznurem, z pelerynką i kapturem, trzymającego prawicę na piersi, zaś lewicę wspierającego na długiej lasce podróżnej z tykwą, u jego stóp pies czarny kroczący w lewo, trzymający w pysku chleb.
Symbolika.
Święty Romuald to założyciel zakonu kamedułów. Kameduli wigierscy byli fundatorami i właścicielami miasta. Święty Roch jest symbolem opiekuńczości i ochrania przed zarazami. Pies u jego nóg symbolizuje wiarę, wierność i posłuszeństwo. Trzy zielone góry z krzyżem i koron nawiązują bezpośrednio do kamedułów, gdyż tak wygląda jedno z godeł tej kongregacji zakonnej ("Monte Corona").
Historia.
Suwałkom została nadana pieczęć przywilejem lokacyjnym króla Augusta II 2 marca 1720 roku. W tekście przywileju napisano A że to miasteczko jest założone pod tytułem Świętego
Romualda i Świętego Rocha, tedy mają na znak protekcji używać na pieczęci miejskiej tych świętych przy trzech górach z krzyżem i z koroną.
Nadanie praw miejskich i pieczęci potwierdzono jeszcze w 1738 roku. Opisana tutaj kompozycja znalazła się na pieczęci miejskiej, znanej z odcisków na dwóch dokumentach: z 1761 roku, przechowywanym w archiwum petersburskim i z 1895 roku z Rosyjskiego Państwowego Archiwum Historycznego. Z biegiem lat oryginalna kompozycja uległa pewnemu zniekształceniu. W książce "Miasta polskie w tysiącleciu" w 1965 roku pojawiło się opracowanie herbu, gdzie znacznie zmodyfikowano wizerunek w stosunku do historycznego wzorca. Postacie świętych klęczały w modlitwie (na pieczęci stały), krzyż unosił się nad koroną (na pieczęci korona przechodziła przez dolne ramię krzyża), inaczej ukazany był pies. Najbardziej rzucającą się w oczy zmianą było dodanie podstawy, na której oparto kompozycję, którego to elementu pozbawiona była pieczęć. Do 2022 roku Suwałki posługiwały się przetworzonym cyfrowo wizerunkiem z "Miast polskich w tysiącleciu". Wizerunek ten zakwestionowała Komisja Heraldyczna, zwracając uwagę na rozbieżności w stosunku do historycznego wzorca. Aktualna wersja herbu stanowi kompromis pomiędzy uwagami Komisji Heraldycznej, życzeniami władz miasta oraz zainteresowanych mieszkańców. Opracowali ją Kamil Wójcikowski i Robert Fidura. Przyjęta została Uchwałą XLIX/638/2022 Rady Miejskiej w Suwałkach z dnia 28 września 2022 r. w sprawie herbu Miasta Suwałk oraz określenia zasad jego używania.

</doc>
<doc id="650086" url="https://pl.wikipedia.org/wiki?curid=650086" title="Estatic Fear">
Estatic Fear

Estatic Fear – austriacki zespół muzyczny łączący elementy gothic i doom metalu nawiązujący w aranżacjach do muzyki średniowiecznej. Powstał w 1994 roku. Po wydaniu dwóch płyt rozpadł się w 1999 roku (odeszli wszyscy muzycy z wyjątkiem założyciela Matthiasa Koglera).
Dyskografia.
Obydwie płyty wydała firma CCP-Records.

</doc>
<doc id="650088" url="https://pl.wikipedia.org/wiki?curid=650088" title="The Man Comes Around">
The Man Comes Around



</doc>
<doc id="650093" url="https://pl.wikipedia.org/wiki?curid=650093" title="Ciśnienie dynamiczne">
Ciśnienie dynamiczne

Ciśnienie dynamiczne ("ciśnienie prędkości", "spiętrzenie dynamiczne") – ciśnienie wywołane przepływem płynu.
W poruszającym się płynie ciśnienie całkowite jest sumą ciśnieniem statycznego oraz ciśnienia dynamicznego. Uwzględniając energię grawitacyjną płynu, ciśnienie statyczne zależy od wysokości w płynie.
Do pomiaru ciśnienia dynamicznego służy rurka Pitota lub rurka Prandtla.
W bezwirowym i idealnym płynie całkowite ciśnienie jest jednakowe w całym obszarze płynu, co opisuje równanie Bernoulliego.
gdzie:

</doc>
<doc id="650095" url="https://pl.wikipedia.org/wiki?curid=650095" title="Jomfru Ane Gade">
Jomfru Ane Gade

Jomfru Ane Gade (duń. "ulica panny Anny") - jedna z atrakcji Aalborga, miasta w północnej Danii, ulica składająca się wyłącznie z dyskotek, pubów, restauracji, pizzerii i barów.
Ulica położona jest w centrum starej części Aalborga, mniej niż 100 metrów od brzegu cieśniny Limfjorden; jest miejscem, w którym kumuluje się nocne życie miasta.
Każdy z barów znajdujących się na ulicy ma określony, inny od pozostałych, charakter i klimat; całość oferuje więc przegląd trendów, gł. muzycznych, od wczesnych lat 70. XX wieku do współczesnej muzyki elektronicznej i techno.
W barach Jomfru Ane Gade rozgrywa się duża część akcji powieści i filmu "Nordkraft" Jakoba Ejersbo.
W pierwszych latach XXI wieku co najmniej dwukrotnie personel dyskotek Jomfru Ane Gade spowodował w Danii ogólnokrajowy skandal, gdy okazywało się, że selekcjonerzy barów nie wpuszczają do środka osób o innym niż biały kolorze skóry; w protestach przeciw rasizmowi i ksenofobii na JAG odbywały się w Aalborgu marsze i demonstracje.

</doc>
<doc id="650099" url="https://pl.wikipedia.org/wiki?curid=650099" title="Goiás EC">
Goiás EC

Goiás Esporte Clube – brazylijski klub piłkarskim z siedzibą w mieście Goiânia w stanie Goiás.
Głównym miejscowym rywalem jest klub Vila Nova.
Historia.
Dnia 6 kwietnia 1943 podczas przyjacielskiego spotkania w domu Lino Barsiego założony został klub Goiás Esporte Clube. W roku 1973 drużyna awansowała do pierwszej ligi brazylijskiej (Campeonato Brasileiro Série A).
W 1998 klub dołączył do Clube dos 13 (organizacja złożona z największych klubów Brazylii).
Stadion.
Stadionem klubu Goiás jest Estádio da Serrinha, mogący pomieścić 10000 widzów. Ponadto wiele ze swych domowych spotkań klub rozgrywa na zbudowanym w roku 1975 stadionie Estádio Serra Dourada, mającym 60000 miejsc.

</doc>
<doc id="650100" url="https://pl.wikipedia.org/wiki?curid=650100" title="Goiás Esporte Clube">
Goiás Esporte Clube



</doc>
<doc id="650101" url="https://pl.wikipedia.org/wiki?curid=650101" title="Ciśnienie statyczne">
Ciśnienie statyczne

Ciśnienie statyczne – ciśnienie równe wartości siły działającej na jednostkę powierzchni, z jaką działają na siebie dwa stykające się elementy przepływającego lub będącego w spoczynku płynu, które znajdują się w danej chwili w rozpatrywanym punkcie przestrzeni.

</doc>
<doc id="650103" url="https://pl.wikipedia.org/wiki?curid=650103" title="Chomice (województwo pomorskie)">
Chomice (województwo pomorskie)

Chomice – osada kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Bytów. Wieś jest częścią sołectwa Świątkowo.
W latach 1975–1998 miejscowość położona była w województwie słupskim.
W miejscowości działało "Państwowe Gospodarstwo Rolne Chomice".
Inne miejscowości o nazwie Chomice: Chomice, Chomiczówka (warszawskie osiedle)

</doc>
<doc id="650110" url="https://pl.wikipedia.org/wiki?curid=650110" title="Strange Days (album)">
Strange Days (album)



</doc>
<doc id="650111" url="https://pl.wikipedia.org/wiki?curid=650111" title="Hans Georg Gadamer">
Hans Georg Gadamer



</doc>
<doc id="650116" url="https://pl.wikipedia.org/wiki?curid=650116" title="Rezerwat przyrody Skałki Przegorzalskie">
Rezerwat przyrody Skałki Przegorzalskie

Rezerwat przyrody Skałki Przegorzalskie – ścisły, florystyczny rezerwat przyrody o powierzchni 1,38 ha, założony w 1959 r. w Krakowie na terenie wyraźnego grzbietu ze skałkami, na skraju Lasu Wolskiego od strony Przegorzał. Służy ochronie rzadkich muraw naskalnych i kserotermicznych oraz ciepłolubnych zarośli. Rośnie tu las mieszany z przewagą ciepłolubnej formy grądu subkontynentalnego i krzewów ciepłolubnych. Do występujących tu roślin objętych ochrona należą: ożota zwyczajna, wawrzynek wilczełyko, rojownik pospolity, pierwiosnek wyniosły, konwalia majowa, kruszczyk szerokolistny, kruszyna pospolita, bluszcz pospolity, kalina koralowa, przytulia wonna. Obszar rezerwatu stanowi własność Uniwersytetu Jagiellońskiego.
Tuż ponad rezerwatem znajduje się wielka budowla z czasu II wojny światowej, tzw. "Belweder" oraz willa Adolfa Szyszko-Bohusza zwana "Rotundą", ze względu na podobieństwo do rotundy wawelskiej.
Rezerwat leży w granicach Bielańsko-Tynieckiego Parku Krajobrazowego.

</doc>
<doc id="650117" url="https://pl.wikipedia.org/wiki?curid=650117" title="Waiting for the Sun">
Waiting for the Sun

Waiting for the Sun – trzeci album studyjny amerykańskiego zespołu The Doors, wydany 3 lipca 1968 roku. Sprzedał się w liczbie 7 milionów egzemplarzy.

</doc>
<doc id="650119" url="https://pl.wikipedia.org/wiki?curid=650119" title="Auguste François-René Rodin">
Auguste François-René Rodin



</doc>
<doc id="650123" url="https://pl.wikipedia.org/wiki?curid=650123" title="Zbysław (Gostkowo)">
Zbysław (Gostkowo)

Zbysław – przysiółek wsi Gostkowo w Polsce, położony w województwie pomorskim, w powiecie bytowskim, w gminie Bytów, na Pojezierzu Bytowskim, na południowych obrzeżach Parku Krajobrazowego Dolina Słupi, w pobliżu drogi wojewódzkiej 212. Wchodzi w skład sołectwa Gostkowo. 
W latach 1975–1998 przysiółek administracyjnie należał do województwa słupskiego.
Na północ od Zbysławia znajduje się rezerwat przyrody "Gołębia Góra".

</doc>
<doc id="650125" url="https://pl.wikipedia.org/wiki?curid=650125" title="The Soft Parade">
The Soft Parade

The Soft Parade – czwarty album studyjny amerykańskiego zespołu The Doors, wydany 18 lipca 1969 roku przez wytwórnię płytową Elektra. Z powodu różnic pomiędzy tym albumem a poprzednimi wydawnictwami zespołu, "The Soft Parade" wywołał kontrowersje wśród fanów i krytyków. W trakcie komponowania muzyki grupa zmagała się z alkoholizmem wokalisty i frontmana Jima Morrisona, co spowodowało problemy podczas sesji nagraniowych. W piosence „Runnin’ Blue” gitarzysta Robby Krieger dzieli z Morrisonem główny wokal.
Na portalu Rate Your Music album sklasyfikowano jako reprezentujący m.in. gatunki: rock psychodeliczny, blues rock, baroque pop.

</doc>
<doc id="650126" url="https://pl.wikipedia.org/wiki?curid=650126" title="Port lotniczy Aalborg">
Port lotniczy Aalborg

Port lotniczy Aalborg (duń. "Aalborg Lufthavn") – port lotniczy w północnej Danii, na Nørrejyske Ø, na północ od Aalborgu, trzeci pod względem wielkości w kraju.
Port należy do linii SAS; obsługuje też Maersk Air, Cimber Air i Sun-Air/British Airways. Oferuje loty pasażerskie do Kopenhagi, Billund, Oslo i Kristiansand.
Kodem IATA portu jest AAL.

</doc>
<doc id="650132" url="https://pl.wikipedia.org/wiki?curid=650132" title="Miara licząca">
Miara licząca

Miara licząca – miara, która przyporządkowuje zbiorowi liczbę jego elementów – gdy jest to zbiór skończony lub nieskończoność – gdy jest to zbiór nieskończony.
Miara ta pozwala sformułować kryteria zbieżności szeregów poprzez zastosowanie do ciągów twierdzeń teorii całki Lebesgue’a (m.in. o zbieżności monotonicznej, o zbieżności ograniczonej, Fubiniego, lematu Fatou, zob. dalej).
Definicja.
Niech formula_1 będzie dowolnym zbiorem, niech formula_2 będzie zbiorem potęgowym zbioru formula_1(tj. rodziną wszystkich jego podzbiorów). Niech formula_4 oznacza liczbę elementów zbioru, gdy jest on skończony.
Funkcja formula_5 określona wzorem
jest miarą nazywaną "miarą liczącą" na zbiorze formula_1 (zob. zbiór skończony).
Przykład: Przestrzenie formula_8.
Niech dana będzie przestrzeń funkcji formula_9 określonych na zbiorze formula_10 które:
jest liczbą skończoną (przy czym sumowanie przebiega po miejscach niezerowych funkcji).
Z definicji widać, że na zbiorze formula_1 określona została miara licząca.
Przestrzeń powyżej zdefiniowaną oznacza się symbolem formula_16 i czyta się: przestrzeń funkcyjna funkcji sumowalnych w formula_11-tej potędze, określonych na zbiorze formula_18
Twierdzenia.
Tw. 1 Przestrzenie formula_16 są szczególnym przypadkiem przestrzeni funkcyjnych "formula_20 z dowolną miarą formula_21".
Tw. 2 Przestrzeń formula_16 jest:
Tw. 3: Przestrzenie formula_16 są refleksywne wtedy i tylko wtedy, gdy formula_26
Tw. 4 (o izometrycznym izomorfizmie)
Niech formula_27 niech formula_28 będzie wykładnikem sprzężonym do formula_29 Istnieje wówczas izometryczny izomorfizm
wprowadzany przez standardowe parowanie
gdzie oraz formula_32

</doc>
<doc id="650136" url="https://pl.wikipedia.org/wiki?curid=650136" title="Wilhelm II Wirtemberski">
Wilhelm II Wirtemberski

Wilhelm II Wirtemberski (ur. 25 lutego 1848 w Stuttgarcie, zm. 2 października 1921 tamże) – król Wirtembergii, od 1918 głowa rodziny Wirtembergów.
Pochodzenie i wczesne lata.
Syn księcia Fryderyka i księżniczki Katarzyny. Jego dziadkami byli książę Paweł Wirtemberski i Charlotta von Sachsen-Hildburghausen oraz król Wirtembergii Wilhelm I Wirtemberski i Paulina Wirtemberska. W okresie studiów w Tybindze i Getyndze, gdzie studiował prawo i finanse, książę Wilhelm należał do korporacji Suevia Tübingen oraz Bremensia Göttingen. Po studiach rozpoczął karierę wojskową. Wstąpił do armii pruskiej. W ostatnim okresie panowania Karola I reprezentował go na wszystkich ważniejszych spotkaniach i uroczystościach.
Rodzina.
15 lutego 1877 ożenił się z Marią Waldeck-Pyrmont (1857–1882), córką księcia Jerzego Wiktora Waldeck-Pyrmont i Heleny Nassau. Jej dziadkami byli: książę Jerzy II Waldeck-Pyrmont i Emma von Anhalt-Bernburg-Schaumburg-Hoym oraz książę Wilhelm I Nassau i Paulina Fryderyka Wirtemberska.
Para miała trójkę dzieci:
8 kwietnia 1886 ożenił się ponownie z urodzoną w pałacu Ratibořice Charlottą zu Schaumburg-Lippe (1864–1946), z którą pomimo długoletniego małżeństwa nie miał potomstwa.
Panowanie.
Służył w armii pruskiej w Poczdamie. Po śmierci wuja Karola Wirtemberskiego w 1891 roku został królem Wirtembergii. W 1903 roku otrzymał w spadku po księciu Mikołaju Wirtemberskim majątek w Pokoju.
W czasie I wojny światowej był marszałkiem. Abdykował jako ostatni z władców niemieckich 30 listopada 1918 roku. Zamieszkał w swoim pałacu i samotnie spacerował po Stuttgarcie. Uważany za dobrego i łagodnego władcę, szanującego konstytucję, był popularny wśród poddanych. Skoro jednak w 1918 odmówili oni poparcia monarchii, Wilhelm II stał się zgorzkniały i do końca życia miał żal do swoich poddanych za opowiedzenie się za republiką. Był bardzo szanowany przez mieszkańców miasta. Pochowany został na cmentarzu w Ludwigsburgu.
Brak męskiego potomstwa króla stanowił poważny konstytucyjny problem. Po bezpotomnej śmierci kuzyna księcia Mikołaja, następcą tronu został reprezentant katolickiej linii domu wirtemberskiego, książę Albrecht Wirtemberski. Stanowiło to problem, gdyż zgodnie z konstytucją królestwa, król był jednocześnie głową państwowego kościoła luterańskiego w Wirtembergii. Sprawa została nierozwiązana aż do 1918 roku; lecz abdykacja Wilhelma II i zniesienie monarchii rozwiązały ten problem.
Po jego śmierci głową rodziny został Albrecht Wirtemberski – praprawnuk księcia Fryderyka Eugeniusza Wirtemberskiego.
Wilhelm II był uważany za ulubionego i bliskiego ludowi króla. Do dziś opowiada się historię jak mieszkańcy Stuttgartu swojego monarchę witali na spacerze z psami słowami: „Szczęść Boże, Królu” i jak król odwzajemniał to pozdrowienie zdejmując kapelusz i obdarowując dzieci cukierkami.

</doc>
<doc id="650137" url="https://pl.wikipedia.org/wiki?curid=650137" title="Tukkurt">
Tukkurt

Tukkurt (arab. تقرت, fr. "Touggourt") – miasto w Algierii, liczy ok. 40 tysięcy mieszkańców. Leży w algierskiej części Sahary w prowincji Al-Wad, niedaleko granicy z Tunezją.

</doc>
<doc id="650138" url="https://pl.wikipedia.org/wiki?curid=650138" title="François-René de Chateaubriand">
François-René de Chateaubriand

François-René, wicehrabia de Chateaubriand // (ur. 4 września 1768 w Saint-Malo, zm. 4 lipca 1848 w Paryżu) – francuski pisarz, polityk i dyplomata.
Urodził się 4 września 1768 roku w Saint-Malo, w starej rodzinie szlacheckiej. Młodość spędził w bretońskich szkołach i w rodzinnym zamku w Combourg. Po śmierci ojca w roku 1786 roku wyjechał do Paryża. W roku 1791 roku wyruszył w podróż do Ameryki. Powrócił stamtąd na wieść o aresztowaniu króla Ludwika XVI. Ożenił się naprędce i zaciągnął się do tworzonej w Belgii "armii książąt". Po ciężkich przejściach znalazł się w Anglii, gdzie pozostał do roku 1800. W Anglii przeżył nawrócenie, rozpoczął też twórczość literacką. Po powrocie do Francji, w tym czasie już napoleońskiej, opublikował "Atalę" (1801), "Geniusz chrześcijaństwa" (1802) i "Renégo" (1805). Dzieła te przyniosły mu sławę i otworzyły drogę kariery. Rozpoczął pracę w dyplomacji, z której jednak zrezygnował po egzekucji księcia d’Enghien (1804). W następnych latach wiele pisał i podróżował. W roku 1809 roku wydał powieść "Męczennicy", w 1811 "Podróż z Paryża do Jerozolimy". W 1814 roku ogłosił pamflet "O Buonapartem i Burbonach", torując drogę powrotowi dawnej dynastii na tron. W okresie stu dni towarzyszył Ludwikowi XVIII do Gandawy. Został parem Francji. Wydaną w 1816 roku broszurą "O monarchii wedle Karty" ściągnął na siebie niełaskę dworu. Jego związki z monarchią były napięte, był w stosunku do niej w równym stopniu wierny, co krytyczny. Po 1820 roku powrócił do działalności politycznej: najpierw jako ambasador w Berlinie, potem jako reprezentant Francji na kongresie w Weronie. Szczytem jego kariery było stanowisko ministra spraw zagranicznych, a największym sukcesem – zwycięska wojna z Hiszpanią (1823). Nie zyskawszy za swe zasługi oczekiwanego uznania przeszedł do opozycji. Po rewolucji lipcowej wycofał się z życia publicznego. Wydał w tym okresie: "Studia historyczne" (1831), "Szkic o literaturze angielskiej" (1836), "Życie księdza Rancé" (1844) i wśród powszechnego podziwu pisał dla potomności swe "Pamiętniki zza grobu". Zmarł 4 lipca 1848 roku.
Życie.
Dzieciństwo i młodość.
François-René Chateaubriand pochodził ze starej i znakomitej rodziny bretońskiej, która jednak na początku XVIII wieku mocno podupadła. Jego ojciec René Chateaubriand nie miał środków na ukończenie szkoły i kupno stopnia oficerskiego. Rozpoczął więc służbę w marynarce jako chłopiec okrętowy, by z czasem dojść do stopnia kapitana. Wzbogacił się na korsarstwie, wówczas legalnym, i handlu czarnymi niewolnikami. W 1753 roku poślubił Apolline de Bedée. W kilka lat później kupił stary zamek w Combourg. Chateaubriandowie mieli dziesięcioro dzieci, z których przeżyło sześcioro. François-René był wśród nich najmłodszy. Urodził się 4 września 1768 roku, na wpół żywy. Zgodnie z ówczesnym zwyczajem został po urodzeniu oddany na wieś „do mamki”. Piastunka z obawy o jego zdrowie oddała go pod opiekę Matki Bożej.
W wieku trzech lat powrócił do rodziców mieszkających wówczas w Saint-Malo. W 1777 roku rodzina przeniosła się do Combourg, feudalnego zamczyska wśród wrzosowisk.
Ojciec Chateaubrianda był człowiekiem twardym, bezwzględnym i ponurym. Pobożna matka chciała by najmłodszy syn został księdzem, ojciec chciał go widzieć marynarzem. Przez kilka lat młody François-René uczęszczał z powodzeniem do kolegium w Dol. W Dol zaszczepiono mu kult antyku. W trakcie dalszej nauki u jezuitów w Rennes pogłębił swą wiedzę matematyczną. Po ukończeniu nauki udał się do Brestu. Oczekując na nominację doszedł do wniosku, że nie chce być marynarzem, raczej już księdzem. Podjął humanistyczne studia w Dinan, ale powołanie kapłańskie również nie okazało się trwałe. W 1784 roku powrócił do Combourg.
W Combourg.
W Combourg spędził następne nieomal trzy lata u boku starzejącego się ojca zagrożonego paraliżem, cichej i schodzącej ojcu z drogi matki i jedynej siostry, która jeszcze pozostała w domu – Lucile, najbliższej mu w tym czasie istoty. Dni płynęły mu na czytaniu, wędrówkach po okolicznych lasach i wrzosowiskach i na snuciu marzeń. Wyrwany z marzeń widział się najmłodszym synem skąpego ojca, nieznanym, bez przyjaciół, bez celu w życiu. Udręczony egzystencją próbował popełnić samobójstwo, ale zawiodła go strzelba. Zdaniem biografów te lata wywarły decydujący wpływ na ukształtowanie się Chateaubrianda, namiętnego marzyciela, dla którego rzeczywistość może przynieść tylko rozczarowanie, wrażliwego na piękno dzikiego bretońskiego krajobrazu, związanego z rodzinną tradycją i obyczajem.
Pierwsze lata rewolucji.
Śmierć ojca w 1786 roku przyniosła radykalną odmianę w jego życiu. Wraz z siostrami Lucile i Julie de Farcy przeniósł się do Paryża. Dzięki stosunkom brata żonatego z wnuczką ministra Malesherbesa nawiązał kontakt ze światem literackim stolicy: z Chamfortem, Lebrunem, Parnym oraz Fontanesem, późniejszym przyjacielem i doradcą. Zaczytywał się w tym czasie w Rousseau, którego uwielbiał, przyjął również, za pośrednictwem Malesherbesa, niejedną z idei wolteriańskich. Choć ideowo bliski rewolucji zrażony jej okrucieństwem opowiedział się przeciwko niej.
Zachęcony przez Maleherbesa z początkiem 1791 roku wyruszył do Ameryki z zamiarem odkrycia północnej drogi do Indii. Ameryka początkowo go rozczarowała powszedniością swych miast i obywateli. Wkrótce jednak wędrując konno tylko w towarzystwie przewodnika przez puszcze zachwycił się bogactwem przyrody i pierwotną wolnością kontynentu. Po półrocznym pobycie w Stanach Zjednoczonych, na wieść o aresztowaniu króla powrócił do Francji. 2 stycznia 1792 roku wylądował w Hawrze. Z powodu napiętej sytuacji politycznej matka i siostra radziły mu, by poszedł w ślady brata i emigrował. Aby zdobyć środki na wyjazd 29 lutego wziął ślub z Celestą Buisson de la Vigne, kobietą niezbyt ładną i nie najświetniejszego rodu, a jak się okazało po ślubie, również niebogatą. Ostatecznie za pożyczone pieniądze i pod przybranym nazwiskiem wyjechał do Brukseli i zaciągnął się do armii rojalistycznej. Klęska pod Valmy przekreśliła jednak nadzieje emigrantów. Chateaubriand ranny przy oblężeniu Thionville, z trudem dotarł do Brukseli. Dzięki pomocy brata dostał do Francji, skąd w maju 1793 roku wyemigrował do Anglii. Przed wyjazdem odbył pielgrzymkę do miejsc związanych z życiem Jeana-Jacques'a Rousseau.
Na emigracji.
Po kilku miesiącach przymierania głodem w Londynie przyjął posadę nauczyciela w hrabstwie Suffolk. W Suffolk dowiedział się o śmierci Malesherbesa i brata, o aresztowaniu żony i dwóch sióstr. Tam też zakochała się w nim córka miejscowego pastora Karolina Yves. Rodzice próbowali ułatwić związek dwojga młodych ludzi, nie domyślając się, że Chateaubriand jest żonaty. Po ujawnieniu tego faktu rodzicom Karoliny, nie pozostało mu nic innego jak powrócić do Londynu. Po odzyskaniu wewnętrznej równowagi kontynuował pracę nad "Szkicem o rewolucjach", który wydał ostatecznie w 1797 roku. Książka pełna sprzeczności, jest wyrazem rozczarowania Chateaubrianda do wszelkiego rządu i do społeczeństwa jako takiego. Została przyjęta raczej chłodno, przyniosła jednak autorowi pewien rozgłos, który otwarł mu wstęp na emigracyjne, teraz zdecydowanie konserwatywne, salony.
W tym czasie dokonała się stopniowa przemiana wewnętrzna Chateaubrianda od rozpaczy i zwątpienia we wszystko ku poddaniu się prawdom objawionym. O swoim nawróceniu pisze we wstępie do "Geniuszu chrześcijaństwa": "Matka moja w wieku 72 lat wtrącona do więzienia, patrzyła stamtąd na śmierć swoich dzieci, a potem sama wyzionęła ducha na nędznym posłaniu, na jakie skazały ją jej niedole. Świadomość moich błędów nasyciła goryczą ostatek jej dni; umierając nakazała jednej z moich sióstr, by przyzwała mnie na łono religii, w której wzrosłem. Siostra przekazała mi ostatnie życzenie mej matki i nim list dotarł do mnie przez morze, siostry już także nie było wśród żywych; zmarła wskutek przeżyć więziennych. Te dwa głosy, dobywające się z grobu, ta zmarła, pośredniczka zmarłej – wstrząsnęły mną; poczułem się chrześcijaninem. Nie uległem, wyznaję to wielkiemu, nadprzyrodzonemu światłu. Wiara moja wzięła początek z serca; zapłakałem i uwierzyłem".
Powodzenie "Szkicu o rewolucjach" skłoniło Chateaubrianda do kontynuowania zatrudnień literackich. Pod wpływem przyjaciela Fontanesa zajął się przetwarzaniem notatek amerykańskich w epopeję z życia Indian z plemienia Naczezów. Równocześnie, również nie bez wpływu Fontanesa, podjął pracę nad dziełem apologetycznym "O pięknościach poetyckich i moralnych religii chrześcijańskiej", który w przyszłości miał otrzymać tytuł "Geniusz chrześcijaństwa". W 1800 roku w ślad za Fontanesem, pod przybranym nazwiskiem powrócił do Francji, zabierając ze sobą dzieło o chrześcijaństwie i dwa fragmenty "Naczezów". Pełny rękopis epeopei złożył w depozycie, który miał odebrać po latach, gdy powrócił do Anglii jako ambasador Francji.
Pobyt w Anglii dopełnił edukacji Chateaubrianda. Tu doświadczył głodu, nędzy, poniewierki, przeżył śmierć bliskich, pierwszą młodzieńczą miłość. W Anglii zetknął się po raz pierwszy z ustrojem, który mocno zaciążył nad wyobraźnią polityczną przyszłego męża stanu. Wreszcie dopełnił też swojej edukacji literackiej. Przywiózł ze sobą znajomość autorów klasycznych, Woltera, La Harpa i Rousseau. W Anglii, jak sam wspomina: "przyszło mi zrewidować większość sądów krytycznych, które przejąłem od Woltera, Diderota i Fontanesa". Tu zetknął się po raz pierwszy z arcydziełami dawnej literatury angielskiej: Szekspirem i Miltonem, z angielską powieścią XVIII-wieczną, z "Pieśniami Osjana", poezją Younga, Graya, Burnsa i Blake’a. Zaczął też innym okiem patrzeć na Biblię.
Czas arcydzieł.
Po powrocie do Paryża Chateaubriand zamierzał wydać książkę o religii, której druk rozpoczął już w Londynie. Za radą Fontanesa wydał jednak najpierw 3 kwietnia 1801 roku fragment "Naczezów" – opowiadanie "Atala, czyli Miłość dwojga dzikich na pustyni" ("Atala ou les Amours des deux sauvages dans le désert"). Publikacja "Atali" wywołała gwałtowny spór między zwolennikami klasycyzmu: Morelletemi M. J. Chénierem, a młodymi zwolennikami romantyzmu. Przyniosła też Chateaubriandowi znaczny rozgłos.
Prawdziwą sensacją okazało się jednak dopiero ukazanie się 14 kwietnia 1802 roku "Geniuszu chrześcijaństwa", które zbiegło się z ogłoszeniem konkordatu. Swą apologią chrześcijaństwa Chateaubriand trafił w zapotrzebowanie czytelników rozczarowanych oschłością filozoficznych teorii oświeceniowych, a spragnionych odrodzenia mistycyzmu. W czerwcu 1803 roku dzięki Fontanesowi Chateaubriand otrzymał nominację na sekretarza ambasady francuskiej w Rzymie. Z zachwytem poznawał Włochy. Wskutek popełnionej niezręczności przy wykonywaniu obowiązków służbowych został odwołany do Paryża, gdzie 29 listopada 1803 roku otrzymał kolejną nominację, tym razem na ministra pełnomocnego w Valais. W chwili gdy przygotowywał się do wyjazdu, by objąć nowe stanowisko, dowiedział się o egzekucji księcia d’Enghien (21 marca 1804) i złożył rezygnację.
Przez cały okres istnienia Cesarstwa Chateaubriand wielokrotnie występował przeciw rządowi. Jednocześnie kontynuował twórczość literacką. W 1805 roku wydał, wyłączone z "Geniuszu chrześcijaństwa" opowiadanie "René", które okazało się kolejnym sukcesem literackim pisarza. W latach 1806-1807 odbył długą podróż z Wenecji przez Grecję i Ziemię Świętą do Hiszpanii. Jej opis dał następnie w "Podróży z Paryża do Jerozolimy" ("Itinéraire de Paris à Jérusalem", 1811), pierwowzorze romantycznych dzienników podróży. Wyruszył w tę podróż po części z nudy, po części z chęci uwolnienia się od miłości pani de Custine i z pragnienia spotkania się w Hiszpanii z Nathalie de Noailles, nade wszystko jednak aby zebrać materiał do zamierzonej epopei z życia pierwszych chrześcijan zatytułowanej "Męczennicy". Sukces utworu wydanego w 1809 roku zapewnił mu upragniony fotel w Akademii (20 lutego 1811).
Inwigilowany przez policję po 1812 roku, w ostatnich miesiącach istnienia Cesarstwa, przewidując jego rychły upadek przygotował gwałtowny pamflet "O Bonapartem i Burbonach" ("De Buonaparte et des Bourbons"). Kolejne arcydzieło Chateaubrianda, opublikowane 3 kwietnia 1814 roku, rozeszło się w 10 tysiącach egzemplarzy, przyczyniając się w znacznym stopniu do restauracji Burbonów. W nowym rządzie Chateaubriand spodziewał się otrzymać tekę ministra spraw wewnętrznych. Ostrożny Ludwik XVIII, zmierzający do pogodzenia Francuzów z dystansem potraktował jednak zapalczywego poetę, proponując mu zaledwie stanowisko ambasadora Francji, najpierw w Turcji, a następnie w Szwecji. Chateaubriand obydwie propozycje odrzucił. Mimo to w "Refleksjach politycznych" ("Réflexions politiques", grudzień 1814) nie zaprzestał wychwalać dobrodziejstw monarchii. W okresie Stu Dni Napoleona towarzyszył Ludwikowi XVIII do Gandawy. Kiedy jednak w sierpniu 1815 roku król zdecydował się oprzeć swą politykę na Talleyrandzie i Fouchém, rozgoryczony Chateaubriand przeszedł na stronę ultrasów.
Kariera polityczna.
W październiku 1816 roku wydał swoje credo polityczne: "O monarchii na podstawie Karty" ("De la Monarchie selon la Carte") stając na pozycji obrońcy Karty Konstytucyjnej z 1814 roku. Nie podzielał jednak stanowiska liberałów, którzy widzieli w Karcie narzędzie ograniczenia władzy królewskiej, występował w obronie władzy królewskiej przeciw zakusom podstępnych i interesownych ministrów. W drugiej części książki przedstawiał historię kolejnych gabinetów, poczynając od 1814 roku. Utwór obfitował w ironiczne uwagi w rodzaju: "Tak jak wiek starych jeleni oblicza się na podstawie rozgałęzień ich poroża, tak dziś można ocenić pozycję człowieka, opierając się na liczbie złożonych przezeń przysiąg". Tonowi książki zawdzięczał swą głośną niełaskę. W 1819 roku założył wspólnie z Bolandem i Lammenaisem dziennik „Le Conservateur”, w którym kontynuował swą linię polityczną, publikując serię opozycyjnych artykułów wymierzonych, nie tyle przeciw samej monarchii, co przeciw jej ministrom. Zamordowanie księcia de Berry w kwietniu 1820 roku, wydawało się potwierdzać jego nieprzejednane stanowisko, przyniosło też jego powrót do życia politycznego
Od stycznia do kwietnia 1821 r. pełnił funkcję ambasadora Francji w Berlinie. Następnie 30 kwietnia został mianowany ministrem stanu. W lipcu jednak podał się do dymisji w geście solidarności z ultrakonserwatywnymi ministrami: Villèlem oraz Corbièrem. Po mianowaniu premierem w dniu 5 września 1822 Villèle'a Chateaubriand został ambasadorem Francji w Londynie. Reprezentował Francję, wraz z ministrem spraw zagranicznych Mathieu de Montmorencym, na kongresie w Weronie, wkrótce jednak zajął jego miejsce. Jako minister spraw zagranicznych (od 1 stycznia 1823 do 6 czerwca 1824) był inicjatorem francuskiej interwencji zbrojnej w Hiszpanii w obronie Ferdynanda VII przed siłami liberalnymi. Został odwołany pod pretekstem, iż nie poparł w Izbie Parów przygotowanego przez Villèle'a projektu konwersji rent państwowych, popieranego przez hrabiego d’Artois. Oświadczywszy " Byłem szczerym przyjacielem pana de Villèle, pozostanę jego nieprzejednanym wrogiem" przeszedł do opozycji i zbliżył się do liberałów. Publikował w tym czasie w „Journal des débates” artykuły nawiązujące do idei wyrażonych w "Monarchii na podstawie Karty".
Zajęty działalnością polityczną niewiele czasu mógł poświęcić literaturze. Niemniej w 1826 roku podjął pracę nad wydaniem zbiorowym swych dzieł ("Oeuvres compèts"), w którym opublikował po raz pierwszy napisanych jeszcze na emigracji "Naczezów" oraz niewielką powieść "Przygody ostatniego z Abenserażów" ("les Aventures du dernier des Abenserage"). Utwór napisany jeszcze w 1807 roku opowiadał z wdziękiem właściwym trubadurom o rywalizacji Francuza Lautreca i Maura Abena Hameta o względy pięknej Blanki.
Po upadku rządu Villèle'a sprawował funkcję ambasadora Francji w Rzymie z ramienia rządu Martignaca. Ze względu na brak zaufania ze strony Karola X objął to stanowisko jednak dopiero 9 października 1828, już po zakończeniu negocjacji prowadzonych przez Francję z papiestwem w sprawie słynnych ordonansów uderzających w jezuitów. W listopadzie 1829 po mianowaniu premierem Francji Jules'a de Polignaca, złożył rezygnację, uważając że król popełnił omyłkę i obawiając się nieznośnej arogancji premiera. Rewolucja lipcowa potwierdziła jego rachuby, przyniosła mu też uznanie liberałów upatrujących w nim obrońcę wolności prasy. Chateaubriand próbował ratować monarchię Burbonów. 7 kwietnia 1831 roku przed zakłopotaną Izbą Parów, mającą zatwierdzić wybór na króla Ludwika Filipa, wygłosił płomienne przemówienie: "Wybieracie dziś króla, któż więc wam przeszkodzi, gdy jutro innego zechcecie znów wybrać".
Ostatnie lata życia.
Po wyborze Ludwika Filipa przeszedł do opozycji i pozostał w niej do końca życia, gorliwie pracując nad przywróceniem monarchii Burbonów. W broszurze "O Restauracji i monarchii elekcyjnej" ("De la restauration et de la monarchie elective", 24 marca 1831) mieszając inwektywy z szyderstwami wskazywał na sprzeczności monarchii lipcowej. W broszurze z 31 października 1831 roku protestował przeciwko wygnaniu Karola X i jego rodziny ("le Banissement de Charles X et de sa famille"). W 1832 roku poparł księżną de Berry usiłującą wzniecić powstanie w Wandei, a po jej klęsce w "Nocie w sprawie uwięzienia Najjaśniejszej księżnej de Berry" ("Mémoire sur la captivité de Madame la duchesse de Berry") wystąpił w jej obronie. Dwukrotnie odwiedził w Pradze starego króla Karola X. W pięknych, przesyconych melancholią stronicach dał potem opis Dworu na wygnaniu i jego skostniałej etykiety.
Równolegle z działalnością polityczną kontynuował zatrudnienia literackie. W 1831 roku wydał "Studia historyczne poparte analizą rozumową historii Francji" ("Études historiques suivies d’une analyse raisonée de l’Histoire de France"), w której pobrzmiewają echa "Geniuszu chrześcijaństwa" i "Męczenników". W 1836 roku wydał "Szkic o literaturze angielskiej" ("Essai sur la litterature anglaise") napisany jako wstęp do "Raju utraconego" Miltona, w którym piękne strony poświęcił twórczości Szekspira. W 1844 roku wydał bardzo interesującą książkę "Życie księdza Rancé" ("la Vie de Rancé"), będącą biografią reforma z La Trappe, założyciela zakonu trapistów. Na marginesie biografii Chateaubriand snuje medytacje nad własnym życiem, wzruszające rozważania poświęcając miłości, starości i śmierci. Przez wszystkie te lata pracuje też nad arcydziełem swego życia "Pamiętnikami zza grobu".
Ostatnie lata życia upłynęły pisarzowi pod znakiem chorób i kłopotów finansowych. W 1836 w zamian za dożywotnią rentę zaciągnął, jak sam stwierdził "dług hipoteczny na swój grób" sprzedając prawa autorskie do "Pamiętników zza grobu" pod warunkiem, że zostaną opublikowane po jego śmierci. Dane mu było jeszcze oglądać upadek uzurpatora. Zmarł 4 lipca 1848 roku. Został pochowany, zgodnie ze swym życzeniem, na oblanej morzem wysepce Grand Bé, naprzeciw rodzinnego Saint-Malo.
Był członkiem honorowym Towarzystwa Warszawskiego Przyjaciół Nauk.
Dzieło.
Artyzm Chateaubrianda.
Styl Chateaubrianda odznacza się niezwykłą żywością imaginacji. Badacze wykazali, że z braku czasu pisarz nie mógł zwiedzić wybrzeży Missisipi i Florydy opisanych w "Naczezach" i "Atali" i że elementy swych opisów musiał zaczerpnąć z relacji innych. Mimo to w porównaniu z jego opisami opisy informatorów wydają się bezbarwne i martwe.
Chateaubriand posiadał zdolność przesycania, tego co pisał, treścią emocjonalną. Liryczna wibracja jego zdań wypełnia i przedłuża ich sens, czyniąc jego prozę poezją w stanie czystym.
Przez długi czas w swojej twórczości podlegał wpływom XVIII-wiecznej retoryki, korzystając z bogatego rejestru jej środków: nagromadzenia peryfraz, epitetów, inwersji. Centaur w zielonym stroju oznacza u niego dragona, cyklop artylerzystę, ognista rura strzelbę. Nie brak apostrof do Kaliope i Muz. Czyni to jego powieści "Naczezów", "Męczenników", ckliwymi i trudnymi w odbiorze. O wiele lepiej czyta się notatki z podróży, na których oparł się przy pisaniu tych utworów. W "Pamiętnikach" wykorzystuje już w pełni dar transponowania bezpośrednich wrażeń, tak by nie traciły nic z kolorytu i plastyczności, a niejednokrotnie również surowego autentyzmu.
Dojrzały styl jego utworów charakteryzuje się:
Spora część dzieła pisarza współcześnie nie nadaje się do czytania. Przede wszystkim jego powieści, ale i spore partie "Geniuszu chrześcijaństwa", część pism teoretycznych i fragmenty "Pamiętników". Podkreśla się, że pisarz nie miał daru zjednywania ludzi. Zainteresowany jedynie sobą w obliczu Boga, nie interesował się obserwowaniem ludzkich charakterów. W konsekwencji wszystko, co nie jest w jego utworach transpozycją siebie samego, jest nad wyraz słabe. Sporą trudność w czytaniu jego wcześniejszych utworów sprawia klasycystyczna maniera jego stylu, z którego dopiero stopniowo się wydobywał. "Geniuszowi chrześcijaństwa" zaszkodził właśnie oratorski styl, jak i słabość dowodowa sporych partii dzieła. Pisma oparte na notatkach z lektur najciekawsze są w tych fragmentach, gdzie autor rozmawia ze sobą samym, co potem doskonale rozwinie w "Pamiętnikach zza grobu" – poufnym dzienniku myśli stylisty i człowieka na widoku publicznym.
Wpływ i znaczenie.
Théophile Gautier określił wpływ Chateaubrianda na literaturę europejską zdaniem: "Odnowił katedrę gotycką, otworzył zamknięte drzwi wielkiej przyrody i wynalazł nowoczesną melancholię".
"Geniuszem chrześcijaństwa" Chateaubriand przyczynił się do odrodzenia ducha religijnego w literaturze europejskiej. Konieczność powrotu do religii chrześcijańskiej wywodził nie tylko z potrzeby przywrócenia tradycji przodków, ale i z piękna sztuki, liturgii i duchowości chrześcijańskiej. Był pierwszym pisarzem, który piękno "Biblii" wyniósł ponad dzieła Homera i Wergiliusza. Satyrom mierzącym w życie klasztorne przeciwstawił piękno gotowych na męczeństwo misjonarzy. Wskazywał na rolę cywilizacyjną Kościoła w epokach zamętu. Zachwycił się pięknem wieków średnich i architektury gotyckiej, w XVIII wieku utożsamianych z barbarzyństwem. Zadał też cios przeżytkom klasycyzmu w literaturze domagając się wygnania z lasów pogańskich bóstw i odmalowywania puszcz w całym ich pierwotnym majestacie. Od jego czasu nawet ci, którzy mieli – jak Renan czy Taine – stanąć w opozycji do Kościoła, zachowywali zrozumienie i cześć dla chrześcijaństwa. Pod jego też wpływem piętno śmieszności, które w XVIII wieku przylgnęło do spraw wiary, przeniosło się na racjonalny ateizm.
Rozwijając idee Rousseau i Bernardina de Saint-Pierre odkrył przed współczesnymi piękno dzikiej przyrody w "Atali", opowieści o nieszczęśliwej miłości na tle pierwotnej przyrody amerykańskiej, odkrywając dla literatury zarówno naturę, jak i amerykański krajobraz.
W stanowiącym epizod "Geniuszu chrześcijaństwa" – "Reném" Chateaubriand podjął temat melancholii – "niemal nieznanej starożytnym, a niewystarczająco postrzeganej przez nowożytnych" – przedstawiając losy młodzieńca żyjącego potężnymi i niejasnymi namiętnościami, a jednocześnie pewnością, że nie zostaną one nigdy zaspokojone. Opisana w książce płomienna i tragiczna miłość Renégo i Amelii zawładnęła wyobraźnią kobiet, a w okresie ponapoleońskiej stagnacji uczyniła Renégo bohaterem pokolenia. Chateaubriand przybrał uczuciowego plebejusza Rousseau w płaszcz arystokratycznego młodzieńca, ściganego przez los nieszczęściami, "jakich nikt nie zaznał", dręczonego niezaspokojeniem, wędrującego przez egzotyczne krainy. Stworzył model duszy namiętnej, samotnej, lubującej się w cierpieniach, szukającej ucieczki w nieskończoności, wrażliwej na piękno przyrody, na tragizm i tajemnicę, zanurzonej w bezsensie istnienia i szukającej pociechy w religii. Jego śladem podążyli A. de Vigny, B. Constant ("Adolf"), A. de Musset ("Spowiedź dziecięcia wieku"), G. Sand ("Lelia") we Francji, a G. Byron w Anglii. W romantycznym teatrze z ducha Renégo zrodzili się: Hernani, Ruy Blas, Didier. W polskiej literaturze: hrabia Henryk z "Nie-boskiej komedii", Szczęsny z "Horsztyńskiego", a nawet Leon Płoszowski z "Bez dogmatu".
Jego "Męczennicy", przeciwstawiający sobie chrześcijaństwo i pogaństwo w rzymskiej Galii, stali się prototypem szeregu utworów na ten temat, do których w literaturze polskiej należą m.in. "Irydion" i "Quo vadis", a w literaturze światowej "Ben Hur" L. Wallace’a czy "Barabasz" P. Lagerkvista. "Opis podróży z Paryża do Jerozolimy" stał się wzorem diariusza podróży w literaturze XIX wieku. Ucząc współczesnych, przede wszystkim w "Geniuszu chrześcijaństwa" odnajdywać w starych tekstach szczegóły odzwierciedlające duszę i życie minionych cywilizacji, oddziałał na nowożytną historię, rozumianą jako ożywianie i wskrzeszanie przeszłości. Od Chateaubrianda wywodzi się też nowa krytyka literacka wskazująca na związek dzieła literackiego z epoką, w której ono powstało. Chateaubriand wskazał również na znaczenie formy w literaturze – określając poszukiwanie piękna jako istotny cel dzieła literackiego.

</doc>
<doc id="650139" url="https://pl.wikipedia.org/wiki?curid=650139" title="USS Acme">
USS Acme

Okręty US Navy o nazwie USS "Acme":

</doc>
<doc id="650141" url="https://pl.wikipedia.org/wiki?curid=650141" title="USS Acoma">
USS Acoma

Okręty US Navy o nazwie USS "Acoma":

</doc>
<doc id="650143" url="https://pl.wikipedia.org/wiki?curid=650143" title="François René de Chateaubriand">
François René de Chateaubriand



</doc>
<doc id="650146" url="https://pl.wikipedia.org/wiki?curid=650146" title="Pasmo Sowińca">
Pasmo Sowińca

Pasmo Sowińca – pasmo wzniesień pomiędzy Wisłą a Rudawą ciągnące się do Obniżenia Cholerzyńskiego, w większości położone w granicach Krakowa, w jego zachodniej części.
Jest to izolowany zrąb tektoniczny w obrębie Bramy Krakowskiej, upadający uskokami do Obniżenia Cholerzyńskiego (od wschodu) i do dolin Wisły (od południa) oraz Rudawy (od północy). Jest on przedłużeniem Garbu Tenczyńskiego.
Pasmo składa się z dwóch masywów Sowińca i dwuwierzchołkowego wzgórza ze szczytami Sikornik i Góra św. Bronisławy, rozdzielonych szeroką Przegorzalską Przełęczą. Najwyższe wzgórza znajdują się w zachodniej części, są to:
Pasmo Sowińca w znacznej części porośnięte jest lasem (Las Wolski), pełniąc funkcje rekreacyjne dla krakowian. Stosunkowo duże różnice wysokości względnych sprawiają, że rzeźba terenu jest bardzo urozmaicona. Stoki porozcinane są głęboko wciętymi wąwozami i parowami (od południa: Skowronków Dół, Wroni Dół, Łupany Dół; od zach.: Mokry Dół; od północy: Zielony Dół, Wolski Dół; od wschodu: Poniedziałkowy Dół, Wilczy Dół, i inne już mniejsze), o łagodniejszych zboczach w górnych partiach. Na zboczach spotyka się liczne jurajskie skałki wapienne. Najbardziej znane objęte są ochroną jako rezerwaty przyrody:
W zachodniej części wzniesień znajduje się erem i kościół kamedułów na Bielanach (na Srebrnej Górze), Kopiec Piłsudskiego (na Sowińcu) oraz krakowski ogród zoologiczny (na Pustelniku). We wschodniej części – Kopiec Kościuszki (na Sikorniku). Od lat 20. do 50. XX wieku funkcjonowały tutaj skocznie narciarskie.

</doc>
<doc id="650148" url="https://pl.wikipedia.org/wiki?curid=650148" title="Wenera 3">
Wenera 3

Wenera 3 (ros. "Венера", co znaczy „Wenus”) – radziecka bezzałogowa sonda kosmiczna przeznaczona do badania planety Wenus. Należała do programu Wenera. Lądownik Wenery 3 był pierwszym obiektem zbudowanym przez człowieka, który dotarł do powierzchni ciała niebieskiego innego niż Księżyc, a nastąpiło to 1 marca 1966. W wyniku utraty kontaktu z sondą dwa tygodnie wcześniej, nie odebrano z niego żadnych danych.
Opis misji.
Start Wenery 3 nastąpił 16 listopada 1965 o 04:19 GMT z kosmodromu Bajkonur rakietą Mołnia 8K78M. Po osiągnięciu okołoziemskiej orbity parkingowej ostatni człon rakiety – Tyazheliy Sputnik (numer COSPAR 1965-092B) skierował ją w stronę Wenus. Zadaniem sondy było lądowanie na powierzchni Wenus, w związku z czym była wyposażona w oddzielny zespół lądowania, zbudowany w postaci kuli o średnicy 900 mm. Człon orbitalny zawierał silnik służący do korekty orbity, aparaturę radiową, panele z bateriami słonecznymi, szukacze Słońca, Ziemi i gwiazdy Canopus, aparaturę do pomiarów w przestrzeni kosmicznej oraz układy kierujące działaniem poszczególnych zespołów.
Lądownik zawierał system łączności, instrumenty naukowe, źródło energii oraz medal z godłem ZSRR. Pokryty był specjalną substancją zabezpieczającą przed działaniem ciepła. Lądownik był również wyposażony w układ spadochronowy do realizacji łagodnego lądowania.
Zespół lądowania to pierwszy próbnik wysłany z Ziemi, który wtargnął w atmosferę Wenus (1 marca 1966 roku). Podczas zbliżania się sondy do planety, wskutek utraty łączności w dniu 16 lutego 1966 roku, nie uzyskano żadnych danych pomiarowych dotyczących samej planety i jej atmosfery. Przeprowadzone później dochodzenie wykazało, że przyczyną awarii było przegrzanie się wewnętrznych komponentów oraz paneli słonecznych.
Instrumenty.
Sonda należała do typu 3MV-3 i została zbudowana przez biuro konstrukcyjne OKB-1.

</doc>
<doc id="650150" url="https://pl.wikipedia.org/wiki?curid=650150" title="Czworogratka dwupasek">
Czworogratka dwupasek

Czworogratka dwupasek, czworogratka sadówka ("Amphigerontia bifasciata") – gatunek owada z rzędu psotników i rodziny psotnikowatych.
Taksonomia.
Gatunek ten opisał jako pierwszy Pierre André Latreille w 1799 roku pod nazwą "Psocus bifasciatus". W 1880 roku Hermann Julius Kolbe wyznaczył go gatunkiem typowym nowego rodzaju "Amphigerontia". Jeszcze do lat 40. XX wieku gatunek ten często mylony był w literaturze z czworogratką nadrzewkiem ("Amphigerontia contaminata").
Morfologia.
Owad ten osiąga od 4,5 do 4,8 mm długości przedniego skrzydła. Podstawowa barwa ciała może być od jasnoszarej po czarnobrunatną. Brunatne, lekko u wierzchołków rozjaśnione czułki u samca osiągają niemal długość przedniego skrzydła, zaś u samicy są nieco krótsze. Oczy złożone mają barwę czarną. Tułów jest od spodu ciemniejszy niż z wierzchu i jasno obwiedziony. Tergity tułowia są matowe. U obu płci przednie skrzydła są przezroczyste z nielicznymi plamkami i przepaskami oraz zgrubiałymi pterostygmami. Barwa odwłoka ma żółtawy odcień, a plamki na nim nie formują pierścieni. Genitalia samca cechują się symetrycznym hypandrium podzielonym u wierzchołka na trzy płaty, z których środkowy jest zaostrzony. Paramery są wąskie, wydłużone, rozszerzone u szczytu, nieprzyrośnięte do prącia. Samica ma T-kształtny znak na płytce sugenitalnej i dwupłatowe walwy zewnętrzne.
Ekologia i występowanie.
Biotopem tego owada są lasy, sady, ogrody, parki oraz inne zadrzewienia i zarośla. Żeruje na porostach i grzybach strzępkowych. Bytuje głównie na konarach i gałęziach drzew i krzewów iglastych i liściastych, w tym brzóz, buków, cisów, dębów, jarzębów, kolcolistów, leszczyn, modrzewi, sosen, wierzb i wiśni ptasiej, żarnowców. Znajdywany był także na trawach z rodzaju piaskownica. W zależności od warunków klimatycznych aktywność tego gatunku zaczyna się w maju, czerwcu lub lipcu, a kończy w październiku lub listopadzie.
Gatunek współcześnie holarktyczny. W Palearktyce znany jest z Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Finlandii, Estonii, Łotwy, Polski, Czech, Słowacji, Węgier, Rumunii, Chorwacji, Serbii, Ukrainy, Rosji i Mongolii. Z Nearktyki podawany jest z Kanady i Stanów Zjednoczonych. W Polsce należy do gatunków pospolitych i licznych.

</doc>
<doc id="650152" url="https://pl.wikipedia.org/wiki?curid=650152" title="Francois-Rene de Chateaubriand">
Francois-Rene de Chateaubriand



</doc>
<doc id="650153" url="https://pl.wikipedia.org/wiki?curid=650153" title="Francois Rene de Chateaubriand">
Francois Rene de Chateaubriand



</doc>
<doc id="650156" url="https://pl.wikipedia.org/wiki?curid=650156" title="Harry Powlett (książę Cleveland)">
Harry Powlett (książę Cleveland)

Harry George Powlett (ur. 19 kwietnia 1803, zm. 21 sierpnia 1891 w Cleveland House w Londynie) – brytyjski arystokrata
Życiorys.
Najmłodszy syn Williama Vane’a, 1. księcia Cleveland i lady Catherine Margaret Powlett, córki 6. księcia Bolton. Ochrzczony pod imieniem Harry’ego George’a Vane’a, zmienił nazwisko 18 listopada 1864 r.
Ukończył Oriel College w Oxfordzie z tytułem Bakałarza Sztuk Pięknych. Karierę polityczną zaczął w dyplomacji, jako attaché ambasady w Paryżu w 1829 r. i sekretarz poselstwa w Sztokholmie w latach 1839-1841. W tym samym roku został wybrany do Izby Gmin z ramienia wigów z okręgu South Durham (jego kadencja skończyła się w 1859 r., przez następne 5 lat był deputowanym z okręgu Hastings). Po śmierci swojego brata, Williama, odziedziczył tytuł księcia Cleveland, zmienił nazwisko na Powlett i zasiadł w Izbie Lordów.
Reprezentował liberalny i reformatorski nurt w partii wigów. Podczas kryzysu rządowego w 1866 r., który doprowadził do upadku rządu lorda Russella zgłosił projekt kompromisu rządu z konserwatywnym i antyreformatorskim skrzydłem wigów. Projekt ten nie doczekał się realizacji.
10 kwietnia 1865 r. został kawalerem Orderu Podwiązki. W 1876 i 1882 r. uzyskał tytuły Doktora Prawa Cywilnego uniwersytetów z Oxfordu i Durham.
2 sierpnia 1854 r. w Chevening w hrabstwie Kent, poślubił lady Catherine Lucy Wilhelminę Stanhope (1 czerwca 1819 – 18 maja 1901), wdowę po lordzie Dalmeny (miała z nim syna Archibalda, późniejszego premiera Wielkiej Brytanii), córkę Philipa Stanhope'a, 4. hrabiego Stanhope i Harriett Bouverie, córki Bartholemewa Bouverie. Małżeństwo to nie doczekało się potomstwa.
Lady St. Helier zapisała o Clevelandzie, że "był niezwykłym okazem angielskiego arystokraty (...). Kiedy wieczorem zakładał wstęgę Orderu Podwiązki i stawał przed lustrem, ze swoją wysoką i prostą sylwetką, przenikliwymi oczami i śnieżnobiałymi włosami, był niezmiennie zadziwiającą osobistością".
Cleveland zmarł w wieku 88. lat. Pozostawił po sobie majątek oceniany na 1 440 889 funtów. Wraz z jego śmiercią wygasły tytuły księcia Cleveland, markiza Cleveland i hrabiego Darlington. Tytuł barona Barnard przypadł bocznej linii rodziny Vane’ów.

</doc>
<doc id="650169" url="https://pl.wikipedia.org/wiki?curid=650169" title="Psocus longicornis">
Psocus longicornis



</doc>
<doc id="650171" url="https://pl.wikipedia.org/wiki?curid=650171" title="Harry Powlett">
Harry Powlett



</doc>
<doc id="650172" url="https://pl.wikipedia.org/wiki?curid=650172" title="Korpiklaani">
Korpiklaani

Korpiklaani – fiński zespół grający folk metal założony w 2003 roku w Lahti.
Historia.
Geneza zespołu.
Fundamentem zespołu Korpiklaani jest poprzedni projekt Jonne Järvelä (Shaman), który to postanowił nieco zmienić sposób swojej twórczej ekspresji. Jonne zrezygnował ze śpiewania w języku Sámi. Odszedł też od impulsywnego folk metalu.
Jonne pragnął stworzyć coś bardziej zainspirowanego tradycyjną fińską muzyką folkową, nie rezygnując także z mocniejszych metalowych uderzeń. Pomogli mu w tym grający na skrzypcach Jaakko Lemmetty, basista Arto Tissari, grający na bębnach Matson, gitarzysta Toni Honkanen oraz perkusista Ali Määttä. Nazwa zespołu w języku fińskim oznacza leśny klan.
Działalność studyjna.
Ich pierwszy album "Spirit of the Forest", wydany w 2003 roku, to entuzjastycznie przyjęta mieszanka metalu, folku i fińskiej "humppy" – porywającej do tańca skocznej melodii.
Przy nagrywaniu kolejnej płyty do zespołu dołączył drugi gitarzysta – Cane i akordeonista Juho.
Już po nagraniu "Voice of Wilderness" z zespołu z powodu służby wojskowej odszedł Arto Tissari, zastąpiony później przez Jarkko Aaltonena. W podobnym czasie Korpiklaani z powodów osobistych opuścili również Ali Määttä i Toni "Honka" Honkanen.
13 marca 2013 na oficjalnej stronie zespołu pojawiła się informacja, że akordeonista Juho Kauppinen opuszcza zespół. W swoim oświadczeniu napisał, że trasa koncertowa i występy przed publicznością nie są tym, czego pragnie od życia. Napisał też, że chciałby się skupić na grze na innych instrumentach, głównie na gitarze. Na trasie koncertowej promującej album "Manala" zastąpił go nowy akordeonista – Sami Perttula.
Korpiklaani tworzy muzykę kładącą szczególny nacisk na klimat, przez fuzję folkowo-metalowego brzmienia ozdobionego nutką szamańsko-pogańskiej tajemnicy.
Album "Manala" został wydany 3 sierpnia 2012 roku. Album został wydany w wersji fińskiej, jak i angielskiej.
W maju 2015 roku ukazał się album studyjny "Noita".
We wrześniu 2018 roku pojawił się album "Kulkija", w głównej mierze jest on oparty na fińskim folku.

</doc>
<doc id="650175" url="https://pl.wikipedia.org/wiki?curid=650175" title="Uniwersytet w Aalborgu">
Uniwersytet w Aalborgu

Uniwersytet w Aalborgu ("Aalborg Universitet"; "AAU") – uniwersytet w duńskim mieście Aalborg.
Uniwersytet otworzony został w 1974 roku, początkowo pod nazwą "Aalborg Universitetscenter" ("AUC"). W momencie powstania był piątą uczelnią wyższą w Danii. Od 1995, po połączeniu z Politechniką z Esbjerg, uczelnia posiada swój oddział w Esbjerg ("Aalborg Universitet Esbjerg"). W 2005 uniwersytet otworzył również oddział w Kopenhadze.
W roku 2012 uczelnia miała łącznie 18 597 studentów.

</doc>
<doc id="650178" url="https://pl.wikipedia.org/wiki?curid=650178" title="Harmodios">
Harmodios



</doc>
<doc id="650180" url="https://pl.wikipedia.org/wiki?curid=650180" title="Good Buddies">
Good Buddies

Good Buddies – album nagrany przez amerykańskiego gitarzystę jazzowego Billa Frisella, instrumentalistę klawiszowca Michela Herra, basistę Kermita Driscolla oraz perkusistę Vintona Johnsona. Nagrania zrealizował Jack Mauer jesienią 1978 roku w Studio Shiva w Brukseli, mastering natomiast wykonywał P.Cogneaux.
Lista utworów.
Źródło.

</doc>
<doc id="650181" url="https://pl.wikipedia.org/wiki?curid=650181" title="Aristogejton">
Aristogejton



</doc>
<doc id="650182" url="https://pl.wikipedia.org/wiki?curid=650182" title="Psococerastis gibbosa">
Psococerastis gibbosa

Psococerastis gibbosa – gatunek owada z rzędu psotników i rodziny psotnikowatych.
Taksonomia.
Gatunek ten został po raz pierwszy opisany w 1746 roku przez Karola Linneusza jako "Phryganea saltatrix", jednak nazwę tę uznano za "nomen oblitum". Pod uznawanym obecnie epitetem gatunkowym opisał go w 1776 roku Johann Heinrich Sulzer w kombinacji "Phryganea gibbosa". Nazwa ta stanowi "nomen protectum". W 1932 roku John Victor Pearman ustanowił go gatunkiem typowym nowego rodzaju "Psococerastis".
Morfologia.
Gryzek o bardzo dużych rozmiarach ciała. Samice osiągają około 5, a samce około 7 mm długości ciała. Ubarwienie ciała ma jasnożółte w brunatne do czarnych plamy. Na nadustku widnieją brunatne linie. Czułki mają nasadę żółtą z brunatnym marmurkowaniem, trzeci człon brunatny z czarnym szczytem, a pozostałe człony czarne. Oczy złożone mają czarne omatidia oddzielone jasnymi obwódkami. Ciemię u samicy ma ciemną plamę w kształcie litery Π. Głaszczki szczękowe mają krótki i zgrubiały człon ostatni. Tergity tułowia są brunatne, odgraniczone żółtymi przepaskami, zaś tergity odwłoka żółtawe i odgraniczone przepaskami brunatnymi. Samce mają skrzydła przezroczyste, samice z plamami i poprzeczną przepaską. Przednie skrzydło osiąga około 5,5 mm długości u samca i około 6,5 mm u samicy. Użyłkowanie cechuje się wierzchołkiem areoli postiki krótszym od pierwszego segmentu żyłki kubitalnej. Wierzchołek odwłoka jest brunatny z żółtym polem zmysłowym. Genitalia samca charakteryzują się zrośniętym z paramerami prąciem oraz asymetrycznym hypandrium z półkoliście zwieńczonymi wyrostkami. Samica ma T-kształtny znak i skróconą łopatkę środkową na płytce sugenitalnej oraz wydłużone i u szczytu zaostrzone walwy grzbietowe. 
Ekologia i występowanie.
Imagines tego owada można obserwować od czerwca do września w lasach. W Europie Środkowej owad ten daje jedno pokolenie rocznie. Jaja składane są w dużych grupach, jedno przy drugim.
Gatunek palearktyczny. Znany jest z Wysp Kanaryjskich, Hiszpanii, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Finlandii, Estonii, Łotwy, Polski, Czech, Słowacji, Węgier, Chorwacji, Rumunii, Bułgarii, Serbii, Ukrainy, Rosji, Mongolii, Chin i północnych Indii. W Polsce jest gatunkiem pospolitym.

</doc>
<doc id="650183" url="https://pl.wikipedia.org/wiki?curid=650183" title="William Vane">
William Vane



</doc>
<doc id="650186" url="https://pl.wikipedia.org/wiki?curid=650186" title="Harry George Powlett, 4. książę Cleveland">
Harry George Powlett, 4. książę Cleveland



</doc>
<doc id="650187" url="https://pl.wikipedia.org/wiki?curid=650187" title="České aerolinie">
České aerolinie

České aerolinie a.s. (ČSA) (, IATA: OK, ICAO: CSA) – czeskie narodowe linie lotnicze z bazą na praskim lotnisku Ruzyně.
České aerolinie zostały założone 6 października 1923 przez rząd Czechosłowacji jako "Československé státní aerolinie". Dwadzieścia trzy dni później samolot tych linii odbył pierwszy lot na trasie z Pragi do Bratysławy. W 1930 odbył się pierwszy lot międzynarodowy z Pragi do Zagrzebia.
W 1938 roku linie zawiesiły działalność na okres trwania okupacji kraju przez Niemcy, a działalność wznowiły w roku 1945 w oparciu o radzieckie samoloty.
Po przejęciu władzy w Czechosłowacji przez komunistów większość połączeń z Europą Zachodnią i Bliskim Wschodem została zlikwidowana. Flota została uzupełniona o sowieckie maszyny, w 1957 roku České aerolinie otrzymały pierwsze tupolewy Tu-104 z silnikiem turboodrzutowym. 3 lutego 1962 ruszył pierwszy lot transatlantycki do Hawany. Po rozpadzie Czechosłowacji, w 1995 roku, linie lotnicze przyjęły swoją obecną nazwę. W roku 2007 linia powołała taniego przewoźnika pod nazwą click4sky. 5 grudnia 2012 roku linia ogłosiła uruchomienie lotów z Pragi do Seulu, które wystartowały w 2013 roku i obsługiwane są samolotem Airbus A330-300.
Problemy finansowe i prywatyzacja.
W 2005 roku sytuacja finansowa Czech Airlines gwałtownie się pogorszyła. Linia lotnicza wygenerowała dalsze straty operacyjne pomimo dochodu w wysokości 2,1 mld CZK ze sprzedaży prawie wszystkich nieruchomości i 1,2 mld CZK ze sprzedaży samolotów. W latach 2005–2010 spółka Czech Airlines wygenerowała stratę operacyjną w wysokości 3,4 mld CZK; bez długoterminowych przychodów ze sprzedaży aktywów strata operacyjna byłaby dwukrotnie większa. Marża brutto nie pokryła nawet kosztów osobowych.
W 2013 roku linie częściowo sprywatyzowano sprzedając Korean Air 44 proc. udziałów w nich, a w 2015 roku Travel Service zakupił 34 proc. udziałów.
W 2016 roku linia lotnicza wróciła do zysków po wielu latach.
W 2017 roku Korean Air ogłosił sprzedaż swoich 44 proc. udziałów w spółce które kupiła czeska spółka Travel Service. Następnie Travel Service wykupił pakiet udziałów czeskiej spółki państwowej Prisko stając się właścicielem 97,74 proc. udziałów w Czech Airlines.
Flota.
Stan floty ČSA na dzień 3 lutego 2022:

</doc>
<doc id="650190" url="https://pl.wikipedia.org/wiki?curid=650190" title="USS Active">
USS Active

Okręty US Navy o nazwie USS "Active":

</doc>
<doc id="650192" url="https://pl.wikipedia.org/wiki?curid=650192" title="Baron Alvanley">
Baron Alvanley

Baronowie Alvanley 1. kreacji (parostwo Zjednoczonego Królestwa)

</doc>
<doc id="650193" url="https://pl.wikipedia.org/wiki?curid=650193" title="Tektura">
Tektura

Tektura – sztywny, stosunkowo gruby wytwór papierniczy stosowany głównie jako materiał opakowaniowy i introligatorski. 
Według ogólnego podziału wyrobów papierniczych zawartego w normie PN-P-50007:1987 tektura to "sztywny wyrób papierniczy o gramaturze powyżej 315 g/m2" a wyroby o gramaturach między 160 i 315 g/m2 klasyfikowano jako kartony. Norma z 1992 r (PN-P-50000:1992) obniżyła definicyjną granicę gramatury tektury do 225 g/m2. Norma ta jednak została wycofana w 2012 i od tej pory nie ma normatywnej definicji tego pojęcia, prawdopodobnie dlatego, że przemysł papierniczy wprowadza na rynek wyroby o cechach użytkowych tektury o coraz mniejszych gramaturach i grubościach.
Podział i struktura.
Wg wycofanej normy z 1992 tektury ze względów strukturalnych dzielono na:
a ze względu na zastosowanie na:
Oprócz tego na rynku dostępna jest także tektura komórkowa, w której zamiast fali występuje poprzeczna warstwa flutingu ukształtowanego w formę sześciokątnych lub rombowych celek. Jej produkcja jest bardziej czasochłonna od tektury falistej, ale znajduje ona zastosowania jako lekki materiał konstrukcyjny zastępujący tworzywa sztuczne i sklejkę w przemyśle meblarskim, lotniczym i innych.
Tektura falista.
Współcześnie olbrzymia większość wyrobów papierniczych, które producenci nazywają tekturą to tektura falista. Jej cechą definicyjną jest aby co najmniej jedna warstwa była przed sklejeniem z pozostałymi pofalowana w kierunku poprzecznym do kierunku produkcji i połączona z warstwami płaskimi tylko szczytami fal. Warstwa pofalowana w takiej strukturze rozkłada siły rozciągające i zgniatające na większą powierzchnię, dzięki czemu tektury faliste cechuje wielokrotnie większa wytrzymałość mechaniczna niżby to wynikało z sumy parametrów wytrzymałościowych zastosowanych warstw. 
Na rynku są współcześnie dostępne tektury sklejane z od 2 do 7 warstw. Aby uzyskać najlepszy stosunek właściwości mechanicznych do masy zazwyczaj na warstwy płaskie stosuje się papiery o większej gramaturze, sztywności i odporności na przebicie i przepuklenie zwane linerami, a na warstwy falowane, zwane flutingami papiery o mniejszej gramaturze, mniejszej sztywności oraz możliwie jak najlepszym stosunku odporności na zrywanie do masy. Linery zewnętrzne cechuje bardziej chłonna powierzchnia dolna, potrzebna do sklejania ich z falą i mniej chłonna, często powlekana warstwa zewnętrzna. Flutingi muszą posiadać zbliżoną zdolność wchłaniania kleju z obu stron. 
Na właściwości mechaniczne tektur falistych, oprócz użytych materiałów kluczowe znaczenie ma liczba warstw pofalowanych oraz struktura i wzajemne zależności układów samych fal. Stosowane są fale o kształcie litery V, sinusoidalne oraz spłaszczone sinusoidalne. Oprócz samego kształtu fale cechuje podziałka (przeciętna liczba fal na długości 1 m tektury), wysokość fali, oraz współczynnik pofalowania będący stosunkiem długości pierwotnej flutingu do finalnej długości tektury. W przemyśle stosuje się powszechnie literowe symbole fal odpowiadające następującym ich parametrom:
Fale A,B,C są najczęściej spotykane w tekturach na duże pudła masowego zastosowania, fale E,F i G nazywane są minifalami i spotyka się je w cienkich tekturach na opakowania o mniejszych gabarytach lub jako ostatnią falę od strony zewnętrznej w 5- i 7-warstwowych tektura o podwyższonej wytrzymałości, fala N (zwana mikrofalą) jest najczęściej spotykana w tekturach introligatorskich, natomiast fale D i K, zwane wysokimi stosowane są w tekturach 5 i 7 warstwowych celem zmniejszenia ich masy. Oprócz tego na rynku dostępne są tektury faliste o specjalnych kształtach fal.
Rynek tektury.
Wyroby tekturowe współcześnie stanowią ponad 70% rynku wszystkich wyrobów papierniczych i wykazują największy wzrost spośród wszystkich sektorów tego przemysłu. Wartość sprzedaży tego segmentu rynku szacowana jest na od 134,7 do 176,1 miliarda USD (lata 2021-2022) rocznie i wzrost do 2030 w tempie od 3,1 do 7% rocznie. Głównymi siłami napędowymi rynku jest globalny rozwój sprzedaży detalicznej E-commerce, gotowej żywności na wynos oraz tendencji do zastępowania tworzyw sztucznych materiałami biodegradowalnymi

</doc>
<doc id="650197" url="https://pl.wikipedia.org/wiki?curid=650197" title="Eupen i Malmedy">
Eupen i Malmedy

Eupen i Malmedy – niemieckojęzyczne terytorium we wschodniej Belgii, w prowincji Liège, na pograniczu z Niemcami. Region ten zamieszkany jest głównie przez ludność niemieckojęzyczną. Stolicą Eupen i Malmedy jest Eupen; inne ważniejsze miasto to Malmedy.
Historia.
W VII w. w Malmedy znajdowało się opactwo benedyktynów. Większa część późniejszego Malmedy do 1801 należała do księstwa Luksemburg, a okręg Eupen do księstwa Limburgii. Od 1801 do 1814 Eupen i Malmedy należały do Francji, a od 1815 do Prus. W 1920 włączone do Belgii.

</doc>
<doc id="650199" url="https://pl.wikipedia.org/wiki?curid=650199" title="Włodzimierz Stefański">
Włodzimierz Stefański

Włodzimierz Andrzej Stefański (ur. 20 listopada 1949 we Wrocławiu) – polski siatkarz Gwardii Wrocław, Skry, AZS Warszawa, Legii i Resovii. Mistrz świata (1974) i mistrz olimpijski (1976). 267-krotny reprezentant Polski (1969–1980).
Życiorys.
Absolwent warszawskiej AWF (1979), gdzie otrzymał tytuł magistra sportu. Siatkarz (192 cm, 90 kg) Gwardii Wrocław (od 1965), warszawskich drużyn Skry, AZS i Legii, rzeszowskiej Resovii, stołecznej i fińskich klubów: KIMMO Lahti i Mikheli Vauhti. Z Resovią zdobył 3 m. w finałach PEZP (1973/74), 2 tytuły mistrza Polski (1974, 1975) oraz 3-krotnie brązowy medal MP 1977, 1978, 1980 (Legia Warszawa).
2-krotny olimpijczyk: członek złotej drużyny z Igrzysk Olimpijskich 1976 w Montrealu, oraz drużyny na Igrzyska Olimpijskie 1972 w Monachium (9 m.).
Mistrz świata z Meksyku (1974), finalista mistrzostw świata 1978 z Rzymu (8 m.) i 2-krotny uczestnik Pucharu Świata 1973 Praga (2 m.) i 1977 Tokio (4 m.).
2-krotny srebrny medalista ME z Belgradu (1975) i Helsinek (1977) oraz finalista ME 1971 z Mediolanu (6 m.).
W trakcie kariery prześladowały go kontuzje, m.in. z powodu kontuzji nie dostał się do reprezentacji Polski na
Igrzyska Olimpijskie 1980 w Moskwie.
Odznaczony m.in. dwukrotnie złotym i raz srebrnym Medalem za Wybitne Osiągnięcia Sportowe i Złotym Krzyżem Zasługi.
Mieszka w Finlandii.

</doc>
<doc id="650200" url="https://pl.wikipedia.org/wiki?curid=650200" title="Sphoeroides">
Sphoeroides

Sphoeroides – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="650201" url="https://pl.wikipedia.org/wiki?curid=650201" title="Tetractenos">
Tetractenos

Tetractenos – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="650204" url="https://pl.wikipedia.org/wiki?curid=650204" title="Ecce Cor Meum">
Ecce Cor Meum

Ecce Cor Meum () – czwarty album Paula McCartneya z muzyką poważną (od Liverpool Oratorio z 1991 roku).
Okoliczności powstania i charakterystyka albumu.
Zlecenie napisania muzyki i produkcję krążka otrzymał od Magdalen College z Oksfordu, a dokładnie od Anthony’ego Smitha (rektor Magdalen College w latach 1998–2005), który poprosił go osobiście, by skomponował utwór upamiętniający otwarcie nowej sali koncertowej akademii.
Pierwotnie było to oratorium (w 4 częściach), które napisał podczas choroby żony (Linda McCartney zmarła na raka). Ostatecznie na album trafią chorały i kompozycje orkiestrowe. Libretto zostało napisane w języku angielskim, a częściowo także po łacinie. Warto dodać, że Paul zawdzięcza swoją znajomość łaciny klasycznemu wykształceniu, które odebrał w Liverpool Institute High School for Boys. Krążek jest hołdem złożonym ku pamięci nieżyjącej małżonce. Muzyk pracował nad swoim dziełem przez 8 lat.
W listopadzie 2001 roku Ecce Cor Meum została przedpremierowo wykonana w oksfordzkim Sheldonian Theatre przez chór akademicki Magdalen College pod dyrekcją Billa Ivesa. Paul wyciągnął wnioski z tego wydarzenia, a samo wydanie przedpremierowe trafiło na bootlegi.
Album nagrano w dniach od 13 do 17 marca 2006 roku w Abbey Road Studios. Paul najpierw skomponował muzykę, a dopiero później zaczął szukać słów, które mogłyby do niej pasować. W związku z tym muzyka nie miała nawet tytułu. Tytuł zaczerpnął ze znajdującego się pod rzeźbą w nowojorskim kościele św. Ignacego Loyoli napisu głoszącego Ecce Cor Meum.
14 listopada Ecce Cor Meum miało swoją amerykańską premierę. Koncert odbył się w Carnegie Hall w Nowym Jorku – w jednej z najbardziej prestiżowych sal koncertowych świata.
Artysta w oświadczeniu prasowym poinformował, że album Ecce Coe Meum uważa za najpełniejsze spośród wszystkich swoich dokonań na polu muzyki poważnej.
Lista utworów.
Wszystkie utwory skomponowane przez McCartneya:
Wideografia.
Film:
Nagrody oraz pozycja na listach przebojów.
Album

</doc>
<doc id="650207" url="https://pl.wikipedia.org/wiki?curid=650207" title="In Line">
In Line

In Line – debiutancki album amerykańskiego gitarzysty jazzowego Billa Frisella. Wydawnictwo ukazało się 1983 roku nakładem ECM Records. Nagrania natomiast zarejestrowano w sierpniu 1982 roku z udziałem basisty Arilda Andersona.
Lista utworów.
Źródło:

</doc>
<doc id="650208" url="https://pl.wikipedia.org/wiki?curid=650208" title="Tetraodon">
Tetraodon

Tetraodon – rodzaj ryb rozdymkokształtnych z rodziny rozdymkowatych (Tetraodontidae), dla której jest typem nomenklatorycznym.
Klasyfikacja.
Gatunki zaliczane do tego rodzaju:

</doc>
<doc id="650210" url="https://pl.wikipedia.org/wiki?curid=650210" title="Okienko pocztowe">
Okienko pocztowe

Okienko pocztowe – wydzielona część urzędu pocztowego, przez którą dokonywana jest obsługa klientów. 
Okienko pocztowe to lada, najczęściej zabezpieczona wytrzymałym szkłem, będąca osobnym stanowiskiem obsługi klienta. Przy stanowisku znajdują się urządzenia, wykorzystywane do przyjmowania i wydawania przesyłek pocztowych, tj. waga listowa, komputer z oprogramowaniem rejestru transakcji oraz czytniki kodów kreskowych do obsługi np. listów poleconych czy paczek pocztowych.
Większość okienek oferuje wszystkie usługi Poczty Polskiej. Jednak wśród okienek wyróżnić należy specjalne okienka do przyjmowania paczek, które mają obniżoną ladę i wyposażone są w wagę paczkową. Innym specjalnym rodzajem okienek są okienka informacyjne, w których nie można zakupić usług, ale otrzymać informację na ich temat, złożyć skargę itp. W większych urzędach pocztowych, posiadających np. dwie sale, może występować dodatkowy podział okienek – przykładowo w jednej sali okienka świadczą usługi pocztowe, w drugiej – finansowe.

</doc>
<doc id="650213" url="https://pl.wikipedia.org/wiki?curid=650213" title="Rambler (album)">
Rambler (album)

Rambler – drugi studyjny album amerykańskiego gitarzysty jazzowego Billa Frisella.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="650215" url="https://pl.wikipedia.org/wiki?curid=650215" title="USS Adams">
USS Adams

Okręty US Navy o nazwie USS "Adams" (imię pierwszych dwóch pochodzi od Johna Adamsa, trzeciego natomiast od Samuela Adamsa – bohatera bitwy pod Midway):
Imię "Adams" nosił również 200-tonowy bryg kupiony w 1812 przez generała Williama Hulla, zdobyty przez Brytyjczyków i przyjęty do służby jako USS "Detroit".

</doc>
<doc id="650216" url="https://pl.wikipedia.org/wiki?curid=650216" title="Torquigener">
Torquigener

Torquigener – rodzaj ryb rozdymkokształtnych z rodziny rozdymkowatych.
Klasyfikacja.
Gatunki zaliczane do tego rodzaju :

</doc>
<doc id="650220" url="https://pl.wikipedia.org/wiki?curid=650220" title="Killradio">
Killradio

Killradio – amerykański zespół punkrockowy założony w 2001 roku w Thousand Oaks w Kalifornii, zaliczany czasem do nurtu pop punku. W 2009 roku został rozwiązany.
Zespół stał się znany dzięki utworowi "Scavenger", który był użyty przez firmę EA Games przy tworzeniu gry "".

</doc>
<doc id="650221" url="https://pl.wikipedia.org/wiki?curid=650221" title="Discoverer 3">
Discoverer 3

Discoverer 3 – amerykański satelita technologiczny. Stanowił część tajnego programu CORONA. 
Przebieg misji.
Misja Discoverera 3 nie powiodła się z powodu za małego ciągu wytworzonego przez silniki rakiety nośnej Thor Agena A. Statek nie osiągnął orbity.

</doc>
<doc id="650224" url="https://pl.wikipedia.org/wiki?curid=650224" title="Jarosław Lipszyc">
Jarosław Lipszyc

Jarosław Lipszyc (ur. 1975) – polski poeta, były dziennikarz „Aktivista” i „Życia Warszawy” oraz działacz na rzecz wolnej kultury. Prezes Fundacji Nowoczesna Polska.
Literatura.
Twórca niewychodzącego już pisma literackiego „Meble”, związanego z nurtem neolingwistycznym, którego był jednym z głównych ideologów i przedstawicieli. Współautor Manifestu Neolingwistycznego.
Wydał trzy tomiki: "bólion w kostce" (Warszawa 1997, Lampa i Iskra Boża), "poczytalnia" (Warszawa 2000, Lampa i Iskra Boża) i "Mnemotechniki" (Warszawa 2008, Wydawnictwo Krytyki Politycznej). Ta ostatnia książka jest zbiorem literackich remiksów z artykułów Wikipedii, i udostępniona jest na licencji GFDL, także na Wikiźródłach. Poza tym publikował m.in. w pismach literackich „Lampa”, „Ha!art” oraz społeczno-politycznej „Krytyce Politycznej”.
Wykonywał swoje wiersze z towarzyszeniem specjalnie powołanego w tym celu zespołu Usta, który działał w latach 2002–2006.
Działalność społeczna.
Jarosław Lipszyc jest prezesem Fundacji Nowoczesna Polska, która prowadzi kilka projektów w ramach których tworzone są otwarte zasoby edukacyjne, dostępne na wolnych licencjach: "Wolne Lektury" (szkolna biblioteka internetowa), "Wolne podręczniki" oraz "Czytamy słuchając" (audiobooki z lekturami).
Był inicjatorem „Listu otwartego przeciw wprowadzeniu patentów na oprogramowanie” (2005) i „Listu otwartego przeciwko DRM” (2006) – cyfrowym systemom ograniczania dostępu do dóbr kultury. W latach 2006–2009 członek kolektywu Indeks 73.
W 2008 był inicjatorem i współorganizatorem Koalicji Otwartej Edukacji (KOED), zrzeszającej organizacje wspierające ideę rozwijania i wykorzystywania otwartych zasobów edukacyjnych. W latach 2008–2011 był przewodniczącym prezydium KOED, od 2012 jest członkiem tegoż prezydium.
Na przełomie stycznia i lutego 2012 włączył się aktywnie w protesty przeciw przyjęciu przez Polskę umowy ACTA. Jego wypowiedzi były cytowane m.in. w Gazecie Wyborczej i PAP, brał również udział w debacie telewizyjnej w programie „Tomasz Lis na żywo”. Był także współorganizatorem Improwizowanego Kongresu Wolnego Internetu.
Zdjęcie autorstwa Tomasza Tomaszewskiego przedstawiające Jarosława Lipszyca z dziewczyną znalazło się na okładce „New York Times Magazine” (nr z 3 sierpnia 1997), przy okazji artykułu poświęconego polskiej społeczności żydowskiej.
15 września 2014 został odznaczony Złotym Krzyżem Zasługi.

</doc>
<doc id="650225" url="https://pl.wikipedia.org/wiki?curid=650225" title="Auggen">
Auggen

Auggen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Müllheim-Badenweiler. Leży nad Renem, przy granicy z Francją.
Współpraca.
Miejscowości partnerskie:

</doc>
<doc id="650227" url="https://pl.wikipedia.org/wiki?curid=650227" title="Płukanie oskrzelowo-płucne">
Płukanie oskrzelowo-płucne

Płukanie oskrzelowo-płucne (ang. bronchoalveolar lavage, BAL) – procedura diagnostyczna, wykonywana w trakcie bronchofiberoskopii. Polega na podaniu dooskrzelowym, po zaklinowaniu bronchofiberoskopu w świetle oskrzela płata środkowego, podgrzanego do temperatury ciała roztworu soli fizjologicznej. Zwykle podaje się go w porcjach – podaje się około 50 ml roztworu, po czym się go odsysa. Procedurę powtarza się kilkakrotnie i uzyskany materiał, popłuczyny oskrzelowo-pęcherzykowe, poddaje się dalszym badaniom.
Płukanie oskrzelowo-pęcherzykowe pozwala rozpoznać następujące choroby:

</doc>
<doc id="650228" url="https://pl.wikipedia.org/wiki?curid=650228" title="Discoverer 4">
Discoverer 4

Discoverer 4 (również: CORONA 9001) – amerykański satelita technologiczny. Stanowił część tajnego programu CORONA. 
Przebieg misji.
Misja Discoverera 4 nie powiodła się z powodu za małego ciągu wytworzonego przez silniki rakiety nośnej Thor Agena A. Statek nie osiągnął orbity.

</doc>
<doc id="650229" url="https://pl.wikipedia.org/wiki?curid=650229" title="Miara σ-skończona">
Miara σ-skończona

Miara skończona – miara przypisująca skończoną wartość przestrzeni mierzalnej, na której jest określona.
Miara σ-skończona (półskończona) – miara, dla której przestrzeń może być przedstawiona w postaci sumy przeliczalnie wielu zbiorów miary skończonej. Każda miara skończona jest σ-skończona. Pojęcie σ-skończoności uogólnia się "mutatis mutandis" na dowolne funkcje zbiorów.
Miary, które nie są σ-skończone uznawane są w praktyce matematycznej za miary w pewnym sensie "patologiczne". Większość zasadniczych twierdzeń teorii miary (przykładowo twierdzenie Fubiniego czy twierdzenie Radona-Nikodyma) wymaga założenia σ-skończoności miary.

</doc>
<doc id="650230" url="https://pl.wikipedia.org/wiki?curid=650230" title="Popłuczyny oskrzelowo-pęcherzykowe">
Popłuczyny oskrzelowo-pęcherzykowe



</doc>
<doc id="650234" url="https://pl.wikipedia.org/wiki?curid=650234" title="Hrabia Plymouth">
Hrabia Plymouth

Lista hrabiów Plymouth.
Hrabiowie Plymouth 1. kreacji (parostwo Anglii)
Hrabiowie Plymouth 2. kreacji (parostwo Anglii)
Hrabiowie Plymouth 3. kreacji (parostwo Zjednoczonego Królestwa)
Następca 3. hrabiego Plymouth: Ivor Edward Other Windsor-Clive, wicehrabia Windsor
Następca wicehrabiego Windsor: Robert Other Ivor Windsor-Clive

</doc>
<doc id="650235" url="https://pl.wikipedia.org/wiki?curid=650235" title="Kazimierz Zipser">
Kazimierz Zipser

Kazimierz Zipser (ur. 2 stycznia 1875 w Zbarażu, zm. 8 czerwca 1961 we Wrocławiu) – polski inżynier kolejnictwa, rektor Politechniki Lwowskiej.
Życiorys.
Syn Juliusza. W 1892 ukończył IV C. K. Gimnazjum i Wyższą Szkołę Realną we Lwowie. Działał w tajnym ruchu niepodległościowym na obszarze Galicji. W latach 1892–1898 studiował w Wydziale Inżynierii Politechniki Lwowskiej. Przez szereg kolejnych lat pracował przy budowie linii kolejowych i w administracji kolei w Innsbrucku i Lwowie oraz w Stanisławowie. W 1921 mianowany profesorem zwyczajnym kolejnictwa na Politechnice Lwowskiej i kierownikiem Katedry Kolejnictwa. W 1925 był redaktorem „Czasopisma Technicznego”. Był dziekanem Wydziału Inżynieryjnego PLw w latach 1925/1926 i 1936/1937 oraz rektorem uczelni w latach 1928/1929 i 1932/1933. Był członkiem Polskiego Towarzystwa Politechnicznego we Lwowie.
Był działaczem Ligi Obrony Powietrznej i Przeciwgazowej, w 1931 został członkiem zarządu komitetu wojewódzkiego lwowskiego. 16 kwietnia 1936 został wybrany ponownie wiceprezesem zarządu Lwowskiego Okręgu Wojewódzkiego Ligi Obrony Powietrznej i Przeciwgazowej.
W czasie pierwszej okupacji sowieckiej Lwowa (1939–1941) pracował nadal na uczelni, w czasie okupacji hitlerowskiej był wykładowcą na Państwowych Technicznych Kursach Zawodowych (1942–1944), które okupanci utworzyli na terenie PLw jako substytut uczelni technicznej.
Zmuszony do wyjazdu ze Lwowa w 1945 wyjechał najpierw do Krakowa, gdzie był profesorem na AGH – w latach 1945–1947 jako dziekan Wydziału Inżynieryjnego, następnie od 1947 do Wrocławia, gdzie do 1958 był kierownikiem katedry budowy kolei na Politechnice Wrocławskiej, zaś w latach 1947–1949 był prorektorem PWr.
Był żonaty z Heleną z domu Błońską (zm. w 1983 w wieku 87 lat). Ojciec architekta, prof. Tadeusza Zipsera.

</doc>
<doc id="650237" url="https://pl.wikipedia.org/wiki?curid=650237" title="Kermit Driscoll">
Kermit Driscoll

Kermit Driscoll (ur. 4 marca 1956 w Kearney) – amerykański muzyk jazzowy i basista. Znany z długoletniej współpracy z amerykańskim gitarzystą Billem Frisellem.
Driscoll na gitarze basowej gra od 13 roku życia, wcześniej pobierał lekcje gry na pianinie. W 1974 podjął naukę na University of Miami, gdzie poznał Jaco Pastoriusa. W 1975 rozpoczął edukację w Berklee College of Music, który ukończył w 1978. W 1980 przeprowadził się do Nowego Jorku, gdzie dołączył do Buddy Rich's band. Współpracował również z trębaczem Dave'em Douglasem.

</doc>
<doc id="650239" url="https://pl.wikipedia.org/wiki?curid=650239" title="Ulica Mikołaja Reja">
Ulica Mikołaja Reja



</doc>
<doc id="650242" url="https://pl.wikipedia.org/wiki?curid=650242" title="Ulica Mikołaja Reja w Radomiu">
Ulica Mikołaja Reja w Radomiu

Ulica Mikołaja Reja w Radomiu (dawniej Spacerowa) – ulica w Radomiu wyznaczająca granicę między dzielnicami Miasto Kazimierzowskie i Śródmieście
Ulica Reja biegnie od ronda ks. Romana Kotlarza do placu Kazimierza Wielkiego. Znajduje się w ciągu drogi powiatowej nr 5347W. Ulica Reja łączy się z ulicami: Wolność i Aleksandra Tybla. Długość ulicy wynosi około 500 metrów.
Ulica, jako "Spacerowa", powstała w połowie XIX w. na północnym odcinku dawnej fosy okalającej mury miejskie. W domu pod numerem 4 mieszkał i tworzył Walery Przyborowski – pisarz, uczestnik powstania styczniowego, nauczyciel w Miejskiej Szkole Handlowej w Radom. Na ścianie budynku znajduje się tablica upamiętniająca pisarza. W czasie II wojny światowej ulica Reja stanowiła granicę getta radomskiego.
Zabytki.
W rejestrze zabytków Narodowego Instytutu Dziedzictwa znajdują się poniższe obiekty położone przy ulicy Reja:
Do Gminnej Ewidencji Zabytków Miasta Radomia, oprócz obiektów z rejestru zabytków, wpisane są też budynki:

</doc>
<doc id="650243" url="https://pl.wikipedia.org/wiki?curid=650243" title="Sponsalia de futuro">
Sponsalia de futuro

Sponsalia de futuro, sponsalia pro futuro (w przekładzie z łaciny: zaręczyny na przyszłość) – kanoniczna forma zaręczyn stosowana przez dynastie panujące w Europie w czasach średniowiecznych i nowożytnych. Pozwalała ona na uroczyste zaręczyny niepełnoletnich kandydatów, dzięki czemu możliwe było zawieranie przypieczętowanych małżeństwem sojuszy, bez względu na wiek potomków rodu.
Akt ten miał charakter ślubu – po osiągnięciu wieku dojrzałego przez zaręczonych nie ponawiano już właściwej ceremonii. Małżeństwo mogło być natomiast skonsumowane, dopiero gdy małżonkowie osiągnęli tak zwany wiek sprawny. Wtedy też zgodnie z prawem kanonicznym rozpoczynał się ich związek. Był tylko jeden warunek ważności "sponsalia de futuro": oboje zainteresowanych musiało wyrazić zgodę na fizyczną konsumpcję małżeństwa.
W historii Polski najszerzej znanym przypadkiem "sponsalia de futuro" był związek Jadwigi Andegaweńskiej z Wilhelmem Habsburgiem. Król Węgier i Polski Ludwik Andegaweński zaaranżował ich zaręczyny w 1378 roku, kiedy Jadwiga miała 4 lata, a Wilhelm 8. Związek ostatecznie nie doszedł do skutku, ponieważ Jadwiga została koronowana na króla Polski, a możni małopolscy planowali wprowadzenie na tron wielkiego księcia litewskiego Jagiełły. W tej sytuacji Wilhelm Habsburg przybył do Krakowa celem fizycznego dopełnienia małżeństwa, nie został jednak wpuszczony na Wawel; szybko też zmuszono go do opuszczenia miasta. Do konsumpcji małżeństwa zapewne nie doszło, jednak propaganda habsburska przedstawiała przeciwną opinię, oskarżając nawet Jadwigę o grzech bigamii. Zarzuty te opóźniły oficjalne uznanie małżeństwa Jadwigi z Jagiełłą przez papieża. Spór ostatecznie rozwiązano na mocy unii w Krewie: Jagiełło zobowiązał się do wypłacenia Wilhelmowi 200 000 florenów odszkodowania za zerwanie zaręczyn.
Formę "sponsalia de futuro" zastosowano także między Bolesławem Wstydliwym i królewną węgierską Kingą (Kunegundą) w 1239 roku. W tym przypadku małżeństwo doszło do skutku, nigdy jednak nie zostało skonsumowane.

</doc>
<doc id="650246" url="https://pl.wikipedia.org/wiki?curid=650246" title="P'n'P">
P'n'P



</doc>
<doc id="650247" url="https://pl.wikipedia.org/wiki?curid=650247" title="Explorer S-1">
Explorer S-1

Explorer S-1 – amerykański satelita, który miał być oznaczony jako Explorer 7, jednak jego start nie udał się. Rakieta i statek zostały zniszczone ze względów bezpieczeństwa po tym, jak 5,5 sekundy po starcie utracono nad rakietą kontrolę.

</doc>
<doc id="650248" url="https://pl.wikipedia.org/wiki?curid=650248" title="Arild Andersen">
Arild Andersen

Arild Andersen (ur. 27 października 1945) – norweski muzyk jazzowy, kompozytor i kontrabasista.
Działalność artystyczną rozpoczął od współpracy z Janem Garbarkiem, występując z nim w latach 1967-1973. Andersen współpracował ponadto z takimi muzykami jak: Karin Krog, Marilyn Mazur, Phil Woods, Dexter Gordon, Hampton Hawes, Johnny Griffin, Sonny Rollins, Chick Corea oraz Tomasz Stańko, Apostolis Anthimos, Janusz Skowron, Krzysztof Dziedzic i Tomasz Szukalski.

</doc>
<doc id="650249" url="https://pl.wikipedia.org/wiki?curid=650249" title="Tekle Gijorgis II">
Tekle Gijorgis II

Tekle Gijorgis II (gyyz: ተክለ ጊዮርጊስ, właśc. ዋግሹም ጎበዜ Uag szum Gobezje, zm. w 1873) – cesarz Etiopii w latach 1868 – 1871.
Dojście do władzy.
Przed koronacją był on dziedzicznym władcą prowincji Lasta. Po samobójstwie Teodora II, Anglicy przekazali mu twierdzę w Mekdeli, gdzie uwięzieni byli etiopscy książęta, którzy złożyli mu hołd. Podporządkowawszy sobie prowincje Godżam i Tigraj, przyjął namaszczenie na negusa. Koronacja dokonała się jednak pod nieobecność w kraju zwierzchnika Kościoła Etiopskiego ("abuna"), toteż niekiedy uważa się go za uzurpatora.
Panowanie.
Krótkie panowanie Tekle Gijorgisa II upłynęło wśród ciągłych walk wewnętrznych z władcami innych prowincji etiopskich, m.in. późniejszym cesarzem Menelikiem II. W 1871 władca prowincji Tigraj Bezbyz Kassa zbuntował się przeciw cesarzowi. W 1871 po bitwie pod Aduą wojska cesarskie zostały pokonane a sam cesarz wzięty do niewoli. Wkrótce potem Bezbyz Kassa koronował się na cesarza i przyjął imię Jana IV.

</doc>
<doc id="650251" url="https://pl.wikipedia.org/wiki?curid=650251" title="VHS">
VHS

VHS (ang. "Video Home System") – standard zapisu i odtwarzania kaset wideo przeznaczony dla rynku konsumenckiego.
Historia.
Przed VHS istniało parę systemów kaset wideo, przeznaczonych zarówno do zastosowań amatorskich, jak i profesjonalnych, między innymi U-matic mający oficjalną premierę w 1971 roku oraz VCR, wprowadzony w 1972 roku. System U-matic początkowo przeznaczony był do zastosowań amatorskich, jednakże wysoka cena produkcji ograniczała grono klientów do stacji telewizyjnych, przedsiębiorstw oraz placówek edukacyjnych.
System VHS został opracowany przez przedsiębiorstwo JVC w roku 1976. Pierwszym magnetowidem systemu produkowanym seryjnie był JVC HR-3300, zaprezentowany pod koniec 1976 roku. W latach osiemdziesiątych VHS wygrał walkę o prymat na rynku z konkurencyjnymi formatami Betamax (opracowanym przez Sony) oraz Video 2000 (Philips), które były bardziej zaawansowane technologicznie. O zwycięstwie formatu zadecydowała niska cena VHS oraz błędy w polityce przedsiębiorstwa Sony, które, kupując pod koniec lat 80. licencję na VHS, zaprzestało promocji Betamaxa oraz zakazało wydawania na swoim nośniku filmów pornograficznych, które na VHS były ogólnie dostępne.
W czasach popularności Amigi i VHS, system VHS stał się nie tylko nośnikiem filmów, ale też danych komputerowych. Podobnie jak LTO, pozwalał na wykonywanie kopii zapasowych dyskietek i dysku twardego.
Z dniem 28 października 2008 przedsiębiorstwo JVC zakończyło produkcję uprzednio nagranych nośników VHS dla dystrybutorów filmowych. Produkowało je jako ostatnie. Powodem zakończenia produkcji było wyparcie formatu VHS przez płyty DVD. Już w 2001 r. więcej filmów sprzedano na nowoczesnych nośnikach cyfrowych niż na kasetach VHS. Nadal istnieje ogromna kolekcja niewydanych na nośnikach cyfrowych programów telewizyjnych, a dostępnych na taśmach wideo.
Ostatnim podmiotem produkującym magnetowidy VHS był Funai Electric, który zakończył ich produkcję w 2016 roku.
Dane techniczne.
Rozdzielczość pozioma obrazu w formacie VHS wynosi około 240 linii (dla obrazu kolorowego) i wynika z ograniczonego pasma dla sygnału koloru. Pod koniec lat 80 wprowadzono „ulepszoną” wersję VHS HQ, przy czym poprawiono w tej wersji głównie odczyt poprzez wprowadzenie systemu redukcji zakłóceń związanych z błędami odczytu taśmy (ang. "dropout’s"). Pozostałe parametry obrazu pozostały bez zmian.
Wymiary standardowej kasety wynoszą 188 × 104 × 25 mm. Maksymalny czas zapisu wynosi 300 minut w standardach PAL i SECAM, oraz 240 minut w standardzie NTSC (w wersji Long Play długość zapisu się podwaja). Produkowano czyste (nienagrane) kasety o długości 30, 45, 60, 90, 120, 135, 180, 195, 240, 300 minut. Wersje kaset (tzw. duplikacyjne) mogły posiadać dowolną długość, zazwyczaj dostosowaną do długości materiału filmowego – były one przeznaczone jedynie dla wydawców.
Magnetowidy VHS posiadały również tryb Extended Play (EP), który pozwalał na potrojenie długości zapisu.
Prędkość przesuwu taśmy w trybie SP wynosi 2,239 cm/sek przy PAL i SECAM, oraz 3,335 cm/sek przy NTSC.
Ponieważ w związku z różnymi prędkościami przesuwu taśmy czas nagrania różnił się między standardami PAL i SECAM, a standardem NTSC, wprowadzono oddzielne oznaczenia maksymalnego czasu zapisu dla każdego ze standardów. Literą „E” był oznaczany czas nagrania dla PAL i SECAM (np. E30, E60, E90, E120, E180, E240, E300), natomiast literą „T” dla NTSC (np. T30, T60, T90, T120, T180, T240).
W formacie VHS fonia zapisywana jest wzdłuż taśmy przy krawędzi – przy przesuwie 2,239 cm/sek uzyskuje pasmo 80 Hz–10 kHz. W niektórych modelach fonia zapisywana jest wirującymi głowicami znajdującymi się na bębnie (hi-fi). Wybrane modele z monofonicznym, liniowym zapisem fonii oferowały pasmo przenoszenia od 40 Hz do 11 kHz. Aby poprawić dynamikę oraz stosunek sygnału do szumu, używane były popularne systemy redukcji szumu, takie jak Dolby B i C. Wobec rosnących wymagań co do jakości dźwięku, w latach 80. opracowano metodę zapisu na poziomie hi-fi dodatkowymi głowicami wirującymi w głębszej warstwie taśmy tzw. multipleks głębokościowy. Magnetowidy tego typu oznaczone są jako „VHS hi-fi” i mają minimum 4 głowice na bębnie wizyjnym (2 wideo + 2 audio). Sygnał wideo zapisywany jest wówczas nad sygnałem audio. Skos głowic audio jest inny od skosu ścieżek wideo, co znacząco niweluje zakłócenia między nimi. Osiągnięte pasmo wynosi 20 Hz—20 kHz, zaś dynamika około 90 dB.
Przyjmuje się, że dla zachowania jakości obrazu nagranego na kasecie VHS, przy konwersji do formatu cyfrowego należy zastosować rozdzielczość poziomą równą przynajmniej 451 pikseli oraz rozdzielczość pionową wynoszącą 576 (dla PAL B/G lub PAL D/K) lub 480/486 (dla NTSC) pikseli.
Pokrewne formaty.
S-VHS.
W 1987 roku wprowadzono na rynek format S-VHS (Super VHS), opracowany na bazie VHS, zapisujący jednak sygnał wideo na wyższej częstotliwości, a więc kompatybilny z VHS tylko w jedną stronę. Oznacza to, że kasety nagrane w S-VHS można odtwarzać jedynie na dedykowanych magnetowidach, lub specjalnie w tym celu zaprojektowanych magnetowidach VHS, natomiast kasety VHS można odtwarzać na wszystkich magnetowidach i odtwarzaczach VHS i S-VHS. Sygnał w magnetowidach S-VHS na wyjściu rozdzielony jest na dwie składowe: luminancję (informacja o jasności) i chrominancję (informacja o kolorze), dzięki czemu barwy są lepiej reprodukowane, a rozdzielczość przewyższa 400 linii.
W formacie S-VHS dźwięk zapisywany jest na poziomie hi-fi. Najwyższej klasy modele 7-głowicowe posiadają dodatkową głowicę kasującą.
VHS-C.
Kompatybilny ze standardowym VHS jest mikro format VHS-C, który po załadowaniu do kasety matki może być odtwarzany w standardowym magnetowidzie VHS. Pracująca na mniejszych kasetach pochodna VHS znalazła zastosowanie w domowych kamerach wideo. Analogicznie opracowano format S-VHS-C.
D-VHS.
Istnieje także odmiana D-VHS (Digital VHS, początkowo Data VHS), stworzona w oparciu o S-VHS, obecnie będąca produktem kolekcjonerskim. Format umożliwiał nagrywanie materiału w jakości HDTV, przy strumieniu danych wynoszącym do 28,2 Mbit/s, a w przypadku standardowej rozdzielczości obrazu strumień danych mógł wynosić do 14,1 Mbit/s. Możliwe było nagranie materiału o długości nawet 40 godzin. System jednak został szybko wyparty przez nośniki DVD oraz Blu-ray, będące znaczniej wygodniejsze i tańsze w produkcji.
Następca standardu.
VHS został wyparty przez standardy zapisu w technice cyfrowej – m.in. VCD, SVCD, DVD, Blu-ray, dyski twarde (stosowane we współczesnych kamkorderach i urządzeniach PVR).

</doc>
<doc id="650253" url="https://pl.wikipedia.org/wiki?curid=650253" title="Baron Windsor">
Baron Windsor

Baronowie Windsor 1. kreacji (parostwo Anglii)
Następni baronowie Windsor - patrz: Hrabia Plymouth
wicehrabiowie Windsor 1. kreacji (parostwo Anglii)
Hrabiowie Windsor 1. kreacji (parostwo Wielkiej Brytanii)
Patrz: Markiz Bute
Wicehrabiowie Windsor 2. kreacji (parostwo Zjednoczonego Królestwa)
Patrz: Hrabia Plymouth
Książęta Windsor 1. kreacji (parostwo Zjednoczonego Królestwa)

</doc>
<doc id="650254" url="https://pl.wikipedia.org/wiki?curid=650254" title="Digital Versatile Disc">
Digital Versatile Disc



</doc>
<doc id="650255" url="https://pl.wikipedia.org/wiki?curid=650255" title="Miara sigma-skończona">
Miara sigma-skończona



</doc>
<doc id="650256" url="https://pl.wikipedia.org/wiki?curid=650256" title="PnP">
PnP



</doc>
<doc id="650257" url="https://pl.wikipedia.org/wiki?curid=650257" title="Bronchofiberoskopia">
Bronchofiberoskopia



</doc>
<doc id="650258" url="https://pl.wikipedia.org/wiki?curid=650258" title="Wody reliktowe">
Wody reliktowe

Wody reliktowe (szczątkowe) - wody podziemne występujące na dużych głębokościach. Pozostałości wód z minionych okresów geologicznych. Są to zwykle wysłodzone wody morskie.
Znajdują się poza strefą aktywnej wymiany i nie biorą udziału w globalnym obiegu wody. W zależności od stosunku wieku utworów geologicznych do wieku występujących w nich wód reliktowych wyróżnia się:

</doc>
<doc id="650259" url="https://pl.wikipedia.org/wiki?curid=650259" title="Stefano Okaka">
Stefano Okaka

Stefano Okaka Chuka (ur. 9 sierpnia 1989 w Castiglione del Lago) – włoski piłkarz nigeryjskiego pochodzenia występujący na pozycji napastnika we włoskim klubie Udinese Calcio oraz w reprezentacji Włoch. Wychowanek Cittadelli, w swojej karierze grał także w takich zespołach jak AS Roma, Modena, Brescia, Fulham, Bari, Parma, Spezia, UC Sampdoria oraz RSC Anderlecht.

</doc>
<doc id="650262" url="https://pl.wikipedia.org/wiki?curid=650262" title="Minor Earth Major Sky">
Minor Earth Major Sky

Minor Earth Major Sky – szósty album z 2000 norweskiej grupy popowej, a-ha.

</doc>
<doc id="650263" url="https://pl.wikipedia.org/wiki?curid=650263" title="Nadwieprzański Park Krajobrazowy">
Nadwieprzański Park Krajobrazowy

Nadwieprzański Park Krajobrazowy – park krajobrazowy położony w województwie lubelskim na Płaskowyżu Świdnickim oraz Obniżeniu Dorohuckim. Ciągnie się wzdłuż środkowego biegu Wieprza, od ujścia Giełczwi do ujścia Bystrzycy.
Początkowo zajmował powierzchnię 44,32 km², zaś jego otulina liczyła 130,59 km². Po powiększeniu liczy 62,28 km², a otulina 114,73 km².
Wieprz częściowo płynie przełomami o stromych zboczach, których wysokość dochodzi niekiedy do 25 m. Miejscami na zboczach widać odsłonięte utwory kredowe.
Występują tu bory sosnowe oraz lasy łęgowe. Na nasłonecznionych zboczach rosną rośliny kserotermiczne, m.in. miłek wiosenny i zawilec wielokwiatowy. Na licznych łąkach występują storczyk szerokolistny, czosnek kątowaty oraz kosaciec syberyjski.
Planuje się utworzenie dwóch rezerwatów leśnych na terenie Parku („Uroczysko Sosnowiec” i „Zakrzów”) oraz dwóch rezerwatów florystycznych (torfowiskowych) na terenie otuliny – „Bilsko” i „Uroczysko Jezioro”.

</doc>
<doc id="650267" url="https://pl.wikipedia.org/wiki?curid=650267" title="Wieżyca (województwo pomorskie)">
Wieżyca (województwo pomorskie)

Wieżyca (dodatkowa nazwa w j. kaszub. Wieżëca) – wieś w Polsce, położona w województwie pomorskim, w powiecie kartuskim, w gminie Stężyca.
Wieś leży na obszarze Kaszubskiego Parku Krajobrazowego. Wchodzi w skład sołectwa Szymbark. 
W latach 1975–1998 Wieżyca administracyjnie należało do województwa gdańskiego.
Przed 2023 r. miejscowość była częścią wsi Szymbark.
Ze stoków Wzgórz Szymbarskich rozpościera się panoramiczny widok na Jezioro Ostrzyckie, będące częścią szlaku wodnego „Kółko Raduńskie”. Obecnie Wieżyca jest przede wszystkim letniskiem, które zimą staje się ośrodkiem sportów zimowych. Znajduje się tu "Kaszubski Uniwersytet Ludowy".
W pobliżu szczyt Wieżyca (329 m n.p.m.).
Dzieje miejscowości.
Nazwa letniska wywodzi się od szczytu Wieżyca. Epizodyczne nazwy: "Turmberg" (1889 lub 1895), "Wilhelmshöhe", "Turmberg" (nazwa stacji kolejowej w 1901), "Wieżeca" (nazwa miejscowości w 1923 – od kaszub. "Wieżëca")
Ok. 1933 r. została określona jako osada. W 1982 r. ustalono rodzaj miejscowości jako część wsi Szymbark.
Chronologia wydarzeń.
tereny Wieżycy należały

</doc>
<doc id="650273" url="https://pl.wikipedia.org/wiki?curid=650273" title="Ogar 200">
Ogar 200



</doc>
<doc id="650275" url="https://pl.wikipedia.org/wiki?curid=650275" title="Ogar 205">
Ogar 205



</doc>
<doc id="650277" url="https://pl.wikipedia.org/wiki?curid=650277" title="Markiz Bute">
Markiz Bute

Rodzina Stuartów z Bute wywodzi się w prostej linii od Johna Stuarta syna Roberta II Stewarta, króla Szkocji. Sir John Stuart oraz jego kolejni potomkowie pełnili funkcje dziedzicznego szeryfa Bute oraz naczelnika klanu Stuartów z Bute.
Dodatkowymi tytułami markiza Bute ("ang. Marquess of the Country of Bute") są:
Najstarszy syn markiza Bute nosi tytuł hrabiego Dumfries, a najstarszy syn hrabiego Dumfries nosi tytuł wicehrabiego Mountjoy. Markizowie Bute od 1814 r., kiedy odziedziczyli tytuł Hrabiego Dumfires używają podwójnego nazwiska Crichton-Stuart. Rodową siedzibą markizów Bute jest Mount Stuart w Rothesay. Markiz Bute jest wodzem klanu Stuart of Bute, gałęzi wielkiego klanu Stewartów.
Szeryfowie of Bute
Baroneci Stuart of Bute
"Kolejnymi Baronetami Stuart są Hrabiowe Bute"
Hrabiowie Bute 1. kreacji (parostwo Szkocji)
"Kolejnymi Hrabiami Bute są Markizowie Bute"
Baronowie Mount Stuart 1. kreacji (parostwo Wielkiej Brytanii)
"Kolejnymi Baronami Mount Stuart są Markizowie Bute"
Markizowie Bute 1. kreacji (parostwo Wielkiej Brytanii)
Następca 7.Markiza Bute: John Bryson Crichton-Stuart, hrabia Dumfries – Syn 7.Markiza Bute

</doc>
<doc id="650278" url="https://pl.wikipedia.org/wiki?curid=650278" title="Ulica Józefa Piłsudskiego w Radomiu">
Ulica Józefa Piłsudskiego w Radomiu

Ulica Józefa Piłsudskiego – ulica w dzielnicy Śródmieście w Radomiu.
Łączy ulicę Traugutta z placem Konstytucji 3 Maja (a poprzez plac ul. Żeromskiego). Krzyżuje się z ulicą Sienkiewicza. Ulica ma status drogi gminnej. Długość ulicy to około 310 m. Ulica ma charakter reprezentacyjny – znajdują się na niej liczne ciekawe architektonicznie i bogate w detale kamienice.
Historia.
Ulicę przewidzianą w Planie regulacyjnym Radomia z 1822 roku oddano do użytku w październiku 1888. W 1901 roku zyskała oświetlenie elektryczne. 
Nazwa.
Nazwa ulicy wielokrotnie ulegała zmianom :
Architektura.
Zabudowa ulicy powstała niemal w całości w XIX wieku i jest spójna architektonicznie.
Do rejestru zabytków Narodowego Instytutu Dziedzictwa wpisane są następujące obiekty:
Do Gminnej Ewidencji Zabytków Miasta Radomia, oprócz obiektów z rejestru zabytków, wpisane są też budynki:

</doc>
<doc id="650280" url="https://pl.wikipedia.org/wiki?curid=650280" title="Lagardère (Grupa)">
Lagardère (Grupa)



</doc>
<doc id="650281" url="https://pl.wikipedia.org/wiki?curid=650281" title="Stary Ogród">
Stary Ogród



</doc>
<doc id="650283" url="https://pl.wikipedia.org/wiki?curid=650283" title="Nice-matin">
Nice-matin

Nice-matin – francuski dziennik regionalny, założony w 1944 w Nicei. Swoim zasięgiem obejmuje departament Alpy Nadmorskie (PACA). Jego średni dzienny nakład w 2005 wyniósł 122,7 tys. Według badań czytelnictwa każde jego wydanie czyta 364 tys. osób. 
Dziennik wydawany jest przez grupę wydawniczą Groupe Nice-matin (wchodzi w skład koncernu medialnego Lagardère), która wydaje również dzienniki "Var-matin" i "Corse-matin".
Jego nazwa w języku francuskim oznacza "Nicea rano".

</doc>
<doc id="650287" url="https://pl.wikipedia.org/wiki?curid=650287" title="Canthigaster">
Canthigaster

Canthigaster – rodzaj ryb rozdymkokształtnych z rodziny rozdymkowatych (Tetraodontidae).
Klasyfikacja.
Gatunki zaliczane do tego rodzaju:

</doc>
<doc id="650289" url="https://pl.wikipedia.org/wiki?curid=650289" title="Nice Matin">
Nice Matin



</doc>
<doc id="650291" url="https://pl.wikipedia.org/wiki?curid=650291" title="5’nizza">
5’nizza

5’nizza (Piatnica) – ukraiński zespół muzyczny powstały w 2000 roku w Charkowie, łączący różne style muzyczne, od reggae, ragga przez hip-hop i beatbox po muzykę kabaretową, jazzową i punk rockową. Grupa tworzy muzykę w języku rosyjskim oraz ukraińskim. 
Duet należał do Stowarzyszenia Wdoch, promującego młodych artystów. Muzycy przerwali współpracę w 2007 roku, a ich pożegnalne koncerty odbyły się wówczas w warszawskim klubie „Stodoła” i krakowskim klubie „Studio”. Babkin realizował następnie solowe projekty, a Zaporożec tworzył w swoim nowym projekcie muzycznym SunSay. 4 marca 2015 roku duet ogłosił reaktywację zespołu.
Historia.
Serhij Babkin i Andriej Zaporożec spotkali się po raz pierwszy w charkowskim Liceum Artystycznym nr 133, do którego Babkin przeniósł się w dziesiątej klasie. Tam chłopcy zaprzyjaźnili się z powodu wspólnych zainteresowań muzycznych. Po ukończeniu szkoły Zaporożec wstąpił na uniwersytet medyczny, a Siergiej na wydział teatralny akademii sztuk pięknych. Obaj często odwiedzali swoich przyjaciół w tamtejszym akademiku. W tym samym akademiku grupa wykonywała swoje pierwsze piosenki na wspólnych sesjach z zespołem Orkiestr Cze ("Оркестр Че"). Za rok założenia grupy można uznać 2000, kiedy to wymyślono nazwę i napisano pierwsze piosenki.
Latem 2002 roku muzycy wybrali się na Kazantyp, gdzie ich żywe plażowe występy wzbudziły duże zainteresowanie uczestników festiwalu. Tam też zespół zauważył Edik Szumejko, lider grupy "W.K.?", który zaproponował zespołowi przyjazd do Moskwy z kilkoma koncertami. Muzycy przyjęli propozycję i już na drugim-trzecim koncercie klub wypełniony był po brzegi.
W jednym z miejscowych studiów za kwotę 30 dolarów nagrany był pierwszy, nieoficjalnie wydany album grupy. W krótkim czasie rozszedł się on w ogromnym nakładzie poprzez piracką sieć. Niedługo potem nagrano drugi, już oficjalny album z tymi samymi kompozycjami wzbogaconymi o kilka bonusowych utworów. Zimą na Zatoce Fińskiej w Petersburgu nakręcony został klip do piosenki "Zima" („Зима”), który jednak nie ujrzał światła dziennego, gdyż nie spodobał się muzykom. Następnie nakręcono klip do piosenki "Sołdat" („Солдат”), która w tamtym czasie była często prezentowana w radiu. Powstał także teledysk do piosenki "Jamajka" („Ямайка”).
Popularność grupy rosła w szybkim tempie. W 2004 roku nagrany został drugi album, który jednak wzbudził mniejsze zainteresowanie niż poprzedni. Nakręcono teledysk "Nowyj Dień" („Новый день”) do piosenki z najnowszej płyty. Następnie zespół zaczął zbierać materiały do trzeciego, ostatniego, niewydanego albumu. Przez cały czas grupa nie przerywała działalności koncertowej. Występy jednak miały miejsce rzadziej, gdyż Siergiej był zaangażowany w działalność charkowskiego teatru.
W 2007, podczas nagrywania trzeciego studyjnego albumu doszło do różnicy poglądów pomiędzy Babkinem i Zaporożcem. Początkowo planowano urozmaicić brzmienie zespołu dodając do każdej piosenki na płycie po jednym instrumencie, jednak w wyniku eksperymentów pierwsze kompozycje nagrano wraz z wieloma muzykami. W efekcie gitara, niegdyś zastępująca wszystkie instrumenty, zeszła na dalszy plan, a wraz z nią Siergiej Babkin, co przeczyło koncepcji grupy. Zespół utracił swoje firmowe brzmienie. Podjęto decyzję, że 5’nizza przejdzie do historii jako akustyczny duet z dwoma albumami, a nowy materiał stanie się solowym projektem Andrieja Zaporożca pod nazwą SunSay, na którym nadal znajdują się niektóre partie gitarowe Babkina, jak również jego wokal wspierający. Decyzji o rozpadzie pomógł też fakt, że trzeci album i tak planowany był jako ostatni.
18 stycznia 2008 roku w urodziny Michaiła Kabanowa, członka zaprzyjaźnionej grupy Orkiestr Cze, SunSay i Babkin zagrali mały niezaplanowany koncert, nie mówiąc jednakże nic o możliwości wznowienia wspólnej działalności.
4 marca 2015 roku grupa reaktywowała się, a 21 kwietnia na kanale YouTube grupy został opublikowany klip z nową piosenką „I Believe In You”.

</doc>
<doc id="650295" url="https://pl.wikipedia.org/wiki?curid=650295" title="Eruw">
Eruw

Eruw (hebr. עירוב "zmieszanie") – zwyczaj występujący w judaizmie, mający na celu uchylenie zakazów obowiązujących żydów w szabat. Występują m.in. takie rodzaje "eruw" jak: 
Karaimi uważali eruw za oszustwo. Dokładne przepisy dotyczące eruwu zawarte są w Talmudzie.

</doc>
<doc id="650298" url="https://pl.wikipedia.org/wiki?curid=650298" title="Henry Kaiser (muzyk)">
Henry Kaiser (muzyk)

Henry Kaiser (ur. 19 września 1952 w Oakland w stanie Kalifornia) – amerykański muzyk i gitarzysta. Znany ze współpracy takimi muzykami jak John French, Fred Frith, Richard Thompson, David Lindley, Wadada Leo Smith, Nels Cline, Mike Keneally, Steve Smith, Greg Osby, John Tchicai.

</doc>
<doc id="650300" url="https://pl.wikipedia.org/wiki?curid=650300" title="Dni Transportu Publicznego">
Dni Transportu Publicznego

Dni Transportu Publicznego – impreza odbywająca się w Warszawie od 2002 roku, której celem jest promocja transportu publicznego.
Opis.
Impreza organizowana jest m.in. przez Klub Miłośników Komunikacji Miejskiej, Miejskie Zakłady Autobusowe, ZTM, Tramwaje Warszawskie, Metro Warszawskie, Szybką Kolej Miejską i Stowarzyszenie Sympatyków Komunikacji Szynowej. Impreza odbywa się we wrześniowy weekend sąsiadujący z 22 września, czyli Europejskim Dniem bez Samochodu. Podczas pierwszego dnia prezentowane są historyczne oraz współczesne tramwaje i autobusy. Udostępniane są również do zwiedzania zajezdnia autobusowa i tramwajowa oraz Stacja Techniczno-Postojowa Kabaty. Drugiego dnia organizowane są wycieczki związane z tematyka kolejową oraz impreza stacjonarna, do 2008 roku na stacji Warszawa Gdańska, a od 2009 na stacji Warszawa Zachodnia.
W latach 2002–2017 za pierwszy dzień odpowiedzialny był Klub Miłośników Komunikacji Miejskiej, a za drugi – Stowarzyszenie Sympatyków Komunikacji Szynowej.
W latach 2002–2008 i od 2012 roku główne atrakcje organizowane są na terenie Miejskich Zakłady Autobusowych i Tramwajów Warszawskich. W latach 2009–2011 Zarząd Transportu Miejskiego organizował DTP na terenie Węzła Komunikacyjnego Młociny.
Miejsce organizacji Dni Transportu Publicznego (dzień miejski).
2002 (22 września) – Zajezdnia tramwajowa Wola
2003 (20 września) – Zajezdnia tramwajowa Mokotów, zajezdnia autobusowa Woronicza
2004 (18 września) – Zajezdnia tramwajowa Wola, Zakład Energetyki Trakcyjnej i Torów, zajezdnia autobusowa Stalowa
2005 (24 września) – Zajezdnia tramwajowa Praga, zajezdnia tramwajowa Mokotów, zajezdnia autobusowa Woronicza
2006 (23 września) – Zajezdnia tramwajowa Wola, Zakład Energetyki Trakcyjnej i Torów, zajezdnia autobusowa Ostrobramska
2007 (22 września) – Zajezdnia tramwajowa Mokotów, Zakład Energetyki Trakcyjnej i Torów, zajezdnia autobusowa Woronicza
2008 (20 września) – Zajezdnia tramwajowa Mokotów, zajezdnia autobusowa Woronicza
2009 (19 września) – Węzeł komunikacyjny Młociny
2010 (18 września) – Węzeł komunikacyjny Młociny
2011 (17 września) – Węzeł komunikacyjny Młociny
2012 (22 września) – Miejskie Zakłady Autobusowe, Oddział Remontów Taboru Włościańska, zajezdnia tramwajowa Żoliborz
2013 (21 września) – Miejskie Zakłady Autobusowe, Oddział Przewozów R1-Woronicza, zajezdnia tramwajowa Mokotów
2014 (20 września) – Miejskie Zakłady Autobusowe, Oddział Przewozów R3-Ostrobramska, zajezdnia tramwajowa Praga
2015 (19 września) – Miejskie Zakłady Autobusowe, Oddział Przewozów R1-Woronicza, plac Narutowicza
2016 (17 września) – Miejskie Zakłady Autobusowe, Oddział Przewozów R1-Woronicza, zajezdnia tramwajowa Mokotów
2017 (23 września) – Miejskie Zakłady Autobusowe, Oddział Przewozów R1-Woronicza, zajezdnia tramwajowa Mokotów
2018 (22 września) – część autobusowa: Oddział Przewozów R3-Ostrobramska, część tramwajowa: Zakład Eksploatacji Tramwajów R1-Wola i Zakład Energetyki Trakcyjnej i Torów (al. Prymasa Tysiąclecia 102)
2019 (21 września) – Zakład Energetyki Trakcyjnej i Torów, zajezdnia autobusowa Ostrobramska
2020 (20 września) – z powodu pandemii COVID-19 nie odbyła się impreza w tradycyjnej formie, w zamian zorganizowano paradę tramwajów.
2021 (18 września) – plac Defilad (wystawa autobusów), plac Narutowicza (wystawa tramwajów), zorganizowano również paradę tramwajów.
2022 - zajezdnia autobusowa Stalowa (17 września), zajezdnia tramwajowa Żoliborz (18 września, tylko dla osób posiadających wejściówki rozdawane dzień wcześniej).

</doc>
<doc id="650301" url="https://pl.wikipedia.org/wiki?curid=650301" title="Buea">
Buea



</doc>
<doc id="650302" url="https://pl.wikipedia.org/wiki?curid=650302" title="Sezon snookerowy 2003/2004">
Sezon snookerowy 2003/2004

Poniższa lista obejmuje najważniejsze wydarzenia w snookerze w sezonie 2003/2004. 

</doc>
<doc id="650303" url="https://pl.wikipedia.org/wiki?curid=650303" title="Charles FitzRoy (2. książę Cleveland)">
Charles FitzRoy (2. książę Cleveland)

Charles Palmer, później Charles FitzRoy (ur. 1662 w Londynie, zm. 9 września 1730 tamże) – nieślubny syn króla Anglii i Szkocji Karola II i Barbary Palmer. Jego oficjalnym ojcem był Roger Palmer, 1. hrabia Castelmaine. Narodziny Charlesa rozpoczęły separację jego rodziców. Castlemaine ochrzcił chłopca w obrządku katolickim, jednak na polecenie króla sześć dni później odbył się chrzest Charlesa w obrządku protestanckim.
W 1670 r. król nadał mu tytuł księcia Southampton. Po śmierci matki w 1709 r., pomimo swojego nieślubnego pochodzenia, przejął jej tytuł 2. księcia Cleveland.
W 1671 r. poślubił Mary Wood (1664–15 listopada 1680), córkę sir Heny'ego Wooda i Mary Gardiner, córki Thomasa Gardinera. Małżeństwo to nie doczekało się potomstwa.
W 1694 r. poślubił Anne Pultney (25 listopada 1663–20 lutego 1746), córkę sir Williama Pulteneya. Charles i Anne mieli razem trzech synów i trzy córki:
Cleveland zmarł w 1730 r. Jego pogrzeb miał miejsce 30 listopada w Westminsterze.

</doc>
<doc id="650304" url="https://pl.wikipedia.org/wiki?curid=650304" title="Książę Southampton">
Książę Southampton



</doc>
<doc id="650305" url="https://pl.wikipedia.org/wiki?curid=650305" title="Skrzydlica pstra">
Skrzydlica pstra



</doc>
<doc id="650306" url="https://pl.wikipedia.org/wiki?curid=650306" title="Skrzydlica ognista">
Skrzydlica ognista



</doc>
<doc id="650308" url="https://pl.wikipedia.org/wiki?curid=650308" title="Radiogoniometr">
Radiogoniometr



</doc>
<doc id="650315" url="https://pl.wikipedia.org/wiki?curid=650315" title="Pterois">
Pterois

Pterois – rodzaj ryb skorpenokształtnych z rodziny skorpenowatych, nazywanych skrzydlicami (z powodu kształtu płetw piersiowych przypominających skrzydła ptaków) lub ognicami (z powodu "ognistego" ubarwienia albo z powodu rwącego bólu wywołanego ich jadem). 
Występowanie.
Ryby z rodzaju "Pterois" występują w okolicach raf koralowych w morzach tropikalnych i subtropikalnych. Kolce ich płetwy grzbietowej są połączone z gruczołami jadowymi. Ukłucia ognic są bardzo bolesne, a w niektórych przypadkach mogą być dla człowieka śmiertelne.
Klasyfikacja.
Gatunki zaliczane do tego rodzaju:

</doc>
<doc id="650318" url="https://pl.wikipedia.org/wiki?curid=650318" title="Pterois volitans">
Pterois volitans



</doc>
<doc id="650319" url="https://pl.wikipedia.org/wiki?curid=650319" title="Fred Hersch">
Fred Hersch

Fred Hersch (ur. 21 października 1955 w Cincinnati) – amerykański pianista i kompozytor jazzowy. Znany ze współpracy z takimi muzykami jak Stan Getz, Joe Henderson, Lee Konitz oraz Charlie Haden.
Życiorys.
Hersch uczył się gry na fortepianie od 4. roku życia. W wieku 7 lat zaczął komponować, a mając 10 lat skomponował musical "Piotruś Pan" na potrzeby szkoły podstawowej, do której uczęszczał. Jazzem zainteresował się podczas studiów w Grinnell College w Iowa. Jego muzyczna kariera zaczęła się w 1973, gdy zaczął grać z gitarzystą Calem Collinsem w swoim rodzinnym Cincinnati. W 1975 przeniósł się do Bostonu i podjął studia w New England Conservatory pod kierunkiem pianisty i kompozytora Jakiego Byarda. 
Po dyplomie w 1977 wyjechał do Nowego Jorku i pracował jako muzyk sesyjny z Samem Jonesem, Jane Irą Bloom, Joe Hendersonem i Stanem Getzem, a także z Billy Harperem i z kwartetem Arta Farmera, z którymi w 1979 nagrał dwa albumy ("Billy Harper's Awakening" i "Art Farmer's Yama"). W latach 80. grał z Mel Lewis Orchestra, Eddim Danielsem i Tootsem Thielemansem. W 1986 założył własne trio.
Hersch występuje solo, w duetach, triach i kwintetach. Współpracuje z jazzowymi i klasycznymi instrumentalistami i wokalistkami z całego świata, m.in. z Billem Frisellem i Charlie Hadenem, klasycznym pianistą Christopherem O'Riley i skrzypkiem Joshuą Bellem, a także z wokalistkami Normą Winstone, Audrą McDonald, Chris Connor Janis Siegel (z The Manhattan Transfer) oraz sopranistkami Renée Fleming i Dawn Upshaw. Daje także koncerty solowe na żywo, podczas których wykonuje zarówno standardy jazzowe, jak i swoje własne kompozycje. 
Poza muzyką jazzową, komponuje utwory symfoniczne i sceniczne (musicale, balet). Jest znany także jako producent, zwłaszcza albumów wokalnych.
W 1980 został wykładowcą w New England Conservatory, w którym z krótkimi przerwami wykładał do 2015. 
Był stypendystą Fundacji Rockefellera. W 2003 otrzymał stypendium Fundacji Pamięci Johna Simona Guggenheima (Guggenheim Memorial Fellowship for composition), które wykorzystał do skomponowania "Leaves of Grass", utworu inspirowanego poezją Walta Whitmana.
Choroba.
W 1993 Hersch przyznał się publicznie do swojego homoseksualizmu. Poinformował również, że od 1984 poddaje się leczeniu z powodu zarażenia wirusem HIV. Na początku 2008 wirus zaatakował jego mózg, wywołując narastające zaburzenia urojeniowe; pod koniec roku Hersch zapadł w śpiączkę i pozostał nieprzytomny przez dwa miesiące. Po wybudzeniu potrzebował tracheotomii i regularnych dializ. Przez osiem miesięcy nie mógł połykać, a tym samym nie był w stanie spożywać pokarmów, ani żadnych płynów. W wyniku długotrwałej komy i bezczynności stracił prawie wszystkie funkcje motoryczne w dłoniach, nie mógł utrzymać nawet ołówka, nie wspominając o grze na fortepianie. Po długich miesiącach terapii i rehabilitacji udało się przywrócić mu całkowitą sprawność.
W maju 2011 Hersch zrealizował musical "My Coma Dreams" opisujący jego senne wizje podczas dwumiesięcznej śpiączki. Przedstawienie zostało zarejestrowane na DVD i wydane w 2014.
Wybrana dyskografia.
Hersch – jako lider lub solista – nagrał ponad 100 płyt, w tym blisko 50 albumów.
Pełna dyskografia na oficjalnej stronie artysty (stan na 1 sierpnia 2016).

</doc>
<doc id="650320" url="https://pl.wikipedia.org/wiki?curid=650320" title="Mladen Ramljak">
Mladen Ramljak

Mladen Ramljak (ur. 1 lipca 1945 w Zagrzebiu, zm. 13 września 1978 w Novskiej) – jugosłowiański piłkarz chorwackiego pochodzenia, występujący na pozycji środkowego lub lewego obrońcy.
Kariera klubowa.
Karierę młodzieżową zaczynał w młodzieżowym zespole Dinama Zagrzeb w roku 1962. Ramljak występował tam aż do roku 1973, w międzyczasie wraz z drużyną wywalczył w roku 1967 Puchar Miast Targowych w dwumeczu z Leeds United, po zwycięstwie na Maksimirze 2:0 i remisie na Elland Road 0:0. Oprócz tego wspólnie z drużyną zdążył wywalczyć Puchar Jugosławii w roku 1965 i 1969. Ogółem Ramljak wystąpił w 523 oficjalnych meczach Dinama Zagrzeb. W roku 1973 przeniósł się do holenderskiego zespołu Feyenoord Rotterdam, gdzie w roku 1977 zakończył swoją karierę sportową. Z zespołem z Rotterdamu wywalczył w roku 1974 mistrzostwo Holandii oraz Puchar UEFA.
Kariera reprezentacyjna.
Ramljak pięciokrotnie wystąpił w reprezentacji juniorskiej (w latach 1962–1964), raz w reprezentacji młodzieżowej (1964), raz w reprezentacji B (1964) i 13 razy w reprezentacji Jugosławii. Zadebiutował 8 maja 1966 w rozgrywanym w Zagrzebiu meczu przeciwko Węgrom, wygranym przez Jugosłowian 2:0. Ostatni raz w reprezentacji wystąpił 13 maja 1972 w rozgrywanym w Moskwie meczu przeciwko ZSRR, przegranym przez Jugosławię 0:3.
Ramljak zginął tragicznie w wypadku samochodowym 13 września 1978. Zginął z winy kierowcy z przeciwnego pasa, który wręcz staranował auto prowadzone przez Ramljaka.

</doc>
<doc id="650321" url="https://pl.wikipedia.org/wiki?curid=650321" title="Popłuczyny oskrzelowo-płucne">
Popłuczyny oskrzelowo-płucne



</doc>
<doc id="650322" url="https://pl.wikipedia.org/wiki?curid=650322" title="Stefano Chuka Okaka">
Stefano Chuka Okaka



</doc>
<doc id="650323" url="https://pl.wikipedia.org/wiki?curid=650323" title="Zbiór Carathéodory'ego">
Zbiór Carathéodory'ego



</doc>
<doc id="650324" url="https://pl.wikipedia.org/wiki?curid=650324" title="Warunek Carathéodory'ego">
Warunek Carathéodory'ego



</doc>
<doc id="650325" url="https://pl.wikipedia.org/wiki?curid=650325" title="Warunek Caratheodory'ego">
Warunek Caratheodory'ego



</doc>
<doc id="650326" url="https://pl.wikipedia.org/wiki?curid=650326" title="David Tolbert">
David Tolbert

David Tolbert (ur. 1958 w Flat Rock, Karolina Północna, Stany Zjednoczone) – amerykański prawnik, Wiceprokurator Międzynarodowego Trybunału Karnego dla byłej Jugosławii od 30 sierpnia 2004.
Życiorys.
Jako przedstawiciel Trybunału brał udział w pracach nad utworzeniem Międzynarodowego Trybunału Karnego.
Autor publikacji o międzynarodowym prawie karnym, Międzynarodowym Trybunale Karnym dla byłej Jugosławii i Międzynarodowym Trybunale Karnym.

</doc>
<doc id="650327" url="https://pl.wikipedia.org/wiki?curid=650327" title="Płukanie oskrzelowo-pęcherzykowe">
Płukanie oskrzelowo-pęcherzykowe



</doc>
<doc id="650329" url="https://pl.wikipedia.org/wiki?curid=650329" title="Radionamierzanie">
Radionamierzanie

Radionamierzanie (radiopelengacja, radiogoniometria) – rodzaj radiolokacji polegający na wyznaczaniu położenia obiektu poprzez wykorzystanie prostoliniowego rozchodzenia się fal radiowych. Radionamiaru dokonuje się za pomocą radionamierników (radiogoniometrów). Wynikiem radionamierzania jest wyznaczenie na mapie prostych, których punkt przecięcia określa położenie obiektu lokalizowanego.
W żegludze najczęściej radionamiernik jest zamontowany na statku. Chcąc określić pozycję należy:
Punkt przecięcia się linii radionamiarów jest pozycją obserwowaną.
Przy większych odległościach od radiolatarni do wykreślania radionamiarów trzeba użyć specjalnych map sporządzonych w odwzorowaniu azymutalnym.
Innym sposobem wykorzystania radionamierzania jest użycie radionamierników o znanej pozycji. W takim systemie statek lub samolot nadaje sygnał, a stałe stacje określają namiar i ewentualnie pozycję.
Przed wprowadzeniem elektronicznych systemów nawigacji Decca, Loran, Omega) i systemów satelitarnych radionamierzanie było jedynym sposobem określenia pozycji w nawigacji pełnomorskiej, który nie zależał od pogody. Z tego względu posiadanie radionamiernika było obowiązkowe dla statków morskich. Ponieważ pozycja z radionamiarów może być obarczona dużym błędem, po wprowadzeniu systemów elektronicznych jej znaczenie spadało. Obecnie radionamierniki nie są obowiązkowe a radiolatarnie są likwidowane. We wrześniu 2007 w nawigacji morskiej pozostały trzy z kilkuset czynnych jeszcze w latach 90. XX wieku. Radionamierzanie pozostało ważnym elementem akcji poszukiwawczo-ratowniczych. Jeżeli jednostka w niebezpieczeństwie nie może określić swojej pozycji, nadaje sygnał na określonej częstotliwości i jednostki ratownicze mogą odczytać kierunek do jednostki w niebezpieczeństwie, a przy odpowiednim rozmieszczeniu stacji namierzających - także pozycję.

</doc>
<doc id="650330" url="https://pl.wikipedia.org/wiki?curid=650330" title="Wideotorakoskopia">
Wideotorakoskopia

Wideotorakoskopia, VATS – badanie inwazyjne polegające na wprowadzeniu do jamy opłucnowej urządzenia umożliwiającego obejrzenie wnętrza klatki piersiowej, zaopatrzonego w kamerę wideo. Wprowadza się je przez nacięcie w ścianie klatki piersiowej.
Badanie jest wykonywane w diagnostyce zmian w opłucnej (płyn w jamie opłucnej, przerzuty do opłucnej, odma opłucnowa), choroby śródmiąższowej płuc, obwodowych zmian w płucach oraz powiększonych węzłów chłonnych.
Przeciwwskazaniem jest niewydolność oddechowa lub niewydolność krążenia oraz zaburzenia krzepnięcia krwi.
W trakcie badania może dojść do powikłań, w tym przedostania się powietrza do klatki piersiowej, krwawienia lub niecałkowitego rozprężenia się płuca po badaniu.

</doc>
<doc id="650331" url="https://pl.wikipedia.org/wiki?curid=650331" title="Radiopelengacja">
Radiopelengacja



</doc>
<doc id="650332" url="https://pl.wikipedia.org/wiki?curid=650332" title="Marc Ribot">
Marc Ribot

Marc Ribot (ur. 21 maja 1954 w Newark w stanie New Jersey) – amerykański muzyk, kompozytor i instrumentalista. Członek nowojorskiej sceny Downtown.
Życiorys.
Ribot w młodości pobierał lekcje gry na gitarze u haitańskiego instrumentalisty Frantza Casseusa. W 1979 roku przeprowadził się do Nowego Jorku i zaczął grać w zespołach jazzowych. W 1984 dołączył do The Lounge Lizards, gdzie zastąpił Arto Lindsaya. Grał z tym zespołem do 1989 roku. Jednocześnie zaczął współpracę z Tomem Waitsem i Elvisem Costello. Jego charakterystyczna gra na gitarze jest uznawana za jeden z czynników definiujących muzykę tego pierwszego z okresu po albumie "Rain Dogs" z 1985 roku (pierwszy album Waitsa z Ribotem). Na przełomie lat 80. i 90. zaczął współpracować z Johnem Zornem. W tej chwili należy do jego najbliższych współpracowników, nagrali wspólnie ok. 40 albumów.
W 1990 roku Ribot nagrał swój pierwszy własny album, "Rootless Cosmopolitans". W 1998 założył zespół Los Cubanos Postizos, grający muzykę łączącą elementy muzyki latynoskiej z punkiem. W 2008 roku powstał jego rockowy zespół Ceramic Dog z Shahzadem Ismailym na basie i Chesem Smithem na perkusji.
Dziś Ribot jest uznawany za jednego z najważniejszych amerykańskich gitarzystów.
Twórczość.
Chociaż jest leworęczny, musiał się nauczyć gry prawą ręką, co uważane jest za źródło jego charakterystycznego stylu gry. Ribot sam dzieli swoją twórczość na solową, "punk/funk/soul/noise" (np. z Ceramic Dog), "free jazz" (np. Marc Ribot Trio), "latin descarga" (np. Los Cubanos Postizos), "live film scores" oraz nową muzykę.
Znany jest ze współpracy z takimi muzykami i grupami jak Bill Frisell, Fred Frith, Wilson Pickett, The Lounge Lizards, Arto Lindsay, Medeski Martin &amp; Wood, Norah Jones, Diana Krall, Sam Phillips, Elvis Costello, Allen Ginsberg, Susana Baca, Tom Waits, Hector Zazou, Marianne Faithfull, Elton John, The Black Keys oraz John Zorn.

</doc>
<doc id="650333" url="https://pl.wikipedia.org/wiki?curid=650333" title="Duża Boruja">
Duża Boruja

Duża Boruja (Borek) (kaszb. "Jezoro Wiôlgô Bòrëjô") – jezioro rynnowe położone na pograniczu Pojezierza Bytowskiego i Równiny Charzykowskiej, w powiecie bytowskim województwa pomorskiego. "Duża Boruja" zajmuje powierzchnię 65,1 ha, znajduje się w kierunku północnym od Rekowa.

</doc>
<doc id="650334" url="https://pl.wikipedia.org/wiki?curid=650334" title="Radiogoniometria">
Radiogoniometria



</doc>
<doc id="650335" url="https://pl.wikipedia.org/wiki?curid=650335" title="Wojna polsko-ruska pod flagą biało-czerwoną">
Wojna polsko-ruska pod flagą biało-czerwoną

Wojna polsko-ruska pod flagą biało-czerwoną – debiutancka powieść Doroty Masłowskiej. 
Książka została wydana w 2002 w Warszawie w wydawnictwie „Lampa i Iskra Boża”. Autorem okładki i ilustracji książki jest artysta Maciej Sieńczyk. 
W 2003 znalazła się w finale Nagrody Literackiej „Nike”. Książka otrzymała Paszport „Polityki” (za „oryginalne spojrzenie na polską rzeczywistość oraz twórcze wykorzystanie języka pospolitego”) za rok 2002. 
Fabuła.
Powieść opowiada o Silnym oraz jego przygodach z kobietami. Książka spotkała się z pozytywnymi recenzjami Jerzego Pilcha oraz Marcina Świetlickiego, była także bestsellerem.
Odbiór.
Książka została przetłumaczona na wiele języków (angielski – "White and Red", francuski – "Polococtail Party", włoski – "Prendi tutto", niemiecki – "Schneeweiß und Russenrot", czeski – "Červená a bílá", węgierski – "Lengyel-ruszki háború a fehér-piros lobogó alatt", niderlandzki – "Sneeuwwit en Russisch Rood", rosyjski – Польско-русская война под бело-красным флагом / "Polsko-russkaja wojna pod bieło-krasnym fłagom", hiszpański – "Blanco nieve, rojo Rusia", słowacki – "Sneh a krv").
W 2009 roku powstała adaptacja filmowa książki pt. "Wojna polsko-ruska" w reżyserii Xawerego Żuławskiego. W tym samym roku ukazał się także audiobook czytany przez Grzegorza Przybyła.
Artykuł o ukazanym w powieści języku dresiarzy na łamach czasopisma "Linguistica Bidgostiana" ogłosił Włodzimierz Moch.

</doc>
<doc id="650337" url="https://pl.wikipedia.org/wiki?curid=650337" title="Twierdzenie Caratheodory'ego">
Twierdzenie Caratheodory'ego



</doc>
<doc id="650338" url="https://pl.wikipedia.org/wiki?curid=650338" title="Torakoskopia">
Torakoskopia



</doc>
<doc id="650340" url="https://pl.wikipedia.org/wiki?curid=650340" title="Guillaume Depardieu">
Guillaume Depardieu

Guillaume Jean Maxime Antoine Depardieu (ur. 7 kwietnia 1971 w Bougival, zm. 13 października 2008 w Garches) – francuski aktor filmowy i telewizyjny.
Życiorys.
Wczesne lata.
Był starszym dzieckiem i jedynym synem aktora Gérarda Xaviera Marcela Depardieu i aktorki Elisabeth Guignot. Miał młodszą siostrę Julie (ur. 1973). Ze związku ojca z Karine Syllą miał przyrodnią siostrę Roxanne (ur. 1992). W 1996 roku, kiedy miał 25 lat, jego rodzice rozwiedli się.
Jako nastolatek pił, rozrabiał i brał narkotyki. Trafił do aresztu po raz pierwszy w wieku 15 lat. W młodości otwarcie przyznawał, że nienawidzi swojego ojca. Paradoksalnie jednak właśnie jemu zawdzięcza aktorską karierę.
Kariera.
Po raz pierwszy pojawił się na ekranie w wieku trzech lat w filmie "Nie taki zły" ("Pas si méchant que ça", 1974). Zagrał rolę młodego Marina Marais’go u boku ojca w biograficznym dramacie muzycznym "Wszystkie poranki świata" ("Tous les matins du monde", 1991) i zdobył nominację do nagrody Césara za najbardziej obiecujący debiut. Kolejną nominację w tej samej kategorii otrzymał za postać zagubionego chłopaka, którego przygarnia pod swoje skrzydła zawodowy morderca w średnim wieku i zaczyna trenować w sztuce zabijania w komedii kryminalnej "Czuły cel" ("Cible émouvante", 1993).
W 1994 wystąpił na scenie Théâtre de l’Atelier w przedstawieniu Harolda Pintera "Powrót do domu". W czarnej komedii "Nowicjusze" ("Les Apprentis", 1995) za postać Freda został uhonorowany nagrodą Césara. W 1996 w Paryżu odebrał nagrodę im. Jeana Gabina. Nieco później wystąpił już z protezą w komedii kryminalnej "Kłamczucha" ("...Comme elle respire", 1998) jako niefortunny porywacz, który udaje wielbiciela starszej pani. Rola młodego pisarza Pierre’a, który pragnie zdemaskować wielkie kłamstwa w melodramacie "Pola X" (1999) przyniosła mu nagrodę na festiwalu filmowym w Gijón. Wziął udział w teledysku „Manu Chao” (2003) grupy Les Wampas.
Życie prywatne.
W 1995, po wypadku motocyklowym, przeszedł 17 operacji. W szpitalu uległ zakażeniu szpitalnemu gronkowcem, co skończyło się amputacją nogi.
Wypadek, rehabilitacja i załamanie, jakie przeszedł po amputacji, zmieniły jego życie. Komponował muzykę (podczas rehabilitacji odkrył, że to jego powołanie), ale również czynnie działał w założonym przez siebie stowarzyszeniu pacjentów poszkodowanych przez lekarzy. 30 grudnia 1999 ożenił się z Elise Ventre. W styczniu 2001 urodziła się ich córka Louise.
W 2003 wdał się w awanturę, podczas której zaczął strzelać na ulicy. Nikogo nie zranił, ale został skazany na dziewięć miesięcy więzienia za napaść i nielegalne posiadanie broni, jednak po nocy spędzonej w areszcie wyszedł za kaucją (5 tys. euro).
Zmarł 13 października 2008 w wieku 37 lat w szpitalu w Garches na przedmieściach Paryża. Przyczyną śmierci było zapalenie płuc, którego aktor nabawił się w Rumunii podczas kręcenia dreszczowca "Dzieciństwo Ikara" ("L’Enfance d’Icare").

</doc>
<doc id="650341" url="https://pl.wikipedia.org/wiki?curid=650341" title="2006 FIFA World Cup">
2006 FIFA World Cup



</doc>
<doc id="650343" url="https://pl.wikipedia.org/wiki?curid=650343" title="Orzeczenie czasownikowe">
Orzeczenie czasownikowe

Orzeczenie czasownikowe, orzeczenie proste – orzeczenie, wyrażone pojedynczym wyrazem, który jest osobową formą czasownika. Wyrażone najczęściej czasownikiem w formie osobowej, np. 
"Banknoty dotarły do Europy w XVII wieku". Nazywa czynność, którą wykonuje podmiot. Odpowiada na pytania: "co robi? co się z nim dzieje? w jakim znajduje się stanie?"
Przykłady:
Orzeczenie czasownikowe wyrażone jest:
Orzeczenie czasownikowe można oddać za pomocą sekwencji zależnych od siebie czasowników: "Będziesz miał potężne kłopoty".

</doc>
<doc id="650345" url="https://pl.wikipedia.org/wiki?curid=650345" title="Gęsiówka kaukaska">
Gęsiówka kaukaska

Gęsiówka kaukaska ("Arabis caucasica" Willd) – gatunek byliny należący do rodziny kapustowatych. Według nowszych ujęć taksonomicznych jest to podgatunek gęsiówki alpejskiej ("Arabis alpina" L. subsp. "caucasica" (Willd.) Briq.).
Rozmieszczenie geograficzne.
Rośnie dziko w Afryce Północnej (Algieria, Maroko), w Europie Południowej nad Morzem Śródziemnym, na Krymie, Kaukazie, w Azji Zachodniej i Środkowej, rozprzestrzenia się też gdzieniegdzie poza tymi rejonami swojego rodzimego występowania. W Polsce głównie uprawiana jako roślina ozdobna, czasami (bardzo rzadko) dziczeje (efemerofit).
Zastosowanie.
Roślina ozdobna – szczególnie nadająca się do ogrodów skalnych i jako roślina zadarniająca. Dzięki swoim jasnozielonym i białoobrzeżonym liściom doskonale komponuje się z innymi roślinami. .
Uprawa.
Rozmnażanie wiosną z nasion, a po przekwitnięciu przez podział lub sadzonki pędowe. Po przekwitnięciu zaleca się ścinanie kwiatostanów. Sadzonki łatwo się korzenią. Roślina wytrzymała na mróz. Wymaga stanowisk słonecznych, gleb przepuszczalnych, niezbyt żyznych i nie za suchych.

</doc>
<doc id="650346" url="https://pl.wikipedia.org/wiki?curid=650346" title="Kondopoga">
Kondopoga

Kondopoga (ros. "Кондопога", karelski "Kondupohju", fiń. "Kontupohja") – miasto w północno-zachodniej części Federacji Rosyjskiej, w Republiki Karelii.
Położenie.
Miejscowość leży w południowej części Karelii, nad jeziorem Onega, w pobliżu miejsca, w którym wpada do niego rzeka Suna. Kondopoga położona jest Rejonie kondopożskim i stanowi jego centrum administracyjne.
Historia.
Nazwa miasta jest pochodzenia karelskiego i może oznaczać niedźwiedzi ślad, niedźwiedzia łapa, albo też niedźwiedzi zalew. Pierwsza wzmianka o miejscowości pochodzi z 1495 roku. Przez długie lata była to niewielka osada. W 1892 Kondopoga liczyła ok. 300 mieszkańców i znajdowało się w niej 48 domów i 2 cerkwie (cerkiew Zaśnięcia Matki Bożej oraz cerkiew Narodzenia Matki Bożej). Szybki rozwój miasta rozpoczął się w okresie ZSRR w związku z rozwojem w Karelii przemysłu i wynikającym z tego napływem rosyjskich osadników. W 1938 roku miejscowość otrzymała prawa miejskie.
Ludność.
Kondopoga liczy 34.381 mieszkańców (1 stycznia 2005 r.). Jest ona jedynym miastem na terenie rejonu kondopożskiego i skupia blisko 80% ogółu ludności tej jednostki podziału administracyjnego. Zdecydowaną większość populacji stanowią Rosjanie. Liczba mieszkańców miasta w ostatnich latach dość szybko spada w wyniku emigracji ludności do większych miast (głównie Petersburga) w poszukiwaniu pracy.
Na przełomie sierpnia i września 2006 r. o Kondopodze było głośno w mediach światowych z powodu zamieszek do jakich doszło pomiędzy zamieszkującymi miasto Rosjanami a przybyszami z północnego Kaukazu, głównie Czeczenami. W ich wyniku dwie osoby zginęły, a wiele zostało rannych. Władze miasta utrzymywały, iż zajścia miały charakter chuligański a ich tłem był konflikt ekonomiczny, zaś organizacje obrony praw człowieka wskazywały na ich nacjonalistyczno-rasistowski charakter.
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie. Mimo to 
Kondopoga jest jednym z centrów gospodarczych Karelii. W mieście znajduje się przemysł drzewny, celulozowo-papierniczy oraz budowlany. Z Kondopogi pochodzi ok. 1/3 całej rosyjskiej produkcji papieru gazetowego. W miejscowości zlokalizowane są także zakłady przemysłu spożywczego, przetwarzające płody rolne, gdyż rejon kondopożski jest jednym z karelskich centrów rolnictwa. Zatrudniają one zwykle niewielką liczbę osób i produkują głównie na potrzeby lokalnego rynku. 
Istotne znaczenie w gospodarce miasta odgrywają szeroko rozumiane usługi.

</doc>
<doc id="650348" url="https://pl.wikipedia.org/wiki?curid=650348" title="Niwchowie">
Niwchowie

Niwchowie, Niwchi (własna nazwa: нивхгу, ниғвӈгун „ludzie, naród” – od нивх „człowiek”), używa się również dawnej nazwy – Gilacy гиляки (tung. гилэкэ — od гилэ „łódka”) – autochtoniczny lud paleoazjatycki, zamieszkujący na wschodzie Rosji, głównie u ujścia rzeki Amur, a także na wyspie Sachalin i w Japonii.
Antropologia Niwchów.
Antropologia Niwchów jest przedmiotem badań. Niwchowie są dość homogeniczni antropologicznie i różnią się wyglądem od sąsiednich narodów, a związane jest to z ich niezależnym procesem etnogenezy. Ze względu na specyfikę języka i kultury Niwchowie uważani są za etnos paleoazjatycki, należą do najstarszych ludów dolnego Amuru i Sachalina, przybyli w te rejony wcześniej niż ludy tungusko-mandżurskie.
Zdaniem niektórych badaczy najstarsza populacja dorzecza Amuru i wyspy Sachalin (okres mezolitu / neolitu) w rzeczywistości nie pochodzi od Niwchów, ale reprezentuje etnicznie niezróżnicowaną warstwę kulturową, która stała się podwaliną dla całej współczesnej populacji narodów dorzecza Amuru. Ślady tego substratu są rejestrowane w antropologii, języku, kulturze zarówno Niwchów, jak i ludów tungusko-mandżurskich obszarów nadamurskich. W ramach tej teorii Niwchowie są uważani za jedną z północno-wschodnich grup paleoazjatyckich, jaka wyemigrowała nad Amur. Względną sprzeczność tych schematów etnogenetycznych wyjaśnia się tym, iż współczesne populacje zamieszkujące dorzecze Amuru i Sachalin powstały w wyniku mieszania się rozmaitych etnosów a także tym, iż etnosy te ukształtowały się stosunkowo późno.
Istnieje również teoria, że przodkowie współczesnych Niwchów, północno-wschodnich ludów paleoazjatyckich, Inuitów i Indian są ogniwami jednego etnicznego łańcucha, który w odległej przeszłości obejmował północno-zachodnie brzegi Oceanu Spokojnego. Niwchowie są utożsamiani z archeologiczną kulturą ochocką, która w starożytności zajmowała większy obszar niż terytorium zajmowany współcześnie przez Niwchów. Nosiciele tej kultury, znani w japońskich źródłach jako Mishihase, zostali wypędzeni z Japonii w VII wieku n.e.
Historia.
Uważa się, że najwcześniejszą wzmiankę o Niwchach zawierają chińskie kroniki z VI wieku. Odnoszą się one do mieszkańców Gilyami (), którzy mieli później kontakt z władcami dynastii mongolskich Yuanów (w siódmej chińskiej kronice nie ma informacji o kontakcie z dynastią XIII–XIV) w Chinach. Przez wiele lat ich ziemie należały do Chin, dopiero w XIX wieku znaleźli się pod władzą rosyjską. Kontakty Rosjan z Niwchami rozpoczęły się w XVII wieku, za pośrednictwem Kozaków. Pierwszym Rosjaninem, który pisał o Niwchach w 1643 roku, był Wasilij Pojarkow, który nazwał ich "Giliakami". W latach 1849–1854 ekspedycja G. I. Newelskiego prowadziła badania nad dolnym Amurem, gdzie założono następnie miasto Nikołajewsk. Rok później zaczęli tu osiedlać się rosyjscy chłopi. Imperium Rosyjskie uzyskało pełną kontrolę nad ziemiami Niwchów po traktacie z Ajgun w 1858 roku i traktacie pekińskim z 1860 roku. Po II wojnie światowej duża część tego narodu przeniosła się na wyspę Hokkaido. Brakuje danych na temat liczebności ich populacji w Japonii.
Kultura.
Kultura Niwchów ulegała wpływom obszarów, z którymi mieli oni kontakt: Japonii, Mandżurii, Chin i obecnie Rosji. Tradycyjnymi zajęciami tego etnosu są rybołówstwo i łowiectwo, ale także hodowlą reniferów, z czym związana jest sezonowa zmiana miejsca zamieszkania. Dużą rolę w kulturze Niwchów stanowi łowiectwo i hodowla psów.
Religia.
Niwchowie wyznają prawosławie i szamanizm. Wierzenia religijne Niwchów opierały się na animizmie i kultach lokalnych, wierze w duchy zamieszkujące wszędzie – na niebie, na ziemi, w wodzie, w tajdze. Istotną rolę odgrywał kult niedźwiedzia. Każdy niedźwiedź był uważany za syna „Gospodarza Tajgi”, więc polowanie na niego towarzyszyło obrzędom związanym z kultem łowów. Święto niedźwiedzia obchodzono w styczniu lub lutym, w zależności od klanu. Niedźwiedź kiedy został złapany lub kupiony od Negidalów lub Nanajów, był wychowywany przez 3–4 lata w specjalnym domu z bali, po czym organizowano święto ku czci zmarłych krewnych. Podczas uroczystości niedźwiedzie były ubrane w specjalny kostium, prowadzane po domach i karmione z misternie rzeźbionych drewnianych naczyń. Nie wolno było do niedźwiedzia podchodzić kobietom. Po wszystkim zwierzę składano w ofierze (zabijano je strzałem z łuku). Na czole martwego niedźwiedzia umieszczano naczynie, ponownie „ugaszczając” nim zwierzę. W przeciwieństwie do innych ludów dorzecza Amuru, Niwchowie kremowali zmarłych, paląc ich na wielkim ognisku w tajdze i płakali rytualnie. W starożytności praktykowali rytuał pochówku powietrznego. „Gospodarz Tajgi”, zwany Pal-Yz, również przedstawiany był w postaci niedźwiedzia.
Język.
Posługują się głównie językiem rosyjskim, ale część Niwchów (około 20%) zna jeszcze język niwchijski. Niwchijski tradycyjnie zaliczany jest do języków paleoazjatyckich, na ogół przyjmuje się jednak, iż jest to język izolowany. Jest to język aglutynacyjny, syntetyczny. Akcent w niwchijskim jest ruchomy i może padać na rozmaite sylaby, może również służyć do różnicowania znaczenia słów. Język nie wyróżnia przy tym przymiotników jako odrębnej kategorii gramatycznej, zamiast nich używane są przymiotniki, opisujące stan. Istnieje hipoteza J. Greenberga, zgodnie z którą język Niwchów należy do eurazjatyckiej (nostratycznej) rodziny języków. W latach siedemdziesiątych w radzieckiej nauce wysunięto hipotezę, że język niwchijski może należeć do rodziny języków ałtajskich (T. A. Bertagajew, W. Z. Panfiłow, W. I. Cincius). Według A. A. Burykina język ten stanowi odrębną gałąź języków tungusko-mandżurskich, która najwcześniej oddzieliła się od innych języków tej rodziny i uległa następnie silnemu wpływowi języka ajnuskiego. Językoznawcy japońcy Katsunobu Izutsu i Kazuhiko Yamaguchi uważają, iż niwchijski jest jednym z przodków współczesnego języka japońskiego. Siergiej Nikołajew zaproponował hipotezę o związku niwchijskiego z językami algijskimi i wakaskimi w Ameryce Północnej. W niwchijskim wyzróżnia się cztery dialekty: amurski, wschodniosachaliński, północnosachaliński i południowosachaliński.
Populacja.
Zmiany populacji Niwchów:

</doc>
<doc id="650350" url="https://pl.wikipedia.org/wiki?curid=650350" title="Scorpaena">
Scorpaena

Scorpaena – rodzaj ryb skorpenokształtnych z rodziny skorpenowatych (Scorpaenidae). W literaturze polskiej określane są nazwą "skorpeny".
Zasięg występowania.
Przedstawiciele rodzaju "Scorpaena" najczęściej zasiedlają rafy koralowe, ale można je spotkać również w ciepłych wodach strefy umiarkowanej.
Klasyfikacja.
Gatunki zaliczane do tego rodzaju:

</doc>
<doc id="650351" url="https://pl.wikipedia.org/wiki?curid=650351" title="Rana postrzałowa">
Rana postrzałowa

Rana postrzałowa ("vulnus sclopetarium") – rana powstająca na skutek działania pocisków z broni palnej lub odłamków pocisków, min, granatów, bomb itp.
Wyróżnić można trzy rodzaje ran postrzałowych:

</doc>
<doc id="650352" url="https://pl.wikipedia.org/wiki?curid=650352" title="Henry Vane (1. hrabia Darlington)">
Henry Vane (1. hrabia Darlington)

Henry Vane (ur. ok. 1705 roku, zm. 6 marca 1758 roku) – brytyjski arystokrata i polityk, syn Gilberta Vane’a, 2. barona Barnard i Mary Randyll, córki Morgana Randylla.
Był wielokrotnym członkiem Parlamentu z ramienia partii wigów. W latach 1726-1727 z okręgu Launceston, w latach 1727-1741 St Mawes, w latach 1741-1747 Ripon i w latach 1747-1753 Durham. W 1753 r. odziedziczył ojcowski tytuł barona Barnard i zasiadł w Izbie Lordów. Rok później król Jerzy II Hanowerski nadał mu tytuł hrabiego Darlington.
W latach 1742-1744 był zastępcą Skarbnika Irlandii, w latach 1749-1755 był Lordem Skarbu, zaś w latach 1753-1758 Lordem Namiestnikiem Durham. Od 1742 r. był członkiem Irlandzkiej Tajnej Rady.
2 września 1725 r. poślubił lady Grace FitzRoy (28 marca 1697 - 29 września 1763), córkę Charlesa FitzRoya, 2. księcia Cleveland i Anne Poultney, córki sir Williama Poultneya. Henry i Grace mieli razem czterech synów i trzy córki:
Horace Walpole zapisał o Darlingtonie, że "kiedy się upił mówił wszystko co wiedział, kiedy był trzeźwy mówił jeszcze więcej".

</doc>
<doc id="650353" url="https://pl.wikipedia.org/wiki?curid=650353" title="Kamieniczno">
Kamieniczno

Kamieniczno (kasz. "Jezoro Kamieniczno") – jezioro rynnowe położone na pograniczu Pojezierza Bytowskiego i Równiny Charzykowskiej, w powiecie bytowskim województwa pomorskiego. "Kamieniczno" zajmuje powierzchnię 120,7 ha, znajduje się w kierunku północno-zachodnim od Borzyszkowych. Jezioro cechuje się bardzo atrakcyjnym położeniem i na swym północnym krańcu przechodzi w malowniczy jar (o charakterze podgórskim) rzeki Kamienicy.

</doc>
<doc id="650354" url="https://pl.wikipedia.org/wiki?curid=650354" title="Lokacja (technika)">
Lokacja (technika)

Lokacja () – sposób określania położenia i wyznaczania kierunku i prędkości ruchu obiektów. Do sposobów lokacji należy:
Urządzenia wykorzystywane w celu lokacji określa się jako lokatory.

</doc>
<doc id="650358" url="https://pl.wikipedia.org/wiki?curid=650358" title="Twierdzenie Carathéodory’ego">
Twierdzenie Carathéodory’ego

Twierdzenie Carathéodory’ego może odnosić się do jednego z wielu matematycznych wyników Constantina Carathéodory’ego:

</doc>
<doc id="650360" url="https://pl.wikipedia.org/wiki?curid=650360" title="Atak atomowy na Hiroszimę i Nagasaki">
Atak atomowy na Hiroszimę i Nagasaki

Atak atomowy na Hiroszimę i Nagasaki – jedyne w historii dwa przypadki użycia broni atomowej do działań zbrojnych. Ataków dokonały Stany Zjednoczone na Japonię w 1945 roku: 6 sierpnia o godzinie 8:15 w Hiroszimie oraz 9 sierpnia o godzinie 11:02 w Nagasaki.
Sytuacja w lecie 1945 roku.
Po kapitulacji III Rzeszy wysiłki wielkich mocarstw zostały skierowane na pokonanie Japonii. Wojska amerykańskie, stosując taktykę „żabich skoków”, zbliżały się do głównych wysp japońskich. Od czerwca 1944 roku, po zdobyciu Marianów, dowództwo USAAF-u regularnie wysyłało B-29 Superfortressy na miasta japońskie. Mimo licznych nalotów Japonia nie zgadzała się na bezwarunkową kapitulację. Tej sytuacji nie zmienił potężny dywanowy nalot z 9/10 marca 1945 na Tokio – najbardziej niszczycielski atak powietrzny w historii, przeprowadzony z użyciem bomb zapalających. Wobec tego naczelne dowództwo planowało operację pod kryptonimem Downfall, która zakładała desant 777 tys. żołnierzy amerykańskich na wybrzeżu Kiusiu. Amerykanie, mając na względzie duże straty poniesione od ataków kamikaze m.in. podczas bitwy o Okinawę, byli świadomi potencjalnych strat i szukali dla niej alternatywy.
Budowa bomby.
Amerykański program budowy bomby jądrowej znany jako Projekt Manhattan rozpoczęto już w 1942 roku na polecenie prezydenta Franklina Delano Roosevelta. W pracach nad zbudowaniem bomby brali udział najznakomitsi fizycy, wśród nich wielu noblistów. Pierwszy próbny wybuch bomby odbył się 16 lipca 1945 roku na poligonie wojskowym w stanie Nowy Meksyk. Siła rażenia nowej broni zaskoczyła wszystkich naukowców i obserwatorów.
Atak na Hiroszimę i Nagasaki.
Na Konferencji poczdamskiej sekretarz wojny Henry Stimson poinformował prezydenta Trumana, że prace nad bombą zostały ukończone i w przeciągu trzech tygodni może zostać zrzucona na jedno z miast japońskich. Brano pod uwagę Hiroszimę, Kokurę lub Niigatę – były to miasta, które do tej pory nie ucierpiały w najmniejszym stopniu od ataków ogniowych. 26 lipca Truman ogłosił tzw. deklarację poczdamską, w której jednoznacznie określił sposób zakończenia wojny – bezwarunkowa kapitulacja cesarstwa. Tego też dnia na wyspę Tinian przybył ciężki krążownik USS „Indianapolis”, przywożąc elementy bomby nazwanej „Little Boy”. Przez dwa dni japoński rząd obradował nad deklaracją. Wreszcie ogłoszono, że Japonia nie zgadza się na postawione warunki.
W dniu 31 lipca montaż „Little Boy” został zakończony. Następnego dnia bomba była gotowa do użycia. W tym czasie pułkownik Paul Tibbets, dowódca specjalnie utworzonej do przeprowadzenia akcji 509. Grupy Mieszanej ("Composite Group"), skrupulatnie dobierał sobie załogę. Po południu 5 sierpnia generał Curtis LeMay potwierdził misję zaplanowaną na następny dzień. Do realizacji zadania wyznaczono łącznie siedem B-29. Pierwsze trzy miały rozpoznać pogodę nad wyznaczonymi celami – Hiroszimą, Kokurą i Nagasaki (Niigatę wyłączono, prawdopodobnie ze względu na pogodę). Bombę załadowano do bombowca Boeing B-29 Superfortress o nazwie własnej „Enola Gay” (nr boczny 82). Rezerwowy B-29 znajdował się na wyspie Iwo Jima w stałym pogotowiu, na wypadek kłopotów technicznych. Razem z „Enola Gay” miał lecieć bombowiec B-29 „The Great Artiste”, wyposażony w aparaturę kontrolno-pomiarową przeznaczoną do określenia efektów wybuchu oraz samolot z numerem 911, z obsadą naukowców wyposażonych w kamery i sprzęt do fotografowania.
Hiroszima.
Start przypadł na godzinę 2:45 w dniu 6 sierpnia. Piętnaście minut później inżynier Parsons wraz z podporucznikiem Jeppsonem rozpoczęli ostatni montaż urządzenia detonującego. O 5:52 samolot „Enola Gay” spotkał się nad Iwo Jimą z trzema pozostałymi B-29. O 7:25 Claude Eatherly, pilot bombowca sprawdzającego pogodę nad Hiroszimą, przekazał, że warunki atmosferyczne są dobre. O 7:30 Parsons po raz ostatni wszedł do komory bombowej i uzbroił bombę. O 8:15:19 została ona zrzucona. Był to pierwszy w historii przypadek ataku atomowego. 
„Little Boy” wybuchł o 8:16:02 (czasu Hiroszima), 43 sekundy po zrzuceniu z „Enoli Gay”, 580 metrów nad dziedzińcem szpitala Shima, 240 metrów na południowy wschód od mostu Aioi, w który celował bombardier Thomas Ferebee. Wybuch miał siłę ok. 16 kiloton TNT. Nad centrum miasta zaczął formować się gigantyczny słup dymu, przybierający kształt grzyba. Jego wysokość sięgała kilkunastu kilometrów. Szacuje się, że zginęło około 30% populacji miasta (70–90 tys. mieszkańców), a liczba ta do dziś jest sporna. Z 76 tys. budynków w Hiroszimie, 70 tys. zostało zburzonych lub uszkodzonych, w tym 48 tys. całkowicie.
Nagasaki.
Zrzucenie bomby na Hiroszimę nie doprowadziło do bezwarunkowej kapitulacji Japonii (silne stronnictwo wojskowych w Tokio przekonywało cesarza, że Amerykanie dysponowali tylko jedną bombą). Amerykanie zdecydowali więc o kontynuowaniu „nalotów atomowych”. Dodatkowym czynnikiem motywującym do szybkiego zakończenia wojny z Japonią były szybkie postępy ofensywy radzieckiej w Mandżurii.
9 sierpnia Amerykanie wykonali kolejny nalot. Tym razem dokonał tego, również należący do 509. Grupy Tibbetsa, B-29 o nazwie „Bockscar” (od nazwiska jego dowódcy Fredericka Bocka). Samolot wystartował z Tinianu o 3:47, a jego pierwszym pilotem był mjr Charles W. Sweeney. O wiele bardziej złożona implozyjna bomba plutonowa „Fat Man” spadła na Nagasaki. Pierwotnie celem miała być Kokura, jednak zbyt duża pokrywa chmur uniemożliwiająca celowanie optyczne oraz coraz bardziej aktywna japońska obrona przeciwlotnicza nad miastem, spowodowała zmianę obiektu ataku.
Bombowiec (pomimo 50 minut oczekiwania nie spotkał się nad Yakushimą ze swoją eskortą) skierował się nad cel rezerwowy – Nagasaki. Pogoda nad tym miastem była lepsza, jednak bomba nie została zrzucona precyzyjnie. Również tu zastano chmury i ostatecznie wybuchła ona ok. 3 km od planowanego celu, nad dzielnicą Urakami, w której znajdowała się między innymi katolicka katedra. Bomba wybuchła o 11:02 czasu lokalnego z siłą ocenianą później na 22 kilotony TNT.
Ponieważ otaczające dzielnicę wzgórza osłabiły siłę fali uderzeniowej, „Fat Man”, pomimo że blisko dwukrotnie silniejszy niż „Little Boy” zrzucony na Hiroszimę, spowodował mniejsze szkody w ludziach i zabudowaniach. Niemniej miasto zostało całkowicie zniszczone w promieniu ok. 1,6 km od miejsca wybuchu, a do sporych zniszczeń w dalszych jego częściach doprowadziły liczne pożary. Szacuje się, że eksplozja bomby „Fat Man” zabiła 40–70 tys. osób (do końca roku 1945 zmarło 70 tys. ludzi), w tym nieznaną liczbę uchodźców z Hiroszimy.
Skutki ataku.
Ataki bronią atomową wciąż nie przekonywały japońskich władz do kapitulacji. Kręgi wojskowe były zdecydowane dalej prowadzić wojnę. Dopiero 10 sierpnia cesarz Hirohito rozkazał przyjąć propozycję Amerykanów i to jego autorytet, niezaprzeczalny dla każdego ówczesnego Japończyka, w dużym stopniu zadecydował o kapitulacji kraju. Jedynym warunkiem japońskiej propozycji przekazanej za pośrednictwem Szwajcarii było, aby Hirohito zachował tytuł i pozycję cesarza (prerogatywy). Tego samego dnia wieczorem prezydent Truman przyjął kapitulację Japonii i nazajutrz rozkazał wstrzymanie wszelkich operacji wojskowych (kolejny nalot atomowy z użyciem bomby „Fat Man II” był przygotowywany na 17–18 sierpnia). 15 sierpnia cesarz wygłosił orędzie, w którym ogłosił zawieszenie broni. 2 września na pokładzie pancernika USS „Missouri” Japonia podpisała akt bezwarunkowej kapitulacji.
Oszacowanie rzeczywistych strat (zabici i zmarli w ciągu pierwszego dnia po wybuchu) jest niemożliwe. Oficjalne szacunki amerykańskie w 1945 roku mówiły o 70 tys. śmiertelnych ofiar w Hiroszimie. Jezuici mający swoją misję w Hiroszimie podawali liczbę co najmniej 100 tys. zabitych. Później liczba ta stopniowo rosła, co należy przypisać chorobie popromiennej i skażeniu radioaktywnemu.
Badacze zadawali ludziom bardzo szczegółowe pytania (np. „na jakim przedmieściu, jakiej ulicy, w którym domu znajdował się pan, gdy bomba detonowała?”) i na tej podstawie starali się wyliczyć dawkę promieniowania jaka przypadła każdej osobie oddzielnie. Śledząc dalsze losy tych osób ustalono że:
Hibakusha.
Osoby, które zostały pokrzywdzone bezpośrednio w wyniku wybuchów bomb atomowych lub są dziećmi pokrzywdzonych w ten sposób matek, mają w Japonii status "hibakusha" („ludzie dotknięci eksplozją”). Otrzymują od rządu specjalny zasiłek, dodatki związane z kosztami leczenia chorób będących następstwem napromieniowania oraz prawo do refundacji kosztów pogrzebu. Jedyną osobą, która uzyskała podwójny status "hibakusha" w związku z przeżyciem zarówno wybuchu w Hiroszimie jak i w Nagasaki, był zmarły w styczniu 2010 Tsutomu Yamaguchi.
Porównanie z innymi atakami lotniczymi II wojny światowej.
Atak atomowy na Hiroszimę i Nagasaki nie był najbardziej krwawym atakiem lotniczym podczas II wojny światowej. Więcej ludzi zginęło 9/10 marca 1945 roku podczas nocnego nalotu dywanowego na Tokio przy użyciu bomb zapalających – straty (głównie w wyniku burzy ogniowej) wyniosły ok. 120 tys. osób. Najkrwawszym atakiem w Europie była seria nalotów na Drezno 13/14 lutego 1945 roku. Liczba ofiar jest jednak trudna do oszacowania, ponieważ nieznana jest liczba uchodźców z Prus Wschodnich, którzy znaleźli się w mieście podczas nalotu, uciekając przed Armią Czerwoną. Jeśli natomiast uwzględni się liczbę zabitych w stosunku do całej populacji, to Hiroszima i Nagasaki pozostają najkrwawszymi nalotami tej wojny: w wypadku Hiroszimy było to co najmniej 30% zabitych, a Nagasaki nawet 50%, podczas gdy w Tokio i Dreźnie ok. 10%. Istotna była też kwestia psychologiczna: w ataku atomowym jeden samolot i jedna bomba wystarczyły do zniszczenia miasta. Drugą kwestią były choroby popromienne (zwłaszcza oparzenia) u rannych - ten skutek nie występował podczas konwencjonalnych ataków powietrznych.
Zdjęcia i relacje ofiar.
Relacja Futaby Kitayamy z 1945 r., kobiety, która przeżyła wybuch:

</doc>
<doc id="650361" url="https://pl.wikipedia.org/wiki?curid=650361" title="Yumilka Ruiz">
Yumilka Ruiz



</doc>
<doc id="650362" url="https://pl.wikipedia.org/wiki?curid=650362" title="Lignica">
Lignica



</doc>
<doc id="650363" url="https://pl.wikipedia.org/wiki?curid=650363" title="Explorer 6">
Explorer 6

Explorer 6 – mały amerykański satelita naukowy z serii Explorer. Badał galaktyczne promienie kosmiczne, magnetyzm Ziemi, propagację fal radiowych w górnych warstwach atmosfery i liczbę mikrometeoroidów. Testował również urządzenie do fotografowania pokrywy chmur.
Budowa i działanie.
Satelita miał kształt kuli. Był stabilizowany obrotowo, z prędkością 2,8 obr./s, a oś obrotu wskazywała punkt na niebie o rektascensji 217° i deklinacji 23°.
Opis misji.
Satelita o masie około 65 kg w dniu 7 sierpnia 1959 roku przy pomocy rakiety Thor Able III został z kosmodromu Cape Canaveral Space Force Station wprowadzony na ekscentryczną orbitę o początkowych parametrach, perygeum – 251 km i apogeum – 42 450 km. Orbita ta z biegiem czasu ulegała coraz większym zmianom i przewidywany czas pobytu satelity na orbicie oceniano (wrzesień 1960) na około dwa lata. Każdy eksperyment (prócz skanera telewizyjnego) posiadał dwa wyjścia, cyfrowe i analogowe. Nadajnik UHF transmitował telemetrię cyfrową i sygnał TV. Dwa nadajniki VHF nadawały sygnały analogowe. Nadajnik VHF działał w sposób ciągły, a UHF jedynie kilka godzin w ciągu doby. Z czterech paneli ogniw słonecznych, tylko trzy rozłożyły się prawidłowo, przez co statek nabrał trochę większej prędkości obrotowej niż planowano. Ilość dostarczanej energii elektrycznej wynosiła tylko 63% nominalnej i z czasem spadała. Spadek mocy zasilania spowodował osłabienie stosunku sygnału do szumu przesyłanych danych (trudności w odbiorze i interpretacji), szczególnie w apogeum. 11 września 1959 awarii uległ jeden z nadajników VHF. Ostatni kontakt z satelitą zanotowano 6 października 1959 roku. Potem sprawność baterii słonecznych spadła do poziomu uniemożliwiającego działanie systemów statku. Odebrano łącznie 827 godzin sygnału analogowego i 23 godziny transmisji cyfrowej. Wstępne wyniki podał w maju 1960 roku prof. J. Simpson z Uniwersytetu Chicago. Największe natężenie promieniowania w najniższym pasie zostało stwierdzone na wysokości około 1900 km. Pas ten składa się z protonów o znacznych energiach. Ponad tym pasem znajduje się drugi, złożonych z również cząstek, obdarzonych ładunkiem elektrycznym. Największe natężenie tych cząstek znajduje się na wysokości około 4000 km. Najwyższy pas, którego brzegi sięgają aż w okolice podbiegunowe i są odpowiedzialne za zjawisko zórz polarnych, znajduje się na wysokości od około 12 000 km do 50 000 km. Maksymalne natężenie cząstek w tym pasie znajduje się w odległości około 16 000 km. od powierzchni Ziemi. Prawdopodobnie wysokość tego maksimum ulega pewnym wahaniom.
Ciekawostka.
W dniu 27 sierpnia 1959 roku satelita został sfotografowany z odległości 22 000 km przez stację w Woomera w Australii.

</doc>
<doc id="650365" url="https://pl.wikipedia.org/wiki?curid=650365" title="Sikornik (Kraków)">
Sikornik (Kraków)

Sikornik (296 m) – zachodni szczyt dwuwierzchołkowego wzgórza we wschodniej części Pasma Sowińca w Krakowie. Szczyt wschodni to Góra św. Bronisławy (ok. 308 m). Znajduje się na nim Kopiec Kościuszki.
Wydłużony grzbiet tych wzniesień ma długość nieco ponad 3 km. Od strony wschodniej stopniowo obniża się ku ujściu Rudawy do Wisły. Prowadzi tam aleja Jerzego Waszyngtona, u której końca znajduje się osiedle Salwator z zabytkowym kościołem. Od zachodu sąsiaduje z Pustelnikiem, od którego jest oddzielone szerokim siodłem, zwanym Przełęczą Przegorzalską, przez którą przechodzą ulice Jodłowa i Starowolska, łączące Przegorzały z Wolą Justowską.
Pod względem geograficznym Pasmo Sowińca przynależy do Pomostu Krakowskiego w obrębie makroregionu Bramy Krakowskiej.
Północno-zachodnie strome stoki wzgórz Sikornik i Góra Św. Bronisławy porośnięte są lasem liściastym. Stosunkowo duże różnice wysokości sprawiają, że rzeźba terenu jest urozmaicona. Stoki porozcinane są wąwozami i parowami. Na zboczach spotyka się odsłonięcia jurajskich skałek wapiennych. Największe z nich to Strzelnica – dwa skalne mury, na których uprawiana jest wspinaczka skalna. W skałach jest też niewielka Nyża nad Strzelnicą. Dawniej istniał tutaj niewielki łom wgłębno-stokowy.
Od lat 20. do 50. XX wieku funkcjonowały tutaj skocznie narciarskie.
Pod wzgórzem planowana jest budowa tunelu na trasie trzeciej obwodnicy Krakowa.

</doc>
<doc id="650366" url="https://pl.wikipedia.org/wiki?curid=650366" title="Pontinus">
Pontinus

Pontinus – rodzaj ryb skorpenokształtnych z rodziny skorpenowatych.
Klasyfikacja.
Gatunki zaliczane do tego rodzaju :

</doc>
<doc id="650369" url="https://pl.wikipedia.org/wiki?curid=650369" title="Płotówko">
Płotówko

Płotówko (dodatkowa nazwa w j. kaszub. "Môłé Płótowò"; niem. "Klein Platenheim"; do 31 grudnia 2002 "Płótówka") – wieś kaszubska w Polsce na Pojezierzu Bytowskim (w części Kaszub zwanej Gochami) położona w województwie pomorskim, w powiecie bytowskim, w gminie Bytów. Wieś jest częścią składową sołectwa Płotowo.
W latach 1975–1998 miejscowość położona była w województwie słupskim. 1 stycznia 2003 nastąpiła zmiana nazwy części wsi Płotowo (dotychczas Płótowa) z "Płótówka" na "Płotówko".
Z kart historii.
Po niekorzystnych dla miejscowych Kaszubów postanowieniach regulacji wersalskiej miejscowość pozostała poza granicami Polski. Mimo szykan niemieckiej administracji otworzono w sąsiednim Płotowie pierwszą polską szkołę na obszarze powiatu bytowskiego. Działał tu Związek Polaków w Niemczech – urodził się tu i mieszkał do śmierci w 1942 prezes (od 1923) Okręgu Kaszuby ZPwN, Jan Styp-Rekowski. Płotówko do 1945 roku znajdowało się na obszarze III Rzeszy.

</doc>
<doc id="650371" url="https://pl.wikipedia.org/wiki?curid=650371" title="Ogród Zoologiczny w Krakowie">
Ogród Zoologiczny w Krakowie

Ogród Zoologiczny w Krakowie – ogród zoologiczny założony w 1929 roku, na terenie krakowskiego Lasu Wolskiego na wzgórzu Pustelnik. 
Historia.
Zanim powstał współczesny ogród, istniał na Wawelu zwierzyniec. Trzymano w nim m.in. małpy, wielbłądy, lwy, lamparty i wiele gryzoni. Kiedy Zygmunt III Waza przeniósł królewską siedzibę z Krakowa do Warszawy, zwierzyniec podupadł. W XVIII i XIX wieku powstawały zwierzyńce w różnych miejscach Krakowa, np. w Parku Krakowskim. Działacze Krakowskiego Oddziału Towarzystwa Przyrodniczego im. Mikołaja Kopernika – inż. Wincenty Wober, dyrektor Kazimierz Maślankiewicz, Leon Holcer i dr Karol Łukaszewicz wpadli na pomysł, aby ogród zoologiczny umieścić w Lesie Wolskim, w pobliżu klasztoru Kamedułów na Bielanach.
Otwarcie ogrodu nastąpiło 6 lipca 1929 w obecności prezydenta Rzeczypospolitej, prof. Ignacego Mościckiego. W dniu otwarcia w zoo znajdowały się 94 ssaki, 98 ptaków i 12 gadów. Od otwarcia do 1966 roku dyrektorem zoo był Antoni Koziarz.
Obecnie zoo w Krakowie posiada 260 gatunków – około 1500 sztuk zwierząt. Powierzchnia ogrodu wynosi prawie 17 ha. Krakowski zwierzyniec odwiedza rocznie ponad 300 tys. osób. 
Ogród jest oddalony od centrum Krakowa o 8 km. Można doń dotrzeć w około 15 minut autobusem miejskim nr 134 spod budynku dawnego hotelu Cracovia.
Obecnie dyrektorem zoo jest Teresa Grega.
Sukcesy hodowlane.
W 2014 wykluł się kondor wielki, odchowany przez parę rodzicielską.
Wyróżnienia.
Ogród wpisano do prestiżowego Europejskiego Stowarzyszenia Ogrodów Zoologicznych i Akwariów, skupiającego także 10 innych największych polskich ogrodów zoologicznych, spełniających normy i wymogi EAZA – w Poznaniu, Toruniu, Płocku, Warszawie, Opolu, Gdańsku, Łodzi, Wrocławiu, Chorzowie i Zamościu.

</doc>
<doc id="650373" url="https://pl.wikipedia.org/wiki?curid=650373" title="Lokacja (historia)">
Lokacja (historia)

Lokacja – forma organizacyjno-prawna, nadawana prawem lokacyjnym przez właściciela ziemi, zarówno już istniejącym, jak też nowo zakładanym wsiom i miastom w jego posiadłościach.
Uwarunkowania.
Wokół grodu jako siedziby władzy powstawały osady początkowo zajmujące się obsługą i pracą na rzecz ludności grodu. Umieszczano tam także ludzi niewolnych, gdyż najłatwiej można ich było upilnować. Ponieważ przy grodzie zawsze koncentrował się ruch ludności i było stosunkowo bezpiecznie, w pobliżu zaczęli się osiedlać rzemieślnicy różnych specjalności, także budowlani oraz produkujący dobra luksusowe. Tu też gromadzili się kupcy, szczególnie zagraniczni, ponieważ tylko tu mogli liczyć na kupujących. W efekcie podgrodzia coraz bardziej nabierały charakteru miejskich ośrodków wymiany handlowej.
Jednym z przywilejów władcy było regale targowe. Za jego zgodą miejsca targowe (loca forensia) wyznaczano w pobliżu grodu albo w innych miejscach, najczęściej w pobliżu kościoła, (kościoły budowano tak aby z sąsiednich osad można było do nich dotrzeć i wrócić w ciągu dnia). Obok kościoła lokowały się karczmy oraz rzemieślnicy, co dało początek nowej osadzie, w której podobnie jak na podgrodziu można było spotkać Żydów, Morawian, Słowian Połabskich uciekających z Niemiec, Niemców, Walonów i inne nacje. Na Śląsku od XII wieku zaczęto wydobywać kruszce (Walonowie) takie jak: złoto i srebro, co było przyczyną szybkiego bogacenia się ludności i ułatwiało przejście na gospodarkę pieniężną-towarową. Miejsca targowe były otoczone opieką najwyższego księcia i objęte prawem targowym. Od handlu pobierano podatek a straż i sędzia targowy pilnowali porządku. Targi, do których monarcha zrzekał się swoich praw zwano wolnymi. Ocenia się, że 70% miejsc targowych z biegiem czasu przekształciło się w samodzielne miasta.
Od XII wieku pojawiły się targi tygodniowe – w określone dni tygodnia na podgrodzia i w miejsca targowe zjeżdżali się rzemieślnicy oraz wszelkiego rodzaju kupcy. Z okazji odpustu pod kościołami organizowano jarmarki. Przywilej ten wszedł później do tradycji miejskiej stając się kolejną okazją przeprowadzenia udanej transakcji handlowej.
Osady wiejskie z czasów początków państwa polskiego lokalizowane były w miejscach najbardziej urodzajnych, w miejscach obronnych, zwykle na uboczu, z dala od traktu. Przy niewielkiej początkowo liczbie mieszkańców do utrzymania się wystarczał karczunek najbliższej okolicy. W XI w. sytuacja drastycznie się zmieniła i nagle okazało się, że prawie cała ziemia jest już przez kogoś zawłaszczona i dla osiedlenia należało uzyskać miejsce i pozwolenie. Szczególnie inspirująco na ruch ludności wpłynęła uznawana i stosowana na Zachodzie, a także i w Polsce zasada, mówiąca, że powietrze miejskie czyni wolnym, a wiejskie niewolnym. Nie każdy mógł uciec i ukryć się w mieście, by uzyskać wolność. Alternatywnym wyjściem mogła być daleka ucieczka i znalezienie pana feudalnego zainteresowanego zagospodarowaniem nieużytków i mającego do tego zbyt mało ludzi (także z powodu zbiegostwa). U takiego właściciela łatwiej można było uzyskać korzystne warunki osadnictwa.
Lokacje na prawie polskim.
Osadzanym na wewnętrznym prawie polskim (tzw. prawo książęce) określano należne świadczenia, dawano prawo wychodu oraz prawo dziedzicznego uprawiania ziemi. Panowie przenosili na prawo polskie ludność własną oraz przybyłych zbiegów a nawet niewolnych (ci zwykle nie mieli prawa wychodu). Określenie należności intensyfikowało gospodarkę, ponieważ warto było wyrobić nadwyżkę, natomiast polepszenie warunków osadnictwa zapobiegało ucieczkom. Lokowani mieszkańcy zajmowali się produkcją rzemieślniczą i pracą na roli także w miastach, bowiem ówczesne miasta pod tym względem niewiele różniły się od wsi. Osady lokowane na zwyczajowym prawie polskim nie miały przywileju władcy, w związku z tym wciąż były obciążone należnym mu podatkiem. Wobec niekorzystania z umów pisemnych oraz pomocy zasadźcy właściciel takiej lokacji musiał cały czas jej mieszkańców nadzorować (sam lub przez kogoś upoważnionego). Ponieważ brakowało też sołtysa i ławników, na podobnych zasadach zajmował się wymierzaniem sprawiedliwości.
Na powyższych zasadach do końca XIII w. powstało sporo nowych wsi, np. na Opolszczyźnie, sądząc po polskiej etymologii nazewnictwa ok. 60-70%. Rozwijały się też miasta, być może jeszcze bez samorządu, lecz na pewno już spełniające wszystkie funkcje handlowo-usługowe. Wrocław był już na tyle duży, że w roku 1000 awansował na stolicę biskupstwa. Opole, na co wskazuje nazwa, zachowało ciągłość osadniczą od czasów osad opolnych. Gall Anonim wymienia Kraków, Sandomierz, Płock, Wrocław, Poznań i inne miejscowości, używając dla nich określenia civitas lub urbs. W XI w Przemyślu istniała już gmina żydowska, a w XII w. we Wrocławiu osada tkaczy walońskich. Osada biskupia w Krakowie miała sołtysa od 1228 r., a więc przed lokacją samego miasta. Obcy osadnicy, jeśli występowali dość licznie, mogli tworzyć osobne osady. Nie było w tym nic nadzwyczajnego. W owym czasie nie obowiązywała jeszcze zasada, że „nieznajomość prawa szkodzi”. Tak w Polsce, jak i na zachodzie Europy, uważano, że przestępcę należy karać według prawa znanego przestępcy, czyli takiego, pod jakim się wychował.
Rozwój zachodniego prawa miejskiego.
Już od początków państwa rzymskiego miasta podbitych prowincji otrzymywały różny status, zależnie od stopnia latynizacji mieszkańców. Najniższy stopień miały miasta na terenach świeżo podbitych i wrogich, najwyższy, z terenów sojuszniczych oraz założone przez samych Rzymian. Te miały pełną autonomię, chociaż prawa polityczne były zarezerwowane tylko dla obywateli samego Rzymu. W miarę latynizacji miasta prowincji stopniowo awansowały w hierarchii do poziomu municypium lub kolonii (tzw. system municypialny), a o ich statusie decydował Rzym (organ naczelny i odwoławczy). Zazwyczaj rzymskie miasto rządzone było przez 2, 4 lub 8 urzędników (duowirów, kwatuorwirów, oktowirów), będących odpowiednikiem zarządu, a wspomagane było przez radę dekurionów (odpowiednik dzisiejszych radnych). Większość miast greckiej części państwa rzymskiego pozostała przy tradycyjnym greckim samorządzie z jednolitą radą (bulé). W Grecji mniej więcej od V w. p.n.e. ulice wyznaczano prostopadle do siebie. W okresie pryncypatu w rzymskich prowincjach pojawiły się zaczątki samorządu terytorialnego. Wszędzie przywiązywano dużą wagę do systematycznego prowadzenia dokumentacji (słynne prawo rzymskie) i starano się naśladować osiągnięcia architektoniczne Rzymu (w centrum forum – rynek, a wokół Kapitol – świątynia, kuria, gdzie zbierał się samorząd, oraz inne instytucje publiczne, ulice wyznaczano prostopadle od II w. p.n.e.). Po upadku cesarstwa, kryzys nie wszystkie regiony dotknął w jednakowym stopniu i nie w tym samym czasie, wiele miast wciąż się rozwijało.
Dla Wizygotów prawo rzymskie według Kodeksu Teodozjusza streszczono w tzw. Brewiarzu Alaryka (Lex Romana Visigothorum) w 506 r. Streszczenie to było dość powszechnie znane, wkrótce też zaczęto je modyfikować, dostosowując przepisy do własnego prawa zwyczajowego.
Po upadku Rzymu nowe oraz już istniejące miasta swą autonomię musiały wywalczyć od nowa na drodze buntów i spisków przeciw panom feudalnym, na których terytoriach się znajdowały. We Francji pod koniec XI w. i w następnych, największą autonomię uzyskały miasta o ustroju komunalnym, takie jak Arras i Amiens. Były to miasta autonomicznie zarządzane przez mera i 24 do 100 ławników wybieranych przez pełnoprawnych obywateli miasta lub ustępujących ławników (wypaczenie pierwotnego ustroju). Mera sprawującego w mieście władzę porządkową, sądowniczą i administracyjną wybierano spośród ławników. Kadencja władz trwała rok albo dwa lata. Mieszkańcy byli zobowiązani do obrony murów, a czasami także do uczestniczenia w wyprawach wojennych pana. Na południu Francji (bardziej zromanizowanym) większy wpływ na ustrój miały miasta włoskie. Wykształcił się tam autonomiczny ustrój konsularny. Władzę miejską sprawowało od 2 do 24 konsulów, wybieranych co roku. W tych miastach głównie stosowano zmodyfikowane prawo rzymskie.
W XII w. na uniwersytecie bolońskim glosator Irnerius zaczął analizować i nauczać prawa rzymskiego z kodeksu Justyniana (529-533). Komentarze tego prawa jako Glossa ordinaria w XIII w. zebrał i wydał znacznie później glosator Accursius. Studiowanie starych dokumentów, zwłaszcza wśród ludzi Kościoła, stawało się modne, przy okazji „odkrywano” wiele technik znanych już w starożytności np. wiatrak.
W Niemczech najdalej posuniętą autonomię uzyskały miasta cesarskie, takie jak Norymberga, Frankfurt nad Menem, a nieco później Lubeka. Jeszcze lepsze warunki rozwoju uzyskały miasta biskupie, takie jak np. Magdeburg. Doskonałość i pełność prawa magdeburskiego najprawdopodobniej wynika z tego, że biskup (właściciel miasta) lub któryś z jego księży weszli w posiadanie dokumentacji jednego z samorządowych miast rzymskich, przetłumaczyli i dostosowali do czasów aktualnych. W XIII w. autonomia była już powszechnie uznawana, a potrzebne akty lokacyjne oraz uzupełniające prawa (być może znajdowane i stopniowo tłumaczone) kopiowano, korzystając z już istniejących w lepiej funkcjonujących miastach. Przy okazji na terenie Niemiec powstał specyficzny system filialny, obejmujący wszystkie miasta lokowane na prawie magdeburskim. W razie wątpliwości, napotkania spraw nieujętych w prawie miejskim zwracano się o radę do Magdeburga. Chełmno oraz Środa Śląska jako jedne z pierwszych korzystały z uregulowań prawnych i doświadczenia uzyskanego przez Magdeburg, same będąc wzorcem lokacji na prawie chełmińskim i średzkim dla wielu innych miast polskich.
Zabudowa.
Lokacja na prawie zachodnim z reguły połączona była z wytyczeniem regularnej zabudowy i przydziałem jednakowych obszarowo działek budowlanych. W miastach wyznaczano prostopadłe ulice i z góry planowano miejsca na kościoły i budynki użyteczności publicznej. Jeśli w miejscu dotychczasowej osady nie dawało się tego osiągnąć, wyznaczano nowe miejsce lokalizacji, do którego w większości przenosili się wszyscy ze starej lokacji. Centralnym miejscem miasta stawały się rynek i ratusz. Nowe miasto miało odgraniczone terytorium, specyficzną strukturę zawodową (stopniowo większość uzyskiwali rzemieślnicy i kupcy), specyficzną zabudowę i odrębny status prawny jako miasto (można powiedzieć, że miasto miało osobowość prawną). Wzrosło znaczenie umocnień, miasto się zamknęło w obrębie murów. Powszechne stosowanie prawa dwóch mil mogłoby wskazywać, że na tym obszarze mieściła się ziemia miejska, z pierwotnego, jeszcze półrolniczego nadania.
Także przy wyborze miejsca do lokacji wsi kierowano się innymi niż dawniej kryteriami. Wybierano miejsce leżące przy drodze. Sprawdzano, czy będzie łatwy dostęp do kościoła, a jeśli nie, w ramach wolnizny nakładano na wioskę obowiązek jego budowy. Przedstawiciele Kościoła dbali o należyte i równomierne pokrycie terenu świątyniami. Ziemię uprawną dzielono na jednakowe kawałki w układzie niwowym.
Prawa obowiązujące w polskich miastach.
W Polsce stale lub okresowo od XIII do XVIII w. stosowano prawo zachodnie w różnych wersjach, o nazwach zazwyczaj wziętych od miasta, z którego je skopiowano. Wyróżnia się więc:
Mimo obfitości nazw w rzeczywistości używano dwóch wersji prawa rzymskiego, niezależnie przetłumaczonych na język niemiecki. Były to Zwierciadło saskie oraz Weichbild. Pierwszy zbiór powstał na podstawie własnych notatek, sporządzonych podczas prowadzonych spraw sądowych i ma układ przypadkowy, tak jak na wokandę trafiały kolejno rozpatrywane sprawy. Drugi zapewne jest bardziej zgodny z łacińskim oryginałem. Niemniej oba prawa, poza inną kolejnością artykułów, są prawie identyczne. Traktują o spadkach, podziale majątku, odszkodowaniach, karaniu za przestępstwa (także cudzołóstwo, karano je wtedy śmiercią) i sprawach dotyczących całej społeczności, np. że od jednej miejscowości do drugiej powinna biec jedna droga nie węższa niż 8 stóp. Oprócz podstawowego prawa samorząd miejski mógł uchwalać prawo regulujące własne sprawy wewnętrzne, np. dotyczące całej ludności miasta (np. w sprawach obrony przeciwpożarowej, czystości na ulicy, itp.) takie prawa nazywano wilkierzem. Bywało, że król zatwierdzał prawo wilkierzowe i wtedy obowiązywało ono w stosunku do wszystkich sądzonych w danym mieście (a nie tylko np. członków cechu szewców). Właśnie tego prawa wilkierzowego mogły dotyczyć różnice prawa stosowanego w poszczególnych miastach.
W Polsce bardzo szybko zrezygnowano ze stosowania prawa niemieckiego po niemiecku. W powszechnym użyciu były tłumaczenia na język łaciński, a tam, gdzie go nie znano, używano języka polskiego. W konsekwencji, ferowane wyroki były bardziej zdroworozsądkowe i zgodne ze zwyczajowym prawem polskim, niż z pisanym prawem niemieckim.
Ok. 1300 roku w Polsce istniało już ok. 250 miast lokowanych na nowym prawie. Przełom w polskim prawodawstwie dokonał się 5 października 1356 r. Bartłomiej Groicki tak to opisuje:
Tak więc po 1356 r. każdy mieszkaniec Polski, z wyjątkiem szlachty sądzonej według polskiego prawa ziemskiego, formalnie został poddany prawu zachodniemu. Nie było to ściśle prawo zachodnie. Modyfikowano je i np. sprawy pożarowe były sądzone według prawa polskiego. Od XVI w. spod jurysdykcji miejskiej wyłączono przedstawicieli szlachty i poddano ich władzy starościńskiej (mieszczanie mogli szlachcica ująć na gorącym uczynku i dostarczyć do siedziby starosty). W połowie XVI w. Bartłomiej Groicki dokonał przekładu prawa zachodniego, z wersji łacińskiej na język polski.
Kazimierz III Wielki skończył też z odwoływaniem się od wyroków polskich sądów do sądu w Magdeburgu. W 1355 r. (według Kromera) powołał Sąd wyższy prawa niemieckiego w Krakowie oraz jako ostateczną instancję odwoławczą przy królu Sąd Sześciu Miast.
Przeniesienia na prawo zachodnie.
Wielokrotne lokowanie tej samej miejscowości nie należało do rzadkości. Większość lokacji przez dłuższy lub krótszy czas rządziła się prawem polskim. Dla nich przejście na prawo zachodnie było w rzeczywistości przeniesieniem (przelokowaniem). Wobec wielości wzorców prawa zachodniego przelokowania zdarzały się także miastom już lokowanym na prawie zachodnim, zwłaszcza tym lokowanym najwcześniej. Nysa i Racibórz pierwotnie były lokowane na prawie walońskim i dopiero później przeniesiono je na prawo magdeburskie. Gdańsk (1261-1263), Tczew (1260), Szczecin (1243) były początkowo lokowane na prawie lubeckim. Przeniesiono je jednak na prawo magdeburskie. Aż do przełomu XVI/XVII w. prawo magdeburskie funkcjonowało jako podstawowy wzór dla lokacji. Ostatnie lokacje na prawie magdeburskim przeprowadzali możnowładcy na wschodzie Polski w Zamościu, Tomaszowie Lubelskim, Żółkwi, Głogowie Małopolskim. Lokacje na prawie magdeburskim zyskały tak wielką popularność przede wszystkim dlatego, że Magdeburg uzyskał pełnię autonomii (biskup nie chciał sobie zawracać głowy przyziemnymi sprawami), a przy tym miał najpełniej (precyzyjnie i obszernie) opracowane kwestie prawne dotyczące funkcjonowania miasta. W razie sporów zawsze można było się powołać na jakiś stary dokument.
Najłatwiej lokację mogły uzyskać miejscowości w dobrach królewskich, książęcych lub biskupich. Suwereni nie musieli sami siebie pytać o zgodę, a dobra kościelne zazwyczaj były w pełni immunizowane (zwolnione z wszelkich roszczeń władzy świeckiej). W pozostałych przypadkach zgodę na lokację na prawie zachodnim wystawiał panujący na prośbę właściciela ziemi. Było to konieczne, bowiem w akcie nadania ziemi zazwyczaj o prawie lokacji, a co za tym idzie, znaczącym wyłączeniu spod prawa książęcego, nie było mowy. Po otrzymaniu zgody właściciel znajdował zasadźcę i spisywał z nim odpowiednią umowę. Określał w niej terytorium lokacji, swoje prawa, należności, wolnizny i inne warunki – reszta należała do zasadźcy. Lokacja na prawie niemieckim dawała mieszkańcom wsi lub miasta, podobnie jak lokacja na prawie polskim, prawo własności podległej, ściśle określony czynsz oraz prawo wychodu. Nowością były: możliwość stosowania własnego wewnętrznego prawa i własnej organizacji osadniczej/przestrzennej. Ponadto akt lokacyjny wydany na piśmie zapobiegał nadużyciom i kwestionowaniu ustaleń np. po śmierci dotychczasowego właściciela lub sprzedaży majątku. Spis obowiązków, z natury krótki, zwykle nie wymieniał wszystkich zwyczajowych, a sporadycznych obciążeń ludności i już chociażby przez to był korzystniejszy. W osadzie bez praw spisanych na piśmie, gdy o takich zwyczajowych obowiązkach właściciel sobie przypominał, zwykle dokonywał ich reluicji.
Lokacja na surowym korzeniu.
Lokację na surowym korzeniu stosowano w miejscach o mniejszym zaludnieniu, co przy ówczesnej niewielkiej liczbie ludności było dość normalne. W takich terenach zagospodarowywano najlepsze ziemie lub pustki po uprowadzonych w niewolę dotychczasowych mieszkańcach. Nawet jednak w miejscach dość licznie zamieszkanych były nieużytki możliwe do zagospodarowania pod warunkiem znalezienia odpowiednich fachowców. Tereny zabagnione, zalewowe, z nierówną powierzchnią zagospodarowywano przy pomocy osadników z krajów zachodnich, np. z Holandii. Osadnicy na takich miejscach mogli uzyskać nawet 24 lata wolnizny, czas potrzebny na zagospodarowanie i doprowadzenie ziemi do stanu mogącego przynosić zyski. Lokacje na surowym korzeniu, w miarę zagospodarowywania kolejnych obszarów, przesuwały się stopniowo na wschód. Największe nasilenie lokacji miało miejsce za Kazimierza Wielkiego w centralnej Polsce i na Rusi. Lokacje na surowym korzeniu w późniejszym okresie były rzadsze, na co wpłynął ogólny regres miast i zmiany w gospodarce rolnej. Wzrost „sobiepaństwa” warstwy uprzywilejowanej spowodował, że o lokacjach wiejskich się nie słyszy, jedynie lokacje miast budowanych od zera, w „szczerym polu”, takich jak Zamość, Żółkiew, Głogów Małopolski mogły należycie świadczyć o potędze i mocy sprawczej ich właścicieli.
Sprawy wewnętrzne.
Istnienie zbiegostwa było powodem zrównywania się warunków funkcjonowania wsi lokowanych na prawie zachodnim i pozostających jeszcze na prawie polskim. Tak więc mimo braku formalnej lokacji warunki życia, obciążenia oraz organizacja wewnętrzna były zbliżone. Jednorazowe, dokonane przez pana nadania ulg często uzyskały odbicie w nazwie miejscowości nią objętych. W ich nazwach występuje zwykle człon typu „Wola” lub „Wólka” (np. Wola Bukowska). Wprowadzenie trójpolówki pozwalało bez wysiłku, uzyskać do uprawy 1/6 ziemi więcej niż przy dwupolówce. Gorzej mogło być co najwyżej z dokumentacją pisemną. Dodatkowym straszakiem była zasada, według której każdy, kto przebywał w mieście rok i 6 tygodni stawał się mieszczaninem, nawet zbiegły chłop.
Prawo magdeburskie nie robiło specjalnej różnicy między wsią a miastem. W początkowym okresie, i na wsi, i w mieście, uprawa ziemi stanowiła bardzo ważne i wcale nie marginesowe zajęcie. Nie każda jednak osada miała szczęście znaleźć się na ważnym szlaku handlowym lub otrzymać przywilej składu. Feudał najczęściej zdawał sobie z tego sprawę i skromnie lokował osadę jako wieś. Dla nadmiernie ambitnych wiele usilnych prób wypromowania miasta i zrobienia konkurencji innemu, leżącemu obok, zakończyło się niepowodzeniem. Często decydował o tym przypadek, jakiś szczególny zbieg okoliczności. Małe osady nigdy nie miały szansy na stanie się miastem. 20-30 gospodarstw nie mogło się zorganizować na sposób miejski. Własne prawo wewnętrzne i samorząd nie zwalniały od odpowiedzialności wobec feudała, a jedynie ograniczały z nim kontakty. Feudał na wsi po pewnym czasie dążył usilnie do pozbycia się niezależnego sołtysa i zastąpienia go własnym, zaufanym człowiekiem. W mieście było odwrotnie. Na drodze do pełnej niezależności miasta stał wójt, sprawujący władzę kontrolną i sądowniczą w imieniu pana i pilnujący egzekwowania należności. W XIII i XIV wieku większość miast pozbyła się wójta na drodze wykupu stanowiska.
W drugiej połowie XIII w. wszędzie powstały rady miast. Były one wybierane metodą częściową, na zasadzie kooptacji lub w całości, zwykle przez ustępującą radę. Prócz targów tygodniowych odbywały się raz lub dwa razy w roku jarmarki. Przymus drogowy oraz prawo składu bezwzględne (kupiec musiał sprzedać na miejscu wszystko po miejscowych cenach, nie zawsze korzystnych dla niego) lub względne (po kilkudniowym pobycie mógł opuścić miasto, lecz przy wyjeździe płacił podatek) przynosiło wielkie korzyści mieszkańcom.
Władzę w mieście sprawowała elita – patrycjat, lecz wkrótce (XIV/XV w.) plebs zorganizował się w cechy i zaczął kontrolować i ograniczać samowolę rajców. Panowie dając przywileje miastu nie zapominali o zagwarantowaniu sobie szczególnych praw (wyłączenie spod jurysdykcji miejskiej, prawo do posiadania w obrębie miasta nieopodatkowanych budynków, itp.). Korzystając z tych „przyczółków”, także szlachta starała się różnymi sposobami odzyskać władzę nad miastem i dobrać się do jego bogactw.
Po co stosowano lokację.
Uzyskanie pozwolenia na dokonanie lokacji wymagało sporo zabiegów i nie dla każdego było możliwe do osiągnięcia. Dla władcy wiązało się, może z nieznacznym w skali, lecz zawsze z uszczerbkiem w dochodach. Można je więc było uzyskać za jakieś szczególne zasługi w ramach wdzięczności. Także dla wychodzącego z inicjatywą lokacji była to trudna decyzja. Udzielanie wolnizny mogło nawet na kilkanaście lat pozbawić znacznych wpływów. Nie wszyscy feudałowie myśleli dalekosiężnie – woleli dostać określoną kwotę już, niż nawet większą w ratach. To mogło być istotną zachętą do podejmowania akcji lokacyjnych. W dalszej perspektywie lokacja niosła następujące korzyści:

</doc>
<doc id="650374" url="https://pl.wikipedia.org/wiki?curid=650374" title="Baby One More Time">
Baby One More Time



</doc>
<doc id="650378" url="https://pl.wikipedia.org/wiki?curid=650378" title="Alotrop">
Alotrop



</doc>
<doc id="650379" url="https://pl.wikipedia.org/wiki?curid=650379" title="Miodownicowate">
Miodownicowate

Miodownicowate ("Lachnidae") – rodzina owadów z rzędu pluskwiaków równoskrzydłych. Owady te mają ciało pokryte krótkimi włoskami i krótkie syfony.
Mszyce z tej rodziny są jednodomne i żyworodne. Wytwarzają spadź, a szkody przez nie powodowane nie są duże.

</doc>
<doc id="650380" url="https://pl.wikipedia.org/wiki?curid=650380" title="Emanuel Rostworowski">
Emanuel Rostworowski

Emanuel Mateusz Rostworowski (ur. 8 stycznia 1923 w Krakowie, zm. 8 października 1989 tamże) – polski historyk, profesor, członek Polskiej Akademii Nauk.
Życiorys.
Był najmłodszym synem Karola Huberta Rostworowskiego i Róży z Popielów. Jego starszymi braćmi byli: Marek Rostworowski – historyk sztuki i Jan Rostworowski – poeta.
W 1939 r. Rostworowski ukończył III Gimnazjum im. Jana Sobieskiego w Krakowie. W czasie wojny, po powrocie z ewakuacyjnej wędrówki, mieszkał w majątku Wójcza należącym do spokrewnionych z nim Popielów. Następnie, od 1943 r., zamieszkał w Ruszczy, gdzie pracował jako księgowy. Dojeżdzał na tajne komplety do Krakowa. W 1941 r. dwukrotnie podchodził do matury. Po raz pierwszy otrzymał prawie same oceny niedostateczne, w tym także z historii. Za drugim razem oceny z egzaminów maturalnych były już lepsze, choć nadal Rostworowski miał poprawkę z historii. Tak słabe wyniki, jak stwierdzał przyszły historyk, były związane z trudnym okresem okupacji, nauką z posiadanych podręczników, jakie znalazł u gospodarzy, u których mieszkał, oraz braku planu i systematyczności nauki. Przystępując do egzaminu maturalnego, jak sam mówił, nie znał nawet przebiegu szlaku bojowego Legionów Piłsudskiego.
Studia historyczne podjął w 1943 r. na tajnym Uniwersytecie Jagiellońskim. Wybór tego kierunku był związany z następującym faktem: "Myślałem, że nauka historii najlepiej pomoże rozeznać, skąd wzięliśmy się i dokąd idziemy. Interesowała mnie antropogeneza, narodziny cywilizacji, systemów religijnych i etycznych".
Uczęszczał na seminarium znakomitego historyka Władysława Konopczyńskiego, który rozbudził w nim zainteresowanie XVIII w. Tam też zapoznał się z warsztatem naukowym historyka. W marcu 1945 r. został powołany do służby wojskowej. Odsłużył kilka miesięcy w wojsku, w stopniu starszego szeregowego. W 1973 r. otrzymał odznaczenie za udział w walkach o Berlin, w których "de facto" nie uczestniczył. Dzięki wstawiennictwu prof. Konopczyńskiego, który zaświadczył, że Rostworowski jest jego asystentem wolontariuszem, został zwolniony z wojska (wówczas stacjonował w Skierniewicach). Po powrocie do Krakowa, uczęszczał na seminarium Józefa Feldmana, który doceniając jego talent zaangażował go do funkcji asystenta wolontariusza. Rozpoczął wówczas także pracę w Kole Historyków Uniwersytetu Jagiellońskiego, najpierw jako kierownik sekcji naukowej, z czasem jako wiceprezes Koła. Po śmierci Feldmana ponownie powrócił na seminarium Konopczyńskiego, gdzie przygotował pracę magisterską "Książę d`Aiguillon a Polska", która została przyjęta z wynikiem bardzo dobrym w dniu 6 września 1947 r. W skróconej wersji praca ta została wydana w XVIII tomie Roczników Historycznych (1949) pt. "Na drodze do pierwszego rozbioru".
Wcześniejsza funkcja umożliwiła mu podjęcie z dniem 1 grudnia 1946 r., dzięki poparciu Kazimierza Piwarskiego, pracy na stanowisku młodszego asystenta w Katedrze Historii Nowożytnej kierowanej przez Władysława Konopczyńskiego. Jesienią 1948 r. musiał chwilowo zawiesić prace nad doktoratem w związku z nagonką władz komunistycznych wobec Konopczyńskiego (m.in. zawieszono wydawanie PSB oraz przeniesiono go na emeryturę), któremu pozostał nadal wierny. Ostatecznie doktorat "Francja wobec kandydatury Stanisława Leszczyńskiego na tron polski w latach 1726–1733" został przyjęty z oceną bardzo dobrą w dniu 21 lutego 1950 r. Promotorem był Piwarski, zaś recenzentem Kazimierz Lepszy. Od 1 września 1949 r. pracował jako starszy asystent w Katedrze Historii Nowożytnej Powszechnej, zaś od czerwca 1951 r. był pracownikiem w Katedrze Historii Polski Nowożytnej pod kierownictwem czołowej przedstawicielki marksizmu w Polsce – Celiny Bobińskiej. Rostworowski nie specjalnie interesował się prowadzoną w ramach katedry tematyką badań nad historią wsi małopolskiej. Mimo tego napisał interesujące studium pt. "Reforma pawłowska Pawła Ksawerego Brzostowskiego", opublikowaną na łamach "Przeglądu Historycznego" (t. 44, 1953). Artykuł ten wykazał cechy charakteru przyszłego redaktora PSB: bogactwo podstawy źródłowej, wnikliwą interpretację źródeł, precyzyjność stawianych tez, jasność wykładu oraz niezależność w stosunku do ustaleń dawniejszej literatury. Ostatecznie, jako główny motyw podjętych przez Brzostowskiego reform, postawił słusznie, dążenie do zwiększenia intensywności gospodarki rolnej poprzez zerwanie z nisko wydajną pracą pańszczyźnianą.
Dążąc do uniezależnienia się, w 1952 r. Rostworowski rozpoczął pracę w zespole do edycji "Materiałów do dziejów Sejmu Czteroletniego" powstałym przy Polskim Towarzystwie Historycznym, później przy IH PAN. Wydawanie materiałów do dziejów sejmu wielkiego umożliwiało pracę bez otoczki metodologiczno-ideologicznej. Rostworowski uczestniczył w tym dziele do wydania ostatniego – szóstego tomu (1969) poświęconego kwestii żydowskiej. Wniósł ok. 50% wkładu merytorycznego.
Praca przy wydawaniu źródeł umożliwiła mu z dniem 1 maja 1955 r. uzyskania etatu adiunkta w Pracowni Badań Agrarnych IH PAN.
W dniu 30 czerwca 1955 r. Centralna Komisja Kwalifikacyjna dla pracowników nauki nadała Rostworowskiemu tytuł docenta (nie było wówczas habilitacji). Opiniodawcami wniosku o docenturę byli znani historycy Witold Kula i Kazimierz Lepszy. Wkrótce, bo 16 kwietnia 1956 r., Rostworowski został członkiem Pracowni Edytorskiej i Stosunków Międzynarodowych. Niedługo potem (kwiecień 1956 r.) przeszedł do Pracowni edytorskiej Działu II Instytutu PAN.
22 września 1961 r. Rostworowski został profesorem nadzwyczajnym. Jego dorobek analizował historyk Józef Dutkiewicz, który w opinii wyraził się pozytywnie o jego dużym dorobku naukowym, choć wyraził wątpliwość, czy aby spośród wówczas pracujących docentów na UJ, akurat on, jako pierwszy miałby być mianowany.
W tym samym roku został szefem Pracowni Stosunków Międzynarodowych IH PAN. W 1964 r. został członkiem Rady Naukowej Instytutu Historii. W latach 1957–1966 był także sekretarzem krakowskiego Oddziału Komisji Historycznej PAN. W latach 1966–1969 pełnił funkcję zastępcy przewodniczącego Oddziału, a następnie do 1983 r. przewodniczącego. Po rezygnacji otrzymał tytuł honorowego przewodniczącego.
W dniu 9 stycznia 1971 r. po pozytywnej opinii recenzenta – Witolda Kuli – został mianowany profesorem zwyczajnym.
W 1964 r. został z wyboru znakomitego mediewisty Tadeusza Manteuffla trzecim redaktorem Polskiego Słownika Biograficznego. Pracował na tym stanowisku aż do śmierci. Napisał łącznie 66 biogramów, zaś jako redaktor zredagował 21 tomów, od litery J do R, łącznie ok. 13 000 biogramów. Na stanowisku redaktora wykazał Rostworowski zmysł organizacyjny, a praca nad nim stała się wkrótce jego życiową pasją, co udaje się odczytać z jego wypowiedzi na łamach czasopism "Kwartalnik Historyczny" i "Dziejów Najnowszych". Początkowo planował zakończyć główną serię w 1992 r., która liczyłaby 27 000 biogramów w 36 tomach (czyli przed swoją emeryturą). Natomiast później miały ukazać się suplementy do Słownika oraz przygotowanie drugiego, uzupełnionego i poprawionego wydania PSB. Kiedy ze względu m.in. na przybywanie osób współcześnie zmarłych oraz tendencji do wydłużania biogramów, postawione wcześniej zadanie okazało się trudne do realizacji, Rostworowski na łamach XX tomu PSB zapowiedział znaczne powiększenie objętościowe poszczególnych tomów, by dzięki temu zrealizować wcześniejszy plan. Jednakże w tomie XXX stwierdził, że ze względu na siły redakcji jak i wydolność rynku autorskiego jest to zadanie niemożliwe do realizacji.
Jednakże główną przeszkodą w realizacji zamierzonego celu były wysokie wymagania postawione przez redaktora naczelnego PSB autorom haseł. O ile w pierwszych tomach PSB poprzestawano na referowaniu dorobku literatury, a i biogramy były często pobieżne, o tyle za Rostworowskiego biogramy stawały się minimonografiami. Te tendencje wyrażają dwie opublikowane instrukcje dla autorów (1966 i 1976). Wymagano już nie tylko napisania biogramu na podstawie literatury i źródeł drukowanych, ale także w coraz to większym zakresie badań archiwalnych. Przykład dawał sam Rostworowski, którego biogramy ukazywały częstokroć osoby w nowym świetle, ale także i epokę, w której działały.
W 1979 r. został członkiem korespondentem, a w 1989 r. członkiem rzeczywistym PAN.
Oprócz redakcji PSB Rostworowski napisał niezastąpioną syntezę dziejów powszechnych XVIII w. Prace nad nią, jak wynika to z korespondencji swoim bliskim przyjacielem – historykiem Jerzym Michalskim, rozpoczął latem 1965 r. Ostatecznie praca ukazała się dopiero w 1977 r. Już rok później Rostworowskiego uhonorowano wieloma nagrodami, które zbiegły się z publikacją syntezy, ale głównie wiązały się z wydaniem dwudziestu tomów PSB. Były to m.in. nagroda sekretarza naukowego PWN, nagroda im. Joachima Lelewela, nagroda im. Włodzimierza Pietrzaka za całokształt dorobku naukowego w zakresie XVIII w. oraz nagroda Fundacji Alfreda Jurzykowskiego w Nowym Yorku (1979).
W 1985 r. ukazała się ostatnia książka profesora "Popioły i korzenie", która poruszała tematykę rodzinno-genealogiczną rodziny Rostworowskich.
Przez większość życia mieszkał w Krakowie. W 1974 r. przeprowadził się do Rybnej pod Krakowem i zamieszkał w dworze, którzy dawniej należał do jego stryja. Za odnowienie dworu i otaczającego go parku dostał nagrodę Ministra Kultury i Sztuki.
Profesor zmarł w dniu 8 października 1989 r. Został w dniu 14 października pochowany w grobowcu rodzinnym na cmentarzu parafialnym w Rybnej.
Życie osobiste.
W dniu 1 lipca 1948 r. poślubił Renatę Brenstiern-Pfanhauser (1924-1997), córkę Józefa i Marii z Zgleczewskich h. Rola. Miał trzech synów: Karola (1950) – inżyniera rolnika; Marcina (1953) – plastyka, kowala artystycznego i Dominika (1954) – filologa klasycznego, malarza.

</doc>
<doc id="650381" url="https://pl.wikipedia.org/wiki?curid=650381" title="Lachnidae">
Lachnidae



</doc>
<doc id="650384" url="https://pl.wikipedia.org/wiki?curid=650384" title="Tad Hilgenbrink">
Tad Hilgenbrink

Tad Hilgenbrink, znany jako Tad Hilgenbrinck (ur. 9 października 1981 w Quincy, stanie Illinois) – amerykański aktor. Pierwszą swoją rolę uzyskał w 2005 roku do filmu "" ("American Pie: Band Camp") jako "Matt Stifler".
Życiorys.
Ukończył Quincy Senior High School. Uczęszczał na Millikin University. Zagrał w kilku musicalach w Music Theatre of Wichita w Wichita, Kansas: "Footloose", "Oklahoma", "Good News", "Chicago" i "The Scarlet Pimpernel".

</doc>
<doc id="650386" url="https://pl.wikipedia.org/wiki?curid=650386" title="Biopaliwa">
Biopaliwa



</doc>
<doc id="650390" url="https://pl.wikipedia.org/wiki?curid=650390" title="Piccolo">
Piccolo

Piccolo – z – mały, może oznaczać również

</doc>
<doc id="650391" url="https://pl.wikipedia.org/wiki?curid=650391" title="Uebersyren">
Uebersyren



</doc>
<doc id="650392" url="https://pl.wikipedia.org/wiki?curid=650392" title="Bitwa pod Iławą">
Bitwa pod Iławą

Bitwy pod Iławą Pruską:

</doc>
<doc id="650393" url="https://pl.wikipedia.org/wiki?curid=650393" title="Iwwersiren">
Iwwersiren



</doc>
<doc id="650394" url="https://pl.wikipedia.org/wiki?curid=650394" title="Ambroży Grabowski">
Ambroży Grabowski

Ambroży Grabowski (ur. 7 grudnia 1782 w Kętach, zm. 3 sierpnia 1868 w Krakowie) – polski historyk, księgarz, kolekcjoner, archeolog i antykwariusz, autor przewodników po Krakowie.
Życiorys.
Był synem Jana Chrzciciela Grabowskiego, organisty w kościele parafialnym w Kętach, i Teresy z Florkiewiczów. Miał sześć sióstr i dwóch braci. W szkole uczył się jedynie przez cztery lata. W wieku 14 lat opuścił Kęty i przyjechał do Krakowa i dzięki pomocy krewnego, dostał się na termin w księgarni Antoniego Gröbla. Po sześciu latach, w 1803 roku został subiektem, piastował także inne stanowiska, a po śmierci Gröbla, w 1807 roku został wspólnikiem nowego właściciela, Józefa Mateckiego. W latach 1818–1837 prowadził własną księgarnię przy Rynku Głównym 13.
Był dwukrotnie żonaty. W 1817 roku poślubił Józefę Nowakowską (1797–1832), a w 1833 roku Józefę Służewską (1797–1854). Z pierwszego małżeństwa miał syna Maksymiliana i dwie córki: Józefę, żonę Wiktora Kopffa i Marię, żonę Karola Estreichera, dyrektora Biblioteki Jagiellońskiej, z drugiego – syna Kazimierza i córkę Stefanię. Wnukami Ambrożego Grabowskiego byli Maria Estreicherówna i Stanisław Estreicher, prawnukami – Karol Estreicher, muzealnik, i Krystyna Grzybowska.
Pochowany został na Cmentarzu Rakowickim w Krakowie, w grobowcu rodzinnym, w kwaterze 20.
Działalność naukowa i kolekcjonerska.
Był historykiem samoukiem, a szczególnie interesował się dziejami Krakowa. W 1822 roku wydał swój pierwszy przewodnik po mieście, zatytułowany "Historyczny opis miasta Krakowa i jego okolic", następnie kilkukrotnie wznawiany pod tytułem "Kraków i jego okolice". 
W trakcie swoich badań po roku 1820 odkrył tożsamość autora ołtarza Mariackiego – Wita Stwosza. Jak sam pisał: "Liczę do zasług moich, a tego mi nikt nie zaprzeczy, iż przyczyniłem się do chluby kraju naszego odkryciem i odszukaniem znakomitego artysty, rzeźbiarza Wita, o którym dotąd najmniejszej wiadomości nikt nie miał". Imię to, zapomniane przez wieki, udało mu się ustalić dzięki powiązaniu informacji pochodzących z dokumentów archiwalnych i publikacji z napisem na nagrobku Kazimierza Jagiellończyka. Pierwsze informacje na temat Stwosza Grabowski opublikował w 1830 roku w drugim wydaniu przewodnika "Kraków i jego okolice", poszerzając je w kolejnym wydaniu z roku 1836. Grabowski pominął jednak informację o pochodzeniu Stwosza z Norymbergi, w zamian przedstawiając go jako krakowianina, co przez kolejne lata podtrzymywali także inni badacze. Dopiero ok. 1900 roku pogląd ten został zrewidowany.
Grabowski był także kolekcjonerem. Zbierał różnego typu przedmioty, przede wszystkim rękopisy (w tym dokumenty pergaminowe, listy), druki (ulotki, klepsydry, blankiety itp.) oraz ryciny, a oprócz tego sporządzał własnoręczne notatki i wypisy z różnych źródeł oraz prowadził zapiski o charakterze pamiętnikarskim. Materiały te zgromadził w około dwustu ogromnych tomach (tekach) mających charakter "silva rerum". Jeszcze za życia większość z nich przekazał synowi Maksymilianowi, a po nim odziedziczył je jego syn Eugeniusz, który za namową Stanisława Estreichera w 1908 roku przekazał większość tek do Archiwum Aktów Dawnych w Krakowie – obecnie Archiwum Narodowego w Krakowie, gdzie znajdują się do dziś. Wcześniej jeszcze Estreicher uporządkował je i osygnował, nadając im numery od 1 do 164, a w 1909 roku wydał część jego zapisków w dwóch tomach pt. "Wspomnienia Ambrożego Grabowskiego" jako 40 i 41 tom serii „Biblioteka Krakowska”. Po śmierci Eugeniusza pozostałą część tek odziedziczył jego brat, Lucjan Grabowski, który przewiózł je do Lwowa. Gdy Lucjan zmarł w 1941 roku, jego spuścizną zajął się ówczesny dyrektor Zakładu Narodowego im. Ossolińskich, dzięki czemu część tek Grabowskiego wraz z księgozbiorem Ossolineum trafiły do Wrocławia. Pozostałe teki Grabowskiego przechowuje Biblioteka Naukowa Polskiej Akademii Umiejętności i Polskiej Akademii Nauk w Krakowie oraz rodzina i jako część Archiwum Estreicherów znajdują się w Towarzystwa Przyjaciół Sztuk Pięknych w Krakowie.
Publikacje.
Owocem długoletniej skrzętnej pracy są liczne, często ilustrowane dzieła, z których najważniejsze to:
Upamiętnienie.
Imieniem Ambrożego Grabowskiego nazwana została ulica w Krakowie – przecznica ulicy Karmelickiej.

</doc>
<doc id="650395" url="https://pl.wikipedia.org/wiki?curid=650395" title="Sampaio Corrêa FC">
Sampaio Corrêa FC

Sampaio Corrêa Futebol Clube, znany też jako Sampaio Corrêa – brazylijski klub sportowy z siedzibą w São Luís w stanie Maranhão, założony 25 marca 1923 roku.
Historia.
Dnia 25 marca 1923 klub został założony pod nazwą Associação Sampaio Corrêa Futebol Clube. Abrahão Andrade został pierwszym prezesem klubu. Nazwa klubu pochodzi od samolotu wodnego zwanego Sampaio Corrêa II, który przybył do miasta São Luís 12 grudnia 1922 roku, a kierowany był przez dwóch pilotów – Brazylijczyka Pinto Martinsa i Amerykanina Waltera Miltona.
Dnia 25 kwietnia 1925 klub rozegrał swój pierwszy oficjalny mecz, w którym pokonał drużynę Luso Brasileiro 1:0. Jedyną bramkę zdobył Lobo.
Dnia 17 grudnia 1972 klub wygrał rozgrywki drugiej ligi brazylijskiej (Campeonato Brasileiro Série B), po pokonaniu w finale Campinense. Jednak to wówczas nie oznaczało awansu do pierwszej ligi. Później było coraz gorzej i klub znalazł się w trzeciej lidze.
W roku 1997 klub wygrał trzecią ligę Campeonato Brasileiro Série C, pokonując w ostatnim meczu Francana 3:1, co dało awans do drugiej ligi.
W roku 1998 Sampaio Corrêa wygrał puchar Copa Norte, bijąc São Raimundo w finale. W tym samym roku klub występując w Copa CONMEBOL dotarł aż do półfinału. W pierwszej rundzie wyeliminowali América Natal, w drugiej rundzie Quindío Armenia i dopiero w półfinale ulegli Santosowi.
Stadion.
Swoje domowe mecze klub zwykle rozgrywa na stadionie Estádio Plácido Aderaldo Castelo, znanym także jako Estádio Castelão mogącym pomieścić 70 000 ludzi.

</doc>
<doc id="650397" url="https://pl.wikipedia.org/wiki?curid=650397" title="Seryjna konstrukcja czasownika">
Seryjna konstrukcja czasownika

Seryjna konstrukcja czasownikowa – zjawisko składniowe występujące w niektórych językach Azji i Afryki. Jest to sekwencja czasowników w formie osobowej tworzących jedno orzeczenie. Jeden z czasowników ma w obrębie konstrukcji znaczenie bardziej gramatyczne, drugi – bardziej leksykalne.
Seryjne konstrukcje czasownikowe wyrażają m.in. relacje benefaktywności (robić dla kogoś), porównania oraz relacje czasowe np. w języku joruba: "Ade sùn p" – Ade długo spał (dosł. „Ade spał trwał”).

</doc>
<doc id="650400" url="https://pl.wikipedia.org/wiki?curid=650400" title="Miodownica dębowo-brzozowa">
Miodownica dębowo-brzozowa

Miodownica dębowo-brzozowa ("Stomaphis quercus") – mszyca z rodziny miodownicowatych.
Jest to niewielki, brązowy owad żyjący w szczelinach kory drzew liściastych, najczęściej dębów. Występuje w całej Europie.

</doc>
<doc id="650401" url="https://pl.wikipedia.org/wiki?curid=650401" title="Szatan (ujednoznacznienie)">
Szatan (ujednoznacznienie)



</doc>
<doc id="650402" url="https://pl.wikipedia.org/wiki?curid=650402" title="Stomaphis quercus">
Stomaphis quercus



</doc>
<doc id="650404" url="https://pl.wikipedia.org/wiki?curid=650404" title="Chateaubriand">
Chateaubriand



</doc>
<doc id="650405" url="https://pl.wikipedia.org/wiki?curid=650405" title="Plwocina">
Plwocina

Plwocina () – wykrztuszana wydzielina dróg oddechowych, w skład której wchodzą między innymi: ślina, komórki złuszczonego nabłonka, pyły, a czasem także resztki pokarmowe. Jej zapach oraz wygląd mogą okazać się przydatne w postawieniu diagnozy. Przy niektórych chorobach (szczególnie płuc) plwocina może zawierać ropę, krew lub drobnoustroje chorobotwórcze.

</doc>
<doc id="650408" url="https://pl.wikipedia.org/wiki?curid=650408" title="Narwiański Park Krajobrazowy">
Narwiański Park Krajobrazowy

Narwiański Park Krajobrazowy – istniejący w latach 1985–1996 park krajobrazowy położony na terenie obecnego województwa podlaskiego w Dolinie Górnej Narwi oraz na Wysoczyźnie Wysokomazowieckiej i Białostockiej. Na jego terenie znajdowały się skupiska roślinności szuwarowej oraz występowały różnorodne zbiorowiska roślinności bagiennej, wodnej i lądowej.
Powstał na terenie ówczesnego województwa białostockiego na mocy Uchwały Wojewódzkiej Rady Narodowej w Białymstoku z dnia 30 września 1985 r. W 1989 roku uchwałą WRN w Łomży włączono do Parku tereny należące do ówczesnego województwa łomżyńskiego.
Głównym zadaniem Zarządu Parku w pierwszych latach jego działalności było doprowadzenie do renaturalizacji odcinka Doliny Narwi pomiędzy Żółtkami a groblą Rzędziany – Pańki, w celu przywrócenia charakteru bagiennego, naturalnego. W tym czasie, do 1990 r., dyrektorem Parku Krajobrazowego był Bolesław Bielicki; w 1991 r. funkcję tę pełnił Witold Rurarz-Lipiński, a od końca 1991 do początku 1994 r. – Andrzej Grygoruk (który także pełnił obowiązki dyrektora w latach 1990–1991).
Narwiański Park Krajobrazowy liczył 73,50 km2, a jego otulina 154,08 km2. Około 15% powierzchni parku stanowiły lasy z przewagą olszy czarnej i sosny. Około 50% powierzchni parku zajmowały użytki rolne.
W 1996 roku Narwiański Park Krajobrazowy został przekształcony w Narwiański Park Narodowy (z części powierzchni parku krajobrazowego został utworzony park narodowy, pozostała część leży w jego otulinie).

</doc>
<doc id="650413" url="https://pl.wikipedia.org/wiki?curid=650413" title="Ioannis Kapodistrias">
Ioannis Kapodistrias



</doc>
<doc id="650414" url="https://pl.wikipedia.org/wiki?curid=650414" title="Działka budowlana">
Działka budowlana

Działka budowlana – teren wytyczony pod budowę lub powstały po wyburzeniu budynku/ów. Przeznaczony na zabudowę różnego rodzaju – od domów jednorodzinnych, po osiedla mieszkaniowe, obiekty handlowe lub użyteczności publicznej. 
Definicja.
Polskie prawo budowlane nie definiuje terminu działki budowlanej, ale określa czym jest "teren budowy" oraz definiuje pojęcie "nieruchomości na cele budowlane". Według art. 3 pkt 10 "terenem budowy" określa się przestrzeń, na jakiej odbywają się roboty budowlane włączając teren, który zajmują urządzenia stanowiące zaplecze budowy. Działka budowlana ma również swoją potoczną definicję – powszechnie określana jest jako teren, na którym właściciel ma prawo wybudować np. dom jednorodzinny, po otrzymaniu zgody odpowiednich urzędów.
Definicję działki budowlanej zawiera:
Warunki techniczne jakim powinny odpowiadać m.in. działki budowlane zdefiniowane zostały w rozporządzeniu w sprawie warunków technicznych, jakim powinny odpowiadać budynki i ich usytuowanie.

</doc>
<doc id="650417" url="https://pl.wikipedia.org/wiki?curid=650417" title="Zsolt Baumgartner">
Zsolt Baumgartner

Zsolt Baumgartner (ur. 1 stycznia 1981 r. w Debreczynie) – węgierski kierowca wyścigowy.
W latach 2003-2004 startował w Formule 1. Wcześniej ścigał się także w Formule Renault, niemieckiej Formule 3 i europejskiej Formule 3000.
W wyścigu Grand Prix Formuły 1 zadebiutował w barwach zespołu Jordana na węgierskim torze Hungaroring. W następnym sezonie ścigał się w barwach zespołu Minardi. W klasyfikacji generalnej sezonu 2004 zajął 20. miejsce z jednym punktem zdobytym w Grand Prix USA.
W 2007 r. został kierowcą testowym zespołu Minardi Team USA w serii Champ Car World Series.
Wyniki.
Podsumowanie startów.
 

</doc>
<doc id="650418" url="https://pl.wikipedia.org/wiki?curid=650418" title="Rajd Cypru 2006">
Rajd Cypru 2006

Rezultaty Rajdu Cypru, eliminacji Rajdowych Mistrzostw Świata, w 2006 roku, który odbył się w dniach 22-24 września:
Klasyfikacja po 12 rundach.
Tabele przedstawiają tylko pięć pierwszych miejsc.

</doc>
<doc id="650423" url="https://pl.wikipedia.org/wiki?curid=650423" title="Projekt (budownictwo)">
Projekt (budownictwo)

Projekt – zestaw rysunków technicznych i dokumentacji, pokazujący ideę wykonania obiektu budowlanego.
Podstawowym elementem projektu jest zestaw rysunków architektonicznych, ukazujących kształt i wielkość budynku, jego umieszczenie na działce budowlanej, podział pomieszczeń w jego wnętrzu, rodzaj użytych materiałów itp. W późniejszych fazach projektu wykonywane są rysunki i obliczenia konstrukcyjne, ukazujące rodzaj konstrukcji budynku i jej elementy, oraz rysunki instalacyjne, przedstawiające rodzaj i rozmieszczenie instalacji: wodnych, elektrycznych, teletechnicznych, kanalizacji itp. Projekt zawiera też opis techniczny, który przedstawia idee projektu w formie pisemnej oraz rysunki szczegółów budowlanych (detale).
Zazwyczaj projektowanie budynku dzieli na następujące fazy:
W Polsce uprawnienia do wykonywania projektów budynków posiadają osoby o odpowiednim wykształceniu inżynierskim (architektonicznym, konstrukcyjnym, instalacyjnym itp.) oraz należące do odpowiedniego samorządu zawodowego (np. izby inżynierów budowlanych) i przez to posiadające uprawnienia do wykonywania zawodu.

</doc>
<doc id="650425" url="https://pl.wikipedia.org/wiki?curid=650425" title="Władysław Wojtan">
Władysław Wojtan

Władysław Wojtan (ur. 16 lutego 1876 w Mikuliczynie, woj. stanisławowskie, zm. 11 lutego 1936 we Lwowie) – inżynier geodeta, mierniczy przysięgły, profesor Wyższej Szkoły Lasowej we Lwowie, profesor zwyczajny katedry miernictwa Politechniki Lwowskiej. Autor "Historii i bibliografii słownictwa technicznego polskiego od czasów najdawniejszych do końca 1933 r." (Warszawa-Lwów, 1936) - zestawienia źródeł dokumentujących proces formowania terminologii dyscyplin technicznych i naukowych.
Życiorys.
Ukończył szkołę realną w Stanisławowie, w latach 1893–1898 odbył studia na Wydziale Inżynierii Politechniki Lwowskiej. Jeszcze w czasie studiów został mianowany zastępcą asystenta (od września 1896 do kwietnia 1898), a następnie asystentem przy Katedrze Miernictwa Politechniki. W 1904 awansował na stanowisko adiunkta, na którym pozostał do mianowania w 1909 profesorem miernictwa w Wyższej Szkole Lasowej we Lwowie. Jednocześnie przez dwa lata pracował w Biurze Technicznym profesora Seweryna Widta. W 1903 został docentem w Krajowej Szkole Gospodarstwa Lasowego we Lwowie. W 1919, jako profesor zwyczajny objął Katedrę Miernictwa na Politechnice Lwowskiej, na której pozostał do końca życia. W latach 1923–1924 piastował godność dziekana Wydziału Inżynierii. 19 listopada 1926 roku złożył przysięgę i otrzymał dekret Wojewody upoważniający do wykonywania zawodu mierniczego przysięgłego.
Po wybuchu I wojny światowej został, w 1915, kierownikiem Krajowego Biura Regulacji Miejscowości Zniszczonych w Małopolsce (na którym pozostał do 1920), opracowując plany odbudowania miast i miasteczek. Jako autoryzowany cywilny inżynier wykonał wiele poważnych prac z dziedziny miernictwa. 
W 1900 Władysław Wojtan został Członkiem Polskiego Towarzystwa Politechnicznego (należał do Komisji Słownikowej PTP i opracowywał część geodezyjną pierwszego naukowego polskiego słownika technicznego). 
Prace naukowe Władysława Wojtana dzielą się na dwie grupy: 

</doc>
<doc id="650427" url="https://pl.wikipedia.org/wiki?curid=650427" title="Jerzy Zarzycki">
Jerzy Zarzycki

Jerzy Zarzycki (ur. 11 stycznia 1911 w Łodzi, zm. 2 stycznia 1971 w Warszawie) – polski reżyser i scenarzysta filmowy.
Życiorys.
Syn Romana. Absolwent Uniwersytetu Warszawskiego oraz Wydziału Reżyserii w Państwowym Instytucie Sztuki Teatralnej w Warszawie (1938). Uczęszczał również do klasy skrzypiec w Konserwatorium Warszawskim.
W okresie międzywojennym zajął się produkcją filmową, od 1936 roku reżyserią filmów fabularnych. Współzałożyciel Stowarzyszenia Miłośników Filmu Artystycznego „Start” (1931), a od 1935 roku członek założyciel Spółdzielni Autorów Filmowych.
We wrześniu 1939 roku był w ekipie filmowej obrony Warszawy. W czasie powstania warszawskiego kierował produkcją kronik powstańczych w ramach Referatu Filmowego BIP KG AK. Nosił pseudonim „Pik”.
W latach 1955–1961 był kierownikiem artystycznym zespołu filmowego „Syrena”.
Został pochowany na Cmentarzu Wojskowym na Powązkach w Warszawie (kwatera B18-6-15).

</doc>
<doc id="650429" url="https://pl.wikipedia.org/wiki?curid=650429" title="Rage in Eden">
Rage in Eden

Rage in Eden – piąty album noworomantycznej grupy Ultravox, drugi z wokalistą Midgem Urem.
Lista utworów.
Autorami wszystkich utworów są: Midge Ure, Billy Currie, Chris Cross i Warren Cann.

</doc>
<doc id="650430" url="https://pl.wikipedia.org/wiki?curid=650430" title="Matthew Macfadyen">
Matthew Macfadyen

David Matthew Macfadyen (ur. 17 października 1974 w Great Yarmouth) – brytyjski aktor filmowy, teatralny i telewizyjny.
Życiorys.
Wczesne lata.
Urodził się w Great Yarmouth jako starszy syn aktorki i nauczycielki gry aktorskiej Meinir (z domu Owen) i Martina Macfadyena. Ma młodszego brata Jamiego. Jest wnukiem reżysera amatorskich przedstawień teatralnych. Jego ojciec pracował w przemyśle naftowym, co zmusiło rodzinę do ciągłych przeprowadzek na Bliski Wschód i do Brazylii. 
W latach 1990-1992 uczył się aktorstwa w Oakham School w Rutland. W 1995 ukończył prestiżową Royal Academy of Dramatic Art w Londynie. 
Kariera.
Związał się z trupą teatralną Cheek By Jowl Theater Company, debiutując w roli Antonia w spektaklu "Księżna Malfi" ("Duchess of Malfi", 1995) i nieco później w przedstawieniu Szekspira "Wiele hałasu o nic" ("Much Ado About Nothing", 1998) jako Benedick, a za obydwie role zdobył nominację do nagrody Iana Charlesona jako najlepszy aktor klasyczny poniżej 30. roku życia. Przyłączył się do Royal Shakespeare Company, występując w komedii szekspirowskiej "Sen nocy letniej" ("Midsummer Night's Dream", 1996) w roli Demetrusza oraz przedstawieniu "Szkoła obmowy" ("School for Scandal", 1998) jako Charles Surface. Występował w Royal National Theater w produkcjach teatralnych: "Bitwa królewska" ("Battle Royal", 1999) jako pan Brougham i "Henryk IV" ("Henry IV", 2005) w roli księcia Hala. Pojawił się również na scenie West Endu i Broadwayu.
Na małym ekranie debiutował rolą Haretona Earnshaw w telewizyjnej adaptacji powieści Emily Brontë "Wichrowe wzgórza" ("Wuthering Heights", 1998). Rola szeregowca Alana Jamesa w telewizyjnym dramacie wojennym "Wojownicy" ("Warriors", 1999) przyniosła mu nominację do nagrody Royal Television Society. Znalazł się w obsadzie miniserialu BBC "Czasy, w których przyszło nam żyć" ("The Way We Live Now", 2001). 
Za główną rolę fotoreportera wojennego Paula Priora w nowozelandzkim dreszczowcu "W legowisku mojego ojca" ("In My Father's Den", 2004) otrzymał nagrodę New Zealand Screen Award oraz nominację do angielskiej nagrody BIFA (British Independent Film Award). Jego przełomową rolą okazała się postać Pana Darcy w melodramacie "Duma i uprzedzenie" ("Pride &amp; Prejudice", 2005), za którą odebrał nagrodę Camie i był nominowany do nagrody krytyków londyńskich (ALFS).
Życie prywatne.
8 października 2004 roku ożenił się z Keeley Hawes (ur. 1977). Mają dwoje dzieci – córkę Maggie (ur. 24 grudnia 2004) i syna Ralpha (ur. wrzesień 2006).

</doc>
<doc id="650433" url="https://pl.wikipedia.org/wiki?curid=650433" title="Seksowanie">
Seksowanie

Seksowanie (ang. "sex" „płeć”) – segregowanie piskląt według płci.
Polega na ustaleniu obecności prącia w steku u samców lub jego brak u samic przez oglądanie rozchylonego steku lub badanie gruczołów rozrodczych za pomocą endoskopu (możliwość uszkodzenia narządów wewnętrznych). Zabieg ten łatwiej jest przeprowadzić u kacząt niż u kurcząt, gdyż kaczorki mają dobrze widzialny, umieszczony w fałdach błony śluzowej po stronie brzusznej steku, mierzący około 2 mm zaczątek przyszłego prącia.
Samce rozpoznać też można po bębenku rezonacyjnym, mieszczącym się w dolnej części tchawicy, w miejscu, gdzie rozgałęzia się ona na dwa oskrzela; jest on łatwo wyczuwalny poniżej krtani ptaka.
Seksowaniem zajmują się sekserki i sekserzy.

</doc>
<doc id="650435" url="https://pl.wikipedia.org/wiki?curid=650435" title="Mettā bhāvanā">
Mettā bhāvanā



</doc>
<doc id="650438" url="https://pl.wikipedia.org/wiki?curid=650438" title="T.N.T.">
T.N.T.

T.N.T. – drugi album studyjny australijskiego zespołu AC/DC. Został wydany tylko w Australii, w grudniu 1975 roku. Siedem z dziewięciu utworów jest autorstwa Angusa Younga, Malcolma Younga, i Bona Scotta. Utwór „Can I Sit Next to You Girl” jest autorstwa braci Youngów, a piosenka „School Days” jest coverem utworu Chucka Berry’ego.
Album oryginalnie został wydany przez wytwórnię Albert Productions, i nigdy nie był wydawany przez inną wytwórnię. Niemniej jednak większość piosenek z tego albumu została zamieszczona na ogólnoświatowym wydaniu albumu "High Voltage", wydanym przez wytwórnię Atco w maju 1976 r.
Opis albumu.
"T.N.T." wyróżnia zmiana kierunku w porównaniu z debiutanckim albumem, "High Voltage", wydanym w lutym 1975 r. "High Voltage" prezentuje głównie muzykę z wpływami glam rocka, a "T.N.T." już w pełni ujawnia formułę dzięki której zespół stał się sławny w przyszłości: rock &amp; roll oparty na R&amp;B z wysokim poziomem zniekształceń w prowadzącej i rytmicznej gitarze. Album zawiera niektóre z najbardziej znanych utworów zespołu, jak „It’s a Long Way to the Top (If You Wanna Rock ’n’ Roll)”, „The Jack”, czy tytułowy „T.N.T.”
"T.N.T." również doprowadził do kolejnych występów AC/DC w australijskim programie muzycznym, "Countdown", w którym zespół zaczął występować od wydania debiutanckiego albumu "High Voltage". Te występy zawierają wykonanie utworu „T.N.T.”, jak i również słynny dziś teledysk do utworu „It’s a Long Way to the Top (If You Wanna Rock ’n’ Roll)”.
Teledysk został nakręcony 23 lutego 1976 r. Prezentuje on członków zespołu, razem z członkami zespołu Rats of Tobruk Pipe Band na tyłach ciężarówki jadącej ulicą Swanston w Melbourne, Australia. 1 października 2004 r., alei Korporacyjnej w Melbourne zmieniono nazwę na aleję ACDC jako hołd dla AC/DC. Na wybór tej ulicy wpływ miał między innymi ten teledysk, ponieważ ulica Swanston jest położona w pobliżu tej alei.
Ogólnoświatowe wydanie.
"T.N.T." jest jedynym australijskim albumem studyjnym AC/DC, który nie ma ogólnoświatowego odpowiednika. Niemniej jednak, siedem z dziewięciu utworów z tego albumu wypełnia ogólnoświatowe wydanie albumu "High Voltage", wydanego w maju 1976 r. Pozostałe dwa utwory zostały zamieszczone na innych wydaniach, „Rocker” znaleźć można na ogólnoświatowym wydaniu albumu "Dirty Deeds Done Dirt Cheap", wydanego w listopadzie 1976 r., a utwór „School Days” został zamieszczony na kompilacji "Bonfire", wydanej w listopadzie 1997 r.

</doc>
<doc id="650440" url="https://pl.wikipedia.org/wiki?curid=650440" title="Góra św. Bronisławy">
Góra św. Bronisławy

Góra św. Bronisławy, Wzgórze św. Bronisławy (ok. 308 m) – wschodni szczyt dwuwierzchołkowego wzgórza we wschodniej części Pasma Sowińca w Krakowie. Szczytem zachodnim jest Sikornik (296 m) oddzielony płytką przełączką (ok. 287 m). Wzgórze św. Bronisławy jest dłuższe od Sikornika. Pod względem geograficznym obydwa wzniesienia przynależą do Pomostu Krakowskiego w obrębie makroregionu Bramy Krakowskiej.
Nazwa pochodzi od błogosławionej Bronisławy, która życie zakonne spędzała początkowo w położonym u stóp tego wzniesienia Klasztorze św. Augustyna i św. Jana Chrzciciela w Krakowie, a później w pustelni na zboczu wzniesienia, w której zmarła. Po jej śmierci wzniesieniu nadano nazwę Góra św. Bronisławy.
Północno-wschodnie stoki Góry św. Bronisławy opadają dość stromo do ul. Królowej Jadwigi. W dolnej części tych stoków, a także dolnej części stoków północno-wschodnich, południowych i południowo-zachodnich są zabudowania dzielnicy Zwierzyniec. Górną część zboczy i grzbiet Góry Św. Bronisławy porasta las liściasty. Na południowo-wschodnim krańcu tego grzbietu wznosi się widoczny z daleka Kopiec Kościuszki. Stoki wzgórza porozcinane są wąwozami i parowami. Największe z nich to Lisie Jamy i Łasina. Na zboczach spotyka się odsłonięcia skałek wapiennych. W skałach są trzy jaskinie: Kawerna pod Fortem Kościuszko, Nyża pod Strzelnicą, Schronisko pod Klasztorem Norbertanek.
Na Górze św. Bronisławy znajduje się stanowisko archeologiczne, na którym znaleziono wykopaliska różnych faz kulturowych m.in. kultury mustiersko-lewaluaskiej, kultury wschodniomikockiej a także obozowiska kultury szeleckiej i oryniackiej. Znaleziono także liczne kości zwierząt, w tym 86 pochodzących do wymarłych mamutów. 

</doc>
<doc id="650443" url="https://pl.wikipedia.org/wiki?curid=650443" title="Memorial Beach">
Memorial Beach

Memorial Beach – piąty album norweskiej pop rockowej grupy a-ha, wydany 14 czerwca 1993 roku.

</doc>
<doc id="650445" url="https://pl.wikipedia.org/wiki?curid=650445" title="East of the Sun, West of the Moon">
East of the Sun, West of the Moon

East of the Sun, West of the Moon – czwarty album norweskiej grupy a-ha, wydany 27 października 1990 roku.

</doc>
<doc id="650447" url="https://pl.wikipedia.org/wiki?curid=650447" title="Stara Synagoga w Katowicach">
Stara Synagoga w Katowicach

Stara Synagoga w Katowicach (niem. "Alte Synagoge in Kattowitz") − nieistniejąca synagoga, która znajdowała się w Katowicach na rogu dzisiejszych ul. 3 Maja i ul. Juliusza Słowackiego.
Historia.
Koncepcja budowy pierwszej synagogi w Katowicach narodziła się w latach 60. XIX wieku. W 1861 Żydzi otrzymali od administracji dóbr dworskich Tiele-Wincklerów parcelę pod budowę synagogi. W tym samym roku żydowski architekt i budowniczy Ignatz Grünfeld dostarczył projekt planowanego budynku. Prawdopodobnie architekt wzorował się na synagodze w Wolfhagen.
Budowa synagogi została ukończona w 1862. Otwarto ją 4 września 1862. Sala główna mogła pomieścić łącznie 320 osób, 200 w głównej sali modlitewnej i 120 w galeriach dla kobiet. Oficjalne otwarcie miało miejsce 4 września 1862 roku, kiedy to uroczyście wniesiono zwoje Tory, przechowywane w domu Salomona Goldsteina. Po 10 latach okazało się, że synagoga jest za mała i nie może pomieścić ciągle rosnącej liczby wiernych. W latach 1882−1883 została znacznie rozbudowana i nabrała nowych kształtów. Do zachodniej elewacji dobudowano korpus poprzeczny zwieńczony okazałą kopułą. Dzięki temu synagoga zyskała dodatkowo 200 miejsc siedzących.
Po wybudowaniu Wielkiej Synagogi w 1900, synagoga została sprzedana Paulowi Frantziochowi, który ją wyburzył. Wkrótce na jej miejscu wzniesiono wielką secesyjną kamienicę.
Architektura.
Murowany, piętrowy budynek synagogi wzniesiono na planie prostokąta, w stylu neoromańskim, z dekoracją arkadową na elewacjach bocznych. Charakterystycznym elementem synagogi były narożne pilastry.
We wnętrzu, w zachodniej części znajdował się przedsionek, z którego wchodziło się do głównej sali modlitewnej, z którą z trzech stron otaczały galerie dla kobiet. Sala główna była przyozdobiona w motywy mauretańskie.

</doc>
<doc id="650449" url="https://pl.wikipedia.org/wiki?curid=650449" title="Scoundrel Days">
Scoundrel Days

Scoundrel Days – drugi album norweskiej grupy popowej a-ha, wydany 6 października 1986 roku.

</doc>
<doc id="650450" url="https://pl.wikipedia.org/wiki?curid=650450" title="Rezerwat przyrody Panieńskie Skały">
Rezerwat przyrody Panieńskie Skały

Rezerwat przyrody Panieńskie Skały – krajobrazowy rezerwat przyrody o powierzchni 6,41 ha, założony w 1953 roku. Znajduje się w zachodniej części Krakowa, w północnej części Pasma Sowińca na terenie Lasu Wolskiego, od strony Woli Justowskiej. Tereny te wchodzą w skład Bielańsko-Tynieckiego Parku Krajobrazowego.
Celem ochrony rezerwatu jest zachowanie ze względów naukowych, dydaktycznych i społeczno-kulturalnych jedynego pod Krakowem fragmentu lasu naturalnego z malowniczymi, występującymi na powierzchni skałami wapiennymi.
Ochroną objęto dolną część długiego i głębokiego wąwozu zwanego Wolskim Dołem. Wapienne skały pochodzą z okresu górnej jury i tworzą w Wolskim Dole bramę. Wąwóz ten w górnej części jest lessowy, w dolnej skalisty. Ma strome ściany o wysokości od kilku do kilkunastu metrów.
Jego dnem prowadzi ścieżka zwana chodnikiem Grabowskiego – na cześć Ambrożego Grabowskiego, autora pierwszego przewodnika po Krakowie i okolicach. On też spopularyzował w 1822 r. nazwę Panieńskie Skały. Dawniej nazywano je również Wolskimi Skałami lub Przygrzybem.
Nazwa skał pochodzi od zakonnic z niedalekiego klasztoru Norbertanek na Salwatorze, które schroniły się w tych okolicach podczas najazdu tatarskiego w 1241 roku. Według popularnej legendy, zakonnice zostały w ostatniej chwili ocalone cudownie od hańby i śmierci, gdyż skałki zamknęły się za nimi, chroniąc je przed napastnikami. W miejscu rzekomego cudu stoi dziś figura Matki Boskiej. Według innej wersji, gdy Tatarzy dopędzali zakonnice, skały zapadły się pod nimi, chroniąc je przed pohańbieniem. Podobno pod skałami jest komnata i stół, przy którym zasiadają do modlitwy, co jeszcze niedawno można było zobaczyć przez szczelinę w skale.
Zbocza porasta naturalny las bukowy (najstarszy w rejonie Lasu Wolskiego, większość drzew ma ok. 140–160 lat) z domieszką dębu, sosny, grabu i jaworu. Drzewostan był chroniony od 1917 r., gdy las został wykupiony przez Kasę Oszczędności Miasta Krakowa. Dzięki temu w lesie Wolskiego Dołu uchowały się bardzo stare okazy kwitnącego bluszczu pospolitego (bluszcz kwitnie dopiero w wieku kilkudziesięciu lat). W runie leśnym wiosną, przed rozwojem liści przez drzewa zakwitają: zdrojówka rutewkowata, zawilec gajowy, szczyr trwały, śledziennica skrętolistna, kokorycz pełna, fiołek Rivina, miodunka ćma, przylaszczka pospolita. Występuje też kopytnik pospolity, konwalia majowa, a nawet rzadki wawrzynek wilczełyko.
W pobliżu rezerwatu stoi drewniany kościół pw. Matki Bożej Królowej Polski, w którym nakręcono ostatnią scenę filmu "Potop" w reżyserii Jerzego Hoffmana.
W rezerwacie odkryto nowy gatunek ślimaka przodoskrzelnego. Nazwano go niepozorką ojcowską "Falniowskia neglectissima". Prawdopodobnie jest endemitem i ze względu na rzadkość występowania znajduje się w Polskiej Czerwonej Księdze Zwierząt.
W skałach Panieńskich Skał grotołazi opisali kilka próżni skalnych: Kominek w Panieńskich Skałach, Schronisko Kręte w Panieńskich Skałach, Schronisko w Skałach Panieńskich Górne, Schronisko za Filarkiem w Panieńskich Skałach, Szczelina w Panieńskich Skałach, Tunelik w Panieńskich Skałach, Wnęka w Panieńskich Skałach.

</doc>
<doc id="650452" url="https://pl.wikipedia.org/wiki?curid=650452" title="Ross Macdonald">
Ross Macdonald

Ross Macdonald, wł. Kenneth Millar (ur. 13 grudnia 1915 w Los Gatos, zm. 11 lipca 1983 w Santa Barbara) – amerykański pisarz pochodzenia kanadyjskiego, autor powieści kryminalnych; twórca postaci prywatnego detektywa Lew Archera.
Życie i twórczość.
Urodził się jako Kenneth Millar w Kalifornii, choć wychowywał się w Kanadzie, skąd pochodzili jego rodzice. W 1938 ożenił się z Margaret Sturm, koleżanką z liceum, później również autorką kryminałów. Podczas II wojny światowej służył w armii amerykańskiej, a po jej zakończeniu osiadł w Santa Barbara w Kalifornii.
Wczesne powieści publikował pod własnym nazwiskiem, pisywał także do magazynów kryminalnych. Używał pseudonimów: John Macdonald, John Ross Macdonald i Ross Macdonald, by zapobiec myleniu z twórczością swej żony.
Pierwszą powieścią, w której pojawia się jego główny literacki bohater – Lew Archer, jest "Ruchomy cel" (1949). Łącznie cykl utworów z jego postacią liczy 18 tytułów, dzięki czemu pisarz bywa porównywany z mistrzem czarnego kryminału Raymondem Chandlerem.
Na podstawie powieści Macdonalda powstały filmy: "Ruchomy cel" ("Harper") w 1966 oraz "Zdradliwa toń" ("The Drowning Pool") w 1975, z Paulem Newmanem w roli głównej.
Miejscem akcji jego powieści bywają nieistniejące miejscowości, np. Santa Teresa i Pacific Point.

</doc>
<doc id="650453" url="https://pl.wikipedia.org/wiki?curid=650453" title="Sprint samochodowy">
Sprint samochodowy

Sprint samochodowy – rodzaj wyścigów samochodowych, polegających na jak najszybszym pokonaniu prostego odcinka drogi o długości ¼ mili.
Sport bardzo popularny w USA. Od 2003, w Polsce organizowane są Wyścigowe Równoległe Mistrzostwa Polski.

</doc>
<doc id="650454" url="https://pl.wikipedia.org/wiki?curid=650454" title="Kenneth Millar">
Kenneth Millar



</doc>
<doc id="650455" url="https://pl.wikipedia.org/wiki?curid=650455" title="Hunting High and Low">
Hunting High and Low

Hunting High and Low – debiutancki album norweskiej grupy popowej a-ha, wydany 28 października 1985 roku.

</doc>
<doc id="650456" url="https://pl.wikipedia.org/wiki?curid=650456" title="Stalag VI C">
Stalag VI C

Stalag VI C Oberlangen – niemiecki obóz jeniecki znajdujący się 6 km na zachód od miejscowości Oberlangen w prowincji Emsland w północno-zachodnich Niemczech. Z początku był jednym z grupy sześciu obozów karnych dla Niemców.
Na początku II wojny światowej obóz w Oberlangen przekształcony został w obóz jeniecki; był pod administracją Stalagu VI-B Versen, potem Stalagu VI-C Bathorn, ale od czerwca 1940 r. do września 1944 r. występował jako Oflag o tej samej numeracji; potem, aż do końca wojny, był ponownie stalagiem. Nie figurował jednak w rejestrze niemieckich obozów jenieckich. Z tego powodu pojawiają się sprzeczności w dokumentach źródłowych dotyczących tego obozu.
Historia.
Obóz został zbudowany we wrześniu 1933 r. jako obóz karny (niem. "Straflager") dla Niemców uważanych za szkodliwych dla rządu hitlerowskiego, szczególnie komunistów. Jednak w maju 1940 r. pozostałych przy życiu więźniów wywieziono do obozów koncentracyjnych, a w czerwcu przywieziono z innych obozów jenieckich około 1400 polskich oficerów z kampanii wrześniowej 1939.
W kwietniu roku 1941 wywieziono polskich oficerów do innego oflagu, a w wyniku ofensywy niemieckiej w lecie przywieziono ponad 2000 jeńców sowieckich. Warunki były nieludzkie i większość zmarła z głodu, epidemii i złego traktowania. Zmarłych grzebano w masowych grobach kilometr na północ od obozu. We wrześniu 1943 r. (pod-obóz Wesuwe był administracyjnie połączony z Oberlangen jako Oflag VI-G) przyjechało około 5000 włoskich oficerów uwięzionych po kapitulacji Włoch. We wrześniu 1944 włoscy oficerowie zostali sklasyfikowani jednak jako internowani (co było w sprzeczności z konwencją genewską). Zostali wywiezieni do obozów pracy w całych Niemczech.
W listopadzie roku 1944 (tym razem był to Stalag VI-C) przyjechały Polki, podoficerowie i szeregowi z powstania warszawskiego. Międzynarodowy Czerwony Krzyż (MCK) został poinformowany wcześniej, że obóz został zlikwidowany i nie wiedział o tym, że polscy jeńcy-kobiety tu przebywają. Z tego m.in. powodu do obozu nie docierały paczki z pomocą MCK.
Warunki bytowe były bardzo ciężkie dla kobiet, szczególnie w zimie. Na dodatek Niemcy nie chcieli uznać polskiej komendantki obozu, por. Ireny Mileskiej ps. „Jaga” (jeden z oficerów niemieckich nawet do niej strzelał); później przekonali się do niej, gdy zorganizowała obozową służbę przeciwlotniczą (wobec możliwości zbombardowania obozu) czym znacznie poprawiła dyscyplinę w szeregach kobiet, które w większości nie były, przed powstaniem, żołnierzami.
W połowie grudnia 1944 r. przywieziono grupę kobiet-jeńców ze Stalagu X B w Sandbostel, a pod koniec roku kolejną grupę ze Stalagu XI-A w Altengrabow, a właściwie z pobliskiego podobozu w Gross-Lübars, w większości harcerek.
12 kwietnia 1945 r. kombinowany patrol 3. szwadronu 10 Pułku Strzelców Konnych 1 Dywizji Pancernej generała Maczka wyzwolił obóz. W tym momencie w obozie było 1728 kobiet. Tak opisuje moment wyzwolenia Halina Nowak „Ama”:
Następnego dnia do obozu przybył sam generał Maczek, przywitał kombatantki w imieniu Rzeczypospolitej i wziął obóz na zaopatrzenie dywizji.
Obóz został ostatecznie zlikwidowany w pierwszych dniach maja 1945 r., a kobiety-jeńcy zostały przeniesione do znacznie obszerniejszego obozu w Niederlangen, skąd we wrześniu rozjechały się po świecie.
Archiwum Oberlangen.
Inicjatorką udokumentowania obecności kobiet – powstańców w obozach jenieckich była komendantka stalagów kobiecych w Fallingbostel i Oberlangen – por. Maria Irena Mileska ps. „Jaga”. Zachowane przez nią fragmenty dokumentacji obozowej w 1946 roku trafiły do Ośrodka Wojskowego w Hange (Inspektorat Armii Krajowej), następnie do Anglii, aby ostatecznie znaleźć się w Polsce. 6 maja 2008 roku zasoby Archiwum Oberlangen zostały oficjalnie przejęte przez Archiwum Akt Nowych.

</doc>
<doc id="650457" url="https://pl.wikipedia.org/wiki?curid=650457" title="Kemerovo">
Kemerovo



</doc>
<doc id="650459" url="https://pl.wikipedia.org/wiki?curid=650459" title="Hrabstwo Gila (Arizona)">
Hrabstwo Gila (Arizona)



</doc>
<doc id="650461" url="https://pl.wikipedia.org/wiki?curid=650461" title="Wanda Jakubowska">
Wanda Jakubowska

Wanda Jakubowska (ur. 10 listopada 1907 w Warszawie, zm. 25 lutego 1998 tamże) – polska reżyserka filmowa, scenarzystka, przedstawicielka socrealizmu w kinie polskim, dama Krzyża Oficerskiego Orderu Odrodzenia Polski.
W latach 30. XX wieku członkini Stowarzyszenia Miłośników Filmu Polskiego oraz Spółdzielni Autorów Filmowych. Jej debiut fabularny z tego okresu, "Nad Niemnem" według powieści Elizy Orzeszkowej, uchodzi za zaginiony. Po II wojnie światowej zdobyła międzynarodową sławę pionierskim filmem "Ostatni etap" (1947) o gehennie więźniów obozu koncentracyjnego Auschwitz-Birkenau, nagrodzonym Grand Prix Międzynarodowego Festiwalu Filmowego w Mariańskich Łaźniach. Kontynuowała tematykę obozową w filmach "Spotkania w mroku" (1960), "Koniec naszego świata" (1964) oraz "Zaproszenie" (1985), znana jest też z propagandowej biografii Karola Świerczewskiego "Żołnierz zwycięstwa" (1953) oraz filmu dla dzieci "Król Maciuś I" (1957) na podstawie powieści Janusza Korczaka.
Życiorys.
Młodość i wykształcenie.
Wanda Jakubowska urodziła się 10 listopada 1907 w Warszawie. Jej ojciec, Wacław Jakubowski, był z wykształcenia inżynierem. Jej matka, Zofia z domu Sułkońska, wywodziła się z zamożnej rodziny mieszczańskiej. Po wybuchu I wojny światowej Wacław Jakubowski został komendantem punktu ewakuacyjnego Polskiego Komitetu Pomocy Sanitarnej. Po krótkim okresie stacjonowania Komitetu w Warszawie, z powodu klęsk wojsk carskich na ziemiach polskich, w lipcu 1915 cała rodzina ewakuowała się do Moskwy, następnie próbowała się osiedlić w Mińsku i Smoleńsku, by znów wrócić do Moskwy. Tam też Wanda i jej matka zamieszkały pod opieką wuja, Leona Sułkońskiego. W międzyczasie dorastająca Jakubowska zafascynowała się kinem rosyjskim, zwłaszcza filmami z udziałem aktorów Wiery Chołodnej i Iwana Mozżuchina. Najbardziej zaimponował jej film Jakowa Protazanowa "Ojciec Sergiusz" (1918) z Mozżuchinem w głównej roli.
Wanda i jej matka na początku 1919 przeprowadziły się do Tuły, gdzie ojciec objął stanowisko dyrektora walcowni. W lutym Zofia zmarła jednak na niewydolność nerek. W 1921 Wacław Jakubowski wyjechał wraz z Wandą do Czerepowca, gdzie kierował zakładem metalurgicznym. Tam też Wanda ukończyła naukę w szkole podstawowej. Na mocy traktatu ryskiego, kiedy Polacy mieszkający w Rosji radzieckiej zyskali możliwość powrotu do Polski, Wacław skorzystał z okazji i powrócił w 1922 wraz z córką do Warszawy, powierzając opiekę nad Wandą swojej matce Marii Jakubowskiej. Początkowo Wanda Jakubowska uczyła się na warszawskiej pensji na ulicy Zielnej, nie potrafiła się jednak odnaleźć w tej szkole. Później kształciła się w Gimnazjum Żeńskiego Zgromadzenia Sióstr Urszulanek w Lublinie, gdzie w 1928 zdała egzamin dojrzałości typu humanistycznego, z bardzo dobrą oceną z historii, religii i śpiewu. Potem podjęła studia w Wyższej Szkole Handlowej, jednak zrezygnowała po roku nauki i w 1930 rozpoczęła naukę na Wydziale Humanistycznym Uniwersytetu Warszawskiego.
Działalność w Stowarzyszeniu Miłośników Filmu Artystycznego.
W 1930 Jakubowska dołączyła do Stowarzyszenia Propagandy Filmu Artystycznego, które rok później zmieniło nazwę na Stowarzyszenie Miłośników Filmu Artystycznego (START). Celem START-u, w którym Jakubowska działała jako skarbnik, było między innymi poszerzanie horyzontów myślowych widzów, przeciwdziałanie cenzurze i dyktatowi prywatnych producentów, a także organizacja profesjonalnego szkolnictwa filmowego. Jakubowska uczestniczyła w pracach nad filmem "Przebudzenie" (1934) swego kolegi Aleksandra Forda; film ten został źle przyjęty przez publiczność, a potem drastycznie przerobiony przez branżowców. W międzyczasie od 1932 Jakubowska była członkinią zaangażowanego społecznie, kukiełkowego Teatru „Baj” w warszawskiej dzielnicy Żoliborz, do której wtedy się przeprowadziła.
Po klęsce "Przebudzenia" Jakubowska dołączyła do nowej Spółdzielni Autorów Filmowych (SAF). W 1938 przeniosła na język filmu powieść Elizy Orzeszkowej "Nad Niemnem"; jej współreżyserem był Karol Szołowski, a w głównych rolach obsadzono Elżbietę Barszczewską i Jerzego Pichelskiego. Planowana na 6 września 1939 premiera "Nad Niemnem" nie mogła jednak się odbyć ze względu na agresję nazistowskich Niemiec na Polskę. Aby zapobiec przechwyceniu filmu przez Niemców (którzy zamierzali przemontować go na użytek propagandowy), kopię wzorcową filmu podzielono na trzy części i ukryto w miejscu nieznanym nawet reżyserce; Jakubowska nigdy nie odnalazła owego materiału filmowego, w związku z czym "Nad Niemnem" uznano za zaginiony.
Czasy okupacji.
Od 1941 Jakubowska była członkinią konspiracyjnej organizacji Polscy Socjaliści, powstałej przy Polskiej Partii Socjalistycznej; zajmowała się między innymi kolportażem pisma „Barykada Wolności” na Żoliborzu. Od 1942 (do jej połączenia z PPS w 1948) należała do Polskiej Partii Robotniczej. 30 października 1942 za działalność konspiracyjną została aresztowana przez Gestapo i osadzona wraz z Szymonem Syrkusem i Jarosławem Ładoszem w więzieniu na Pawiaku. 28 kwietnia 1943 deportowano ją do obozu koncentracyjnego w Auschwitz-Birkenau. Zdołała przeżyć dzięki pomocy innych więźniarek z socjalistycznego ruchu oporu. Dołączyła też niebawem do grupy łączniczek przekazujących informacje o zgładzonych osobach, udzielających pomocy innym więźniarkom i dokumentujących warunki życia w obozie.
Twórczość okresu stalinizmu.
Po ewakuacji do obozu koncentracyjnego w Ravensbrück, a następnie wyzwoleniu 28 kwietnia 1945, Jakubowska pragnęła nakręcić film będący pochodną jej przeżyć obozowych. Od czerwca do października pisała wraz z komunistką Gerdą Schneider roboczy scenariusz pod tytułem "Oświęcim". W międzyczasie Jakubowska zapisała się do Komunistycznej Partii Niemiec, dzięki czemu mogła prowadzić dokumentację zbrodni nazistowskich. Powróciwszy do Warszawy w grudniu 1945, zgłosiła się do Polskiej Partii Robotniczej ze szkicem scenariusza. Do realizacji projektu za wszelką cenę nie chciał jednak dopuścić Aleksander Ford, ówczesny dyrektor Przedsiębiorstwa Państwowego „Film Polski”, co też Jakubowska kwitowała we wspomnieniach: „Po cichu mówiło się, że to jest film dla jakiegoś reżysera, a nie jakiejś tam »baby«”. Zdeterminowana Jakubowska zdołała rozpocząć prace nad filmem dopiero wtedy, gdy wysłała nowelę filmową w języku rosyjskim do Ministerstwa Kinematografii w Moskwie. Projekt miał zyskać zgodę nie tylko Andrieja Żdanowa, ale i samego Józefa Stalina.
Kręcony w obozie Auschwitz-Birkenau film, któremu ostatecznie nadano nazwę "Ostatni etap" (1947), był opowieścią o bohaterze zbiorowym: ponadnarodowym komunistycznym ruchu oporu więźniarek w tymże obozie. Od początku Jakubowska zamierzyła uczynić z "Ostatniego etapu" film o wyraźnej wymowie politycznej; to komunistki zostały przedstawione najprzychylniej, a reżyserka dla kontrastu wprowadziła postacie polskich antybohaterek (brutalnej kapo obozowej oraz pseudolekarki). Wprawdzie scenariusz filmu w trakcie produkcji pozbawiony został niektórych bardziej drażliwych scen (przede wszystkim przemocy seksualnej popełnianej na więźniarkach przez strażników obozowych), lecz "Ostatni etap" nadal budził kontrowersje. W Polsce zarzucano reżyserce antypolskie akcenty oraz jednoznaczną polaryzację postaci, ale nie przeszkodziło to w osiągnięciu przez film międzynarodowego rozgłosu (ponad 7,5 miliona widzów, Grand Prix na Międzynarodowym Festiwalu Filmowym w Mariańskich Łaźniach). "Ostatni etap" doceniano za upodmiotowienie kobiet oraz nieomal dokumentalne przedstawienie zbrodni nazistowskich, które prowokowało niektórych krytyków do stawiania tego dzieła nawet ponad pół wieku późniejszą "Listę Schindlera" (1993) Stevena Spielberga.
Mimo międzynarodowego sukcesu "Ostatni etap" został rychło potępiony na Zjeździe Filmowców w Wiśle (1949), na którym zadekretowano wprowadzenie doktryny socrealizmu. W konsekwencji Jakubowska, od 1948 członkini Polskiej Zjednoczonej Partii Robotniczej, zdecydowała się zrobić film socrealistyczny zlecony przez władze komunistyczne. Zapytawszy nowego szefa kinematografii Stanisława Albrechta o temat do podjęcia, Jakubowska otrzymała odpowiedź, że najbardziej pożądana byłaby biografia Karola Świerczewskiego, zabitego w Bieszczadach w zasadzce Ukraińskiej Powstańczej Armii. Efektem prac był "Żołnierz zwycięstwa" (1953), liczący ponad trzy godziny fresk, który ukrywał niechlubne wątki z życia bohatera (szczególnie funkcję komisarza politycznego w Armii Czerwonej), okazał się niezwykle kosztowny (około miliarda ówczesnych złotych). Miał doraźną wymowę propagandową, gdyż sugerował, że inspiratorem zabójstwa Świerczewskiego był wiceminister obrony do spraw polityczno-wychowawczych z okresu krótkich powojennych rządów Władysława Gomułki, na dodatek podobny do Mariana Spychalskiego. Gdy ten po odwilży październikowej 1956 powrócił do łask, film przestał się nadawać do pokazywania, co poprzedziła zresztą jego klapa finansowa. Bez echa przeszła również "Opowieść atlantycka" (1954) na podstawie opowiadania Mirosława Żuławskiego, choć wyróżniała się ona stylem nawiązującym do poetyki francuskiego czarnego realizmu poetyckiego.
Działalność w Zespole Filmowym „Start”.
Kiedy po śmierci Stalina kinematografia polska uległa decentralizacji, Jakubowska wystarała się o stworzenie Zespołu Filmowego „Start”, obejmując przy nim funkcję kierowniczki artystycznej. Pierwszy jej film stworzony w „Starcie”, "Pożegnanie z diabłem" (1956), był artystyczną porażką i przedłużeniem zaniechanej estetyki socrealizmu. Jednakże już "Król Maciuś I" (1957), nakręcona w kolorze adaptacja powieści dla dzieci Janusza Korczaka, twórczo nasycił pierwowzór literacki osobistymi przeżyciami Jakubowskiej. Jak referowała przesłanie filmu Monika Talarczyk-Gubała:
Mały król w okopach przekonał się, że wojna, w którą lubią bawić się chłopcy, oznacza w rzeczywistości głód, ból i zmęczenie. Z kolei utopijna wizja rządów, w których cały lud ma wyrażać swoją wolę, doprowadziła do katastrofy […]. [D]orosły widz zdolny był odczytać stanowisko reżyserki na temat […] katastrofalnych w skutkach dwóch wielkich wojen oraz kryzysów politycznych po wojnie.
Kolejny film Jakubowskiej, "Historia współczesna" (1960), wciąż był utrzymany w estetyce socrealizmu; jego tematem były tragiczne skutki kradzieży spirytusu metylowego. Jednakże już "Spotkania w mroku" (1960) stanowiły powrót do tematyki wojennej, która reżyserce była najbliższa. Bohaterką koprodukcji polsko-wschodnioniemieckiej była polska pianistka, która podczas tournée po Berlinie Zachodnim wspominała lata spędzone w niemieckim obozie pracy przymusowej. Następny obozowy film Jakubowskiej, "Koniec naszego świata" (1964) na podstawie powieści Tadeusza Hołuja, czynił z kolei bohaterem byłego więźnia Auschwitz, który pobyt w obozie przeżył na skraju załamania psychicznego i wycieńczenia fizycznego. Historyk Hanno Loewy stwierdzał po latach, że w swej drastyczności „"Koniec naszego świata" ukazuje wszystko to, czego oszczędził nam "Ostatni etap"”.
"Gorąca linia" (1965) według powieści Jana Pierzchały "Dzień z nocą na trzy podzielony", w której główną rolę inżyniera kopalni zagrał Lech Skolimowski, okazała się nieudanym powrotem do poetyki socrealizmu. Jakubowska sama komentowała, iż „to była najgorsza projekcja, jaką przeżyłam, bo zrozumiałam, że film nie przemówił do widowni”. Był to ostatni film Jakubowskiej nakręcony w Zespole Filmowym „Start”, który został rozwiązany przez gomułkowską władzę po wydarzeniach marcowych 1968. Utraciwszy wielu cennych współpracowników żydowskiego pochodzenia, którzy na fali nagonki antysemickiej zostali zmuszeni do opuszczenia kraju, Jakubowska straciła zapał do kina autorskiego. Jej wiejska komedia motoryzacyjna "150 na godzinę" (1972), zrealizowana już w Zespole Filmowym „Wektor” Jerzego Jesionowskiego, została oceniona jako nieudolna próba skopiowania sukcesu "Samych swoich" (1967) Sylwestra Chęcińskiego.
Schyłek twórczości.
W 1978 Jakubowska wyreżyserowała film "Biały mazur", adaptację kolejnej powieści Hołuja "Róża i płonący las" na podstawie biografii polskiego dziewiętnastowiecznego rewolucjonisty Ludwika Waryńskiego. Pomimo użycia anachronicznych filmowych środków wyrazu film zwracał uwagę obecnością licznych charyzmatycznych drugoplanowych ról kobiet, aktywnych rewolucyjnych działaczek w walce z caratem. Na krótko w "Zaproszeniu" (1985) Jakubowska wróciła do tematyki obozowej, tym razem widzianej z perspektywy starszej kobiety wspominającej traumę Auschwitz. Reżyserka komentowała "Zaproszenie" następująco: „na pewno nie jest to film słodki, ani optymistyczny”; pierwowzorem bohaterki filmu miała być Alina Przerwa-Tetmajer, aczkolwiek reżyserka zarzekała się, że połączyła w nim biografie wielu różnych osób. "Kolory kochania" (1988), ostatni film w karierze artystki, to pulsująca erotyzmem biografia poety Władysława Orkana, która nie wzbudziła już zainteresowania krytyków.
Działalność edukacyjna.
Po sukcesie "Ostatniego etapu" Jakubowska została zatrudniona jako wykładowczyni na Wydziale Reżyserii Państwowej Wyższej Szkoły Filmowej w Łodzi. 22 marca 1956 otrzymała tytuł profesora zwyczajnego. Znana była z bezkompromisowej postawy na rzecz zachowania autonomii uczelni; potrafiła wyprosić funkcjonariuszy Urzędu Bezpieczeństwa, którzy wtargnęli do sali projekcyjnej podczas projekcji filmu "Obywatel Kane" (1941) Orsona Wellesa. Jej wychowankami byli tacy studenci jak Kazimierz Kutz, Piotr Szulkin, Filip Bajon, Krzysztof Kieślowski. Wspominali ją oni przeważnie pozytywnie. Punktem zwrotnym był moment, gdy wykładowczyni dopuściła do realizacji etiudy Bajona "Sadze", czyniącej aluzję do brutalnego stłumienia strajków robotników w Stoczni Gdańskiej w grudniu 1970. Na wieść o powstaniu etiudy rektor uczelni Stanisław Kuszewski wyperswadował Bajonowi dalsze studia, doprowadzając również do utraty posady przez Jakubowską.
Życie prywatne i śmierć.
Wanda Jakubowska jeszcze w 1933 związała się nieformalnie z Mikołajem Kondratiewem z Teatru „Baj”. Związek ten nie przetrwał nawet kilkunastu miesięcy, choć właśnie z tego związku 14 września 1934 urodził się jej jedyny syn Andrzej.
Zmarła 24 lutego 1998 w Warszawie. Została pochowana na Cmentarzu Wojskowym na Powązkach w Warszawie (kwatera A3 tuje-3-39).
Styl filmowy.
Wanda Jakubowska jest zaliczana w poczet współtwórców doktryny artystycznej socrealizmu i kontynuowała jego poetykę mimo formalnego wygaśnięcia owego nurtu po odwilży październikowej. Jej filmy podlegały ścisłej ideologizacji, często też poruszały temat traumy obozowej, która miała ulec przepracowaniu. Hanno Loewy zalicza trzy jej filmy: "Ostatni etap" (1947), "Koniec naszego świata" (1964) i "Zaproszenie" (1985), do tzw. trylogii oświęcimskiej. Zaangażowana retoryka dzieł Jakubowskiej odbywała się jednak kosztem jakości artystycznej jej filmów. Piotr Zwierzchowski pisał o twórczyni "Ostatniego etapu": „Jakubowska była postacią fascynującą, niesłychanie ważną dla polskiego kina, ale nie była zbyt dobrą reżyserką”. Mimo słabości warsztatowej jej filmów, w twórczości Jakubowskiej odnajdywano jednak szczególny talent do przedstawiania ekranowych kobiet w sposób budzący sympatię widzów. Ewa Mazierska twierdziła:
"Tylko kilka jej filmów znalazło trwałe miejsce w historii polskiego kina, ale wszystkie wykazują konsekwencję i rzetelność, które moim zdaniem zasługują na zainteresowanie, a nawet szacunek, zwłaszcza wobec niezwykłej długości jej kariery reżyserskiej". 
Spuścizna.
Twórczość Wandy Jakubowskiej tuż po upadku komunizmu w Polsce została zmarginalizowana, do czego przyczyniły się komunistyczne poglądy artystki oraz uwikłanie w projekty filmowe zamówione przez PZPR. Na nowo jej twórczość została odkryta podczas festiwalu filmowego w Telluride w 1993, na który Jakubowska została zaproszona przez Agnieszkę Holland. W Europie Zachodniej oraz Stanach Zjednoczonych ponownie wyświetlono jej najważniejsze dzieło, "Ostatni etap" (1947).
Osoba Wandy Jakubowskiej odegrała ważną rolę w kształtowaniu późniejszych filmowych narracji o Auschwitz-Birkenau. Za twórczą polemikę z "Ostatnim etapem" uznawana jest "Pasażerka" (1963) Andrzeja Munka, w której jako strażniczka obozowa wystąpiła ta sama aktorka Aleksandra Śląska. Inspirację narracjami obozowymi Jakubowskiej zdradzały dzieła takich reżyserów, jak Alain Resnais ("Noc i mgła", 1955), George Stevens ("Pamiętnik Anny Frank", 1959; "Lombardzista", 1964), Alan J. Pakula ("Wybór Zofii", 1982), Leszek Wosiewicz ("Kornblumenblau", 1989). Jakubowska nade wszystko jest uznawana za pionierską osobowość kina kobiet w Polsce. Zdaniem Ewy Mazierskiej była ona pierwszą polską reżyserką, której filmy doczekały się międzynarodowego uznania, jak również jedną z pierwszych filmowych propagatorek pacyfizmu w powojennym kinie polskim.
Odznaczenia i nagrody.
16 kwietnia 1949 na wniosek Zarządu Głównego Polskiego Związku b. Więźniów Politycznych Hitlerowskich Więzień i Obozów Koncentracyjnych „za zasługi położone na polu organizacji Ruchu Oporu w obozach i pomocy współwięźniom” Jakubowska została odznaczona Krzyżem Oficerskim Orderu Odrodzenia Polski, natomiast 22 lipca 1949 – Orderem Sztandaru Pracy I klasy. Później została odznaczona między innymi Krzyżem Komandorskim z Gwiazdą Orderu Odrodzenia Polski, Medalem 40-lecia Polski Ludowej i Medalem „Za zasługi dla obronności kraju”, Medalem im. Ludwika Waryńskiego oraz wieloma innymi odznaczeniami.
W 1996 w uznaniu zasług dla Stolicy Rzeczypospolitej Polskiej uhonorowana została Nagrodą Miasta Stołecznego Warszawy.

</doc>
<doc id="650467" url="https://pl.wikipedia.org/wiki?curid=650467" title="Rezerwat przyrody Bielańskie Skałki">
Rezerwat przyrody Bielańskie Skałki

Bielańskie Skałki – ścisły, leśnyRezerwat przyrody o powierzchni 1,73 ha, założony w 1957 r. w celu ochrony muraw kserotermicznych.
Znajduje się w zachodniej części Krakowa, na południowych stokach Lasu Wolskiego, w południowo-wschodniej części Pasma Sowińca, w pobliżu klasztoru kamedułów na Bielanach, na południowych stokach Srebrnej Góry. Na objętym ochroną stoku znajdują się interesujące formy skałkowe, zbudowane z wapieni jurajskich.

</doc>
<doc id="650470" url="https://pl.wikipedia.org/wiki?curid=650470" title="Taumas">
Taumas

Taumas (gr. "Thaúmas", łac. "Thaumas" – cud) – jedno z pierwotnych bóstw zjawisk przyrodniczych na morzu w mitologii greckiej, syn Pontosa (Morza) i Gai (Ziemi), brat Nereusa, Forkosa, Keto i Eurybii. Połączył się z okeanidą, Elektrą, i miał z nią dzieci: harpie i Iris oraz Hydaspesa. Taumas zachwycał ludzi zjawiskami, których nie rozumieli i stąd nazywali cudami. Z racji urodzenia należał do bóstw morskich, dlatego też morze było obszarem jego „cudotwórczej” działalności. Nie istnieją mity związane z Taumasem.

</doc>
<doc id="650474" url="https://pl.wikipedia.org/wiki?curid=650474" title="Ignacy Drexler">
Ignacy Drexler

Ignacy Tadeusz Marian Drexler (ur. 9 kwietnia 1878 we Lwowie, zm. 14 grudnia 1930 tamże) – polski urbanista, profesor Politechniki Lwowskiej.
Życiorys.
Uczył się w C. K. IV Gimnazjum we Lwowie, gdzie w 1897 ukończył VIII klasę i zdał egzamin dojrzałości. W latach 1912–1918 był radcą budownictwa w magistracie miasta Lwowa, jednocześnie w latach 1913–1925 pracował jako docent płatny budowy miast na Politechnice Lwowskiej, od 1925 jako profesor nadzwyczajny (w roku akademickim 1928/29 pełnił funkcję dziekana Wydziału Inżynieryjnego).
Opracował projekt regulacji Lwowa, zagospodarowania cmentarza Łyczakowskiego, był współautorem "Podręcznika inżyniera" Stefana Bryły.
Był bratem Luny Drexlerównej (1882–1933). Został pochowany na Cmentarzu Łyczakowskim we Lwowie.

</doc>
<doc id="650475" url="https://pl.wikipedia.org/wiki?curid=650475" title="Kontuzja">
Kontuzja



</doc>
<doc id="650480" url="https://pl.wikipedia.org/wiki?curid=650480" title="Mirosław Bielawski">
Mirosław Bielawski

Mirosław Bielawski (ur. 4 lutego 1955 we Wrocławiu) – polski wokalista rockowy, współpracujący niegdyś z wieloma zespołami rockowymi, m.in. Projekt, MSA 1111, Romuald &amp; Roman, a później z zespołem Bank, który powstał w 1980 roku.
Z zespołem tym wystąpił m.in. na Festiwalu w Opolu w roku 1981 i nagrał 5 płyt długogrających.
Dyskografia.
 Albumy nagrane z zespołem Bank:

</doc>
<doc id="650485" url="https://pl.wikipedia.org/wiki?curid=650485" title="Postawna">
Postawna

Postawna – szczyt w Sudetach Wschodnich zaliczany według różnych podziałów do Gór Złotych lub Bialskich; jeden z najwyższych wierzchołków w tym rejonie i z tego powodu niekiedy traktowany jako najwyższy szczyt Gór Bialskich, co nie jest ścisłe; wys. 1116,8 m n.p.m. Wierzchołek położony w Polsce, w powiecie kłodzkim, przy granicy z Czechami (odległość od granicy wynosi około 200 m w prostej linii), na wododziale zlewni Bałtyku i Morza Czarnego. Nie prowadzi na niego żaden szlak turystyczny. Północny stok Postawnej jest obszarem źródliskowym rzeki Biała Lądecka.
Według regionalizacji fizycznogeograficznej Polski J. Kondrackiego znajduje się w Górach Złotych (332.61).
Postawna zaliczana jest do Korony Sudetów Polskich.

</doc>
<doc id="650487" url="https://pl.wikipedia.org/wiki?curid=650487" title="Oskar Fabian">
Oskar Fabian

Oskar Fabian (ur. 28 lutego 1846 w Nowym Dworze, zm. 28 października 1899 we Lwowie) – polski matematyk i fizyk.
Życiorys.
Syn Szymona, polskiego farmaceuty, brat Aleksandra. Zięć Wawrzyńca Żmurki.
Od 1872 Privatdozent fizyki i matematyki Uniwersytetu Lwowskiego, od 1873 profesor nadzwyczajny, od 1881 profesor zwyczajny tej uczelni na której objął profesurę fizyki matematycznej. W latach 1876–1881 wykładowca fizyki na Politechnice Lwowskiej. W latach 1882–1883 był prezesem Polskiego Towarzystwa Przyrodników im. Kopernika. Był członkiem Niemieckiej Akademii Leopoldina w Halle. 
Opublikował kilkanaście prac z fizyki, matematyki i metrologii, m.in. o problemach metrologicznych Tatr.
Pochowany na Cmentarzu Łyczakowskim we Lwowie.

</doc>
<doc id="650492" url="https://pl.wikipedia.org/wiki?curid=650492" title="Różaniec (przełęcz)">
Różaniec (przełęcz)

Różaniec (cz. "Růženec") – przełęcz w Górach Złotych na wysokości 600 m n.p.m. pomiędzy szczytami Borówkowa (900 m n.p.m.) i Jawornik Wielki (870 m n.p.m.).

</doc>
<doc id="650499" url="https://pl.wikipedia.org/wiki?curid=650499" title="Sölden (Badenia-Wirtembergia)">
Sölden (Badenia-Wirtembergia)

Sölden (alem. "Sailede") – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Verwaltungsgemeinschaft Hexental. Leży ok. 10 km na południe od Fryburga Bryzgowijskiego.

</doc>
<doc id="650502" url="https://pl.wikipedia.org/wiki?curid=650502" title="Chiptuning">
Chiptuning

Chiptuning – tuning elektroniczny sterownika silnikowego.
Ma na celu poprawę parametrów silnika, poprzez zmianę samego oprogramowania sterownika (gotowe oprogramowanie, prostszy tańszy i ryzykowniejszy tuning, powszechnie dostępny) lub z użyciem zmian programowych na zasadzie optymalizacji pracy silnika przez regulację stosownych jego zawartości na podstawie precyzyjnego zakresu pomiarowego. To opcja chip tuningu dająca duże bezpieczeństwo, wysoką jakość i możliwie najlepsze efekty.
Chip tuning szyty na miarę polega na wykonaniu indywidualnej regulacji programowej lub przez sterownik zewnętrzny. Taka najlepsza opcja chiptuningu poprzedzona jest precyzyjną diagnostyką obciążeniową, weryfikacją kondycji, indywidualnych rezerw danego egzemplarza. Taki chiptuning bazuje na szeregu pomiarach w warunkach na hamowni, drogowych i dużym doświadczeniu tunera. Znajdujące się w programie krzywe charakterystyki, mapy, limitery są modyfikowane pod kątem polepszenia = zwiększenia mocy i momentu silnika lecz priorytetem jest uzyskanie optymalnych i bezpiecznych parametrów jego pracy. Za pomocą edycji programu można zmienić wartości takie jak np:
Producenci silników spalinowych pozostawiają pewna rezerwę mocy i momentu obrotowego zarówno w jego mechanicznej konstrukcji jak i sterowaniu np: poprzez oprogramowanie. Ma ona na celu zapewnić uniwersalną pracę jednostki napędowej bez względu na warunki jego pracy. Bezpieczne przyrosty dla silników "wolnossących" to ok. 15-40% oryginalnej mocy (często celem uzyskania przyrostów wyższych niż 7% wymagane są zmiany mechaniczne np: zmiana dolotu powietrza), dla silników "doładowanych" od 15% a nawet do 60% nominalnej mocy.
Chiptuning pozwala również na uzyskanie oszczędności na paliwie. Jednak wykonany w sposób nie odpowiedzialny. nie fachowy, bez weryfikacji kondycji przez chiptuningiem, bez precyzyjnego zakresu pomiarowego, bez pomiarów mocy często potrafi skutkować znaczącym skrócenie żywotności i nie osiągnięciem pożądanych efektów. Za to chiptuning szyty na miarę cechuje się uzyskaniem w bezpieczny sposób poprawienia mocy, momentu obrotowego i oszczędności na paliwie w optymalny i bezpieczny sposób dla danego egzemplarza. Do tego pozwala na utrzymanie żywotności a nawet jej wydłużenie.
Silniki podatne na chiptuning:

</doc>
<doc id="650506" url="https://pl.wikipedia.org/wiki?curid=650506" title="Mikroskop pomiarowy">
Mikroskop pomiarowy

Mikroskop pomiarowy – mikroskop optyczny przeznaczony do bezdotykowych pomiarów (o dużej dokładności) długości w układzie współrzędnych prostokątnych lub biegunowych oraz kątów. 
Mikroskopy pomiarowe wykorzystywane są najczęściej w laboratoriach pomiarowych i w przemyśle maszynowym (izba pomiarowa, narzędziownia). 
W zależności od konstrukcji wyróżnia się następujące typy m. p.:

</doc>
<doc id="650509" url="https://pl.wikipedia.org/wiki?curid=650509" title="Maksymilian Matakiewicz">
Maksymilian Matakiewicz

Maksymilian August Antoni Matakiewicz (ur. 27 czerwca 1875 w Niepołomicach, zm. 3 lutego 1940 we Lwowie) – polski inżynier hydrotechnik, profesor i rektor Politechniki Lwowskiej.
Życiorys.
Urodził się w inteligenckiej rodzinie Antoniego i Augusty z Kołodziejów, był bratem Antoniego. Ukończył w 1893 szkołę realną w Krakowie (maturę zdał w V LO w Krakowie w 1893). W latach 1893–1899 studiował na Wydziale Inżynierii Politechniki Lwowskiej. Dyplom inżyniera uzyskał w 1900. Od 1 czerwca 1899 do 30 kwietnia 1900 był asystentem Katedry Budownictwa Wodnego Politechniki Lwowskiej, następnie adiunktem. W latach 1901–1905 pracował w Krajowym Oddziale Hydrograficznym we Lwowie. Od 1905 w Departamencie Wodnym Namiestnictwa we Lwowie; w tym samym roku uzyskał doktorat.
W latach 1907–1909 kierownik katedry budownictwa wodnego Politechniki Lwowskiej. Od 1909 profesor nadzwyczajny Politechniki Lwowskiej i dziekan Wydziału Inżynierskiego PL, od 1911 profesor zwyczajny budownictwa wodnego tej uczelni. W roku akademickim 1919/20 rektor Politechniki Lwowskiej. W 1919 i 1920 był redaktorem „Czasopisma Technicznego”.
Uczestnik obrony Lwowa w latach 1918–1919, w latach 1921–1930 członek Rady Miejskiej Lwowa, w latach 1927–1928 zastępca komisarza rządowego miasta Lwowa, w okresie 1929–1930 minister robót publicznych w rządzie Kazimierza Bartla i Walerego Sławka.
Członek Towarzystwa Naukowego we Lwowie, Towarzystwa Naukowego w Warszawie, Polskiego Towarzystwa Politechnicznego. Prezes Akademii Nauk Technicznych (1931–1933).
Zmarł we Lwowie i został pochowany na Cmentarzu Łyczakowskim (sektor 77, pole 71, grobowiec 68). W jego grobowcu została pochowana jego córka, asystentka Uniwersytetu Jana Kazimierza we Lwowie, dr Helena Matakiewiczówna (1906–1932).
W 2022 roku z inicjatywy Premiera RP Mateusza Morawieckiego grobowiec Matakiewiczów został odrestaurowany. Cały projekt był realizowany przez Fundację Dziedzictwa Kulturowego we współpracy z Kancelarią Prezesa Rady Ministrów.
Życie prywatne.
Był żonaty (ślub w 1906) z Heleną Zaleską, miał córkę. 
Publikacje.
Cykl podręczników akademickich.
Pierwsze 2 tomy napisał profesor Józef Rychter. Maksymilian Matakiewicz napisał pozostałe części:
Inne

</doc>
<doc id="650511" url="https://pl.wikipedia.org/wiki?curid=650511" title="Wittnau (Niemcy)">
Wittnau (Niemcy)

Wittnau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Verwaltungsgemeinschaft Hexental. Leży ok. 7 km na południe od Fryburga Bryzgowijskiego, pomiędzy Au a Sölden.

</doc>
<doc id="650519" url="https://pl.wikipedia.org/wiki?curid=650519" title="Krzemionki Zakrzowskie">
Krzemionki Zakrzowskie

 
Krzemionki Zakrzowskie – wzgórze zrębowe w południowo-zachodniej części Krakowa na południe od Wisły. W różnych opracowaniach nosi też inne nazwy: Zakrzówek, Zrąb Zakrzówka, Skały Twardowskiego, Zrąb Południowy. Dawniej wzgórze znajdowało się w obrębie wsi Zakrzówek, która została włączona do Krakowa, obecnie znajduje się w Krakowie, w Dzielnicy VIII Dębniki, w mezoregionie Pomost Krakowski, w makroregionie Brama Krakowska.
Od kilkuset lat na Krzemionkach Zakrzowskich wydobywano wapienie dla potrzeb budownictwa, najbardziej intensywne wydobycie miało miejsce od początku XX wieku. Na obszarze wzgórza istniały wówczas cztery kamieniołomy: Łom Bergera, Skałki Twardowskiego, Kapelanka i Zakrzówek. Największy był kamieniołom Zakrzówek. Pozostało po nim ogromne zagłębienie terenu, które po zaprzestaniu eksploatacji w szybkim czasie wypełniła woda. Dziś jest to popularne wśród krakowian miejsce wypoczynku, tzw. Zalew Zakrzówek. Większa część wzgórza stała się terenem rekreacyjnym Krakowa o nazwie Uroczysko Skałki Twardowskiego. W północno-wschodniej jego części znajduje się suchy kamieniołom Kapelanka, którego skalne ściany mające postać murów skalnych stanowią bardzo popularne miejsce wspinaczkowe nie tylko krakowskich wspinaczy. Wspinacze wyróżniają wśród nich skały: Baba Jaga, Ciąża, Freney, Niski Mur, Problemówka, Rdzawe Zacięcie, Szara Ścianka, Sadystówka. Pozostałą część Krzemionek porasta las. Przez wzgórze prowadzi gęsta sieć ścieżek spacerowych z ławkami dla turystów i koszami na śmieci.
Wśród skał Krzemionek Zakrzowskich jest kilkanaście jaskiń, największa Jaskinia Twardowskiego znajduje się w zachodniej części Krzemionek. Pozostałe jaskinie i schroniska to: Jaskinia Jasna, Jaskinia Koguta, Jaskinia Musza, Jaskinia Niska, Jaskinia pod Nyżą, Jaskinia przed Problemówką, Jaskinia Pychowicka, Jaskinia w Anastomozach, Jaskinia Wywiew, Jaskinia z Kulkami, Kawerna Magazyn, Okienko Zbójnickie, Rurka, Schronisko nad Sadystówką, Schronisko obok Anastomozów, Tunel w Pychowicach.

</doc>
<doc id="650523" url="https://pl.wikipedia.org/wiki?curid=650523" title="Jaskinia Twardowskiego">
Jaskinia Twardowskiego

Jaskinia Twardowskiego – duża jaskinia krasowa w Dzielnicy VIII Dębniki w Krakowie. Znajduje się na południowo-zachodnim obrzeżu wzniesienia Krzemionek Zakrzowskich, w niewielkiej odległości od betonowego ogrodzenia Jednostki Wojskowej. Pomiędzy ogrodzeniem tym a otworem jaskini biegnie ścieżka. Jaskinia jest z niej widoczna.
Opis jaskini.
Zwiedzanie pierwszej Sali Głównej jaskini jest łatwe, ale niebezpieczne; w kominku są zablokowane głazy, które mogą się oberwać. Zwiedzanie dalszych części jest uciążliwe, niektóre korytarze są bowiem błotniste i bardzo ciasne, z zaciskami.
Jaskinia ma trzy otwory. Główny ma szerokość 2,5 m, wysokość 2 m. Drugi (otwór zachodni), znajduje się w odległości 10 m od niego na zachód, obecnie jest zasypany. Zaraz za otworem głównym jest Sala Główna o długości ponad 30 m, szerokości do 10 m i wysokości 2–4 m. Pochylone w głąb komory dno jaskini jest nierówne, pokryte gliną, wapiennym gruzem i większymi głazami. Są w nim liczne doły po dawnych wykopach archeologicznych. W odległości około 5 m od otworu wejściowego w stropie komory znajduje się kominek mający koniec około 4 m powyżej otworu. Od sali odchodzi wiele bocznych korytarzy; te po lewej stronie są niskie i szerokie, gdyż powstały na rozmyciach bardziej miękkich warstw międzyławicowych, te po prawej to owalne kanały krasowe.
Za zasypanym otworem drugim jest niewielka salka (2 × 2 m). Wychodzi z niej niska i niedostępna szczelina, oraz ciasna i zawalona gruzem rura, która łączy się z Jaskinią Niską (stwierdzono to kontaktem głosowym). Niemożliwy do przejścia odcinek ma długość około 2 m. Zaraz po lewej stronie otworu wejściowego znajduje się niskie i ciasne wejście do 11 metrowej długości korytarza, prowadzącego do zasypanego otworu zachodniego. W korytarzu jest mająca postać szczeliny studzienka o głębokości 2 m.
Jaskinia Twardowskiego ma skomplikowany, kilkupiętrowy system połączonych z sobą ciasnych korytarzy i niemożliwych do przejścia szczelin. Odchodzą one w kierunku dawnego kamieniołomu, Jaskini Niskiej i Jaskini Jasnej. Jest w niej kilka sal: oprócz Sali Głównej jest Salka z Tabliczką, Salka z Belką, Salka z Progiem i inne.
Historia badań i eksploracji.
Nazwa jaskini pochodzi od tego, że według legendy miał w niej swoją pracownię alchemiczną mistrz Twardowski. Jest znana od dawna – pierwsza wzmianka pochodzi z 1865 r. Jest też słynna – w wielotomowym "Słowniku Geograficznym Królestwa Polskiego" wymieniono ją kilka razy. Kilka razy badali ją archeolodzy. Po raz pierwszy fragmentarycznie namulisko Sali Głównej rozkopał w 1867 r. Sołtan, ale nie znalazł nic interesującego. W 1878 r. fragment namuliska przekopał A. Gruszecki, ale również nie znalazł nic ciekawego. E. Rook w 1980 r. znalazł w jaskini artefakty świadczące o zamieszkiwaniu jej przez ludzi, ale nie zostały określone kulturowo.
Prowadzono też w jaskini wiele innych badań. E. Sanocka-Wołoszynowa w 1981 r. znalazła w jaskini 3 gatunki pajęczaków. K. Starmach w 1963 znalazł galarety z sinic i nowe gatunki glonów z grupy "Pyrrophyta" (tobołki). Trwają systematyczne badania chemizmu wód z wykropleń, a w szczególności wpływ zanieczyszczeń Wisły na wody podziemne skał Zakrzówka. W kwietniu 1997 r. rozpoczął je J. Motyka z Zakładu Hydrogeologii i Ochrony Wód AGH w Krakowie. W różnych punktach jaskini grotołazi co tydzień pobierają próbki wody do badań i mierzą temperaturę. Zbadane przez Politechnikę Śląską metodą datowania radiowęglowego duże stalagmity mają wiek od 8500 do 810 lat.
Kazimierz Kowalski zinwentaryzował i opisał jaskinię w 1951 r. Wówczas łączna długość znanych korytarzy wynosiła 150 m. Od 1966 r. jaskinię zaczęli penetrować grotołazi. W ciągu wieloletnich badań odkopali i odgruzowali zawalone fragmenty ciasnych korytarzy, tak, że w 2019 roku ich łączna długość wynosi już 500 m. Wszystko wskazuje jednak, że jest ich jeszcze dużo więcej. Prowadzone przez pracowników AGH badania metodą georadarową wykazały, że oprócz znanych sal i korytarzy istnieje jeszcze cały system podziemnych pustek na kilku poziomach. Dla grotołazów jest to zachęta do dalszej penetracji jaskini.
W 2014 r. na końcu Partii dla Koneserów odkryto kontynuację jaskini biegnącą w stronę pobliskiej Jaskini Niskiej. Od stycznia następnego roku zorganizowano 27 wyjazdów eksploracyjnych w celu połączenia obydwu obiektów. Udało się w toku prac odgruzować kilka nowych otworów, odsłonić szereg nowych korytarzy zarówno w Jaskini Twardowskiego, jak i Niskiej oraz przede wszystkim, odkopać 9 m głębokości studnię łączącą obie jaskinie. Pierwszego trawersu między otworami dokonano 06.04.2015r. Kolejnych znacznych odkryć dokonano już 19 kwietnia. Udało się wtedy wejść do kilkudziesięciometrowej długości ciągów z pięknymi naciekami (Salka Naciekowa). 18.05. 2015 stwierdzono zasypanie wszystkich otworów poza głównym wejściem do Jaskini Twardowskiego. W 2016 r. wydano oficjalne pozwolenie na naukową eksplorację zasypanych obiektów, która zaczęła się od ponownego odgruzowaniu wszystkich obiektów oraz zabezpieczeniu kratą najgłębszej ze studni.
W Systemie Twardowskiego-Niskiej wciąż jest kilka problemów eksploracyjnych. Po zakończeniu eksploracji szacowana długość jaskini wynosi ok. 610 m. Nie istnieje jeszcze aktualny plan systemu, nie zmierzono też wszystkich ciągów, a ich długość jest jedynie szacowana.

</doc>
<doc id="650530" url="https://pl.wikipedia.org/wiki?curid=650530" title="Krzemionki Podgórskie">
Krzemionki Podgórskie

Krzemionki Podgórskie (pot. Krzemionki) – wzgórza zrębowe Pomostu Krakowskiego w południowej części Krakowa, na południe od Wisły, na terenie dawnej miejscowości Podgórze. Zajmują obszar ok. 2,5 km², a najwyższy punkt znajduje się na wysokości 269,3 m n.p.m.
Krzemionki składają się z trzech pagórów, które obecnie przecięte są głównym ciągiem komunikacyjnym – Aleją Powstańców Śląskich i linią kolejową. Można przez nie przejść tylko jednym wiaduktem. Przez geologów opisywane są jako jeden z siedmiu zrębów Krakowa. Dawniej z Wawelu dobrze widoczna była ich morfologiczna krawędź i skalne wychodnie, obecnie częściowo przesłania ją gęsta zabudowa. Zbudowane są z wapieni pochodzących z jury późnej (oksfordu). W wapieniach tych licznie występują krzemienie i stąd pochodzi ich nazwa. Znaleziska archeologiczne wskazują, że krzemienie do produkcji narzędzi ludzie w tych okolicach wydobywali już od środkowego paleolitu. Od średniowiecza natomiast w wielu miejscach Krakowa wydobywano wapienie do celów budowlanych. Krzemionki były jednym z głównych ośrodków tego wydobycia. Kamienie eksploatowano tutaj w kilku kamieniołomach, dawniej zwanych łomami. Były to: Kamieniołom pod św. Benedyktem, Szkoła Twardowskiego, Łom Redemptorystów, Liban, Kamieniołom Miejski, Bonarka, kamieniołom przy Rynku Podgórskim i kamieniołomy obozu Plaszow. Ostatni z kamieniołomów zamknięto w 1986 r.
Znajdują się tu m.in.:

</doc>
<doc id="650531" url="https://pl.wikipedia.org/wiki?curid=650531" title="Biełogorje Biełgorod">
Biełogorje Biełgorod

Biełogorje Biełgorod (ros. Белогорье Белгород) – męski klub siatkarski z Biełgorodu powstały w 1976 roku, grający w rosyjskiej Superlidze.
Historia.
Klub został założony w 1976 jako Tiechnołog Biełgorod, następnie od 1981 nosił nazwę Lokomotiwu Biełgorod. Pierwsze rozgrywki w rosyjskiej Superlidze drużyna rozegrała w sezonie 1995/96 jako Biełogorje-Biełgorod, zdobywając srebrny medal mistrzostw Rosji.
Po sezonie 2010/11 Koleje Rosyjskie RŻD (ros. ОАО Российские железные дороги, РЖД), bez podania oficjalnej przyczyny, wycofały się ze sponsorowania klubu. 30 sierpnia 2011 nowym sponsorem klubu został holding „Mietałłoinwiest” (ros. Металлоинвест), a nazwa klubu została przemianowana na „Biełogorje” (ros. „Белогорье”). Klub nie przyjął nazwy „Biełogorje-Mietałłoinwiest” (ros. Белогорье-Металлоинвест), ponieważ zgodnie z przepisami CEV, pełna nazwa zespołu wraz z jego lokalną przynależnością geograficzną nie powinna przekraczać 29 znaków pisma łacińskiego, a w tym przypadku jest wyraźnie przekroczony limit – „Belogorie-Metalloinvest (Belgorod)”.
Bilans sezon po sezonie.
Poziom rozgrywek:

</doc>
<doc id="650533" url="https://pl.wikipedia.org/wiki?curid=650533" title="Ori (Gwiezdne wrota)">
Ori (Gwiezdne wrota)

Ori – fikcyjna rasa ze świata Gwiezdnych wrót występująca w serialu "Stargate SG-1".
Ori wywodzą się od Alteran, od których pochodzi także frakcja Pradawnych. Są to istoty, które dokonały ascendencji i „żyją” na wyższym niż ludzie poziomie egzystencji, w postaci czystej energii. Są wrogo nastawieni do Pradawnych, którzy ochraniają ludzi przed ich mocą.
Rasa ta pojawiła się po raz pierwszy w 9 sezonie serialu "Gwiezdne wrota", w drugiej części odcinka "Avalon". Po obaleniu Goa’uldów, stają się głównymi przeciwnikami mieszkańców galaktyki. Chcą nawrócić wszystkich „niewiernych”, podając się za jedynych, prawdziwych bogów. Wysyłają na zamieszkane planety swoich kapłanów, którzy manifestują swoją moc i skłaniają lokalną ludność do przyjęcia wiary w Ori. W przypadku odmowy dążą do całkowitej zagłady „niewiernych”.

</doc>
<doc id="650535" url="https://pl.wikipedia.org/wiki?curid=650535" title="Torpeda Mark X">
Torpeda Mark X

Torpeda Mark X – amerykańska torpeda parogazowa używana przeciwko jednostkom nawodnym do połowy II wojny światowej przez okręty podwodne, przede wszystkim typów "R" i "S".
Projekt Mark X ukończono w 1915 roku – była to torpeda dalekiego zasięgu opracowana dla użycia z okrętów podwodnych wyposażonych w wyrzutnię torpedowe kalibru 533 milimetry. Pocisk tego modelu był ostatnią torpedą opracowaną przez E.W. Bliss Company, jednak wytwarzany był w Naval Torpedo Station. Torpedy tego wzoru używał również polski okręt podwodny ORP „Jastrząb” (P-551).

</doc>
<doc id="650536" url="https://pl.wikipedia.org/wiki?curid=650536" title="Kawaler srebrnej róży">
Kawaler srebrnej róży

Kawaler srebrnej róży lub Kawaler z różą () – opera komiczna z muzyką Richarda Straussa i librettem Hugona von Hofmannsthala.
Treść.
Akcja opery toczy się w Wiedniu, w pierwszych latach panowania Marii Teresy.
Akt I.
Pod nieobecność męża Marszałkowa przyjmuje kochanka – młodego kuzyna, Oktawiana. Wspólne śniadanie w sypialni przerywa hałas dobiegający od strony garderoby; obawiając się niespodzianego powrotu Feldmarszałka księżna ukrywa młodzieńca za kotarami łóżka. Porannym gościem okazuje się jednak daleki kuzyn Marszałkowej z prowincji, baron Ochs. Oktawian usiłuje się wymknąć z sypialni w przebraniu pokojówki, jednak baron zwraca uwagę na urodę rzekomej dziewczyny i zaleca się do niej bezceremonialnie. Powodem wizyty barona okazuje się jego zamiar ożenku z Zofią, córką bogatego, świeżo nobilitowanego kupca von Faninala. Ochs prosi Marszałkową o pomoc w znalezieniu młodego szlachcica, który dokonałby tradycyjnego obrzędu wręczenia pannie srebrnej róży zaręczynowej. Marszałkowa pokazuje baronowi portret hrabiego Oktawiana Rofrano i proponuje, by to on odegrał rolę kawalera z różą. Pokój wypełnia się służbą i gośćmi, korzystającymi z możliwości dostania się do Marszałkowej w czasie porannej toalety. Są wśród nich wszechobecny intrygant Valzacchi wraz z partnerką Anniną, którzy obiecują baronowi zorganizowanie schadzki z rzekomą pokojówką Marszałkowej. Lokaj barona przynosi srebrną różę, którą księżna ma przekazać hrabiemu. Zostawszy sama Marszałkowa rozmyśla nad upływającym czasem i mijającą młodością. Oktawian powraca, próbuje ją pocieszać i zapewnia o swojej wiecznej miłości, lecz księżna pozostaje w swym przekonaniu o ulotności romansu. Dotknięty młodzieniec wybiega zapominając róży, którą Marszałkowa posyła mu przez swojego pazia, małego Murzynka Mohameda.
Akt II.
W domu Faninala w wielkiej ekscytacji oczekiwany jest kawaler z różą, którego przybycie ma poprzedzić pierwsze spotkanie Zofii z baronem Ochsem. Zjawia się Oktawian w roli posłańca uczuć barona, lecz to między nim a Zofią rodzi się natychmiast gorąca miłość. Nadejście barona i jego prostackie zachowanie przerażają Zofię, która błaga Oktawiana o wybawienie z opresji. Czułości zakochanych dają okazję Valzacchiemu i Anninie do poinformowania barona o ich rzekomo niestosownym zachowaniu, w związku z czym Oktawian postanawia uświadomić Ochsa o zmianie małżeńskich planów Zofii. W krótkim starciu na szpady hrabia niegroźnie rani Ochsa w ramię, a gdy ten histeryzuje, Faninal wyrzuca Oktawiana z domu i zapowiada córce, że bez względu na jej zdanie zostanie wydana za barona. Annina przynosi Ochsowi liścik, którym rzekoma pokojówka Marszałkowej zaprasza go na schadzkę do podmiejskiej oberży.
Akt III.
W ustronnym pokoju podwiedeńskiej oberży Annina i Valzacchi przygotowują przebranego Oktawiana do schadzki z Ochsem. Baron zasiada do kolacji z dziewczyną, lecz jego prostackie zaloty przerywają dziwne niespodzianki: z ukrytych w ścianach drzwiczek wychylają się znikające po chwili postaci, gdzieś zapodziewa się jego peruka, wreszcie w drzwiach staje Annina w żałobnym przebraniu z czwórką dzieci, podając się za jego porzuconą żonę. Nic nierozumiejący Ochs wzywa na swą zgubę policję, a poddany przesłuchaniu zostaje oskarżony o czyny lubieżne. Usiłując wyplątać się z kłopotów twierdzi, że dziewczę, z którym go przyłapano to jego narzeczona Zofia, lecz tym sposobem pogrąża się jeszcze bardziej: do oberży przyjeżdża sprowadzony przez Valzacchiego Faninal z córką i kłamstwo wychodzi na jaw. Rzekoma pokojówka ukrywa się za kotarą, zza której po chwili, ku zdumieniu Ochsa i rozbawieniu policjantów, wyrzuca kolejne elementy damskiej garderoby. Do pokoju wkracza Marszałkowa, a zza kotary wyłania się Oktawian - Ochs wreszcie pojmuje, że został oszukany i ośmieszony i umyka wraz ze swoją służbą. Oktawian usiłuje wyjaśniać coś Marszałkowej, lecz ta nie pozwala mu mówić - łączy młodą parę, sama godząc się z losem, który przewidywała. Zakochani zostają sami, Marszałkowa raz jeszcze spogląda na nich wychodząc wsparta na ramieniu Faninala, a gdy i oni odchodzą, do pokoju wbiega mały Mohamed by odnaleźć zagubioną przez Zofię chusteczkę.
Historia utworu.
"Kawaler srebrnej róży" powstał w latach 1908-1910 jako drugie dzieło wspólne Straussa i Hofmannsthala. Prapremiera opery w drezdeńskiej Semperoper omal nie zakończyła się katastrofą - młody reżyser jeszcze na kilka dni przed nią nie mógł sobie dać rady z inscenizacją; na pomoc wezwano wielkiego Maxa Reinhardta, który w krótkim czasie dopracował przedstawienie i utwór odniósł wielki sukces. Opera została jeszcze w tym samym roku wystawiona w kilkunastu teatrach na całym świecie, a wiodące partie wykonywali najwięksi artyści tamtych czasów. "Kawaler srebrnej róży" zdobył stałe miejsce w repertuarze światowym i wykonywany był z udziałem najwybitniejszych śpiewaków. Wśród wykonawczyń partii Marszałkowej były m.in. Margarete Siems, Frieda Hempel, Elisabeth Rethberg, Rosa Raisa, Helena Zboińska-Ruszkowska, Germaine Lubin, Sena Jurinac, Maria Reining, Régine Crespin, Elisabeth Schwarzkopf, Leonie Rysanek, Christa Ludwig, Elisabeth Söderström, Felicity Lott, Renée Fleming. Partię Oktawiana śpiewały m.in. Tiana Lemnitz, Germaine Lubin, Maria Jeritza, Jarmila Novotná, Sena Jurinac, Irmgard Seefried, Risë Stevens, Yvonne Minton, Christa Ludwig, Teresa Żylis-Gara, Anne-Sofie von Otter, Frederica von Stade, Tatiana Troyanos, Elīna Garanča. Zofię kreowały m.in. Elisabeth Schumann, Hilde Güden, Anneliese Rothenberger, Rita Streich, Erika Köth, Helen Donath, Lucia Popp. Nielicznym śpiewaczkom udało się wystąpić w ciągu kariery we wszystkich trzech partiach sopranowych "Kawalera srebrnej róży" – były wśród nich Lotte Lehmann i Lisa Della Casa.
W 1925 w Niemczech powstał niemy film "Der Rosenkavalier", w reżyserii Roberta Wiene, według scenariusza Hofmannstahla, Louisa Nertza i reżysera, z muzyką Straussa będącą częściowo adaptacją fragmentów opery, a częściowo dodatkowo skomponowaną dla potrzeb obrazu. Muzykę wykonywał w kinie kilkunastoosobowy zespół instrumentalistów.

</doc>
<doc id="650537" url="https://pl.wikipedia.org/wiki?curid=650537" title="Agonomalus">
Agonomalus

Agonomalus – rodzaj ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650538" url="https://pl.wikipedia.org/wiki?curid=650538" title="José Torres (muzyk)">
José Torres (muzyk)

José Torres (ur. 19 września 1958 w Hawanie) – kubańsko-polski muzyk, perkusista.
Absolwent Akademii Muzycznej we Wrocławiu, założyciel pierwszej w Polsce orkiestry salsowej pod nazwą José Torres y Salsa Tropical. Mieszka we Wrocławiu, poza tym przez kilkanaście lat żył w Bytomiu. Ma żonę Izę (z d. Morawska) i synów: Tomasza (perkusistę zespołu Afromental) i Filipa (basistę ikompozytora). Autor autobiografii "Salsa na wolności" (, Wydawnictwo Dolnośląskie 2006).

</doc>
<doc id="650540" url="https://pl.wikipedia.org/wiki?curid=650540" title="E762 (trasa europejska)">
E762 (trasa europejska)

E762 – trasa europejska łącznikowa (kategorii B), biegnąca przez wschodnią Bośnię i Hercegowinę i przez Czarnogórę. 
E762 zaczyna się w Sarajewie, gdzie odbija od tras europejskich E73 i E761. Biegnie szlakiem drogi krajowej nr 18 do przejścia granicznego Hum - Scepan Polje. Na terenie Czarnogóry E762 biegnie przez Podgoricę (skrzyżowanie z trasami E65 i E80 do przejścia granicznego Drume - Hot na granicy z Albanią, gdzie kończy się ślepo. 
Ogólna długość trasy E762 wynosi około 257 km, z tego 87 km w Bośni i Hercegowinie i 170 km w Czarnogórze. 

</doc>
<doc id="650541" url="https://pl.wikipedia.org/wiki?curid=650541" title="Mason Dixon">
Mason Dixon



</doc>
<doc id="650542" url="https://pl.wikipedia.org/wiki?curid=650542" title="Agonopsis">
Agonopsis

Agonopsis – rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650545" url="https://pl.wikipedia.org/wiki?curid=650545" title="Anoplagonus">
Anoplagonus

Anoplagonus – rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650548" url="https://pl.wikipedia.org/wiki?curid=650548" title="Kaijū">
Kaijū

 – japońskie słowo oznaczające: (1) niebezpieczne, złowieszcze zwierzę, bestię nieznanego pochodzenia, (2) wielkiego, prehistorycznego gada, który został stworzony na potrzeby m.in. mangi, filmu i TV, inaczej „dziwną bestię”.
Wyjaśnienie słownictwa.
Japońskie słowo "kaijū" wywodzi się od zapisywanego tymi samymi znakami i o tym samym znaczeniu chińskiego "guàishòu", oznaczającego właśnie "potwora", "monstrum". Pojawiło się ono po raz pierwszy w chińskiej Księdze Gór i Mórz, ok. IV–III wieku p.n.e.
Należy je łączyć z szerokim pojęciem o nazwie "yōkai", obejmującym niezliczone ilości potworów, duchów, mamideł, straszydeł itp. występujących w japońskiej mitologii i tradycjach ludowych. W obecnym znaczeniu stało się szerzej znane w świecie dzięki produktom kinematografii japońskiej, w tym przede wszystkim Godzilli, który doczekał się pomnika w Tokio i gwiazdy w Alei Sław w Hollywood.
Pokrewnymi terminami są: , i . Produkcje o tematyce "kaijū" zaliczane są do filmów z gatunków fantastycznonaukowych i katastroficznych.
Najsłynniejszymi "dai-kaijū" są Godzilla i King Kong, a inne znane to m.in.: King Ghidorah, Mothra, Rodan, Anguirus (należące do wytwórni Tōhō), czy też Gamera i Daimajin (należące do wytwórni Daiei). Istnieje też termin "ultra-kaijū" na określenie setek potworów i dziwacznych postaci występujących w serialach i filmach o Ultramanie. "Kaijū" pojawiają się również w komiksach i grach komputerowych, najczęściej bazujących na filmach fabularnych. Animację potworów tworzy się przy pomocy różnego rodzaju efektów specjalnych.
Japońska kinematografia rozróżnia ponadto:
Charakterystyka.
Gatunek "kaijū-eiga" narodził się w Japonii w latach 30. XX wieku, wraz z powstaniem filmów, będących kopiami oryginalnego amerykańskiego King Konga z 1933 roku: "Wasei Kingu Kongu" z 1933 roku i "Edo ni arawareta Kingu Kongu" z 1938 roku (do dzisiaj nie przetrwała ani jedna kopia tych filmów).
Zaczął się szybko rozwijać dopiero od 1954 roku, tj. od powstania filmu "Godzilla: Król potworów". Godzilla oraz wiele innych potworów wywodzi się z dramatycznych doświadczeń japońskiego społeczeństwa w czasie II wojny światowej, zwłaszcza związanych z użyciem broni jądrowej (zrzucenie bomb atomowych na Hiroszimę i Nagasaki), a także strachem przed jej ponownym użyciem (incydent z japońskim kutrem "Daigo Fukuryū Maru" w 1954 roku).
Cechą charakterystyczną "kaijū-eiga" jest to, że potwory grane są przez aktorów w specjalnych kostiumach, a fabuła jest schematyczna. Przykładowa fabuła takiej produkcji to pojawienie się potwora lub kosmitów, co zazwyczaj obserwuje młody naukowiec lub grupa starców. Nikt im nie wierzy, nawet po nagłym ataku i miejscowej masakrze. Wojskowi nadal ignorują osobę, która to zauważyła. Dopiero ponowny atak potwora i jeszcze większa masakra zmienia postać rzeczy. Na naradzie wszyscy zastanawiają się nad słabymi punktami przeciwnika. Zazwyczaj odkrywa je młody naukowiec, a następnie tworzy się nową broń i niszczy potwora. Naukowiec i jego dziewczyna przytuleni obserwują jego śmierć lub ucieczkę.
Od lat 60. i 70. XX wieku w filmach zaczęły się również pojawiać "kaijū", które nie były zagrożeniem dla ludzkości, ale jej sojusznikami i obrońcami przed innymi potworami. Przykładem są tu m.in.:
"Kaijū" wyglądem przypominają zwierzęta (np. Godzilla należy do przetrwałego przedstawiciela fauny mezozoicznej), które uległy mutacji na skutek testów jądrowych, olbrzymie owady (np. Mothra), olbrzymie roboty (nazywane "Mecha" np. Mechagodzilla z filmów o Godzilli), czy też stworzenia pochodzenia pozaziemskiego (np. Gigan z filmów o Godzilli) lub mitologicznego (np. Yamata no Orochi z filmu "Czas Bogów" z 1959 roku).
Różnego rodzaju monstra występują w licznych serialach TV, które nazywają się "tokusatsu-terebi-bangumi" i oparte są w dużej mierze na efektach specjalnych ("tokusatsu"). Należą do nich np. "Chōjin Sentai Jetman", w którym bohaterowie walczą z potworami przypominającymi np. pomidora, czy "Kamen Rider Super-1", gdzie zobaczyć można było potwory bazujące na przedmiotach znajdujących się w domu, jak chociażby parasolka czy drabina.
Filmy o podobnej tematyce poza Japonią.
Za pierwsze amerykańskie filmy ukazujące olbrzymie potwory uznaje się m.in. niemy film "Zaginiony świat" ("The Lost World") z 1925 roku w reżyserii Harry’ego O. Hoyta, będący adaptacją powieści Arthura Conana Doyle’a pod tym samym tytułem, oraz film "King Kong" z 1933 roku w reżyserii Meriana C. Coopera i Ernesta Schoedsacka. W obu filmach za efekty specjalne (animację poklatkową) odpowiedzialny był Willis H. O’Brien.
W latach 50. XX wieku pojawiły się m.in. takie filmy, jak: "Bestia z głębokości 20 000 sążni" ("The Beast from 20,000 Fathoms") z 1953 roku, który uważany jest za jedną z inspiracji dla japońskiej Godzilli, "One!" ("Them!") z 1954 roku o olbrzymich mrówkach, "To przyszło z głębin morza" ("It Came from Beneath the Sea") z 1955 o olbrzymiej ośmiornicy, "Tarantula" z 1955 roku o olbrzymim pająku, czy też "20 Million Miles to Earth" z 1957 roku o potworze z kosmosu. W 1976 roku powstał remake "King Konga" w reżyserii Johna Guillermina.
W latach 90. powstały m.in. takie filmy, jak: "Wstrząsy" ("Tremors") z 1990 roku z czterema sequelami, wyreżyserowany przez Stevena Spielberga film "Park Jurajski" ("Jurassic Park") na podstawie książki Michaela Crichtona o tym samym tytule, który doczekał się dwóch sequeli (trzeci planowany był na 2015), oraz amerykański remake Godzilli ("Godzilla" z 1998 roku w reżyserii Rolanda Emmericha), który poniósł artystyczną i finansową klęskę. W 2005 roku Peter Jackson zrealizował remake oryginalnego King Konga. Kolejnymi amerykańskimi filmami o tematyce kaijū były: "" ("Cloverfield") z 2008 roku w reżyserii Matta Reevesa, "Pacific Rim" z 2013 roku w reżyserii Guillermo del Toro. W 2014 powstał reboot "Godzilli" w reżyserii Garetha Edwardsa rozpoczynająca uniwersum filmowe "MonsterVerse".
Na Półwyspie Koreańskim powstały m.in. południowokoreańskie "Yonggary" (kor. 대괴수 용가리, "Taekoesu Yonggary") z 1967 roku, który doczekał się remake’u pod tytułem "Potwór Yonggary" (znany też pod tytułem "Reptilian") z 1999 roku, pastisz King Konga pod tytułem "A*P*E" (kor. 킹콩의 대역습, "King Kong eui daeyeokseup") z 1976 roku lub "" (kor. 디워, "D-War"), a także północnokoreański film "Pulgasari" (kor. 불가사리, "Pulgasari") z 1985 roku.
W Europie powstały m.in. takie filmy, jak: brytyjskie "The Giant Behemoth" z 1959 roku, "Konga" z 1961 roku, "Potwór z otchłani" ("Gorgo") z 1961 roku, czy też duński "Reptilicus".

</doc>
<doc id="650549" url="https://pl.wikipedia.org/wiki?curid=650549" title="Aspidophoroides">
Aspidophoroides

Aspidophoroides – rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650551" url="https://pl.wikipedia.org/wiki?curid=650551" title="Grand Prix Niemiec 2006">
Grand Prix Niemiec 2006

Wyniki Grand Prix Niemiec, dwunastej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma
Linki zewnętrzne.
http://www.formula1.com
http://www.formula1.pl

</doc>
<doc id="650556" url="https://pl.wikipedia.org/wiki?curid=650556" title="Bathyagonus">
Bathyagonus

Bathyagonus – rodzaj morskich ryb skorpenokształtnych z rodziny lisicowatych (Agonidae).
Klasyfikacja.
Gatunki zaliczane do tego rodzaju:

</doc>
<doc id="650561" url="https://pl.wikipedia.org/wiki?curid=650561" title="Bothragonus">
Bothragonus

Bothragonus - rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650562" url="https://pl.wikipedia.org/wiki?curid=650562" title="Serapeum">
Serapeum



</doc>
<doc id="650564" url="https://pl.wikipedia.org/wiki?curid=650564" title="Lech Łasko">
Lech Łasko

Lech Łasko (ur. 2 czerwca 1956 r. w Świdniku) – trener, jeden z czołowych siatkarzy polskich (1975–1984), czterokrotny wicemistrz Europy, złoty medalista olimpijski z Montrealu (1976). 261-krotny reprezentant Polski (1975–1984).
Był zawodnikiem Startu Lublin, Avii Świdnik i Gwardii Wrocław z którą zdobył: 3 tytuły mistrza Polski (1980–1982), 2 wicemistrza (1983, 1984) i brązowy medal MP (1979). Z Avią zdobył brązowy medal (1976). 
Był również z Gwardią zdobywcą Pucharu PZPS (1981) i finalistą Pucharu Europy Mistrzów Krajowych 1980/81, gdzie Polacy zajęli 3. miejsce.
Karierę międzynarodową z reprezentacją rozpoczął od brązowego medalu mistrzostw Europy juniorów w niemieckim Osnabrück w 1975 roku.
Był w kadrze olimpijskiej w Montrealu w 1976 roku, ale grał sporadycznie.
Był jednym z najlepszych atakujących i blokujących zawodników. Najlepszy siatkarz Polski w klasyfikacji „PS” (1982).
Był 4-krotnym srebrnym medalistą mistrzostw Europy: w Belgradzie (1975), Paryżu (1979), Sofii (1981) i Berlinie (1983).
Po zakończeniu kariery sportowej w kraju wyjechał do Włoch, gdzie grał w Dipo Vimercate.
Odznaczony m.in. złotym i srebrnym Medalem za Wybitne Osiągnięcia Sportowe.
Mieszka we Włoszech.
Jego syn Michał był reprezentantem Włoch w siatkówce.

</doc>
<doc id="650566" url="https://pl.wikipedia.org/wiki?curid=650566" title="Hypsagonus">
Hypsagonus

Hypsagonus - rodzaj morskich ryb skorpenokształtnych z rodziny lisicowatych. 
Klasyfikacja.
Gatunki zaliczane do tego rodzaju :

</doc>
<doc id="650568" url="https://pl.wikipedia.org/wiki?curid=650568" title="Latarnia morska w Faros">
Latarnia morska w Faros



</doc>
<doc id="650570" url="https://pl.wikipedia.org/wiki?curid=650570" title="Occella">
Occella

Occella - rodzaj morskich ryb skorpenokształtnych z rodziny lisicowatych. 
Klasyfikacja.
Gatunki zaliczane do tego rodzaju :

</doc>
<doc id="650573" url="https://pl.wikipedia.org/wiki?curid=650573" title="Kaiju">
Kaiju



</doc>
<doc id="650574" url="https://pl.wikipedia.org/wiki?curid=650574" title="Kaijuu">
Kaijuu



</doc>
<doc id="650576" url="https://pl.wikipedia.org/wiki?curid=650576" title="Percis">
Percis

Percis – rodzaj morskich ryb skorpenokształtnych z rodziny lisicowatych. 
Klasyfikacja.
Gatunki zaliczane do tego rodzaju :

</doc>
<doc id="650577" url="https://pl.wikipedia.org/wiki?curid=650577" title="Pneumocystoza">
Pneumocystoza

Pneumocystoza (, PCP) – zapalenie płuc wywołane przez grzyba "Pneumocystis jiroveci" (dawna nazwa "Pneumocystis carini", który był klasyfikowany jako pierwotniak), u osób z zaburzeniami odporności komórkowej. Do zakażeń dochodzi drogą wziewną, u chorych na AIDS, białaczki, chłoniaki lub leczonych immunosupresyjnie.
Etiologia.
Choroba wywoływana jest przez oportunistyczny pasożytniczy grzyb "Pneumocystis jiroveci". Do zarażenia dochodzi przez inhalację cyst pasożyta.
Objawy i przebieg.
Do rozwoju objawów zakażenia dochodzi w przeciągu kilku tygodni od momentu zakażenia. U osób chorych na AIDS okres inkubacji choroby może trwać nawet kilka miesięcy. Zarażenie często wygasa, nie pozostawiając trwałej odporności.
Główne objawy to:
W rzadkich przypadkach dochodzi do rozsianej pneumocystozy pozapłucnej.
Rozpoznanie.
Nie ma objawów klinicznych patognomonicznych dla pneumocystozy. Na rozpoznanie takie mogą wskazywać zmiany w rtg i TK klatki piersiowej dające obraz „mlecznej szyby”, narastające objawy niedotlenienia (gazometria wykazująca hipoksemię), limfopenia, hipoalbuminemia, odchylenia w stanie immunologicznym. Badanie plwociny i popłuczyn oskrzelowo-pęcherzykowych uzyskanych podczas bronchoskopii lub odkrztuszonych po inhalacji stężonego roztworu NaCl na obecność pasożytów daje niepewne wyniki. Rzadko wykonuje się przezskórną lub przezoskrzelową biopsję tkanki płucnej.
Różnicowanie.
Diagnostyka różnicowa pneumocystozy niemowląt i wcześniaków obejmuje wrodzone wady serca i zapalenia płuc o innej etiologii. U osób dorosłych różnicowanie powinno uwzględniać zapalenia płuc o etiologii grzybiczej, bakteryjnej (w tym gruźliczej) i wirusowej. Należy mieć na uwadze możliwość koincydencji dwóch czynników etiologicznych u jednego pacjenta (zwłaszcza cytomegalia często współistnieje z pneumocystozą).
Leczenie.
Lekiem z wyboru jest kotrimoksazol podawany dożylnie przez okres 3 tygodni. U osób z objawami niewydolności oddechowej konieczne jest podanie kortykosteroidów. Kotrimoksazol często jest źle tolerowany przez chorych z AIDS; lekami drugiego rzutu są związki pentamidyny (zaleca się unikanie podawania drogą wziewną ze względu na powikłania), pirymetamina z sulfadoksyną, klindamycyna z prymachiną.
Po zakończeniu leczenia u chorych z AIDS zaleca się leczenie podtrzymujące:
Zapobieganie.
U pacjenta z HIV/AIDS i CD4 &lt;100/μL ryzyko nawrotu pneumocystozy wynosi 60-70% na rok, a ryzyko wystąpienia pierwszego zarażenia szacuje się na 40-50%. Stąd konieczność profilaktyki pierwotnej i wtórnej u pacjentów z grup ryzyka. Zalecane jest profilaktyczne podawanie kotrimoksazolu w dawce 960 mg 1 x dziennie lub 3 x w tygodniu. Obowiązuje izolacja chorych od innych osób z obniżoną odpornością.
Rokowanie.
Śmiertelność wynosi około 30% u osób chorych na AIDS, do 10% wśród innych chorych. Przed wprowadzeniem HAART pneumocystoza była najczęstszym zakażeniem oportunistycznym u chorych z HIV/AIDS.

</doc>
<doc id="650582" url="https://pl.wikipedia.org/wiki?curid=650582" title="USS Admiral">
USS Admiral

Okręty US Navy o nazwie USS "Admiral", pochodzącej od stopnia oficerskiego "admirał":

</doc>
<doc id="650583" url="https://pl.wikipedia.org/wiki?curid=650583" title="Podothecus">
Podothecus

Podothecus – rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju:

</doc>
<doc id="650585" url="https://pl.wikipedia.org/wiki?curid=650585" title="Badenweiler">
Badenweiler

Badenweiler (alem. "Badewiler") – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Müllheim-Badenweiler. Leży ok. 30 km na południowy zachód od Fryburga Bryzgowijskiego.
Znajdują się tu ruiny łaźni rzymskiej oraz ogród botaniczny.
Sport.
W miejscowości rozgrywany jest kobiecy turniej tenisowy, pod nazwą "International Badenweiler Open", zaliczany do rozgrywek ITF, z pulą nagród 15 000 $
Galeria.
Anton Czechow:

</doc>
<doc id="650587" url="https://pl.wikipedia.org/wiki?curid=650587" title="Sarritor">
Sarritor

Sarritor – rodzaj morskich ryb skorpenokształtnych z rodziny lisicowatych. 
Klasyfikacja.
Gatunki zaliczane do tego rodzaju :

</doc>
<doc id="650589" url="https://pl.wikipedia.org/wiki?curid=650589" title="Xeneretmus">
Xeneretmus

Xeneretmus – rodzaj morskich ryb skorpenokształtnych z rodziny lisicowatych.
Klasyfikacja.
Gatunki zaliczane do tego rodzaju :

</doc>
<doc id="650590" url="https://pl.wikipedia.org/wiki?curid=650590" title="Południowo-zachodnia Somalia">
Południowo-zachodnia Somalia

Południowo-zachodnia Somalia (Maay-Maay: "Koofur-Orsi") – ogólne określenie terytorium w południowo-zachodnim regionie Somalii, pozostającego w latach 2002–2006 poza kontrolą rządu.
1 kwietnia 2002 somalijski dowódca Hassan Muhammad Nur "Shatigadud" odrzucił władzę rządu w Mogadiszu i przejął władzę w kontrolowanym przez siebie regionie kraju. We wrześniu 2003 do Shatigaduda dołączyli dwaj inni oficerowie – Sheikh Aden Madobe i Mohamed Ibrahim Habsade. 
10 lutego 2006 na mocy porozumienia region wrócił pod władzę rządu somalijskiego.

</doc>
<doc id="650591" url="https://pl.wikipedia.org/wiki?curid=650591" title="Hrabstwo Yavapai">
Hrabstwo Yavapai

Hrabstwo Yavapai – hrabstwo w USA w zachodnio-centralnej części stanu Arizona. W roku 2010 liczba mieszkańców wyniosła 211 033. Stolicą jest Prescott.
Historia.
Yavapai powstało w 1865 roku i jest jednym z czterech oryginalnych hrabstw Terytorium Arizony, powstałego w 1863 r.
Geografia.
Całkowita powierzchnia wynosi 21 051 km² z tego tylko 12 km² (0,06%) stanowi woda.

</doc>
<doc id="650592" url="https://pl.wikipedia.org/wiki?curid=650592" title="Fertö">
Fertö



</doc>
<doc id="650594" url="https://pl.wikipedia.org/wiki?curid=650594" title="Tristan Murail">
Tristan Murail

Tristan Murail (ur. 11 marca 1947 w Hawrze) – francuski kompozytor, przedstawiciel spektralizmu.
Życiorys.
Studiował w Konserwatorium Paryskim pod kierunkiem Oliviera Messiaena (1967–1971), Był stypendystą (1971–1973); na jego rozwój muzyczny ogromny wpływ miało spotkanie z Giacinto Scelsim. Współzałożyciel Ensemble l'Itinéraire. Prowadził zajęcia na Międzynarodowych Letnich Kursach Nowej Muzyki w Darmstadcie.
Twórczość.
Jego ważniejsze dzieła to m.in.: "Mémoire/Erosion" (1976), "Gondwana" (1980), "Désintégrations" (1980), cykl "Random Access Memory" (1984–1987), "Serendib" (1992), "L'Ésprit des dunes" (1993–1994).
Linki zewnętrzne.
Biografia i katalog utworów na stronie IRCAM 

</doc>
<doc id="650595" url="https://pl.wikipedia.org/wiki?curid=650595" title="Ferto">
Ferto



</doc>
<doc id="650596" url="https://pl.wikipedia.org/wiki?curid=650596" title="Tokusatsu">
Tokusatsu

 – termin w języku japońskim, oznaczający dosłownie efekty specjalne, stosowane w filmach kinowych i telewizyjnych, ale przyjął się także jako ogólne określenie specyficznego gatunku filmów akcji, science fiction, fantasy, horroru, czy dram, z udziałem różnorodnych potworów (np. kaijū, jak: Godzilla i Gamera), superbohaterów (np. serie "Kamen Rider" i "Metalowi herosi"), czy dram z gatunku mecha (np. "Giant Robo"). Niektóre produkcje tego rodzaju łączą kilka z tych podgatunków, jak na przykład serie: "Ultraman" i "Super Sentai". Japońskie filmy tego rodzaju są mało znane poza Azją.
Tego rodzaju efekty specjalne i technika zaczęły się kształtować w latach 50. XX w., wraz z narodzinami Godzilli, jednego z najbardziej znanych potworów ("kaijū") w kinematografii światowej.
Twórca efektów specjalnych Eiji Tsuburaya i reżyser Ishirō Honda wspólnie nakręcili w 1954 roku pierwszy film "Godzilla: Król potworów". Tsuburaya, zainspirowany amerykańskim filmem "King Kong", opracował wiele technik, które stały się podstawą gatunku, jak tzw. suitmation – wykorzystującą ludzkiego aktora w stroju gigantycznego potwora w połączeniu z wykorzystaniem miniatury i pomniejszonego planu miasta. "Godzilla" zmienił japońskie kino science fiction i fantasy, tworząc odmienną wizję gatunku, zdominowanego przez kino amerykańskie.

</doc>
<doc id="650597" url="https://pl.wikipedia.org/wiki?curid=650597" title="Cztery pory roku (zbiór nowel)">
Cztery pory roku (zbiór nowel)

Cztery pory roku () – zbiór nowel Stephena Kinga wydany w 1982 w Nowym Jorku przez wydawnictwo Viking Press; nowele na język polski przełożył Zbigniew A. Królicki (1998).
W Polsce zbiór wydano pod tytułem "Skazani na Shawshank : cztery pory roku".
Spis nowel.
Książka jest opatrzona posłowiem autora.
Ekranizacje.
Z 4 przedstawionych w zbiorze nowel, 3 zostały zekranizowane: "Skazani na Shawshank", "Zdolny uczeń" (pod tytułem "Uczeń Szatana"), "Ciało" (pod tytułem "Stań przy mnie").

</doc>
<doc id="650604" url="https://pl.wikipedia.org/wiki?curid=650604" title="Oulainen">
Oulainen

Oulainen (szw. Oulais) – miasto położone w środkowo-zachodniej Finlandii, w prowincji Oulu, w odległości 101km na południe od miasta Oulu. Oulainen zamieszkiwane jest przez ok. 8101 mieszkańców.

</doc>
<doc id="650605" url="https://pl.wikipedia.org/wiki?curid=650605" title="USS Adroit">
USS Adroit

Okręty US Navy o nazwie USS "Adroit":

</doc>
<doc id="650606" url="https://pl.wikipedia.org/wiki?curid=650606" title="Dźhelam (rzeka)">
Dźhelam (rzeka)

Dźhelam (urdu ਜੇਹਲਮ, دریاۓ جہلم, ang. "Jhelum", starogr. "Hydáspēs") – rzeka w północnych Indiach i Pakistanie, źródła w Himalajach, dopływ rzeki Ćanab. Długość ok. 800 km, powierzchnia dorzecza 55 300 km².
Źródła rzeki znajdują się na południowych stokach Himalajów, w górach Pir Pandźal. Główne miasto nad rzeką to Śrinagar.
W roku 326 p.n.e. w pobliżu tej rzeki miała miejsce bitwa pomiędzy wojskami Aleksandra Wielkiego i księcia Porosa.
Rzekę Dźhelam wykorzystuje się do nawadniania pól uprawnych oraz w środkowym, a także w dolnym biegu do żeglowna. W środkowym biegu rzeki znajduje się zbiornik wodny oraz hydroelektrownia Mangla.

</doc>
<doc id="650612" url="https://pl.wikipedia.org/wiki?curid=650612" title="Buggingen">
Buggingen

Buggingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Müllheim-Badenweiler. Leży przy drodze krajowej B3.

</doc>
<doc id="650614" url="https://pl.wikipedia.org/wiki?curid=650614" title="Chris Kirkland">
Chris Kirkland

Christopher Edmund „Chris” Kirkland (ur. 2 maja 1981 w Barwell w hrabstwie Leicestershire) – angielski piłkarz występujący na pozycji bramkarza.
Kariera klubowa.
Gdy Kirkland miał 11 lat, jego ojciec, Eddie zawarł zakład z jedną z firm bukmacherskich. Postawił on 100 funtów na to, że jego syn zadebiutuje w seniorskiej kadrze. Dzięki temu wygrał 9 000 funtów.
Kirkland rozpoczynał swoją profesjonalną karierę piłkarską w Coventry City, z którym występował w League Championship. Po udanym sezonie 2000/2001, jako jeden z najbardziej obiecujących młodych angielskich bramkarzy, został sprzedany za 6 mln funtów do Liverpoolu ostatniego dnia letniego okna transferowego. W klubie z Anfield Road Kirkland pełnił rolę zmiennika Jerzego Dudka. Po raz pierwszy wystąpił w bramce Liverpoolu w meczu Ligi Mistrzów przeciwko Galatasaray SK, z powodu kontuzji Dudka. Po serii błędów Polaka, m.in. w meczu z Manchesterem United w 2003 roku Kirkland zajął jego miejsce w bramce. W Liverpoolu Kirkland rozegrał 25 meczów. W sezonie 2005/2006 był na wypożyczeniu w West Bromwich Albion, gdzie pełnił rolę zmiennika Tomasza Kuszczaka. Jesień 2006 spędził na sześciomiesięczym wypożyczeniu w Wigan Athletic. W letnim okienku transferowym w 2006 roku Kirkland zdecydował się na przeprowadzkę na JJB Stadium. W nowej drużynie zadebiutował 19 sierpnia w przegranym 2:1 ligowym meczu z Newcastle United. Przed rozpoczęciem sezonu 2012/2013 przeszedł do Sheffield Wednesday, z którym podpisał dwuletni kontrakt. 12 sierpnia 2015 odszedł za darmo z Sheffield Wednesday do Preston North End. Po 1 sezonie podpisał roczny kontrakt z zespołem Bury F.C.
Kirkland bronił w meczu, w którym padł najwyższe zwycięstwo w historii Premier League. Tottenham Hotspur wygrał z Wigan Athletic 9:1. Kirkland w tym spotkaniu zdobył również bramkę samobójczą.
Kariera reprezentacyjna.
Kirkland rozegrał 8 meczów w reprezentacji Anglii U-21. Później był regularnie powoływany do kadry seniorskiej przez Svena-Görana Erikssona, jednak w kadrze zadebiutował dopiero za kadencji Steve'a McClarena, w drugiej połowie towarzyskiego meczu przeciwko Grecji w sierpniu 2006 roku.

</doc>
<doc id="650617" url="https://pl.wikipedia.org/wiki?curid=650617" title="Fimleikafélag Hafnarfjarðar">
Fimleikafélag Hafnarfjarðar

Fimleikafélag Hafnarfjarðar – profesjonalny klub piłkarski z Islandii z siedzibą w Hafnarfjörður powstały 15 października 1929. Swoje domowe mecze rozgrywa na stadionie "Kaplakriki" mogącym pomieścić 6450 osób.

</doc>
<doc id="650622" url="https://pl.wikipedia.org/wiki?curid=650622" title="Antipodocottus">
Antipodocottus

Antipodocottus – rodzaj morskich ryb skorpenokształtnych (Scorpaeniformes) z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650623" url="https://pl.wikipedia.org/wiki?curid=650623" title="Kościół Wotywny w Wiedniu">
Kościół Wotywny w Wiedniu

Kościół Wotywny (niem. "Votivkirche") – neogotycki kościół z XIX wieku znajdujący się w Wiedniu, przy głównym bulwarze miasta – Ringu.
Historia.
Został zbudowany w latach 1855-1879, na wzór francuskich katedr gotyckich z XIII wieku, na polecenie arcyksięcia Maksymiliana, późniejszego cesarza Meksyku. Świątynia upamiętnia cudowne ocalenie cesarza Franciszka Józefa I z zamachu, którego usiłował dokonać anarchista Libeny.
Tak ważna dla wiedeńczyków inwestycja wymagała jak najlepszego projektu. Śladem za kościołem św. Mikołaja w Hamburgu zorganizowano konkurs. Udział w nim wzięło ponad 70 architektów, gł. z Austrii, Prus, a także Śląska. Dnia 7 VII 1855 ogłoszono werdykt. Pierwsza nagroda została przyznana młodemu Austriakowi Heinrichowi von Ferstelowi, twórcy m.in. innych wiedeńskich budowli; nowego gmachu uniwersytetu, pałacu arcyksięcia Ludwiga Viktora oraz kościoła Zbawiciela w Bielsku-Białej.
Wyróżnienia przypadły takim osobowościom jak: Vincenz Statz, Friedrich Schmidt, Georg Gottlob Ungewitter oraz Alexis Langer ze Śląska.
Koszt budowy pokryto dzięki subskrypcji rozpisanej w 1853 r., w której wzięło udział ponad 300 000 obywateli. Poświęcenie kościoła miało miejsce w roku 1879.
Nadzór nad pracami przy fundamentach kościoła sprawował absolwent wiedeńskiej politechniki, Polak – Ludwik Wierzbicki.
Od 1862 do 1918 Votivkirche był wojskowym kościołem garnizonowym Wiednia.
Architektura.
Architekt Heinrich von Ferstel, chcąc wyrazić katolicki charakter kościoła, w pełni świadomie nawiązał do form charakterystycznych dla gotyckich katedr francuskich i niemieckich. Powstała okazała, trójnawowa bazylika z transeptem i wielobocznie zamkniętym prezbiterium i dwuwieżową fasadą. Kościół ozdobiony został bardzo bogatym detalem architektonicznym: sterczynami, pinaklami, kwiatonami, szczytami, maswerkami i łukami odporowymi. Kościół nakryty jest wysokimi dachami dwuspadowymi pokrytymi glazurowaną kolorową dachówką, analogiczną do dachów katedry wiedeńskiej, ułożoną w geometryczne wzory. Choć każda elewacja zawiera silny ładunek estetyczny, największe wrażenie wywiera fasada; dla ukazania monumentalności, budowla została poprzedzona dużym placem przylegającym do Ringu. Trzyosiową fasadę cechuje gotycki wertykalizm, co podkreślają dwie strzeliste (99 m) wieże, zwieńczone ażurowymi hełmami. Oś środkowa zdradza recepcję sztuki francuskiej, ponad kruchtą umieszczono rozetę. Do wnętrza prowadzą bogato zdobione portale, trzy w fasadzie frontowej ozdobione rzeźbami postaci biblijnych i patronów krajów Monarchii Austriackiej oraz scenami Zwiastowania i Zmartwychwstania. Treść zawarta w tympanonach portalów transeptu odnosi się do Boga Ojca i Ducha Świętego.
Wnętrze.
Wśród licznych neogotyckich elementów wyposażenia należy wymienić przeniesione tutaj wcześniejsze dzieła – marmurowy pomnik nagrobny hrabiego Niklasa Salma (zm. 1530), dowódcy obrony Wiednia podczas oblężenia przez wojska tureckie w 1529 oraz XV-wieczny, późnogotycki ołtarz w formie tryptyku, wykonany w Antwerpii przedstawiający sceny Pasji Chrystusa.

</doc>
<doc id="650624" url="https://pl.wikipedia.org/wiki?curid=650624" title="Wygrane marzenia">
Wygrane marzenia

Wygrane marzenia (ang. ) – amerykański dramat z 2000 roku w reżyserii Davida McNally'ego.
Fabuła.
Piękna Violet Sanford (Piper Perabo), mieszka gdzieś w małej mieścinie stanu New Jersey ze swoim ojcem (John Goodman). Pracuje w pizzerii i ma nadzieję na zostanie kiedyś znaną autorką tekstów i muzyki piosenek.
Pewnego dnia wyjeżdża do Nowego Jorku, aby wreszcie zacząć robić karierę. Zostawia ojca i przyjaciółkę Glorię (Melanie Lynskey). Niestety jej próby przebicia się w wielkim mieście spełzają na niczym, żadne studio nie chce przyjąć jej demo. Z kilkoma dolarami w kieszeni, idzie do baru czynnego całą noc i odkrywa, że pracujące tam dziewczyny całkiem nieźle tam zarabiają, m.in. z napiwków. Po małym „śledztwie” dowiaduje się, że ten modny bar to "Coyote Ugly" (jest to także angielska nazwa filmu). Przekonuje właścicielkę baru, Lil (Maria Bello) do zatrudnienia jej. Zostaje tzw. „kojotką”. Szybko okazuje się, że Violet musi się wiele nauczyć. Przede wszystkim jak opanować tremę przed publicznością (zdarza się jej kilkakrotnie uciec na zaplecze), jak jednocześnie śpiewać, atrakcyjnie tańczyć i robić „show”. Przez cały czas marzy o karierze, jednak jak się szybko okazuje, zostanie zauważona tylko wtedy, kiedy zaśpiewa własną piosenkę, na co nie pozwala jej nieśmiałość.
Pewnej nocy stara się zostać zauważona przez łowcę talentów z muzycznej branży. Dla żartu, barman pokazuje Kevina O’Donnella (Adam Garcia) jako właściciela baru. Kiedy Violet odkrywa oszustwo, uważa, że Kevin specjalnie robił z niej idiotkę. Jednak to niemiłe dla Violet wydarzenie zbliża ich do siebie. Kevin pomaga jej przezwyciężać nieśmiałość na scenie. Zostają parą, pomimo tego, że Kevin ukrywa przed Violet swoją przeszłość.
Kiedy zrezygnowana postanawia już wrócić do New Jersey zostaje zaproszona na wieczór debiutów, gdzie w końcu udaje się jej zdobyć wymarzony kontrakt.

</doc>
<doc id="650626" url="https://pl.wikipedia.org/wiki?curid=650626" title="Artediellus">
Artediellus

Artediellus – rodzaj morskich ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju:

</doc>
<doc id="650627" url="https://pl.wikipedia.org/wiki?curid=650627" title="Ocynectes">
Ocynectes

Ocynectes – rodzaj morskich ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="650628" url="https://pl.wikipedia.org/wiki?curid=650628" title="John Hunter (chirurg)">
John Hunter (chirurg)

John Hunter (ur. 13 lutego 1728 w Long Calderwood, zm. 16 października 1793 w Londynie) – szkocki chirurg i anatom, uważany za jednego z pionierów obserwacyjno-eksperymentalnego podejścia do chirurgii. Wniósł ważny wkład badawczy do patologii. Laureat Medalu Copleya.
Życiorys.
Urodził się 13 lutego 1728 w Long Calderwood koło Glasgow jako najmłodszy z dziesięciorga dzieci Johna Huntera (1662/3–1741) i jego żony Agnes Paul (ok. 1685–1751). Pochodził z relatywnie ubogiej rodziny. Uczęszczał do wiejskiej szkoły, ale miał problemy z nauką czytania i pisania. Rzucił szkołę w wieku 13 lat. W dzieciństwie zbierał jaja i owady, a także prowadził sekcje małych ssaków.
Nie uzyskał wykształcenia uniwersyteckiego ani – co było częste wśród ówczesnych chirurgów – nie otrzymał stopnia doktora. W 1748 roku przeniósł się do Londynu, by pomóc bratu Williamowi, położnikowi, w przygotowywaniu preparatów na prowadzony przez niego kurs anatomii w świeżo otwartej przez niego szkole. Nowinką była wówczas możliwość przeprowadzania przez uczniów sekcji na zwłokach ludzkich. W latach 1749–1750 uczył się chirurgii u Williama Cheseldena w Chelsea Hospital, w następnym okresie studiował anatomię w pracowni brata, badał krążenie łożyskowe, nerwy węchowe, opisał zstąpienie jąder, wyjaśnił przyczynę wrodzonych przepuklin, zademonstrował krążenie limfatyczne i przeprowadzał liczne eksperymenty na zwierzętach. Łącznie pracował wraz z bratem przez 12 lat.
Od 1754 roku był stażystą chirurgii w St. George’s Hospital, a od 1758 pracował tam jako chirurg, zaś w 1760 roku przyjął nominację na chirurga wojskowego i był świadkiem zdobycia Belle Île oraz kampanii w Portugalii w czasie wojny siedmioletniej. W czasie dwuletniej służby zyskał duże doświadczenie w postępowaniu z rannymi, m.in. na podstawie obserwacji ran postrzałowych u nieleczonych francuskich jeńców i leczonych brytyjskich żołnierzy ustalił, że nieleczone rany goiły się lepiej niż leczone, w związku z czym zalecał nieingerowanie w takich wypadkach.
W 1763 roku wrócił do Londynu, gdzie kontynuował pracę na prywatnej praktyce aż do śmierci, ale borykał się z problemami wynikającymi z braku formalnego wykształcenia, w związku z czym zajmował się także stomatologią – w tym czasie propagował m.in. przeszczepy zębów. W 1768 roku został w końcu przyjęty do Company of Surgeons i od tego czasu intensywnie rozwijał swoją prywatną praktykę chirurgiczną, zaczął też pracę jako chirurg w St. George’s Hospital. Od początku lat 70. XVIII wieku prowadził także prywatne wykłady z podstaw i praktyki chirurgii, a jednym z jego uczniów był Edward Jenner. W 1776 roku został chirurgiem króla Jerzego III i dzięki temu miał dostęp do jego zwierząt. Dzięki temu jako pierwszy przeprowadził sekcję padłego słonia. Z czasem stał się najpopularniejszym chirurgiem w Londynie: wśród jego pacjentów znajdowały się znane osoby, m.in. William Pitt, David Hume, Adam Smith i lord Byron.
Hunter połączył błędnie kiłę i rzeżączkę w jedną chorobę. W celu udowodnienia swej hipotezy zaszczepił ochotnika (w niektórych źródłach siebie samego) ropą osoby chorej na rzeżączkę. W efekcie eksperymentu ochotnik rozwinął objawy obu chorób, gdyż podany materiał zawierał krętki blade. Napisał "Traktat o chorobach wenerycznych" (1786), który był jedną z pierwszych prac z tej tematyki, które nie skupiały się na potępianiu chorych.
Autor "The Natural History of the Human Teeth" (1771), "A Treatise on the Venereal Disease" (1786), "Observations on Certain Parts of the Animal Oeconomy" (1786), "A Treatise on the Blood, Inflammation, and Gun-shot Wounds" (1794).
Od 1767 roku należał do Royal Society. W 1783 założył muzeum, prezentując preparaty mokre, wypchane zwierzęta, skamieniałości, preparaty kostne i narządy prezentujące objawy chorób. W 1799 roku jego zbiory Parlament zakupił na potrzeby Royal College of Surgeons; zachowały się w Londynie, funkcjonują jako Hunterian Museum.
Zmarł 16 października 1793 w Londynie z powodu zawału serca, a następnego dnia – zgodnie z jego ostatnią wolą – jego studenci przeprowadzili sekcję zwłok.

</doc>
<doc id="650629" url="https://pl.wikipedia.org/wiki?curid=650629" title="Michał Leszczyński (malarz)">
Michał Leszczyński (malarz)

Michał Antoni Leszczyński herbu Korczaka, ang. Michael Lester (ur. 26 marca 1906 w Dolinie, zm. 21 grudnia 1972 w Montego Bay) – polski malarz marynista, kapitan Marynarki Handlowej.
Życiorys.
Urodził się 26 marca 1906 w Dolinie. Był wnukiem Franciszka Leszczyńskiego i Leopoldyny z domu Walter oraz synem Franciszka (c. k. urzędnik samorządowy) i Eleonory z domu Walter. Miał dwie siostry: Ludmiłę (1907-1983, żona prof. Władysława Schwarzenberg-Czernego) i Helenę (1909-1988, po mężu Niemczynowicz, zamieszkująca w Gdańsku-Oliwie). Wpływ na jego zainteresowanie malarstwem miała matka, także malarka. Po śmierci ojca (ok. 1932 wraz z rodziną zamieszkał w Sanoku, wpierw poniżej zamku królewskiego, następnie przy ulicy Płowieckiej (obecnie dzielnica Zatorze).
Od 1924 kształcił się w Szkole Morskiej w Tczewie, gdzie ukończył naukę w 1928. Według wspomnień i książek Karola Olgierda Borchardta, była tam nazywany przez kolegów przezwiskiem „Pigłu”; oprócz ujawnionego już talentu plastycznego i malarskeigo, grał na skrzypcach, fortepianie, dyrygował orkiestrą szkolną, znał języki: angielski, francuski i niemiecki, oraz świetnie fechtował. Uczył się w Konserwatorium w Warszawie. Studiował malarstwo na Akademii Sztuk Pięknych w Krakowie pod kierunkiem profesorów Józefa Mehoffera i Kazimierza Sichulskiego.
Następnie jako marynarz praktykował na francuskich statkach linii Chargeurs Réunis w okolice Indochin i jako pierwszy oficer na jachcie Zawisza Czarny. Na początku lat 30. pracował jako pilot portowy w Gdyni. Jego zamiłowaniem było malowanie żaglowców i służba na nich. W latach 30. pływał na szkunerze Elemka. W 1937 został kapitanem polskiego handlowego szkunera „Orion”. Po odbyciu pierwszego rejsu do Wielkiej Brytanii, statek został zatrzymany w Londynie za długi armatora. Leszczyński wówczas zasłynął w Wielkiej Brytanii jako malarz marynista. M.in. jego wystawę w Londynie otwierał Bernard Shaw. W latach 30. osiadł w Wielkiej Brytanii, gdzie ożenił się z Angielką Peggy. Michał Leszczyński napisał w Anglii dwa podręczniki malarstwa: "„How to draw sail &amp; sea”" (1944) i "„Marine Perspective”" (1949). Anglicy pisali o nim: "„Michał Leszczyński nas, Anglików uczy jak malować morze i żaglowce„" i nazywali drugim Josephem Conradem. Pływał także na statku „Maud Mary”.
Podczas II wojny światowej pływał na tzw. „statkach-pułapkach” (ang. „Q-ships”), używanych do zwalczania niemieckich okrętów podwodnych. Był organizatorem i przewodniczącym Związku Oficerów Polskiej Marynarki Handlowej w Anglii, występującego wobec władz brytyjskich. W kwietniu 1941 został kapitanem starego żaglowca „Garlandstone”, eksploatowanego od grudnia 1941 w ramach zorganizowanego przez siebie towarzystwa żeglugowego Garland Shipping Company Ltd. Pływał na nim w rejsach handlowych między Anglią a Irlandią do 1943 roku, kiedy towarzystwo splajtowało. Tuż po wojnie, w grudniu 1945 jako pierwszy oficer statku „Poznań” powrócił do Polski. Został kapitanem parowca „Rataj”, jednak po odbyciu dwóch rejsów wyjechał znów do Anglii, gdzie pozostała jego żona, po czym nadal malował. Tam został wybrany na członka rzeczywistego Królewskiej Akademii Sztuk Pięknych. Przyznano mu także prawo posługiwania się skrótem F.R.S.A. ("Fellow of Royal Society of Arts") po nazwisku.
W 1953 osiadł na Jamajce i zamieszkał tam w porcie Montego Bay. W tym miejscu zupełnie oddał się malarstwu. W tym czasie przyjął pseudonim „Lester” ze względu na trudną wymowę polskiego nazwiska, tym niemniej swoje obrazy nadal podpisywał „M. Leszczyński”. Założył własną galerię „Lester Art. Gallery” i publikował również książki w dziedzinie teorii malarstwa marynistycznego (np. "Jak malować morze i żagle", "Perspektywa morska"). Był określany jako „najlepszy kapitan (marynarz) wśród malarzy i najlepszy malarz wśród kapitanów (marynarzy)”.
Zmarł 21 grudnia 1972 w Montego Bay na Jamajce. Po jego śmierci żona Peggy prowadziła nadal galerię. Obecnie istnieje tam znane i licznie odwiedzane przez turystów muzeum jego prac marynistycznych.
Pod koniec lat 70. XX wieku z inicjatywy Ministerstwa Kultury i Sztuki odbyła się wystawa jego prac sprowadzonych z Jamajki – w Gdańsku, Warszawie i w Londynie, gdzie jest bardzo znany i uważany za wybitnego marynistę. Dwa jego obrazy sakralne umieszczono w kościele Przemienienia Pańskiego w Sanoku (jeden przedstawia Matkę Boską z Dzieciątkiem Jezus, a drugi Świętą Trójcę). Inne prace trafiły do Wyższej Szkoły Morskiej w Gdyni.

</doc>
<doc id="650632" url="https://pl.wikipedia.org/wiki?curid=650632" title="FH Hafnarfjordur">
FH Hafnarfjordur



</doc>
<doc id="650633" url="https://pl.wikipedia.org/wiki?curid=650633" title="Pseudoblennius">
Pseudoblennius

Pseudoblennius – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="650637" url="https://pl.wikipedia.org/wiki?curid=650637" title="George Rodney Laver">
George Rodney Laver



</doc>
<doc id="650641" url="https://pl.wikipedia.org/wiki?curid=650641" title="Kolczak zbrojny">
Kolczak zbrojny

Kolczak zbrojny ("Cheiracanthium punctorium") – gatunek pająka z rodziny zbrojnikowatych (Eutichuridae). Występuje w Europie oraz zachodniej i środkowej części Azji.
Taksonomia.
Gatunek ten opisany został w 1789 roku przez Charlesa Josepha de Villersa jako "Aranea punctoria". Do rodzaju "Cheiracanthium" przeniósł go w 1878 roku Eugène Simon.
Opis.
Samce osiągają od 7,5 do 12 mm, a samice od 10 do 15 mm długości ciała. Długość prosomy wynosi od 3,5 do 6,3 mm u samców i od 3,9 do 7,5 mm u samic. Ubarwienie karapaksu może być od żółtawego lub zielonkawożółtego do czerwonawego. Poszczególne oczy są podobnych rozmiarów. W widoku od przodu boczne pary oczu leżą niżej niż środkowe danego rzędu. Wysokość nadustka jest dwukrotnie większa od średnicy oka przednio-środkowej pary. Szczękoczułki są żółtawoczerwone z ciemniejszymi częściami odsiebnymi. U samca szczękoczułki są rozbieżne, gęsto owłosione na krawędzi wewnętrznej oraz wyposażone w jeden duży ząb i kilka mniejszych ząbków na krawędzi tylnej. Sternum ma kolor zielonkawożółty z czarniawymi brzegami. Odnóża są zielonkawożółte z czarniawymi odsiebnymi częściami stóp. Opistosoma (odwłok) ma brązowe boki, a wierzch zielonkawożółty z szeroką, ciemnobrązową przepaską pośrodku części przedniej i słabo zaznaczonymi, brązowawymi szewronami w części tylnej.
Nogogłaszczki samca mają krótką, tak długą jak szerokość goleni, zakrzywioną apofizę retrolateralną z dwuzębnym wierzchołkiem i odgałęzieniami równej długości. Apofizę tegularną cechuje szeroka podstawa i mały haczyk na szczycie. Cymbium ma wierzchołek zajmujący ponad ⅓ jego długości nie licząc nieco zakrzywionej i krótkiej ostrogi, zaś krawędź wierzchołkową pozbawioną wystającego odcinka. Płytka płciowa samicy ma przedsionek od przodu łukowato obrzeżony, a brzegi boczne z tyłu cienkie. Tylko jedna pętla szerokich przewodów kopulacyjnych widoczna jest od spodu. Kształt zbiorników nasiennych jest wydłużony i pośrodku przewężony.
Biologia i występowanie.
Pająk znany z Portugalii, Hiszpanii, Andory, Francji, Belgii, Niemiec, Szwajcarii, Austrii, Włoch, Słowenii, południowego skraju Szwecji, Estonii, Litwy, Polski, Czech, Słowacji, Węgier, Ukrainy, Mołdawii, Rumunii, Serbii, Czarnogóry, Bułgarii, Macedonii Północnej, Grecji, Rosji, Turcji, Gruzji i Azji Środkowej. Na południu Europy liczniejszy niż w części środkowej.
Zamieszkuje ciepłe, otwarte tereny porośnięte wysoką trawą, ziołoroślami i krzewami, takie jak łąki, nasypy kolejowe i skraje dróg. Buduje z pajęczyny oprzęd rozmiarów gołębiego jaja który służy za schronienie, a samicom także jako miejsce składania jaj i ochrony młodych. Broniące jaj lub młodych samice są agresywne. Dojrzałe samice spotyka się od czerwca do listopada, zaś samce w lipcu i sierpniu.
Ukąszenie.
Jest jednym z nielicznych pająków występujących w Polsce, których ukąszenie wywołuje objawy zatrucia. Powoduje piekący ból i stan zapalny. Jad zawiera hemolizyny. Jest śmiertelny dla owadów, natomiast u człowieka powoduje długotrwałe bóle, osłabienie i dreszcze. Objawy ukąszenia mogą utrzymywać się do dwóch tygodni.

</doc>
<doc id="650645" url="https://pl.wikipedia.org/wiki?curid=650645" title="Cheiracanthium punctorium">
Cheiracanthium punctorium



</doc>
<doc id="650648" url="https://pl.wikipedia.org/wiki?curid=650648" title="Euros (jacht)">
Euros (jacht)



</doc>
<doc id="650650" url="https://pl.wikipedia.org/wiki?curid=650650" title="Triglops">
Triglops

Triglops – rodzaj morskich ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650652" url="https://pl.wikipedia.org/wiki?curid=650652" title="USS Advance">
USS Advance

USS „Advance” – nazwa sześciu okrętów United States Navy:

</doc>
<doc id="650653" url="https://pl.wikipedia.org/wiki?curid=650653" title="Niewydolność oddechowa">
Niewydolność oddechowa

Niewydolność oddechowa () – stan, gdy zaburzenia czynności układu oddechowego doprowadzają do upośledzenia wymiany gazowej w płucach i do spadku ciśnienia parcjalnego tlenu poniżej 60 mm Hg (8,0 kPa) (hipoksemia) lub wzrostu ciśnienia dwutlenku węgla powyżej 45 mm Hg (6,0 kPa) (hiperkapnia).
Klasyfikacja.
Istnieje kilka podziałów niewydolności oddechowej.
Ze względu na przebieg rozróżnia się:
Ze względu na zaburzenia gazometryczne (według Campbella):
Ze względu na mechanizm (klasyfikacja Wooda):
Ostra niewydolność oddechowa.
Definicja.
Ostra niewydolność oddechowa jest ciężką postacią ostrego uszkodzenia płuc ("acute lung injury" – ALI), spowodowanego nagłym nieswoistym, rozlanym odczynem zapalnym w płucach, z towarzyszącym wzrostem przepuszczalności naczyń płucnych dla wody i białka.
Przyczyny i czynniki wystąpienia.
Ostra niewydolność oddechowa jest najczęściej spowodowana chorobami układu oddechowego, ale może powstać także w wyniku uszkodzenia ośrodkowego układu nerwowego lub niektórych zatruć. Dochodzi wtedy do niedoboru tlenu i obniżenia się ciśnienia cząsteczkowego O2 we krwi tętniczej, a następnie do gromadzenia się dwutlenku węgla i wzrostu ciśnienia cząsteczkowego CO2.
Czynniki ryzyka:
Rozpoznanie.
Objawy kliniczne w pierwszym okresie to: duszność, sinica, trzeszczenia, rzężenia wilgotne i świsty nad płucami oraz hipoksemia z zasadowicą oddechową. W drugim okresie (po 1–2 dniach) pojawiają się zmiany radiologiczne w płucach w postaci obustronnych słabo odgraniczonych zacienień siateczkowo-smużkowo-plamistych, którym towarzyszy narastanie duszności. W trzecim okresie zmiany radiologiczne powiększają się, a duszności towarzyszy narastająca hipoksemia z kwasicą oddechową. Stopień nasilenia objawów zależy od choroby podstawowej.
Leczenie.
Podejrzewając u chorego ostre uszkodzenie płuc, należy bezzwłocznie zapewnić drożność dróg oddechowych, należną wentylację i optymalne natlenowanie krwi, a następnie przeprowadzić badanie gazometryczne krwi, badanie biochemiczne i morfologiczne krwi, posiew krwi i plwociny oraz wykonać EKG i rtg klatki piersiowej. Tlenoterapię należy rozpocząć przez cewnik donosowy lub maskę Venturiego nr 60 zapewniając oddychanie 60% mieszaniną tlenu. Jeżeli w ten sposób uzyskano u chorego PaO2 &gt; 8,0 kPa 60 mm Hg), należy kontynuować podawanie tlenu i leczyć choroby współwystępujące, pamiętając o utrzymaniu należytej objętości krwi krążącej, alkalizacji treści żołądkowej, stosowaniu w razie potrzeby antybiotyków i leków wazopresyjnych. Dożylna podaż płynów powinna być monitorowana ośrodkowym ciśnieniem żylnym (0,98-1,47 kPa; 10–15 cm H2O), w przypadkach hipoalbuminemii wskazane jest podawanie płynów koloidalnych. Intubacji wymagają chorzy z hipoksemią (PaO2 &lt;8,0 kPa, tj. 60 mm Hg), u których należy stosować wentylację mechaniczną.

</doc>
<doc id="650655" url="https://pl.wikipedia.org/wiki?curid=650655" title="The Original Bootlegs">
The Original Bootlegs

The Original Bootlegs – zestaw 12 płyt zawierających pełny zapis sześciu solowych koncertów Tori Amos nagranych w 2005 roku podczas jej trasy koncertowej "Original Sinsuality". Jako dwunastopłytowy box set wydane zostały w grudniu 2005, wcześniej poszczególne koncerty, jako dwupłytowe albumy, dostępne były wyłącznie ze stworzonej do tego celu strony internetowej.
Lista utworów.
Auditorium Theatre Chicago, IL (15 kwietnia 2005).
CD 1
CD 2
Royce Hall Auditorium, Los Angeles, CA (25 kwietnia 2005).
CD 1
CD 2
Paramount Theatre, Denver, CO (19 kwietnia 2005).
CD1
CD2
Manchester Apollo, Manchester, UK (5 czerwca 2005).
CD1
CD2
Hammersmith Apollo, Londyn, UK (4 czerwca 2005).
CD 1
CD 2
Bank of America Pavilion, Boston, MA (21 sierpnia 2005).
CD1
CD2
Linki zewnętrzne.
Strona oficjalna "The Original Bootlegs"

</doc>
<doc id="650656" url="https://pl.wikipedia.org/wiki?curid=650656" title="Archistes">
Archistes

Archistes – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650661" url="https://pl.wikipedia.org/wiki?curid=650661" title="Artedius">
Artedius

Artedius – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju:

</doc>
<doc id="650663" url="https://pl.wikipedia.org/wiki?curid=650663" title="Astrocottus">
Astrocottus

Astrocottus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650664" url="https://pl.wikipedia.org/wiki?curid=650664" title="Torpeda Mark XIV">
Torpeda Mark XIV

Torpeda Mark XIV – amerykańska torpeda parogazowa stanowiąca standardowe wyposażenie amerykańskich okrętów podwodnych w trakcie II wojny światowej. Torpeda tego typu została opracowana jako mniejszy zamiennik torpedy Mark X. Przez pierwsze dwa lata wojny podwodnej na Pacyfiku, używana wraz z tajnym zapalnikiem magnetycznym Mark 6, była przyczyną nieskuteczności amerykańskiej floty podwodnej
Konstrukcja.
Zarówno torpeda Mark XIV, jak i podobna do niej Mark XV, opracowane zostały w czasie bardzo dotkliwych dla amerykańskiej marynarki cięć budżetowych. Stany Zjednoczone wciąż znajdowały się w trakcie „wielkiego kryzysu”, wciąż obowiązywała duża liczba traktatowych ograniczeń zbrojeniowych, zaś społeczeństwo amerykańskie nieprzychylnie patrzyło na wydatki zbrojeniowe w czasie, kiedy sentymenty polityczne faworyzowały izolacjonizm. W tych warunkach trudno było o środki finansowe niezbędne dla rozwoju nowej broni morskiej. Mimo tego, w latach 30. XX wieku jeden z najważniejszych amerykańskich ośrodków naukowo-konstrukcyjnych zajmujących się badaniami i konstrukcją torped – Naval Torpedo Station – zdolny był do podjęcia prac konstrukcyjnych nad trzema nowymi typami torped: Mark XIII, Mark XIV i Mark XV.
Najważniejszym utrudnieniem rozwoju tych broni była awersja do przeprowadzania testów torped wyposażonych w bojową głowicę, które prowadziły do nieuchronnego zniszczenia wartej 10.000 dolarów torpedy (równowartość około 150.000 dolarów w roku 2010) i niechęć biura szefa operacji morskich do zapewnienia celów odpowiednich dla takich testów. Inżynierowie i oficerowie uzbrojenia Torpedo Station, musieli więc polegać na próbach laboratoryjnych i eksperymentalnych odpaleniach na poligonie podwodnym. Badania nad wydajnością i osiągami torped w tych warunkach obarczone były nieadekwatnością testów w warunkach nierzeczywistych i zależnością od niedokładnych pomiarów głębokości. Przy dodatkowo niewielkim – o ile w ogóle – doświadczeniu z bronią tego rodzaju w warunkach wojennych (w czasie I wojny światowej Stany Zjednoczone wystrzeliły bojowo jedynie jedenaście torped), konstruktorzy nie przewidzieli skomplikowanych problemów które pojawiły się gdy ta broń o ogromnym stopniu komplikacji została po raz pierwszy użyta przeciw rzeczywistym celom.
Zapalnik magnetyczny.
Pierwsze torpedy Whiteheada wyposażone były w opracowany przez inżynierów Whiteheada zapalnik zwany „war nose” ("nos wojny"). Ten wczesny zapalnik miał stosunkowo prostą konstrukcję – wystającą z nosa torpedy iglicę podtrzymywaną w miejscu przez kołek zabezpieczający. Gdy torpeda uderzała w cel, kołek ulegał odłamaniu, co powodowało uderzenie iglicy w kapiszon zapalający nitrocelulozę, która z kolei powodowała eksplozję głównego ładunku wybuchowego. Jako środek bezpieczeństwa służyło w tym układzie śmigło uzbrajające, które blokowało iglicę, zanim przepływ wody obrócił je określoną liczbę razy w miarę przebywania przez torpedę pewnego minimalnego dystansu. Ten rodzaj zapalnika kontaktowego nie zmienił się zasadniczo aż do początku pierwszej wojny światowej, kiedy to amerykańskie Bureau of Ordnance ("Biuro Uzbrojenia") opracował bardziej złożony zapalnik działający na zasadzie bezwładności. W rezultacie wielu zmian w trakcie wojny powstał zapalnik Mark 3, zawierający dodatkowe urządzenie zabezpieczające torpedę przed detonacją przez pobliską eksplozję (co może nastąpić w przypadku na przykład detonacji innej torpedy uderzającej w cel). Gdy prace nad zapalnikiem Mk.3 zbliżały się ku końcowi, Bureau of Ordnance zaczęło rozważać możliwości rozwoju nowego typu zapalnika, opartego na urządzeniu opracowanym przez Niemcy w czasie wojny światowej, a służącego do detonacji min. Urządzenie to, zwane „pistoletem magnetycznym”, składało się z połączonego z detonatorem kompasu magnetycznego – gdy wrogi statek przepływał w pobliżu jego pola magnetycznego, powodowało to drgnięcie igły kompasu, która aktywowała detonator. Mimo że prosty zapalnik magnetyczny opracowany przez Niemców był całkowicie niemożliwy do wykorzystania w torpedach, możliwość użycia wpływu pola magnetycznego do inicjacji detonacji, dawała nadzieję na znaczne zwiększenie efektywności torped. Użycie zapalnika magnetycznego eliminowało konieczność bezpośredniego trafienia torpedy w cel, co więcej – torpeda mogła eksplodować bezpośrednio pod statkiem, łamiąc jego stępkę.
Według panującej w tym czasie opinii eksplozja pod celem była bardziej pożądana niż bezpośrednie trafienie w burtę wrogiego okrętu, zwłaszcza chronionego przez „bąble przeciwtorpedowe” budowane przy burtach największych jednostek. „Bąble” te osłaniały wrażliwe elementy okrętów przed siłami wywołanymi eksplozją, toteż wynalezienie sposobu doprowadzenia do detonacji pod niechronionym bąblami dnem jednostki wydawało się doskonałym rozwiązaniem. Taka konstrukcja została w 1924 roku przetestowana na wycofanym ze służby pancerniku z użyciem 400 funtów (181,4 kg) TNT – standardowego ładunku wybuchowego torped Mark X – umieszczonych na głębokości 15 stóp (4,57 m). Zarówno ten test, jak też podobna próba przeprowadzona na USS „Washington” (BB-47), spowodowały, że planiści marynarki uwierzyli, iż jest niemożliwe ciężkie uszkodzenie lub wyłączenie z walki wielkich okrętów wyposażonych w bąble przeciwtorpedowe, dopóki nie zostanie wynaleziony sposób na wywołanie eksplozji w miejscu, gdzie bąble nie istnieją. Z tego punktu widzenia możliwość wywołania eksplozji w pobliżu stalowego kadłuba okrętu dzięki niewielkim zmianom pola magnetycznego Ziemi, była dobrym rozwiązaniem.
Latem 1922 roku Bureau of Ordnance ustanowiło projekt G-53 i przyznało Naval Torpedo Station 25000 dolarów na ten cel. Zadaniem Naval Torpedo było opracowanie zapalnika reagującego na zakłócenia ziemskiego pola magnetycznego powodowane przez przepływający w pobliżu okręt. Do tej pory bardzo niewiele jednak wiedziano o tych zakłóceniach, szczególnie tych zachodzących poniżej kilu okrętu. Ponadto zapalnik tego rodzaju musiał kompensować duże wariacje ziemskiego pola magnetycznego w różnych punktach globu. Zmiany w polu magnetycznym były wykrywane przez czułą cewkę indukcyjną, która zamieniała je w odpowiednie zmiany prądu w obwodzie elektrycznym. Te niewielkie zmiany prądu ulegały wzmocnieniu we wzmacniaczu z lampami elektronowymi, które musiały być wystarczająco odporne na wstrząsy, aby wytrzymać odpalenie i ruch torpedy bez wywołania przedwczesnej eksplozji. Musiano także opracować mechanizm uzbrajania się torpedy po wystrzeleniu, aby zapalnik magnetyczny nie wywołał eksplozji przedwcześnie, np. wewnątrz wyrzutni torpedowej własnego okrętu.
Z pomocą korporacji General Electric, która produkowała generator i tyratrony, Torpedo Station ukończyła prototyp zapalnika w ciągu niecałych dwóch lat. Już na początku 1924 roku konstruktorzy torped gotowi byli do przeprowadzania testów bojowych z prawdziwą głowicą bojową. W charakterze celu pragnęli wykorzystać jeden z pancerników wycofywanych ze służby w związku z postanowieniami traktatu waszyngtońskiego. Wniosek w tej sprawie został jednak odrzucony przez Bureau of Ordnance, które twierdziło, że zapalnik nie gwarantuje bezpieczeństwa jednostki odpalającej torpedę. Dodatkowo biuro stało na stanowisku, że zbliżające się testy z kadłubem „Washingtona”, w skład których wchodzić miała detonacja miny umieszczonej pod dnem pancernika, dadzą ten sam efekt, co testy z użyciem torpedy. Biuro odrzuciło także wniosek Torpedo Station o przeprowadzenie zakrojonych na szerszą skalę badań nad polem magnetycznym okrętów nawodnych. Bureau of Ordnance we współpracy z Carnegie Institute przeprowadziło pewne badania nad polem magnetycznym dwóch pancerników i nie uznało za konieczne prowadzenie dalszych badań. Po trwających cały następny rok staraniach Torpedo Station o przyznanie "„celu, którego całkowite zniszczenie może być tolerowane, jako jedynej praktycznej metodzie uzyskania żądanych informacji”", biuro zaoferowało jako cel holownik. Torpedo Station uznało jednak jednostkę tej klasy za zbyt mały cel – ostatecznie w grudniu 1925 roku Departament Marynarki udzielił zgody na wykorzystanie w charakterze celu okrętu podwodnego „L-8” (SS-48) typu "L", który miał być pocięty na złom. Mimo że wielkość tego okrętu daleka była od wielkości pancerników, do zatapiania których służyć miał opracowywany zapalnik magnetyczny, kierujący Torpedo Station kapitan Thomas Hart zrozumiał, że okręt podwodny to najlepsze, co w tym momencie może uzyskać. Strzelania testowe przeprowadzono w wielkiej tajemnicy na poligonie torpedowym w zatoce Narragansett 8 maja 1926 roku. Pierwsza wystrzelona z barki torpeda Mark X z nowym zapalnikiem z nieznanych przyczyn przepłynęła zbyt głęboko pod celem i nie eksplodowała. Przygotowana druga torpeda popłynęła jednak prawidłowo i zapalnik magnetyczny wywołał eksplozję dokładnie pod znajdującym się na powierzchni „L-8”, zatapiając cel. Po dokonaniu kilku zmian konstrukcyjnych Torpedo Station zamówiła w General Electric 30 opracowanych przez siebie zapalników, które przeznaczone były do testowania w sztucznie utworzonym w laboratorium polu magnetycznym oraz w ograniczonych testach z lekkim krążownikiem typu "Omaha". Nowy zapalnik otrzymał desygnację Mark 6 i chociaż testy potwierdziły podstawowe zasady, które wykorzystywał, niezbędne było przeprowadzenie dodatkowych testów w różnych lokalizacjach, zanim Torpedo Station będzie mogła rekomendować jego pełną produkcję. Pole magnetyczne Ziemi zmienia się w miarę posuwania się z rejonów polarnych ku równikowi, co znacznie komplikuje testy, które muszą być wykonane. Wielkość poziomych zakłóceń pola magnetycznego Ziemi przez kadłub okrętu zależy od nachylenia ziemskiego pola do poziomu. Ta tendencja zmienia się od zera na równiku magnetycznym do 90° na biegunach magnetycznych Ziemi. Z uwagi na metale żelazne w swojej strukturze okręt powoduje zarówno pionowe, jak i poziome zakłócenia pola magnetycznego Ziemi, które zmieniają się wraz z kierunkiem i odległością od okrętu. Urządzenie, które wykrywa zmiany poziomego komponentu pola magnetycznego pracuje najlepiej w tych miejscach, w których pole magnetyczne Ziemi ma duży komponent pionowy. Urządzenie które pracuje dobrze na wysokich szerokościach magnetycznych, może nie pracować dobrze w miejscach, gdzie pole magnetyczne Ziemi jest niemal poziome. W związku z tym jakość pracy zapalnika magnetycznego zależy od szerokości geograficznej, na jakiej się znajduje.
Konstruktorzy Mark 6 byli świadomi tego i potrzebowali dodatkowych badań na południowych szerokościach geograficznych. Departament Marynarki zgodził się więc przekazać do dyspozycji Torpedo Station krążownik oraz kilka niszczycieli celem przeprowadzenia kompleksowych testów. Ciężki krążownik USS „Indianapolis” (CA-35), po zaokrętowaniu w Newport pracowników Naval Torpedo Station, torped i zapalników Mk.6, udał się w towarzystwie dwóch niszczycieli na wody w pobliżu południowej Afryki. Operacja została przeprowadzona w najściślejszej tajemnicy. W jej trakcie, pod „Indianapolis” wystrzelono ponad 100 torped z różnych miejsc wzdłuż równika oraz między 10° szerokości północnej i południowej. Ćwiczebne głowice torped wyposażone zostały w urządzenie fotoelektryczne nazwane „elektrycznym okiem”. Gdy torpeda przepływała pod krążownikiem, zamontowane w specjalnym oknie w głowicy „oko” filmowało cień okrętu, zaś wyzwolenie zapalnika magnetycznego było oznaczane przez spalenie włókna nitrocelulozy. Podczas testów technicy wykonali ponad 7000 odczytów pola magnetycznego. Po zakończeniu testów z udziałem „Indianapolis” Torpedo Station zgłosiła zapalnik magnetyczny Mk.6 jako gotowy do produkcji. Stacja chciała co prawda przeprowadzić dodatkowe testy z prawdziwą głowicą, jednakże szef operacji morskich nie zezwolił na użycie bojowych głowic. Zgodził się co prawda na użycie do testów wycofanego ze służby niszczyciela „Ericsson” (DD-56) z zastrzeżeniem jednak, że Stacja wydobędzie okręt na powierzchnię i naprawi, jeśli jednostka ulegnie zatopieniu. Na takie warunki Naval Torpedo Station nie mogła się zgodzić i w konsekwencji testy bojowe produkcyjnej wersji zapalnika Mark 6 nigdy nie zostały przeprowadzone.
Produkcja Mk.6 została podjęta w Stacji w całkowitej tajemnicy. Wykonane egzemplarze przechowywane były w odosobnionym miejscu poza Stacją. Marynarce dostarczono atrapy – kontaktowe zapalniki Mark 5, Mark 6 zaś przechowywano w ukryciu aż do wybuchu wojny. Niedostępne były nawet instrukcje obsługi tych urządzeń. W rezultacie bardzo niewielu oficerów amerykańskich okrętów podwodnych wiedziało o ich istnieniu. Nadzwyczajna tajemnica jaką otoczono te zapalniki podyktowana była obawą przed opracowaniem przez inne państwa środków zaradczych, które mogłyby zniweczyć ich skuteczność. Było to jednak nierozważne, gdyż Wielka Brytania, Niemcy i Włochy jeszcze przed wybuchem wojny opracowały własne zapalniki tego rodzaju. Z największych potęg morskich tego czasu jedynie Japonia nie podjęła wysiłków opracowania zapalników magnetycznych, bowiem Cesarska Marynarka Wojenna uważała je za niepraktyczne. Dopiero na mniej niż rok przed japońskim atakiem na Pearl Harbor kierujący Bureau of Ordnance wiceadmirał William Blandy rozluźnił nieco tajemnicę otaczającą ten zapalnik, wychodząc z założenia, że zapoznanie własnej floty z nowym zapalnikiem jest ważniejsze niż utrzymanie tajemnicy. Latem 1941 roku rozpoczęto w Newport pierwszy program szkoleniowy dla wybranych oficerów oraz dostarczono flocie ograniczoną liczbę zapalników. To posunięcie nastąpiło jednak zbyt późno, aby zapalnik przetestować i ulepszyć, czego konsekwencje US Navy boleśnie odczuła już w najbliższym czasie.
Użycie bojowe.
Już w początkowych raportach kapitanowie jednostek donosili w raportach, że torpeda płynie za głęboko, że zdarzają się często przedwczesne detonacje oraz że wiele trafień nie kończy się eksplozją głowicy. Dopiero pół roku po wybuchu wojny (20 czerwca 1942) zdecydowano się przeprowadzić pierwsze testy jakości torped, które potwierdziły wadliwość układu sterowania głębokością.
Mimo dokonanych modyfikacji torpedy nadal sprawiały problemy. Ciągle zdarzały się przedwczesne detonacje i niewybuchy. W czerwcu roku 1943 ustalono, że przyczyną większości niepowodzeń był niesprawny zapalnik magnetyczny, ze stosowania którego po pewnym czasie zdecydowano się zrezygnować.
W sierpniu tego samego roku, po przypadku 11 niewybuchów w kolejno wystrzeliwanych torpedach, postanowiono przetestować również jakość zainstalowanego zapalnika kontaktowego. Testy wykazały, że zapalnik kontaktowy przy prostopadłym trafieniu w cel ulega zmiażdżeniu i zniszczeniu nim iglica osiągnie spłonkę. Zarządzono przebudowę zapalników i dopiero nowe zapalniki zapewniły odpowiednią niezawodność. Torpedy Mark XIV ustąpiły miejsca w końcowej fazie wojny torpedom elektrycznym Mark 18.
Wpływ problemów technicznych na wysiłek wojenny.
Problemy techniczne z torpedami miały zasadniczy wpływ na pierwsze dwa lata prowadzenia działań wojennych na przez amerykańską marynarkę. Zniszczenie amerykańskich pancerników przez japońskie lotniskowce 7 grudnia 1941 roku w Pearl Harbour sprawiło, że jedynymi siłami morskimi zdolnymi do zatrzymania bądź spowolnienia japońskich postępów na zachodnim Pacyfiku stały się amerykańskie lotniskowce i okręty podwodne. Operacje lotniskowców US Navy były jednak ograniczone przez problemy techniczne z torpedami lotniczymi Mark 13, chociaż na początku maja 1942 roku w trakcie bitwy na Morzu Koralowym TBD Devastatory za pomocą swoich torped zdołały zatopić lekki lotniskowiec japoński „Shoho”. Już jednak miesiąc później pod Midway TBD zostały zmasakrowane i żaden z 41 samolotów torpedowych nie trafił japońskiego okrętu, czego przyczyną były zarówno błędy w taktyce jak bardzo restrykcyjne parametry lotu samolotów w trakcie zrzucania torped Mk.XIII.
Problemy ze skutecznością torped lotniczych kompensowane były przez skuteczność bomb zrzucanych przez stacjonujące na lotniskowcach bombowce nurkujące SBD Dauntless. Brak skuteczności torped okrętów podwodnych nie mógł być jednak niczym skompensowany. Przez pierwszych 21 miesięcy 45-miesięcznego udziału Stanów Zjednoczonych w wojnie na Pacyfiku, amerykańskie jednostki podwodne były skazane na torpedy, które rzadko funkcjonowały poprawnie, toteż aż do końca roku 1943, okręty podwodne US Navy niewiele wniosły do alianckiego wysiłku wojennego. Dla przykładu – pierwszy japoński lotniskowiec zatopiony przez okręty podwodne („Chūyō”) zatonął dopiero w grudniu 1943 roku. Do tego czasu, stacjonujące na lotniskowcach samoloty zatopiły już cztery wielkie japońskie lotniskowce i trzy lotniskowce lekkie.
Ostatecznie jednak, pod koniec 1943 roku, amerykańskie okręty podwodne otrzymały sprawne torpedy i ich wojenna efektywność wzrosła w znaczny sposób, chociażby przez zatopienie dwóch wielkich japońskich lotniskowców („Taihō” i „Shōkaku” w czerwcu 1944 roku).

</doc>
<doc id="650668" url="https://pl.wikipedia.org/wiki?curid=650668" title="Lista dziedzictwa UNESCO">
Lista dziedzictwa UNESCO



</doc>
<doc id="650669" url="https://pl.wikipedia.org/wiki?curid=650669" title="Batrachocottus">
Batrachocottus

Batrachocottus – rodzaj ryb skorpenokształtnych z rodziny Cottocomephoridae.
Klasyfikacja.
Gatunki zaliczane do tego rodzaju:

</doc>
<doc id="650672" url="https://pl.wikipedia.org/wiki?curid=650672" title="Clinocottus">
Clinocottus

Clinocottus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650674" url="https://pl.wikipedia.org/wiki?curid=650674" title="Cottiusculus">
Cottiusculus

Cottiusculus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="650677" url="https://pl.wikipedia.org/wiki?curid=650677" title="User-mode Linux">
User-mode Linux

User-mode Linux (UML) to umożliwienie uruchomienia Linuksa jako zwykłego procesu na Linuksie na prawach użytkownika, czyli jako wirtualnego systemu (por. Xen, VMware). Używany może być np. do bezpiecznego testowania oprogramowania lub jako honeypot.
UML jest zintegrowany w drzewie Linuksa (od wersji 2.6.0) i występuje jako jedna z architektur. Po kompilacji źródeł powstaje plik wykonywalny ELF, który po uruchomieniu zachowuje się jak uruchamiający się system Linux. UML może mieć dostęp do sieci (poprzez warstwę m.in. ethertap, TUN/TAP) lub dysków systemu-hosta (poprzez hostfs).
SKAS (&lt;Linux 2.6.20).
Do oficjalnych źródeł UML-a istnieją łaty SKAS autorstwa Paolo "BlaisorBlade" Giarrusso. Pozwalają one na pracę jądra UML w całkowicie odseparowanej przestrzeni adresowej w stosunku do procesów w nim uruchomionych. Taka separacja zapewnia bezpieczeństwo oraz dodatkową poprawę wydajności. Jednakże łaty te wymagają również pewnych modyfikacji w jądrze systemu-hosta.
Zawarte w łatach modyfikacje, poczynając od wersji 2.6.20, znajdują się w głównym drzewie Linuksa i tym samym nie ma potrzeby ręcznego ich wgrywania.

</doc>
<doc id="650678" url="https://pl.wikipedia.org/wiki?curid=650678" title="Mrowisko (album)">
Mrowisko (album)

Mrowisko – debiutancka płyta długogrająca zespołu Klan, uważana za jedną z najważniejszych w historii polskiego rocka.
Została wydana w 1971 roku przez Polskie Nagrania „Muza”. Zawiera materiał ze spektaklu baletowego "Mrowisko", stworzonego przez zespół w 1970 roku (spektakl trwał około 80 minut, ale na potrzeby albumu jego zapis został skrócony o połowę). Na albumie słychać inspiracje rockiem psychodelicznym spod znaku Vanilla Fudge („Mrowisko”, „Taniec myśli”), latynoskim rockiem zespołu Santana („Kuszenie”, „Epidemia euforii”) czy wczesnym Jethro Tull („Taniec głodnego”).
Album był kilkakrotnie wznawiany na CD, najczęściej wraz z zawartością EP-ki zespołu z 1970 roku. Ostatnia reedycja pochodzi z 2014 roku i została wydana przez Polskie Nagrania „Muza”.
Lista utworów.
autor słów: Marek Skolarski
kompozytor: Marek Ałaszewski

</doc>
<doc id="650680" url="https://pl.wikipedia.org/wiki?curid=650680" title="USS Aeolus">
USS Aeolus

Okręty US Navy o nazwie USS "Aeolus" (nazwa pochodzi od Eola (łac. "Aeolus"), mitycznego władcy wiatrów):

</doc>
<doc id="650681" url="https://pl.wikipedia.org/wiki?curid=650681" title="Chirs Kirkland">
Chirs Kirkland



</doc>
<doc id="650682" url="https://pl.wikipedia.org/wiki?curid=650682" title="USS Affray">
USS Affray

Okręty US Navy o nazwie USS "Affray":

</doc>
<doc id="650685" url="https://pl.wikipedia.org/wiki?curid=650685" title="Piper Perabo">
Piper Perabo

Piper Lisa Perabo (ur. 31 października 1976 w Dallas, Teksas) – amerykańska aktorka, znana głównie z roli Violet Sanford w filmie "Wygrane marzenia".
Życiorys.
Piper Perabo urodziła się w Dallas, ale dorastała w Toms River w stanie New Jersey. W 1994 ukończyła Toms River High School North. W 1998 skończyła studia na Uniwersytecie Ohio. Jej matka jest Norweżką, a ojciec Portugalczykiem.

</doc>
<doc id="650687" url="https://pl.wikipedia.org/wiki?curid=650687" title="Dynastia amoryjska">
Dynastia amoryjska

Dynastia amoryjska – zwana też frygijską, dynastia cesarzy bizantyjskich panująca w latach 820-867, wywodząca się z Amorion w Anatolii. Należeli do niej cesarze: Michał II (820-829), Teofil (829-842), Michał III (842-867). 
Za panowania dynastii amoryjskiej definitywnie zakończył się okres wielkich konfliktów religijnych, (przywrócenie kultu ikon), ugruntowano również pozycję Bizancjum na Zachodzie poprzez chrystianizację Bułgarii (866) oraz misję Cyryla i Metodego na Morawach (863).

</doc>
<doc id="650689" url="https://pl.wikipedia.org/wiki?curid=650689" title="Wacław Niemojowski">
Wacław Niemojowski

Wacław Józef Niemojowski herbu Wierusz (ur. 26 sierpnia 1865 we Wrocławiu, zm. 14 grudnia 1939 w Marchwaczu koło Kalisza) – ziemianin kaliski, wnuk Bonawentury Niemojowskiego.
W latach 1900-1910 prezes Towarzystwa Rolniczego w Kaliszu. W 1917 został marszałkiem koronnym (przewodniczącym) Tymczasowej Rady Stanu Królestwa Polskiego. Przewodniczył z urzędu wydziałowi wykonawczemu Tymczasowej Rady Stanu w 1917 roku. Od 1918 związany był z konserwatywnym ruchem narodowo-chrześcijańskim, w 1925 został prezesem organizacji monarchistów w Poznaniu, w 1926 prezesem Rady Naczelnej polskich monarchistów. W 1927 wycofał się z życia publicznego. Był ostatnim właścicielem rodzinnego majątku w Marchwaczu, pozostającego w rękach Niemojowskich od 1819 roku.

</doc>
<doc id="650691" url="https://pl.wikipedia.org/wiki?curid=650691" title="Ballrechten-Dottingen">
Ballrechten-Dottingen

Ballrechten-Dottingen – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Heitersheim. Leży nad Sulzbach, pomiędzy Heitersheimem a Sulzburgiem.
Polityka.
Ostatnie wybory samorządowe odbyły się 13 czerwca 2004, w radzie gminy zasiada 10 radnych.
¹
Współpraca.
Miejscowość partnerska:

</doc>
<doc id="650692" url="https://pl.wikipedia.org/wiki?curid=650692" title="Ballrechten">
Ballrechten



</doc>
<doc id="650693" url="https://pl.wikipedia.org/wiki?curid=650693" title="Księga parafialna">
Księga parafialna

Księga parafialna – zbiorcze określenie na wszelkiego rodzaju dokumenty wytworzone w kancelarii parafii lub innej jednostki organizacyjnej związku wyznaniowego, które wykorzystywane są w genealogii do ustalenia faktów genealogicznych. Dokumenty takie przybierają często postać ksiąg. Księgi parafialne obejmują:
Ponadto w parafiach prowadzone są inne przydatne w genealogii akta parafialne:

</doc>
<doc id="650696" url="https://pl.wikipedia.org/wiki?curid=650696" title="FH Hafnarfjördur">
FH Hafnarfjördur



</doc>
<doc id="650702" url="https://pl.wikipedia.org/wiki?curid=650702" title="Hrabstwo Santa Cruz (Arizona)">
Hrabstwo Santa Cruz (Arizona)

Hrabstwo Santa Cruz – hrabstwo w Stanach Zjednoczonych, w południowej części stanu Arizona. W roku 2010 liczba mieszkańców wyniosła 47 420. Stolicą jest Nogales.
Historia.
Hrabstwo Santa Cruz (hiszp. "święty krzyż") powstało w 1899 roku. Nazwa pochodzi od rzeki Santa Cruz, której nazwę nadał jezuicki misjonarz Eusebio Kino pod koniec XVII wieku.
Geografia.
Całkowita powierzchnia wynosi 3 207 km² co sprawia, że jest to najmniejsze hrabstwo w Arizonie. Na terenie hrabstwa leżą Narodowy Park Historyczny Tumacácori, Coronado National Forest (część) i Las Cienegas National Conservation Area (część).

</doc>
<doc id="650704" url="https://pl.wikipedia.org/wiki?curid=650704" title="Maczugowiec błonicy">
Maczugowiec błonicy

Maczugowiec błonicy (łac. "Corynebacterium diphtheriae") – maczugowiec Gram-dodatni, jest to bakteria tlenowa.
Wymiary wynoszą 0,3–1,4 × 1,2–6,4 μm, kształtu cylindrycznego. Wywołuje ostrą chorobę zakaźną, błonicę.
Czynniki determinujące chorobotwórczość.
Maczugowiec błonicy nie dokonuje inwazji komórek, a jego patogenność spowodowana jest egzotoksyną – toksyną błoniczą. Toksynę wydzielają tylko szczepy lizogenne, które otrzymały od bakteriofaga gen "tox". Toksyna jest białkiem i składa się z dwóch podjednostek:
Żelazo w podłożu hodowlanym hamuje syntezę toksyny.
Diagnostyka.
Diagnostyka laboratoryjna używana jest w celu "potwierdzenia" diagnozy klinicznej lub w celach epidemiologicznych. Ze względu na zbyt długi czas hodowli rozpoznanie musi się odbyć na podstawie objawów klinicznych. Wymazy (z gardła, nosa, ucha) są posiewane na podłoże Löfflera, bardziej specyficzne podłoże Clauberga oraz na agar z krwią. Na agarze z krwią oceniana jest obecność hemolizy, co pozwala ocenić zjadliwość szczepów (tylko chorobotwórcze wytwarzają hemolizyny). Na tej pożywce wyrastają także bakterie innych rodzajów, w tym flora fizjologiczna, więc jej zastosowanie jest ograniczone. Po wyhodowaniu kolonii należy ocenić toksyczność szczepu za pomocą testu Eleka. 

</doc>
<doc id="650705" url="https://pl.wikipedia.org/wiki?curid=650705" title="Albatros (firma)">
Albatros (firma)



</doc>
<doc id="650710" url="https://pl.wikipedia.org/wiki?curid=650710" title="HMS Agamemnon">
HMS Agamemnon

Okręty Royal Navy o nazwie HMS "Agamemnon" (nazwa pochodzi od legendarnego greckiego króla Agamemnona):

</doc>
<doc id="650716" url="https://pl.wikipedia.org/wiki?curid=650716" title="Operacja Kolombo">
Operacja Kolombo

Operacja Kolombo – nazwa tajnej operacji podjętej przez DINA (tajna chilijska policja) w 1975, mającej na celu zwalczanie opozycji politycznej w Chile.
Operacja przyczyniła się do „zniknięcia” politycznych dysydentów. Szacuje się, że podczas niej 119 osób zostało aresztowanych przez siły rządowe, a następnie poddanych torturom i zamordowanych. Rząd próbował ukryć morderstwa. Twierdzono, że porwane osoby ginęły w wewnętrznych porachunkach lewicowej partyzantki za granicą (Kolumbia, Wenezuela, Panama, Meksyk, również Francja). Potwierdzeniem tej tezy miały być artykuły przedrukowywane z zagranicznej prasy. W tym celu stworzono w Brazylii gazetę „O’Dia”, w Argentynie czasopismo „Lea”. 
W grudniu 2005 uznano, że stan zdrowia byłego dyktatora Augusto Pinocheta, który przewodniczył reżimowi w Chile w czasach tej operacji, pozwala na wytoczenie mu procesu.

</doc>
<doc id="650725" url="https://pl.wikipedia.org/wiki?curid=650725" title="Klasztor na Strahowie">
Klasztor na Strahowie

Klasztor norbertanów na Strahowie (czes. "Strahovský klášter") – zabytkowy klasztor norbertanów, na Hradczanach w Pradze.
Założony w 1140 na regule benedyktyńskiej, ufundowany przez księcia Władysława II. Położony na szczycie wzgórza, na zachód-południowy zachód od Zamku Praskiego. Jeszcze w tym samym roku (1140) zmieniono go na klasztor norbertanów, których siedzibą pozostaje (z przerwą w latach 1950–1989) do dnia dzisiejszego. W roku uroczystego przeniesienia relikwii św. Norberta (1627) z Magdeburga, Strahow stał się głównym klasztorem norbertanów. Obecne założenie klasztorne reprezentuje styl barokowy z 2. połowy XVII w. i należy do najstarszych budowli romańskich w Europie.
Norbertanie przybyli na Strahow w 1140 z niemieckiego klasztoru Steinfeld (45 km na południowy wschód od Akwizgranu). Założycielski klasztor Steinfeld pozostał dla klasztoru na Strahowie macierzystym do 1802. Nowo powstały konwent stał się głównym ośrodkiem norbertanów na Europę Środkowo-Wschodnią. Ze Strahowa utworzono w 1145 klasztor w Litomyšlu, od którego w 1150 powstał klasztor Hradisko. W 1190 założono klasztor Louka pod Znojmem. Teplá (1193) i Zábrdovice (1209) to kolejne fundacje. To od tego ostatniego, w 1211 utworzono pierwszy żeński klasztor w miejscowości Nová Říše (od 1733 – już jako kanonia męska – opactwo).
Bazylika.
Nad całością dominuje bazylika Wniebowzięcia NMP (czes. "kostel Nanebevzetí Panny Marie"). Dawna bazylika romańska miała imponujący wygląd: nawa główna o długości 56 m, transept 22 m oraz dwie graniaste wieże. Po pożarze w 1258 i zburzeniu w 1420, kościół przebudowano w stylach gotyckim i renesansowym, a w latach 1743–1752 przez Anselma Luraga w stylu barokowym. W przebudowie gotyckiej do nawy północnej dostawiono kaplicę św. Urszuli (obecnie św. Norberta; od 1873 z relikwiami św. Norberta i św. Urszuli). W odbudowie renesansowej powiększono nawę południową o kaplicę Matki Bożej Pasawskiej, w której m.in. grobowiec Henryka Pappenheima i fresk przedstawiający bitwę pod Wiedniem z królem Polski Janem III Sobieskim. Wnętrze trzynawowej bazyliki zachwyca przestronnością i jasnością (kremowe ściany z dużymi oknami). Ołtarz główny oraz dziesięć ołtarzy bocznych, z 2. połowy XVIII w (J. Lauermann, I. Platzer). Strop nawy głównej ozdobiony sztukateriami K.A. Palliardiego, z 1. połowy XVIII w., natomiast nad arkadami naw bocznych dwanaście plafonów J. Neunhertza (1774) przedstawiających błogosławioną Najświętszą Maryję Pannę i żywot św. Norberta, założyciela zakonu. Na organach (z 1774), w 1787 grywał W.A. Mozart. Za pontyfikatu papieża Jana Pawła II kościół został podniesiony do rangi bazyliki mniejszej.
Kościół św. Rocha.
Kościół św. Rocha, z 1603–1612 (architekt, prawdopodobnie G. Filippi), fundacji Rudolfa II, jako dziękczynienie za cofnięcie morowej zarazy. Dawniej parafialny, obecnie sala wystawowa.
Biblioteka.
Pomnik Narodowego Piśmiennictwa (czes. "Památník národního písemnictví") – utworzony w 1953 po kasacie klasztoru w 1950 (norbertanie powrócili tu w 1989). Biblioteka na Strahowie liczy ogółem około 200 000 tomów, samych rękopisów 3000. Liczne starodruki i inkunabuły (około 1500).
W obecnych czasach kompleks może poszczycić się najobszerniejszym, najstarszym i najcenniejszym księgozbiorem w Czechach. Znajduje się tu prawie kompletna kolekcja piśmiennictwa zachodniego chrześcijaństwa, od jego początków do końca XVIII wieku. Współcześnie zainteresowanie skupia się na narodowej literaturze z XIX oraz XX wieku.
Sala Teologiczna.
Sala Teologiczna (czes. "Teologický sál"), pierwotnie zwana Biblioteką Opata, wybudowana za opata Jeronýma Hirnhaima, w latach 1671–1679 (projektował architekt praski pochodzenia włoskiego Giovanni D. Orsi), kosztem 2254 guldenów. Wewnątrz, na kracie w przejściu niepozorny napis: "INITIUM SAPIENTIAE TIMOR DOMINI" (początek mądrości – bojaźń przed Bogiem) – myśl przewodnia Sali Teologicznej. Na ścianie północnej jedynie przeróżne wydania Biblii. Wzdłuż regałów zabytkowe globusy ziemskie i astronomiczne, także ze znanej XVII-wiecznej rotterdamskiej pracowni rodziny Bleau. Okazały strop, dzieło strahowskiego zakonnika F.S. Noseckiego nawiązuje do głównego przesłania sali i życia twórczego opata J. Hirnhaima.
Odrestaurowana w latach 1993–1994. Księgozbiór liczy około 18 000 woluminów.
Sala Filozoficzna.
Sala Filozoficzna (czes. "Filozofický sál"), z 4. ćwierćwiecza XVIII w., postawiona dla nowych nabytków przez opata Václava Mayera. Budowę wymusiła kasata klasztoru Louka, z którego przejęto nie tylko unikatowy i niezwykle cenny księgozbiór, ale i wnętrze tamtejszej biblioteki wykonane z drewna orzechowego. Dwukondygnacyjną salę wybudowaną w latach 1783–1797 zaprojektował J.I. Palliardi (wymiary sali: długość 32 m, szerokość 10 m, wysokość 14 m), a stolarkę wykończył Jan Lahofer z Tasovic, specjalnie sprowadzony z okolic klasztoru Louka. Na stropie monumentalny fresk (1794, malarz wiedeński Franz Anton Maulbertsch) przedstawiający "Duchowe dzieje ludzkości", rozwój nauki i religii, o bogatej symbolice, od czasów najdawniejszych, starotestamentowych, po czasy współczesne artyście. Mojżesz i Aaron przed Arką Przymierza symbolizują Stary Testament, Nowy Testament – św. Paweł przed ołtarzem nieznanego boga na Akropolu. Wzdłuż dłuższych ścian namalowano rzędy osób, przedstawiające wielkie postaci z historii, których osiągnięcia przyczyniły się do rozwoju ludzkości.
Księgozbiór sali przekracza 42 tysiące woluminów.
Gabinet osobliwości.
Gabinet osobliwości (czes. "Kabinet kuriozit") – w łączniku między salami Filozoficzną i Teologiczną, zakupiony w 1798 od K.J. Ebena. W centrum, najcenniejszy eksponat całej biblioteki: bogato zdobiony Ewangeliarz Strahowski z Trewiru, z lat 860–865, jeszcze w roku 1100 majątek trewirskiego kościoła św. Marcina. W latach 980–985 do kodeksu wszyto cztery całostronicowe podobizny Ewangelistów.
Strahowska Galeria Obrazów.
Strahowska Galeria Obrazów (czes. "Strahovská obrazárna") – powstała w 1834 za opata J.J. Zeidlera i liczyła wówczas około 400 obrazów. Czterdzieści lat później (lata 70. XIX w.) galeria osiąga już 1000 pozycji malarstwa europejskiego z okresu XIV-XIX w.
Galeria jest jedną z największych niepaństwowych kolekcji w Europie Środkowej.

</doc>
<doc id="650728" url="https://pl.wikipedia.org/wiki?curid=650728" title="Archiwum Arcybiskupa Eugeniusza Baziaka">
Archiwum Arcybiskupa Eugeniusza Baziaka

Archiwum Arcybiskupa Eugeniusza Baziaka – archiwum kościelne znajdujące się w Krakowie, powstałe z przeniesienia materiałów archiwalnych z terenu archidiecezji lwowskiej do Polski, po zakończeniu II wojny światowej.
Materiał aktowy narastał od chwili powołania w 1375 arcybiskupstwa w Haliczu i przeniesienia go w 1412 do Lwowa oraz powołania w 1429 kapituły metropolitalnej. W latach 1789-1925 do archidiecezji lwowskiej należała również Bukowina. Po II wojnie światowej w granicach Polski znalazła się niewielka część dawnej Archidiecezji Lwowskiej, która nosiła nazwę Administratury Apostolskiej w Lubaczowie. W 1992 weszła ona w skład nowo utworzonej diecezji zamojsko-lubaczowskiej.
W latach 1930-1931 zasoby kurii arcybiskupiej we Lwowie uporządkował Stanisław Zajączkowski. W tym też czasie w Archiwum gromadzono archiwalia parafialne powstałe przed 1800. Do Archiwum Kapituły Metropolitalnej we Lwowie nie włączono Archiwum Archidiecezjalnego. Obecnie to ostatnie Archiwum stanowi część Państwowego Archiwum Historycznego we Lwowie. Do 1939 Archiwum Kurii mieściło się w pałacu biskupim, przy ul. Czarnieckiego 22 we Lwowie. Akta personalne zostały zniszczone w pierwszych dniach września 1939. Akta metrykalne przejęły w 1939 władze radzieckie.
W październiku 1945 zasoby Archiwum Archidiecezjalnego oraz archiwum i biblioteki Seminarium Duchownego we Lwowie zostały przewiezione do Krakowa, Tarnowa i Kalwarii Zebrzydowskiej. W latach pięćdziesiątych XX w., z inicjatywy arcybiskupa Eugeniusza Baziaka i ks. Mariana Rechowicza akta przewieziono do Lublina i złożono w gmachu Katolickiego Uniwersytetu Lubelskiego. Po ukończeniu w 1978 budowy budynku kurii biskupiej w Lubaczowie zaczęto tam gromadzić wszystkie akta. W połowie 1995 Archiwum przewieziono do Krakowa, gdzie są przechowywane w budynku przy ul. Kanoniczej 13.
Archiwum dysponuje dużym zasobem ksiąg metrykalnych z terenu archidiecezji lwowskiej obrządku łacińskiego.
Zasób Archiwum.
Cześć zespołu archiwalnego zmikrofilmowano – Janusz Kania, "Katalog mikrofilmów Ośrodka ABMK KUL. Nr 5. Losy, struktura i katalog zasobu Archiwum Archidiecezji Lwowskiej Obrządku Łacińskiego w Lubaczowie", "Archiwa, Biblioteki i Muzea Kościelne", t. 51, 1985, s. 46-104

</doc>
<doc id="650729" url="https://pl.wikipedia.org/wiki?curid=650729" title="USS Agawam">
USS Agawam

Okręty US Navy o nazwie USS "Agawam" (nazwa pochodzi od miasta Agawam w hrabstwie Hampden w stanie Massachusetts. W języku indiańskim słowo to oznacza "nizina","moczary", "bagna","łąka"):

</doc>
<doc id="650731" url="https://pl.wikipedia.org/wiki?curid=650731" title="Bemowo-Lotnisko">
Bemowo-Lotnisko

Bemowo-Lotnisko – obszar MSI, znajdujący się w Warszawie w dzielnicy Bemowo.
Położenie.
Bemowo-Lotnisko znajduje się pomiędzy:
Opis.
Bemowo-Lotnisko wzięło swoją nazwę od istniejącego tu lotniska wojskowego nazywanego Lotnisko Babice (zwyczajowo nazywanego Lotniskiem Bemowo). Lotnisko znacznie pomniejszono na początku lat 80. w związku z bliskością aglomeracji warszawskiej. Do dziś widoczne są drogi startowe lotniska – na płytach lotniska zlokalizowana jest m.in. ulica Powstańców Śląskich, Widawska i Osmańczyka. W głębi osiedla znajduje się też teraz stara wieża kontroli lotów i kilka hangarów.

</doc>
<doc id="650732" url="https://pl.wikipedia.org/wiki?curid=650732" title="Albatros J1IFL">
Albatros J1IFL



</doc>
<doc id="650734" url="https://pl.wikipedia.org/wiki?curid=650734" title="MyBB">
MyBB

MyBB (pierwotnie MyBulletinBoard) – otwartoźródłowe oprogramowanie forum dyskusyjnego, rozpowszechniane na zasadach licencji LGPL.
Opis ogólny.
Oprogramowanie MyBB wykorzystuje PHP i bazę danych MySQL. Możliwości oraz interfejs zbliżone są do płatnych: vBulletin i Invision Power Board oraz do darmowego phpBB3. Skrypt rozprowadzany jest obecnie na licencji LGPL w wersji 3.
Przegląd możliwości.
MyBB oferuje duże możliwości zarządzania forum:
MyBB jest także intensywnie rozwijany.
MyBB 1.9.
5 października 2018 roku zespół MyBB poinformował o zmianach w nadchodzącej wersji MyBB oznaczonej numerem 1.9. Wersja ta będzie posiadać całkowicie nowy, przepisany szablon w standardzie HTML5 i CSS3. Szablon będzie responsywny, przystosowany pod urządzenia mobilne. Będzie dostępny w dwóch wariantach kolorystycznych: jasnej i ciemnej.
17 maja 2021 roku zespół MyBB poinformował co będzie dalej z wersją 1.9:
Dokładna data wydania wersji 1.9 nie jest jeszcze znana. 

</doc>
<doc id="650741" url="https://pl.wikipedia.org/wiki?curid=650741" title="Bolzano (1932)">
Bolzano (1932)

Bolzano – włoski krążownik ciężki z okresu międzywojennego i II wojny światowej, ostatnia jednostka tej klasy faszystowskich Włoch.
Historia powstania.
Okręt został zamówiony 25 października 1929 w genueńskiej stoczni Ansaldo Sestri Ponente. Stępkę pod budowę okrętu położono 11 czerwca 1930, kadłub wodowany był 31 sierpnia 1932, a okręt oddano do służby 19 sierpnia 1933.
Projekt „Bolzano” był zasadniczo rozwinięciem typu "Trento", zachowując jego cechy jak dużą prędkość i stosunkowo lżejsze opancerzenie, z kombinacją cech krążowników „Zara” (uzbrojenie i forma kadłuba z uskokiem burt) i „Pola” (forma nadbudówki dziobowej). Zastosowano nowocześniejszą w porównaniu z "Trento" i przez to zajmującą mniej miejsca siłownię, a także lepszy podział kadłuba na wodoszczelne sekcje. W stosunku do poprzedników zmieniono wyposażenie lotnicze – zamiast stałej dziobowej, zastosowano obrotową katapultę, umieszczoną między kominami (okręt nie posiadał jednak hangaru do chronienia samolotu).
„Bolzano” był najszybszym włoskim i jednym z najszybszych na świecie krążowników ciężkich – na próbach osiągnął prędkość 36,81 w, a podczas służby osiągał maksymalnie 34-35 w.
Służba.
„Bolzano” brał udział w bitwie koło przylądka Stilo 9 lipca 1940, podczas której został trafiony trzema pociskami średniego kalibru, nie odnosząc większych uszkodzeń. Brał następnie udział w osłonie operacji konwojowych między Włochami a Afryką Północną. Uczestniczył też w bezskutecznych akcjach w poszukiwaniu floty brytyjskiej oraz w początkowej fazie bitwy pod Matapanem 28 marca 1941.
25 sierpnia 1941 „Bolzano” został trafiony torpedą w rufę przez brytyjski okręt podwodny HMS „Triumph” u północnego wejścia do Cieśniny Mesyńskiej, po czym odholowano go do Messyny na trzymiesięczny remont.
W sierpniu 1942 okręt brał udział w akcji przeciw operacji "Pedestal", która jednak została przerwana. W drodze powrotnej 13 sierpnia 1942 roku w okolicach Wysp Liparyjskich został ponownie storpedowany (w śródokręcie) przez brytyjski okręt podwodny HMS „Unbroken”. Aby ugasić pożar zalano komory amunicyjne, a okręt osadzono na mieliźnie w okolicy wyspy Panarea. Po miesiącu prac ratowniczych okręt odholowano najpierw do Neapolu, a potem do bazy La Spezia.
Podczas remontu zaproponowano przebudowę okrętu na krążownik lotniczy z pokładem startowym ciągnącym się od komina rufowego aż do dziobu, przy czym nadbudówka dziobowa miała być zlikwidowana, a dziobowy komin zastąpiony przez dwa rozsunięte na burty. Okręt miał przenosić 12 myśliwców Reggiane Re.2000, startujących za pomocą dwóch katapult na dziobie. Samoloty miały następnie lądować w bazach lądowych, bez możliwości lądowania na okręcie. Uzbrojenie miało się składać jedynie z 10 dział przeciwlotniczych 90 mm i 40 działek plot 20 mm. Nie podjęto jednak realizacji tej propozycji.
We wrześniu 1943, po kapitulacji Włoch, niewyremontowany krążownik został przejęty przez Niemców w La Spezii. W nocy z 21 na 22 czerwca 1944 roku został zatopiony w La Spezii przez brytyjskich płetwonurków na pojazdach podwodnych Chariot, wodowanych z włoskiego kutra torpedowego MS 74.
Po wojnie wrak zezłomowano.
Dane techniczne.
Uzbrojenie i wyposażenie:
Opancerzenie:

</doc>
<doc id="650742" url="https://pl.wikipedia.org/wiki?curid=650742" title="Yatarō Iwasaki">
Yatarō Iwasaki

 – japoński finansista i transportowiec. 
W październiku 1870 roku założył kompanię transportową "Tsukomo Shōkai", która przekształciła się w 1873 roku w firmę Mitsubishi – . 
Zmarł na raka żołądka w wieku 50 lat, a jego następcą i głową rodzinnej firmy został najpierw jego brat, Yanosuke, a później jego syn, Hisaya.

</doc>
<doc id="650743" url="https://pl.wikipedia.org/wiki?curid=650743" title="Orlica (rzeka)">
Orlica (rzeka)

 Orlica (czes. "Orlice") – rzeka w czeskich Sudetach. 
Lewobrzeżny dopływ Łaby w zlewisku Morza Północnego, płynie południowo-zachodnim podnóżem Gór Orlickich. Swój bieg zaczyna pod miejscowością Týniště nad Orlicí na wysokości miejscowości Albrechtice nad Orlicí z połączenia dwóch rzek: Dzikiej Orlicy (czes. " Divoká Orlice"), której źródła położone są w Górach Bystrzyckich na wysokości 800 m n.p.m. w rejonie Torfowiska pod Zieleńcem i Cichej Orlicy (czes. "Tichá Orlice"), której źródło znajduje się na granicy czesko-morawskiej, u podnóża Jerzabu (czes. "Jeřábu") – (760 m n.p.m.), w obszarze Hanušovickiej vrchoviny, na południe od Kralickiego Śnieżnika (czes. "Kralického Sněžníku"). Wzdłuż biegu Orlicy utworzony jest Park Przyrodniczy, w którym występują liczne meandry rozlewiska i starorzecza. Rzeka płynie meandrując przez pola wzdłuż lasu. Brzegi miejscami tworzą wysokie piaszczyste klify. Orlica wpada do Łaby w miejscowości Hradec Králové.

</doc>
<doc id="650745" url="https://pl.wikipedia.org/wiki?curid=650745" title="Bolzano (ujednoznacznienie)">
Bolzano (ujednoznacznienie)



</doc>
<doc id="650750" url="https://pl.wikipedia.org/wiki?curid=650750" title="Fort Radiowo">
Fort Radiowo

Fort Radiowo (daw. Radio-Stacja) – obszar MSI w Warszawie, w dzielnicy Bemowo. Nazwa występuje w zestawieniu Państwowego Rejestru Nazw Geograficznych jako niestandaryzowana część miasta Warszawa.
Położenie.
Rejon Fort Radiowo znajduje się wg MSI pomiędzy:
Zachodnia granica jest dokładnie na osi masztów nieistniejącej już przedwojennej Transatlantyckiej Centrali Radiotelegraficznej.
Historia.
Nazwa „Fort Radiowo“ pochodzi od zwyczajowej nazwy Fortu IIA Twierdzy Warszawa, wzniesionego tu w drugiej połowie XIX wieku. Ze względu na zainstalowane tam od 1922 roku instalacje radiowe fort przyjął obecnie używaną nazwę. Dla obsługi radiostacji wzniesiono osiedla mieszkaniowe na Boernerowie.
Obecnie obszar ten pokryty jest Lasem Bemowskim, znajdują się tu ogródki wojskowe, mały poligon z placem ćwiczeń, 2 strzelnice wojskowe, 2 bloki mieszkalne i Wojskowa Akademia Techniczna.
Fort jest niedostępny dla zwiedzających.

</doc>
<doc id="650751" url="https://pl.wikipedia.org/wiki?curid=650751" title="Qi (okres Zhou)">
Qi (okres Zhou)

Qi – chińskie państwo istniejące w okresie Wiosen i Jesieni oraz Okresie Walczących Królestw. Jego stolicą było Linzi, obecnie część Zibo w prowincji Szantung.
Państwo Qi powstało ok. 1046 roku p.n.e., niedługo po powstaniu Dynastii Zhou. Przez kilka wieków władał nim ród Jiang (姜), który w 384 r. został obalony i zastąpiony przez ród Tian (田). Państwo Qi skutecznie opierało się większym od siebie przeciwnikom - Chu i Qin. W 288 r. p.n.e. król Min, władca Qi, ogłosił się Cesarzem Wschodu, podczas gdy król Qin - Cesarzem Zachodu. Rywalizacja zakończyła się w 221 r. p.n.e., kiedy Qi uległo Qin. Chiny po raz pierwszy zostały wówczas zjednoczone pod berłem Pierwszego Cesarza Dynastii Qin.

</doc>
<doc id="650752" url="https://pl.wikipedia.org/wiki?curid=650752" title="Mark XIV">
Mark XIV



</doc>
<doc id="650753" url="https://pl.wikipedia.org/wiki?curid=650753" title="Mark 14">
Mark 14



</doc>
<doc id="650754" url="https://pl.wikipedia.org/wiki?curid=650754" title="Kamienne kręgi Senegambii">
Kamienne kręgi Senegambii

Kamienne kręgi Senegambii – wspólna nazwa czterech megalitycznych stanowisk archeologicznych w Senegalu i Gambii, spośród ponad tysiąca stanowisk tego typu położonych w pasie o długości ok. 250 kilometrów i szerokości ok. 120–150 kilometrów w dorzeczu rzeki Gambii. Cztery stanowiska obejmują łącznie 93 kamienne kręgi, a także kurhany. Archeologom nie udało się jak dotąd zidentyfikować kultury ich budowniczych ani określić funkcji budowli. Znaleziona podczas wykopalisk broń i miedziane ozdoby naramienne pozwalają jednak przypuszczać, że były to groby władców.
W 2006 roku cztery kamienne kręgi Senegambii wpisano na listę światowego dziedzictwa kultury UNESCO.
Opis.
Na terenie Senegalu i Gambii odkryto liczne obiekty megalityczne. Ich występowanie skoncentrowane jest na obszarze 33 tys. km², ograniczonym od południa i północy rzekami Gambia i Saloum i rozciągającym się pomiędzy miastami Kaolack i Tambacounda. Obszar ma ok. 120–150 km szerokości i ok. 250 km długości. Odnaleziono tu 1087 grup obiektów megalitycznych z ok. 30 tys. megalitów. 
Kamienne kręgi wznoszone były w grupach lub indywidualnie. Mają średnio od 4 do 6 m średnicy i składają się z 8–18 laterytowych bloków. Walcowate lub wielokątne kamienne bloki, wykonane przy pomocy narzędzi metalowych, mają średnio po 2 m wysokości i ważą 7 ton. Istnieje również 12 kręgów podwójnych. Każde stanowisko po stronie wschodniej ma jeden lub kilka wolno stojących megalitów. Niektóre kamienie zdobią na górze znaki, których znaczenie nie jest znane. Niektóre megality mają charakterystyczny kształt liry („Y”), niespotykany w innych megalitycznych stanowiskach Afryki. Wszystkie kompleksy wzniesiono w miejscach pochówku. 
"Kamienne kręgi Senegambii" obejmują cztery stanowiska archeologiczne z 93 kamiennymi kręgami, licznymi kurhanami i kopcami, których powstanie datuje się na okres od III w. p.n.e. do XVI w. n.e.:
Kerr Batch (Gambia).
Na ogrodzonym terenie w Kerr Batch znajduje się 9 kamiennych kręgów, w tym jeden podwójny, oraz monumentalny megalit o charakterystycznym kształcie liry („Y”). Również w Kerr Batch otworzono z pomocą UNESCO niewielkie muzeum.
Sine Ngayène (Senegal).
Kompleks Sine Ngayène, odkryty ok. 1970 roku, jest największym tego typu stanowiskiem w regionie. Składa się z 52 kamiennych kręgów, do których budulec pozyskano z pobliskiego kamieniołomu. Odkryto tu również 100 kurhanów, w których znaleziono bogato wyposażone groby. Odnaleziono tu 1102 megality, w tym zdobione znakami, oraz jeden krąg podwójny. Kompleks używany był od II tysiąclecia p.n.e. do II tysiąclecia n.e.
Wanar (Senegal).
Kompleks Wanar leży ok. 50 km na północ od Sine Ngayène i obejmuje 21 kamiennych kręgów, w tym jeden podwójny. Znaleziono tu 9 obiektów kamiennych w kształcie liry („Y”), a także kamienie o kształcie odwróconej litery „A”. Badacze odkryli tu wiele grobów, które powstały najprawdopodobniej w XII–XIII w. n.e. 
Wassu (Gambia).
Kamienne kręgi Wassu położone są około piętnastu kilometrów na północny zachód od miasta Janjanbureh (dawnego "Georgetown") i około trzech kilometrów na północny wschód od miasta Kuntaur w niewielkiej miejscowości Wassu w gambijskiej dywizji Central River. Znajduje się tu 11 kamiennych kręgów, które datowane są na okres między 927 a 1305 rokiem n.e. Znaleziono tu najwyższy blok kamienny o wysokości 2,59 m. Kręgi składają się z 10 do 25 laterytowych kamieni, z których każdy waży około 10 ton. Ich wysokość waha się od 1 do 2,5 metra. W Wassu działa małe muzeum poświęcone kamiennym kręgom. 
Historia prac archeologicznych i teorie powstania megalitów.
Poszukiwania i pierwsze badania kompleksów megalitycznych na terenie Senegalu i Gambii zaczęto prowadzić pod koniec XIX w. Pionierami byli kapitan Duchemin i lekarz P. Jouenne, którzy pracując osobno, odkryli wiele stanowisk. Jouenne przedstawił teorię pochodzenia obiektów, wiążąc je z kultem słońca. 
Przez dekady uznawano, że budowle te były zbyt zaawansowane technicznie, by mogli wznieść je czarni Afrykanie i ich budowę przypisywano kolejno Rzymianom, Kartagińczykom i Żydom. Na podstawie przeprowadzonych badań antropometrycznych i bioantropologicznych szczątków ludzi pochowanych w kompleksach, stwierdzono, że budowniczymi byli rdzenni mieszkańcy Afryki subsaharyjskiej. Jednak wyniki badań nie pozwoliły na jednoznaczne ustalenie powiązań budowniczych ze współczesnymi ludami na tym terenie. Jak dotąd nie udało się zidentyfikować kultury budowniczych kamiennych kręgów. 
W 2006 roku kamienne kręgi Senegambii wpisano na listę światowego dziedzictwa kultury UNESCO.

</doc>
<doc id="650755" url="https://pl.wikipedia.org/wiki?curid=650755" title="Genealog">
Genealog



</doc>
<doc id="650757" url="https://pl.wikipedia.org/wiki?curid=650757" title="Autostrada Braterstwo i Jedność">
Autostrada Braterstwo i Jedność

Autostrada „Braterstwo i Jedność” (, , , , ) – droga kołowa o długości 1188 km, wybudowana za czasów komunistycznej Jugosławii (Socjalistycznej Federacyjnej Republiki Jugosławii), łącząca 4 z 6 jej republik: od Słowenii przez Chorwację i Serbię do Macedonii Północnej.
Wiodła od granicy z Włochami w Ratečach (a po wybudowaniu Tunelu Karawanki – od granicy z Austrią w Jesenicach) przez Kranj, Lublanę, Zagrzeb, Slavonski Brod, Sremską Mitrovicę, Belgrad, Nisz, Kumanowo i Skopje do granicy z Grecją w Gewgeliji. Ukończono ją na całej zaplanowanej długości, ale tylko w postaci jednej jezdni z jednym pasem ruchu w każdą stronę i bez bezkolizyjnych skrzyżowań, nie spełniała więc ona standardów autostrady. Nawierzchnia była w przeważającej części betonowa, tylko niektóre odcinki – asfaltowe. Jej pierwszy odcinek (relacji Zagrzeb – Belgrad, długości 382 km), otwarto 27 lipca 1950. W 1977, od odcinka chorwackiego, rozpoczęto budowę drugiej jezdni. Do rozpadu Jugosławii dobudowano drugą jezdnię na odcinkach: Kranj – Lublana, Zagrzeb – Slavonski Brod i Sremska Mitrovica – Belgrad – Nisz. Trasa posiadała oznaczenie M1.
Autostrada „Braterstwo i Jedność” była najnowocześniejszą drogą kołową Jugosławii, stając się również najważniejszą arterią komunikacyjną całych Bałkanów. Planowana na średnie dobowe natężenie ruchu wynoszące 9 tysięcy pojazdów, pod koniec lat 80. XX wieku generowała ruch rzędu 40 tysięcy pojazdów na dobę. Korzystali z niej zwłaszcza Grecy i Turcy, pracujący w zachodniej Europie (Autostrada „Braterstwo i Jedność” stanowiła część tzw. "Gastarbeiterroute"). Intensywne użytkowanie spowodowało zniszczenie nawierzchni na wielu odcinkach. W latach 1992–1995 autostrada była wyłączona z ruchu ze względu na wojnę chorwacko-serbską.
Pomijając niewątpliwe walory gospodarcze, polityczne i strategiczne, autostrada była również przedsięwzięciem propagandowym. Poza fachowymi przedsiębiorstwami budowały ją oddziały wojska i hufce młodzieży.
Obecnie arteria nie stanowi formalnej całości, lecz jej dawnym ciągiem przebiegają połączone ze sobą - i ukończone w całości - autostrady w poszczególnych państwach sukcesyjnych byłej Jugosławii. W Słowenii jest to autostrada A2, w Chorwacji – autostrada A3, w Serbii – autostrada A1, a w Macedonii Północnej – autostrada A1. Przejazd dawną Autostradą „Braterstwo i Jedność” zajmuje obecnie około 12 godzin i kosztuje około 50 euro opłat drogowych.
Szlak dawnej magistrali pokrywa się z X paneuropejskim korytarzem transportowym. Jej odcinkami biegną obecnie trasy europejskie: E61, E70 i E75. Przed reformą sieci tras europejskich w latach 80. arteria miała wspólny przebieg z E5 i E94.

</doc>
<doc id="650758" url="https://pl.wikipedia.org/wiki?curid=650758" title="Festiwal Nauki w Warszawie">
Festiwal Nauki w Warszawie

Festiwal Nauki w Warszawie – coroczna impreza odbywająca się w przedostatnim tygodniu września w Warszawie, mająca za cel popularyzację nauki. 
Historia Festiwalu.
Inicjatywa organizacji Festiwali Nauki w Warszawie powstała we wrześniu 1996 roku w Interdyscyplinarnym Centrum Modelowania Matematycznego i Komputerowego (ICM) UW. Zapoczątkował ją prof. David Shugar. Dokumentem formalnie powołującym Festiwal było Porozumienie podpisane w grudniu tegoż roku przez Rektorów Uniwersytetu Warszawskiego, Politechniki Warszawskiej i Prezesa Polskiej Akademii Nauk.
Od początku animatorami Festiwalu są Wydział Fizyki UW i Instytut Biochemii i Biofizyki PAN a od 2006 także Wydział Fizyki PW. Oficjalnym reprezentantem, pozostaje Uniwersytet Warszawski.
Na Festiwal składa się ponad pięćset różnorakich imprez (wykłady, pokazy, filmy, wystawy, wycieczki), organizowanych przez liczne placówki naukowe z całej stolicy. Od kilku lat część Festiwalu organizowana jest również w pobliskiej Jabłonnie.
Festiwal Nauki jest współzałożycielem i członkiem Europejskiego Stowarzyszenia Spotkań z Nauką EUSCEA.
Inicjatywy około festiwalowe.
Poza Festiwalem Nauki pod patronatem Festiwalu organizowane są:

</doc>
<doc id="650762" url="https://pl.wikipedia.org/wiki?curid=650762" title="Gyula Horn">
Gyula Horn

Gyula Horn (wym. []; ur. 5 lipca 1932 w Budapeszcie, zm. 19 czerwca 2013 tamże) – węgierski polityk, urzędnik państwowy, dyplomata i działacz komunistyczny, minister spraw zagranicznych (1989–1990), parlamentarzysta, od 1990 do 1998 przewodniczący Przewodniczący Węgierskiej Partii Socjalistycznej (MSZP), premier Węgier w latach 1994–1998.
Życiorys.
Urodził się w wielodzietnej rodzinie działacza komunistycznego, który został zamordowany w 1944 przez Niemców. Od jedenastego roku życia pracował jako robotnik. W 1949 ukończył szkołę średnią, po czym w latach 1950–1954 studiował rachunkowość w instytucie ekonomicznym w Rostowie nad Donem w Związku Radzieckim. Po powrocie do kraju pracował jako urzędnik w ministerstwie finansów (1954–1959).
Od 1954 był członkiem komunistycznej Węgierskiej Partii Pracujących (MDP), a od 1956 do powołanej po jej reorganizacji Węgierskiej Socjalistycznej Partii Robotniczej (MSZMP). W 1956 należał do komunistycznych bojówek zwalczających powstanie węgierskie (z powodu tej działalności w 2007 prezydent László Sólyom odmówił jego odznaczenia).
Od 1959 Gyula Horn był zatrudniony w resorcie spraw zagranicznych. W latach 60. jako dyplomata pracował w ambasadach Węgier w Bułgarii i Jugosławii. W 1970 ukończył partyjną akademię polityczną, a w 1977 uzyskał stopień kandydata nauk ekonomicznych. Od 1969 był etatowym pracownikiem partyjnym zatrudnionym w wydziale spraw zagranicznych komitetu centralnego partii komunistycznej, którym kierował od 1983. W 1985 został wiceministrem spraw zagranicznych.
Pod koniec lat 80. należał do tzw. reformatorskiego skrzydła partii. Był współpracownikiem Miklósa Németha. W jego gabinecie w początkowym okresie przemian politycznych pełnił funkcję ministra spraw zagranicznych (1989–1990). W czerwcu 1989 wraz z austriackim ministrem spraw zagranicznych Aloisem Mockiem wziął udział w przecinaniu płotu na granicy austriacko-węgierskiej, będącego jednym z symboli żelaznej kurtyny. Otwarcie tej granicy umożliwiło następnie Niemcom z NRD wyjazd do Niemiec Zachodnich poprzez Węgry i Austrię. W 1989 wziął udział w powołaniu na bazie rozwiązanej MSZMP postkomunistycznej Węgierskiej Partii Socjalistycznej. Od 1990 do 1998 pełnił funkcję przewodniczącego tego ugrupowania.
Również w 1990 został wybrany do Zgromadzenia Narodowego, gdzie pełnił funkcję przewodniczącego komisji spraw zagranicznych. Z powodzeniem ubiegał się o reelekcję w wyborach w 1994, 1998, 2002 i 2006, zasiadając w węgierskim parlamencie do 2010.
Po zwycięstwie socjalistów w wyborach w 1994 został kandydatem swojego ugrupowania na urząd premiera, podejmując rozmowy koalicyjne z liberałami ze Związku Wolnych Demokratów. Stanowisko premiera objął 15 lipca 1994, zajmując je do 6 lipca 1998, kiedy to socjaliści przeszli ponownie do opozycji. Jego gabinet przeprowadził m.in. pakiet reform gospodarczych autorstwa ministra finansów Lajosa Bokrosa, wprowadzający m.in. ograniczenie wydatków rządowych.
Był autorem wspomnień "Cölöpök" (1991) i "Azok a kilencvenes évek..." (1999). Wyróżniony m.in. Nagrodą Karola Wielkiego (1990).
Życie prywatne.
Gyula Horn był żonaty z Anną. Miał córkę Annę i syna Gyulę.

</doc>
<doc id="650763" url="https://pl.wikipedia.org/wiki?curid=650763" title="Helena Sęk">
Helena Sęk

Helena Sęk (ur. 27 stycznia 1938 w Zielonej Górze) – prof. zw. dr hab. psychologii. Obecnie profesor senior Uniwersytetu im. Adama Mickiewicza oraz profesor SWPS Uniwersytetu Humanistycznospołecznego w Warszawie, Wydział Zamiejscowy we Wrocławiu
Specjalizuje się w psychologii klinicznej i psychologii zdrowia
Przebieg kariery.
Pracę magisterską złożyła w roku 1962 nt Tworzenie pojęć w schizofrenii (promotor prof. A. Lewicki). W roku 1963 podjęła pracę w Klinice Psychiatrycznej Akademii Medycznej oraz Miejskiej Poradni Zdrowia Psychicznego w Poznaniu na stanowisku psychologa klinicznego.
Kontynuowała również karierę naukową, podjęła studia doktoranckie w trybie indywidualnym, a w roku 1970 została zatrudniona na stanowisku adiunkta w Instytucie Psychologii UAM, w tym samym roku uzyskała stopień doktora nauk humanistycznych w zakresie psychologii na podstawie rozprawy pt. "Zaburzenia operacji pojęciowych w zespołach omamowo-urojeniowych."
Promotorem przewodu doktorskiego był profesor Andrzej Lewicki, którego uznaje za swego mentora w karierze naukowej m.in. poświęciła jego pamięci podręcznik "Wprowadzenie do psychologii klinicznej".
W roku 1978 uzyskała stopień doktora habilitowanego nauk humanistycznych na podstawie rozprawy pt. "Orientacja w sytuacjach społecznych. Studium teoretyczno-kliniczne." (recenzenci: prof. dr hab. Maria Susłowska, prof. dr hab. Stanisław Dąbrowski, prof. dr hab. Adam Bilikiewicz).
Na początku lat 90. uzyskała stopień profesora nadzwyczajnego, a w roku 1994 profesora zwyczajnego.
W latach 1983–1994 pełniła funkcję Kierownika Zakładu Psychoprofilaktyki Instytutu Psychologii UAM.
Jest członkiem Komitetu Nauk Psychologicznych PAN od 1984. Członek Prezydium KNP PAN od 1987 do 1991 oraz od 1997 do 2008. Sprawowała też funkcję zastępcy Przewodniczącego KNP PAN od 1997 do 2008.
Do września 2008 r. pełniła funkcję Kierownika Zakładu Psychologii Zdrowia i Psychologii Klinicznej UAM. Prowadziła i nadal prowadzi wykłady z zakresu wprowadzenia do psychologii klinicznej i psychologii klinicznej w ramach specjalizacji, psychoprofilaktyki, psychologii zdrowia, stresu wydarzeń życiowych, wypalenia zawodowego, zachowań zdrowotnych i promocji zdrowia, prewencji zaburzeń, pomocy psychologicznej, wprowadzenia do społecznej psychologii klinicznej oraz zagadnień z psychoonkologii klinicznej
Życie prywatne.
Od początku kariery naukowej związana z Poznaniem.
Zamężna, mąż Tadeusz Wincenty Sęk profesor Akademii Rolniczej w Poznaniu, ze związku zrodził się syn Paweł.
Profesor Sęk oprócz spraw nauki rozwija wiele pasji w życiu prywatnym. Jak pisze o sobie: "pielegnuje na co dzień więzi z bliskimi ludźmi, zaprzyjaźnionymi kotami oraz wszystkim, co żyje i rozwija się w ulubionym ogrodzie; wiele radości i sił czerpie także z mądrej lektury, kontaktu ze sztuką i przyrodą".
Wybrane publikacje.
Autorka monografii, prac zbiorowych oraz ponad dwustu prac na temat psychologii klinicznej i psychologii zdrowia.

</doc>
<doc id="650765" url="https://pl.wikipedia.org/wiki?curid=650765" title="Budowla megalityczna">
Budowla megalityczna



</doc>
<doc id="650767" url="https://pl.wikipedia.org/wiki?curid=650767" title="Francis Scobee">
Francis Scobee

Francis Richard „Dick” Scobee (ur. 19 maja 1939 w Cle Elum w stanie Waszyngton, zm. 28 stycznia 1986 nad półwyspem florydzkim) – podpułkownik Sił Powietrznych Stanów Zjednoczonych, pilot wojskowy, weteran wojny wietnamskiej, astronauta, uczestnik dwóch misji kosmicznych programu "Space Shuttle". Poniósł śmierć na pokładzie dowodzonego przez siebie wahadłowca Challenger, który eksplodował 73 sekundy po starcie z Przylądka Canaveral.
Wykształcenie i służba wojskowa.
Po ukończeniu Auburn Senior High School w waszyngtońskim Auburn wstąpił w 1957 do Sił Powietrznych Stanów Zjednoczonych. Służbę rozpoczął jako mechanik silnikowy w bazie lotniczej Kelly Field Annex w Teksasie. W 1965 ukończył zaocznie studia inżynierskie na University of Arizona oraz uzyskał awans oficerski. Rok później, po zaliczeniu kursu w szkole lotniczej, zdobył kwalifikacje pilota. Następnie wykonywał zadania operacyjne, m.in. biorąc udział w działaniach wojennych w Wietnamie. Po powrocie do Stanów Zjednoczonych został skierowany do Szkoły Pilotów Pionu Badań Lotniczych ("US Air Force Aerospace Research Pilot School") w bazie Edwards w Kalifornii. Po jej ukończeniu w 1972 uczestniczył w programach badawczych, w ramach których pilotował samoloty różnego przeznaczenia, takie jak Boeing 747, X-24B, F-111 Aardvark i C-5 Galaxy. Ogółem spędził w powietrzu ponad 6500 godzin za sterami 45 typów samolotów.
Praca w NASA i śmierć.
W styczniu 1978 zakwalifikował się do grupy astronautów NASA. Po rocznym szkoleniu uzyskał w sierpniu 1979 status pilota wahadłowca. Oczekując na przydział do załogi misji orbitalnej, pełnił funkcję pilota-instruktora specjalnej wersji Boeinga 747, przeznaczonej do transportowania wahadłowców. Swój pierwszy lot kosmiczny odbył jako pilot promu Challenger w ramach misji STS-41-C, rozpoczętej 6 kwietnia 1984.
Drugim lotem, w którym miał uczestniczyć – ponownie na pokładzie Challengera – była misja STS-51-L. Powierzono mu dowództwo wyprawy, która okazała się jego ostatnią. 28 stycznia 1986 – 73 sekundy po starcie z Przylądka Canaveral – znajdujący się w fazie wznoszenia wahadłowiec eksplodował na pułapie 14,6 km. W katastrofie śmierć poniosło sześcioro pozostałych członków załogi: Michael Smith, Judith Resnik, Ronald McNair, Ellison Onizuka, Gregory Jarvis oraz Christa McAuliffe. Na kilka sekund przed eksplozją Scobee nadał ostatni meldunek radiowy, jaki dotarł do centrum kontroli lotu z pokładu Challengera. Potwierdzając informację kontrolera naziemnego, wypowiedział słowa: „Zrozumiałem, idziemy na zwiększonym ciągu”.
Scobee został pochowany na Cmentarzu Narodowym w Arlington.

</doc>
<doc id="650768" url="https://pl.wikipedia.org/wiki?curid=650768" title="Objaw Lhermitte’a">
Objaw Lhermitte’a

Objaw Lhermitte’a – objaw neurologiczny polegający na poczuciu „prądu elektrycznego”, rozprzestrzeniającego się w dół kręgosłupa przy zgięciu głowy ku dołowi. Dodatni objaw Lhermitte’a może świadczyć o:
Nazwa objawu nie odnosi się do jego odkrywcy. Został on po raz pierwszy opisany przez Pierre'a Marie i Chatelina w 1917. Jean Lhermitte opublikował doniesienie dopiero w 1920. Jednakże, w 1924 opublikował pracę seminaryjną, która sprawiła, że znajomość objawu została rozpowszechniona.

</doc>
<doc id="650774" url="https://pl.wikipedia.org/wiki?curid=650774" title="Kartrydż">
Kartrydż



</doc>
<doc id="650775" url="https://pl.wikipedia.org/wiki?curid=650775" title="Pretty Hate Machine">
Pretty Hate Machine

Pretty Hate Machine – debiutancki album studyjny amerykańskiego zespołu Nine Inch Nails, wydany 20 października 1989 roku nakładem wytwórni TVT. Wydano trzy single, wśród których największym sukcesem był utwór "Head Like a Hole", który do dnia dzisiejszego grany jest na koncertach.
"Pretty Hate Machine" został wycofany z dystrybucji pomiędzy rokiem 1997 a 2005, w 2005 roku został ponownie wydawany przez Rykodisc a w 2010 roku została wydana wersja zremasterowana zawierająca dodatkowy utwór – cover zespołu Queen "Get Down Make Love", który wcześniej pojawił się na singlu "Sin".

</doc>
<doc id="650776" url="https://pl.wikipedia.org/wiki?curid=650776" title="Objaw Troisiera">
Objaw Troisiera

Objaw Troisiera – jeden z objawów raka żołądka, opisany przez Charlesa Emile'a Troisiera, polegający na powiększeniu węzła Virchowa – lewego, nadobojczykowego węzła chłonnego. Jest on objawem rokującym źle, wskazuje bowiem na zaawansowanie choroby.

</doc>
<doc id="650777" url="https://pl.wikipedia.org/wiki?curid=650777" title="Oberlangen">
Oberlangen

Oberlangen – miejscowość i gmina w północno-zachodnich Niemczech, w kraju związkowym Dolna Saksonia, w powiecie Emsland. W roku 2008 gmina liczyła 937 mieszkańców.
Historia.
W czasie drugiej wojny światowej znajdował się tu obóz jeniecki Stalag VI C. Ok. 1 km na północ od Oberlangen znajduje się cmentarz z masowymi grobami sowieckich jeńców i pojedynczymi grobami jeńców polskich i włoskich. W obozie jenieckim przebywały kobiety - żołnierze Armii Krajowej, które zostały tu osadzone po kapitulacji powstania warszawskiego. Obóz został wyzwolony przez 1 Dywizję Pancerną generała Maczka.

</doc>
<doc id="650778" url="https://pl.wikipedia.org/wiki?curid=650778" title="Glamour">
Glamour

Glamour – amerykańskie czasopismo modowe wydawane od 1939 roku. Od 2003 roku miesięcznik ukazuje się również w Polsce; wydawany jest przez Burda International Polska na licencji nowojorskiego przedsiębiorstwa Condé Nast Publications.
Od 2018 roku redaktorką naczelną polskiej edycji jest Katarzyna Dąbrowska.
„Glamour” koncentruje się głównie na modzie i urodzie. Każde wydanie polskiej edycji dzieli się na działy:

</doc>
<doc id="650779" url="https://pl.wikipedia.org/wiki?curid=650779" title="Claudia">
Claudia

Claudia – polski miesięcznik lifestylowy dla kobiet, wydawany od maja 1993 przez wydawnictwo Hubert Burda Media. 
Redaktorem naczelnym jest Agnieszka Wierzbicka. Do czasopisma dołączane są liczne dodatki tematyczne. Dwa z nich stały się samodzielnymi tytułami – „Claudia Rodzice” (od października 2000) oraz „Claudia – Ładnie Mieszkać” (od marca 2000).
Jesienią 2022 poinformowano, że wraz z końcem roku miesięcznik zostanie zlikwidowany, wraz z pokrewnymi oddzielnymi tytułami.

</doc>
<doc id="650780" url="https://pl.wikipedia.org/wiki?curid=650780" title="Cztery Niezmierzoności">
Cztery Niezmierzoności

Cztery Niezmierzoności, Cztery Szlachetne Postawy, Cztery Boskie Dziedziny, Boskie Siedziby, Cztery Boskie Stany (w języku pali i sanskrycie "Brahmaviharā") – sekwencja buddyjskich medytacji zalecanych przez pisma znane w języku pali jako "Brahmavihara Sutta", a w sanskrycie jako "Brahmavihara Sutra". Te stany to:
Zarówno Maitri jak i Karuna są nadziejami na przyszłość (wiodącymi – tam gdzie to możliwe – do działania przez zrealizowanie tych nadziei), podczas gdy Mudita i Upeksa są postawami wobec wydarzeń już zrealizowanych, ale mających swoje konsekwencje w przyszłości i w przyszłych działaniach.
Brahmaviharā (dosłownie: “siedziby Brahmy”) jest starożytną, czteroczęściową, buddyjską praktyką medytacyjną. Jej uprawianie (zgodnie ze słowami Buddy) ma moc, która sprawia, że praktykujący odradza się w królestwie boga Brahmy. Medytujący jest instruowany by wypromieniowywał do wszystkich stworzeń we wszystkich kierunkach następujące stany mentalne: 1. kochającą dobroć; 2. współczucie; 3. empatyczną radość; i 4. bezstronność. Ponieważ wypromieniowywanie tych czterech pozytywnych postaw odbywa się w absolutnie wszystkich kierunkach, nie pozostawiając żadnej części świata bez wpływu, znane są one pod nazwą Cztery Niezmierzoności ("apramana"). Mówi się, że nie jest nawet możliwym zbadać czy zmierzyć skalę ich uniwersalnego zasięgu.
Praktyki Brahmaviharā są wyjaśnione w dziele "Ścieżka Oczyszczenia" (Visuddhimagga), napisanym w X w. n.e przez uczonego i komentatora znanego jako Buddhaghosza. Są one często praktykowane w taki sposób, że dla każdej "niezmierzoności" w kolejności (poza "muditą" dla której opuszczamy krok pierwszy) medytujący skupia się kolejno na:
Sam Budda nigdy wprost w swych naukach nie zalecał kierowania przez medytującego tych umysłowych jakości w stronę samego siebie. Jeśli zaś chodzi o "istoty ze wszystkich wszechświatów", to buddyzm akceptuje, chociaż nie kładzie nacisku na hinduską kosmologię wielorakich wszechświatów rozciągniętych w czasie i przestrzeni.
Chociaż wyraz tych idei pochodzi z buddyzmu, to idee te same w sobie nie przynależą ściśle do określonego nurtu religijnego. Na przykład ruch znany pod nazwą Sarvodaya Shramadana Movement używa opisywanych metod podczas publicznych medytacji odbywających się na Sri Lance, w których udział biorą wspólnie buddyści, hinduiści, zwolennicy islamu i chrześcijanie. Również wiersz Rudyarda Kiplinga zatytułowany "If" odnosi się do koncepcji Upekkha w nazywaniu Triumfu i Katastrofy oszustami i szarlatanami. Niektórzy uczeni zauważają, że wyrażenie “Brahmaviharā” może również oznaczać “mieszkanie w Brahmanie” (esencji wszystkich rzeczy), lecz ta interpretacja nie jest powszechnie akceptowana w buddyjskim kontekście.
Zgodnie z buddyjskim poglądem doświadczanie świata bogów nie jest ostatecznym celem, ponieważ jest to wciąż samsara. Z powodu wspaniałości doznań (błogości) ten stan przeżywania może okazać się przyjemną pułapką. Choć z punktu widzenia człowieka można w nim pozostawać długo, to nie trwa on wiecznie i po wyczerpaniu zmagazynowanych, pozytywnych wrażeń kończy się upadkiem w niższe stany. Dlatego właśnie buddyzm przypomina o cennym ludzkim życiu, ponieważ zawiera ono takie same możliwości osiągnięcia ostatecznego celu jak doświadczanie "boskie". Z drugiej strony jest w nim więcej motywującego do praktyki dyskomfortu i mniej odciągającej od praktyki przyjemności. Jeśli jednak mimo "boskiego doświadczania" nie dajemy zwieść się wspaniałościom przeżywanych stanów i pamiętamy o niemożliwości osiągnięcia wyczerpującej satysfakcji (dukkha), nietrwałości (anitya), iluzoryczności jaźni (anatman), lub ogólnie o naturze wszelkich zjawisk (siunjata), życie takie jest okazją osiągnięcia ostatecznego celu w wyśmienitych warunkach.
Brahmaviharā we wczesnym buddyzmie.
W dziele zatytułowanym "Subha Sutta" ze zbioru skryptów znanych jako "Majjhima Nikaya", Budda został zapytany o sposób pojednania/uwspólnienia/zjednoczenia się z Brahmą. Odpowiedział, że osobiście zna światy Brahmy i drogę do nich, oraz wyjaśnił technikę medytacyjną do ich osiągnięcia słowami:
Budda wyjaśnił następnie, że mnich musi w taki sam sposób postępować jeśli chodzi o cały świat, używając mentalnych projekcji współczucia, empatycznej radości, oraz równości (patrząc na wszystkie istoty przez pryzmat przekonania o równości wszystkiego co żyje).
Brahmaviharā w sutrze Mahaparinirvana.
W sutrze mahajany o nazwie "Mahaparinirvana Sutra", Budda naucza, że Brahmaviharā są charakterystycznymi jakościami Buddha-dhatu (Natury Buddy) lub Zasady Buddy (wszechprzenikająej esencji Buddy). Głosi on:
Budda w swojej postaci (jako ucieleśnienie "Buddha-dhatu" i nirwanicznego wyzwolenia) jest przepełniony brahmaviharycznymi jakościami. Powiada:
W sutrze "Mahaparinirvana Sutra" (podobnie jak w innych sutrach mahajany) szczególnie wysokie miejsce jest przypisywane Brahmaviharom miłowania ("kochajcej życzliwości") i współczucia. "Maitri" jest w specjalny sposób ukazana w sutrze Mahaparinirvana Sutra, jako korzeń wszystkich dobrych właściwości, samo serce i wnętrze duszy (atman), tego czym ostatecznie są Budda i mahajana. Budda deklaruje:
Brahmaviharā w mahajanie.
Zgodnie z buddyjską koncepcją bezjaźniowości (anatman) nie istnieje nic takiego jak dusza, która może wcielać się, czy powracać do swojego źródła (stwórcy). Obecny pogląd mahajany daje się jednak pogodzić z przekazem Brahmavihary, jeśli uważnie przestudiujemy znaczenie słów obecnych na przykład w sutrze Mahaparinirvana. Zauważymy, że Budda nie przeczy niesubstancjonalności duszy, a nawet używając serii porównań w konsekwencji ukazuje ową "duszę" bardziej jako proces niż jako posiadający substancję byt.
W wielu praktykach mahajany czy wadżrajany "Cztery Niezmierzoności" są często używane jako inwokacja, która wzbudza w medytującym odpowiednie nastawienie tuż przed właściwym tematem kontemplacji czy pracą z formą. Oto przykładowa formuła recytowana w umyśle lub na głos:

</doc>
<doc id="650782" url="https://pl.wikipedia.org/wiki?curid=650782" title="Apramana">
Apramana



</doc>
<doc id="650783" url="https://pl.wikipedia.org/wiki?curid=650783" title="Lotnisko (Warszawa)">
Lotnisko (Warszawa)

Lotnisko – osiedle i obszar MSI w dzielnicy Bemowo w Warszawie.
Położenie.
Obecnie według MSI znajduje się pomiędzy:
Opis.
Teren ten na pocz. XX w. znany był jako "Piaski" lub "Szwedzkije Wysota" (Szwedzkie Wzgórza) – co miało zapewne związek z wędrującymi od strony Puszczy Kampinoskiej wydmami, jak i wojennymi dziejami Bemowa w okresie wojen szwedzkich. W okresie zaborów teren ten był prawdopodobnie wykorzystywany przez samoloty wojskowe Carskiej Rosji, a później Kaizerowskich Niemiec. W 1918 powstała tu jedna z filii Instytutu Badań Techniki Lotniczej (IBTL) przekształconego następnie w ITL (Instytut Techniczny Lotnictwa).
W okresie II wojny światowej wykorzystywany jako lotnisko trawiaste, choć brak pewnych danych, co wobec bliskości Lotniska Młociny może budzić pewne wątpliwości. Po II wojnie światowej obszar Bemowa został zajęty przez wojsko, które wybudowało tu duże lotnisko dla samolotów odrzutowych, a sam obszar pojawił się dopiero na mapach Warszawy na przełomie lat 70/80. XX w.
Odtajnienie tego obszaru związane było z przekazaniem dużej części lotniska pod zabudowę mieszkaniową – stąd takie rejony jak Bemowo Lotnisko i Fort Bema.
Obecnie coraz częściej mówi się o likwidacji lotniska, w związku z zabudowywaniem najbliższej jego okolicy, z kolidowaniem z ruchem z lotniska Chopina oraz ze zdarzającymi się w Warszawie katastrofami małych samolotów startujących z tego lotniska.

</doc>
<doc id="650785" url="https://pl.wikipedia.org/wiki?curid=650785" title="Objaw Joffroya">
Objaw Joffroya

Objaw Joffroya, nazywany niekiedy Objawem Jeffreya – objaw występujący w przypadku wytrzeszczu. Jest dodatni gdy czoło pacjenta, schylającego głowę i jednocześnie patrzącego ku górze, nie ulega zmarszczeniu. Objaw ten świadczy o co najmniej umiarkowanym wytrzeszczu. Nazwa pochodzi od nazwiska francuskiego medyka Alexisa Joffroya.

</doc>
<doc id="650790" url="https://pl.wikipedia.org/wiki?curid=650790" title="Wyznaniowa księga metrykalna">
Wyznaniowa księga metrykalna

Wyznaniowa księga metrykalna – rodzaj księgi parafialnej prowadzonej przez parafię lub inną jednostkę różnych kościołów w celu rejestracji chrztów, ślubów i zgonów lub innych zdarzeń istotnych w danym kościele. Obowiązek prowadzenia takich ksiąg wynika z prawa kanonicznego lub innego prawa wewnętrznego danego kościoła.
Księgi metrykalne mogą nosić różne nazwy, w szczególności są to:
Inne rodzaje rejestrów (np. bierzmowanych, zapowiedzi przedślubnych) należą do ksiąg konsystorskich.
Kościół rzymskokatolicki.
Księgi metrykalne w Kościele rzymskokatolickim prowadzone są od XVI w. w wyniku uchwał podjętych na soborze trydenckim (1545-1563). Początkowo prowadzono księgi ochrzczonych i zaślubionych, później również zmarłych. Od 1607 roku, po obradach prowincjonalnego synodu Piotrkowskiego wprowadzono obowiązek prowadzenia przez proboszczów, prócz wymienionych rodzajów ksiąg metrykalnych, także księgi bierzmowanych oraz wykazu parafian (tzw. Status animarum).
Pod koniec XVIII w. w Europie stopniowo zaczęto wprowadzać państwową rejestrację stanu cywilnego. Początkowo państwo korzystało z rejestracji kościelnej: proboszczowie byli urzędnikami stanu cywilnego. Z czasem powstały osobne, znane współcześnie urzędy stanu cywilnego. W Polsce proces ten przebiegał w różnym czasie dla poszczególnych zaborów.
W zaborze austriackim od 1782 r., według przepisów państwowych, księgi metrykalne prowadziły parafie katolickie, odrębnie dla każdej wsi w swoim obrębie. Początkowo obejmowano nimi także pozostałe wyznania religijne, dopiero po kilku latach powstała osobna rejestracja wyznaniowa ewangelicka i mojżeszowa (patrz niżej). Wówczas w przypadku małżeństw międzywyznaniowych (o ile w ogóle były dopuszczalne) rejestrowano je w księgach wyznaniowych właściwych dla każdego ze współmałżonków.
W zaborze pruskim rejestrację wyznaniową wykorzystywano w celach świeckich od 1794 r. Współpraca wynikająca z przepisów państwowych polegała na obowiązku sporządzania przez proboszczów duplikatów ksiąg wyznaniowych i ich przekazywania do właściwych sądów. W 1874 r. pojawiły się osobne urzędy stanu cywilnego, a prowadzenie ksiąg metrykalnych powróciło do wyłącznie wyznaniowych celów i odpowiednich kanonicznych regulacji prawnych.
W zaborze rosyjskim pierwotnie powstała odrębna rejestracja państwowa. Stało się to na mocy napoleońskiego kodeksu cywilnego w Księstwie Warszawskim (1808), ale po jego wcieleniu do Królestwa Polskiego (1815) utrzymywano przepisy dotyczące takiej rejestracji. Na ich mocy każdą księgę sporządzano w dwóch egzemplarzach. W praktyce, jeszcze za Księstwa zamiast świeckich urzędów rejestrację prowadzili katoliccy proboszczowie. W 1825 r. osobną rejestrację ostatecznie zarzucono, a proboszczowie stali się zarazem urzędnikami stanu cywilnego. Na ziemiach podlegających bezpośrednio Cesarstwu istniała wyłącznie rejestracja wyznaniowa. Wszędzie natomiast od 1825 r. wprowadzono obowiązek sporządzania duplikatu, który trafiał do archiwum hipotecznego sądu powiatowego (współcześnie duplikaty te znajdują się w urzędach stanu cywilnego, a po upływie 100 lat od ich wytworzenia przekazywane są do archiwów państwowych). Rozwody (cywilne) rejestrowali prezydenci miast lub burmistrzowie.
Od 1917 r. na mocy Kodeksu prawa kanonicznego, oprócz oryginalnej księgi parafie zobowiązane zostały do prowadzenia duplikatu księgi, który corocznie musi być przekazywany do archiwum kościelnego. Obecnie obowiązek ten nie istnieje.
Instrukcja wypełniania Liber Natorum dla Kościoła rzymskokatolickiego, Galicja 1782
Kościół greckokatolicki.
Odrębność Kościoła greckokatolickiego od Cerkwi prawosławnej zaczyna się od unii brzeskiej z 1596 r.
W zaborze austriackim od 1782 r. parafie greckokatolickie, podobnie jak rzymskokatolickie, były zobowiązane do prowadzenia ksiąg metrykalnych celem świeckiej rejestracji stanu cywilnego, osobno dla każdej miejscowości wchodzącej w skład parafii.
W zaborze rosyjskim duchowni grecko-katoliccy w 1825 r. zostali urzędnikami stanu cywilnego, prowadzącymi własne księgi o podwójnym wyznaniowo-urzędowym charakterze. W roku 1839 w Cesarstwie Rosyjskim, a w 1875 w Królestwie Polskim, skasowano wyznanie greckokatolickie. Dawne jego parafie przekształcono w prawosławne.
Wyznania ewangelickie.
Parafie i zbory ewangelickie na ziemiach polskich powstawały od I poł. XVI w.
W zaborze austriackim ewangelickie księgi metrykalne, podobnie jak dla innych wyznań, prócz rejestracji wyznaniowej prowadzone były celem świeckiej rejestracji stanu cywilnego. Jednakże początkowo zdarzenia rejestrowano w księgach katolickich (od 1782 r.), dopiero od 1784 r. zaczęto zakładać osobne księgi ewangelickie.
W zaborze pruskim od 1794 r. parafie (także ewangelickie) musiały sporządzać duplikaty własnych ksiąg metrykalnych i przekazywać je do właściwego sądu. Obowiązek ten zniesiono wraz z powstaniem państwowych urzędów stanu cywilnego w 1874 r.
Gminy żydowskie.
Gminy żydowskie początkowo nie prowadziły własnej rejestracji zdarzeń czy stanu cywilnego. Osobna rejestracja została wprowadzona na mocy przepisów państwowych za czasów zaborów.
W zaborze austriackim mojżeszowe księgi metrykalne, prowadzone przez samych Żydów, wprowadzono w 1789 r., przy czym wcześniej (od 1782 r.) rejestrację dla ludności żydowskiej prowadziły parafie katolickie.
W zaborze pruskim od 1794 r. rejestrację ludności żydowskiej — odrębną od katolickiej czy ewangelickiej, które miały własne księgi — prowadziły magistraty (urzędy miejskie), od 1812 r. – władze policyjne dla mieszkańców miast lub landrat (starosta powiatu), a od 1847 r. – sąd powiatowy. W 1874 r. wprowadzono wspólne, państwowe urzędy stanu cywilnego.
W zaborze rosyjskim rejestrację ludności żydowskiej wprowadzono od roku 1825 (prowadzili ją burmistrzowie lub zastępujący ich urzędnicy). Od 1830 r. mojżeszowe księgi metrykalne prowadzą rabini.
Język.
Od chwili wprowadzenia ksiąg metrykalnych w Kościele katolickim prowadzi się je w języku łacińskim. Księgi kościołów protestanckich z reguły prowadzono w języku narodowym.
W zaborze austriackim księgi rzymskokatolickie i greckokatolickie, które od 1782 r. parafie musiały prowadzić na rzecz państwa, zapisywano w łacinie. Księgi ewangelickie z reguły były uzupełniane po niemiecku. Księgi mojżeszowe zapisywano w językach niemieckim i polskim.
W zaborze rosyjskim księgi metrykalne (dla każdego z wyznań) prowadzone były w języku polskim, a w wyniku ograniczenia autonomii Królestwa Polskiego od 1868 r. wyłącznie w języku rosyjskim. W okresie pierwszej wojny światowej w księgach metrykalnych ziem wyzwalanych spod zaboru rosyjskiego pojawia się z powrotem w użyciu język polski.
Zawartość.
W kościele rzymskokatolickim w XVI i XVII w. najczęściej wpisywano tylko datę chrztu, bez daty urodzenia. Począwszy od XVIII w. zaczęto wpisywać również datę narodzin, a w księgach zgonów pojawiała się albo data pogrzebu, albo śmierci (niestety, najczęściej bez wskazania, która to z nich). Dodatkowo wpisywano także numer domu, w którym mieszkała zmarła lub urodzona osoba. Rozpowszechnił się też zwyczaj wpisywania choroby będącej przyczyną śmierci, a także wieku zmarłych i zaślubionych, później także wieku osób zgłaszających zgon lub narodziny oraz będących świadkami ślubu. 
Forma.
W księgach metrykalnych spotyka się dwie formy zapisu danych: narracyjną i tabelaryczną.
Miejsce przechowywania.
Kościelne księgi metrykalne co do zasady przechowywane są "wieczyście" w kancelarii parafii, która je wytworzyła (unikaty). Dawniej prowadzono jedną księgę dla całej parafii, z czasem zakładano księgę dla każdej miejscowości z osobna. W razie utworzenia nowej parafii lub zmiany przynależności miejscowości do parafii, księgi metrykalne z nią związane powinny być przekazane do nowej parafii – jednakże nie zawsze tak się działo, z różnych przyczyn.
Duplikat każdej księgi przekazywany jest do archiwum kościelnego. Trafiają tam także niektóre cenniejsze lub dawniejsze unikaty.
Parafie nie mają obecnie obowiązku przekazywania ksiąg metrykalnych do archiwów państwowych, ale z różnych przyczyn księgi takie trafiały do tych (a nie kościelnych) archiwów. Dotyczy to przede wszystkim duplikatów sporządzanych na podstawie przepisów państwowych (głównie w XIX w.), a także ksiąg z terenów dawnej II RP, które przechowywane są w tzw. archiwum zabużańskim albo w Archiwum Głównym Akt Dawnych. Do archiwów państwowych unikaty (oryginały) trafiają bardzo rzadko.
Zasady udostępniania.
W archiwach (państwowych, kościelnych) księgi metrykalne udostępniane są w postaci mikrofilmów (które w przeszłości wykonali mormoni), a w razie ich braku – w postaci oryginałów, o ile pozwala na to fizyczny stan ich zachowania. Archiwa państwowe nie dysponują księgami metrykalnymi, od których zamknięcia nie upłynęło jeszcze 100 lat. Księgi te znajdują się we właściwych terytorialnie urzędach stanu cywilnego, gdzie ze względu na ochronę danych osobowych nie udostępnia się ich do osobistego wglądu (osoby uprawnione mogą jednak uzyskać odpis). Reprodukowanie (wykonywanie zdjęć, filmów, kserokopii) ksiąg w archiwach państwowych jest możliwe pod pewnymi warunkami. Możliwe jest również zamówienie kserokopii lub zdjęcia cyfrowego, przygotowanych przez samo archiwum.
W ostatnich latach podejmowanych jest szereg inicjatyw mających na celu digitalizację i udostępnienie za pośrednictwem Internetu elektronicznej kopii aktów metrykalnych. Projekt prowadzony przez Naczelną Dyrekcję Archiwów Państwowych polega na skatalogowaniu, digitalizacji i udostępnianiu akt umieszczanych następnie na witrynie szukajwarchiwach.pl. Część zasobów znajdujących się w gestii Archiwów zostało na mocy dwustronnych umów pomiędzy poszczególnymi archiwami oraz Polskim Towarzystwem Genealogicznym udostępniono w serwisie metryki.genealodzy.pl. Również szereg przedsięwzięć lokalnych doprowadziło do udostępnienia na wielu różnych witrynach internetowych aktów metrykalnych obejmujących najczęściej jedną lub kilka parafii.

</doc>
<doc id="650792" url="https://pl.wikipedia.org/wiki?curid=650792" title="Sątoczno (województwo pomorskie)">
Sątoczno (województwo pomorskie)

Sątoczno (dodatkowa nazwa w j. kaszub. Sątoczno; niem. "Sontoczno") – osada kaszubska w Polsce na Równinie Charzykowskiej w rejonie Kaszub zwanym Gochami położona w województwie pomorskim, w powiecie bytowskim, w gminie Lipnica. Wieś jest częścią składową sołectwa Zapceń.
W latach 1975–1998 miejscowość administracyjnie należała do województwa słupskiego.

</doc>
<doc id="650796" url="https://pl.wikipedia.org/wiki?curid=650796" title="Kamień pępkowy">
Kamień pępkowy

Kamień pępkowy – mianem tym określa się złóg złuszczonych komórek skóry, zgromadzonych w pępku. Ma on ciemną barwę i niekiedy ulega zakażeniu - zachowanie higieny osobistej jest na ogół wystarczającym leczeniem.

</doc>
<doc id="650797" url="https://pl.wikipedia.org/wiki?curid=650797" title="Upiłka">
Upiłka

Upiłka (dodatkowa nazwa w j. kaszub. Ùpiłka; niem. "Upilka") – wieś kaszubska w Polsce, położona w województwie pomorskim, w powiecie bytowskim, w gminie Lipnica, na Równinie Charzykowskiej, w regionie Kaszub zwanym Gochami, nad rzeką Prądzoną. Wchodzi w skład sołectwa Borowy Młyn.
W latach 1975–1998 wieś należała administracyjnie do województwa słupskiego.
Historia.
Do 1919 roku miejscowość znajdowała się pod administracją zaboru pruskiego. Z tym okresem związany jest epizod walki o granice, regulacja wersalska pozostawiała Upiłkę i okolice po stronie niemieckiej sprzeciwiła się temu jednak zdecydowanie i masowo miejscowa ludność, skutkiem czego wieś wróciła do Polski. W okresie 20-lecia międzywojennego należała do ówczesnego powiatu chojnickiego.
Podczas II wojny światowej w rejonie Upiłki w dniach 1-2 marca 1945 roku miała miejsce bitwa radziecko-niemiecka.
Sowieckie oddziały techniczne stacjonowały tu do początku czerwca 1945 roku.

</doc>
<doc id="650814" url="https://pl.wikipedia.org/wiki?curid=650814" title="Wierzchocina">
Wierzchocina

Wierzchocina (dodatkowa nazwa w j. kaszub. Wierzchòcëna; niem. "Oberchotzen") – wieś kaszubska w Polsce na Równinie Charzykowskiej w regionie Kaszub zwanym Gochami położona w województwie pomorskim, w powiecie bytowskim, w gminie Lipnica. Wieś jest częścią składową sołectwa Borowy Młyn.
W latach 1975–1998 wieś należała administracyjnie do województwa słupskiego. 
W 1920 miejscowość znalazła się po polskiej stronie granicy w wyniku incydentu zwanego wojną palikową.
W okresie II Rzeczypospolitej stacjonowała tu placówka II linii Straży Granicznej Inspektoratu Granicznego nr 7 „Chojnice”.

</doc>
<doc id="650823" url="https://pl.wikipedia.org/wiki?curid=650823" title="Stanomino">
Stanomino

Stanomino (do 1945 r. niem. "Standemin") – wieś w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 701 mieszkańców. Wieś wchodzi w skład sołectwa Laski, jest największą w gminie.
Geografia.
Wieś leży ok. 2 km na północny zachód od Lasek, między Białogardem a Sławoborzem, w pobliżu rzeki Topiel. W okolicy występują torfowiska niskie.
Historia.
Stare lenno rodziny Wopersnow wzmiankowane jest już w 1523 roku. Od 2. poł. XVIII wieku majątek często zmieniał właścicieli. W 1782 r. miejscowość nabyła rodzina von Puttkamer, w roku 1847 Gustav Melms. W 1860 roku mieszkało we wsi 218 osób. Pod koniec XIX wieku Stanomino nabyli von Braunschweigowie, w których władaniu pozostało ono do końca II wojny światowej. Powstanie takich obiektów jak dwóch stodół, obory, jałownik należy odnieść do lat 80. XIX wieku. Dobro Stanomino należało do średnich posiadłości ziemskich w tej części Pomorza. W 1910 roku za Fredricha von Braunschweiga powierzchnia majątku wynosiła 911 ha, w tym gruntów ornych 610 ha, łąk 100 ha, pastwisk 15 ha, lasów 180 ha, wód 2 ha, dróg 4 ha. Po wojnie przez około dwa lata na terenie majątku stacjonowały wojska radzieckie. W 1957 roku utworzono PGR jako samodzielną jednostkę. W dniu 1 lipca 1971 roku utworzono Kombinat Państwowych Gospodarstw Rolnych w Stanominie. Na początku lat 90. XX wieku zlikwidowano KPGR, nieruchomości zostały przejęte przez AWRSP i sprywatyzowane.
Zabytki.
Do wojewódzkiego rejestru zabytków wpisane są:
inne zabytki:
Przyroda.
Aleje:
Turystyka.
Przez Stanomino wiodą dwa lokalne szlaki turystyczne:
Pagórek kemowy w okolicy to Trudna Góra.
Gospodarka.
W Stanominie znajduje się jednostka Ochotniczej Straży Pożarnej,
We wsi funkcjonują: wodociąg grupowy zaopatrujący wieś oraz Laski i Sińce, zbiorczy system odprowadzania ścieków, mechaniczno-biologiczna oczyszczalnia ścieków (rów cyrkulacyjny) wybudowana w latach 70. oraz kotłownia gazowa. Oba ostatnie zakłady zarządzane są przez Spółdzielnię Mieszkaniową „PRZYSZŁOŚĆ”.
Wieś podłączona jest do sieci gazowej w Ciechnowie.
Kultura i sport.
We wsi jest szkoła podstawowa, stadion sportowy, działa tutaj Gminna Biblioteka Publiczna z czytelnią internetową.
Ludowy Zespół Sportowy we wsi to „Orzeł” Stanomino, należący do Gminnego Zrzeszenia LZS.
Istnieje również Koło Ligi Obrony Kraju.
Corocznie odbywają się tutaj „Turnieje Strzeleckie”.
Komunikacja.
W Stanominie znajduje się przystanek komunikacji autobusowej.

</doc>
<doc id="650825" url="https://pl.wikipedia.org/wiki?curid=650825" title="Nasutowo">
Nasutowo

Nasutowo (niem. "Natztow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 348 mieszkańców.
Wieś wchodząca w skład sołectwa:
Geografia.
Wieś leży ok. 10 km na południowy zachód od Białogardu, pomiędzy Kamosowem a miejscowością Zagórze, przy trasie byłej linii wąskotorowej Białogard – Lepino. Rzeźba terenu wokół miejscowości nie jest urozmaicona, teren nieco pofałdowany, występują pola uprawne, teren jest odlesiony. 
Historia.
Stare lenno rodziny Wopersnow, w 1773 r. odkupione wraz z Kamosowem przez von Kleistów (Kleszczy). W 1777 r. von Kleistowie alodyfikowali oba majątki. Nasutowo pozostało ich własnością prawdopodobnie do końca II wojny światowej. W roku kiedy powstała szkoła, tj. 1867, w miejscowości mieszkało 197 osób, natomiast w roku 1939 liczba mieszkańców spadła do 155. Po wojnie majątek upaństwowiono.
Zabytki.
Do wojewódzkiego rejestru zabytków wpisany jest:
inne zabytki:
Turystyka.
W pobliżu wsi znajduje się punkt widokowy (30 m n.p.m.), z którego podziwiać można Białogard, Karlino, Górę Niwkę.
Przez wieś prowadzą dwa lokalne szlaki turystyczne:
Gospodarka.
W Nasutowie znajduje się kotłownia węglowa, funkcjonuje tutaj zbiorczy system odprowadzania ścieków. Jednym z największych pracodawców gminy jest zakład przetwarzający dowożone z przetwórni ryb odpady na mączkę rybną. 
Wieś podłączona jest do sieci gazowej w Ciechnowie.
Kultura i sport.
We wsi znajduje się świetlica wiejska.
Ludowy Zespół Sportowy we wsi to "Pogoda" Nasutowo, należący do Gminnego Zrzeszenia LZS. 
Komunikacja.
W miejscowości jest przystanek komunikacji autobusowej.

</doc>
<doc id="650826" url="https://pl.wikipedia.org/wiki?curid=650826" title="Brahmavihara">
Brahmavihara



</doc>
<doc id="650828" url="https://pl.wikipedia.org/wiki?curid=650828" title="Brahmaviharā">
Brahmaviharā



</doc>
<doc id="650830" url="https://pl.wikipedia.org/wiki?curid=650830" title="Cztery Szlachetne Postawy">
Cztery Szlachetne Postawy



</doc>
<doc id="650831" url="https://pl.wikipedia.org/wiki?curid=650831" title="Cztery Boskie Dziedziny">
Cztery Boskie Dziedziny



</doc>
<doc id="650833" url="https://pl.wikipedia.org/wiki?curid=650833" title="Jacek Cichocki">
Jacek Cichocki

Jacek Cichocki (ur. 17 grudnia 1971 w Warszawie) – polski socjolog i politolog.
Były dyrektor Ośrodka Studiów Wschodnich (OSW), w latach 2008–2011 sekretarz stanu w Kancelarii Prezesa Rady Ministrów, w latach 2011–2013 minister spraw wewnętrznych, w latach 2013–2015 minister-członek Rady Ministrów i szef KPRM, przewodniczący Komitetu Stałego Rady Ministrów i przewodniczący Zespołu ds. Programowania Prac Rządu w rządzie Donalda Tuska i w rządzie Ewy Kopacz.
Życiorys.
Absolwent XLII Liceum Ogólnokształcącego im. Marii Konopnickiej w Warszawie. W 1996 ukończył studia socjologiczne na Wydziale Filozofii i Socjologii Uniwersytetu Warszawskiego. W latach 1992–2008 był pracownikiem OSW, gdzie zajmował się głównie analizami sytuacji politycznej, społecznej i ekonomicznej na obszarze byłego Związku Radzieckiego, m.in. w państwach Kaukazu i Azji Centralnej. Kierował Zespołem ds. Kaukazu i Azji Centralnej, a następnie Działem Ukrainy, Białorusi i Krajów Bałtyckich. Od 2001 pełnił funkcję wicedyrektora OSW, zaś w 2004 zastąpił na stanowisku dyrektora Marka Karpia, tragicznie zmarłego założyciela i dyrektora tego ośrodka. Kierował OSW do listopada 2007.
W latach 1995–1997 pracował w Fundacji Batorego na stanowisku asystenta programowego. Działa w warszawskim Klubie Inteligencji Katolickiej.
22 stycznia 2008 został sekretarzem stanu w Kancelarii Prezesa Rady Ministrów. Objął również funkcję Sekretarza Kolegium ds. Służb Specjalnych przy Radzie Ministrów. 18 listopada 2011 prezydent Bronisław Komorowski powołał go na urząd ministra spraw wewnętrznych w koalicyjnym rządzie Donalda Tuska. 24 listopada 2011 uzyskał, na mocy rozporządzenia premiera, uprawnienia w zakresie koordynacji działalności Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego i Centralnego Biura Antykorupcyjnego. Z dniem 12 grudnia 2011 został odwołany z funkcji Sekretarza Kolegium ds. Służb Specjalnych.
25 lutego 2013 odszedł z MSW, został natomiast ministrem-członkiem Rady Ministrów, a także szefem Kancelarii Prezesa Rady Ministrów i przewodniczącym Komitetu Stałego Rady Ministrów. 28 marca 2013 został przewodniczącym Zespołu ds. Programowania Prac Rządu.
22 września 2014 objął stanowiska ministra-członka Rady Ministrów, szefa Kancelarii Prezesa Rady Ministrów, przewodniczącego Komitetu Stałego Rady Ministrów i przewodniczącego Zespołu ds. Programowania Prac Rządu w rządzie Ewy Kopacz. Pełnienie funkcji rządowych zakończył 16 listopada 2015.
Po odejściu z pracy w rządzie zatrudniony jako koordynator projektu e-government Digital Economy Lab (DELab) na Uniwersytecie Warszawskim. W lutym 2020 został szefem sztabu Szymona Hołowni, kandydata na urząd prezydenta RP. Później w tym samym roku, po powołaniu przez Szymona Hołownię ugrupowania Polska 2050, zasiadł w kolegium ekspertów związanego z nim Instytutu Strategie 2050.
Odznaczenia.
W 2006 prezydent Lech Kaczyński odznaczył go Złotym Krzyżem Zasługi.

</doc>
<doc id="650836" url="https://pl.wikipedia.org/wiki?curid=650836" title="USS Agile">
USS Agile

Okręty US Navy o nazwie USS "Agile":

</doc>
<doc id="650837" url="https://pl.wikipedia.org/wiki?curid=650837" title="Zagórze (powiat białogardzki)">
Zagórze (powiat białogardzki)

Zagórze (niem. "Sager") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 136 mieszkańców.
Geografia.
Wieś leży ok. 11 km na południowy zachód od Białogardu, przy trasie byłej linii wąskotorowej Białogard – Lepino.
Toponimika nazwy.
Nazwa wsi ma pochodzenie najprawdopodobniej ze słowiańskiego i oznacza położenie miejscowości – za górą.
Historia.
Stare lenno rodziny von Podelwils, w XVII wieku dzierżawione przez rodzinę von Platen. Od 1844 r. majątek był własnością Jana Ferdynanda Ramthum, właściciela Zasp Małych. Jako dziedzic Zagórza wymieniony jest członek rodu von Gaudcker. W 1867 r. wybudowano szkołę, miejscowość liczy 208 mieszkańców. W roku 1939 liczba mieszkańców spadła do 177. W 1928 roku majątek należał do Marii von Holtzendorff, właścicielki Podwilcza i Rychowa. Po II wojnie światowej majątek upaństwowiono.
Zabytki i ciekawe miejsca.
We wsi znajduje się park dworski o pow. 2,00 ha, założony w XIX wieku, drzewostan tworzą głównie buki i dęby. W runie zawilec gajowy i bluszcz pospolity.
Dwór zwrócony jest fasadą na południe. Jest to murowany budynek z ok. poł. XIX wieku, z krótkim późniejszym skrzydłem od północy (zapewne pierwotnie były dwa skrzydła). W wyniku remontu przeprowadzonego w latach 70. XX wieku utracił większość detali architektonicznych.
500 m od Zagórza przy drodze do Nasutowa spotkać można nieczynny ewangelicki cmentarz o pow. 0,16 ha, w runie z bluszczem i konwalią majową.
Turystyka.
Przez miejscowość przebiega lokalny, nieoznaczony, rowerowo-pieszy szlak turystyczny Szlak torami byłej kolejki wąskotorowej.
Transport.
W miejscowości znajduje się przystanek komunikacji autobusowej.

</doc>
<doc id="650838" url="https://pl.wikipedia.org/wiki?curid=650838" title="Rychowo">
Rychowo

Rychowo (do 1945 r. niem. "Groß Reichow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 195 mieszkańców.
Geografia.
Wieś leży ok. 13 km na południowy zachód od Białogardu, między Sławoborzem a miejscowością Stanomino, przy trasie byłej linii wąskotorowej Białogard – Lepino.
Historia.
Rychowo to stare lenno rodziny von Podewils, do której należało do poł. XIX wieku z krótką przerwą w XVIII wieku, kiedy znalazła się w posiadaniu rodziny von Manteuffel, później rodziny Wendland. W 1884 r. majątek był własnością Marii von Holtzendorf. Do niej należał również w tym czasie inny majątek rodziny von Podewils – Podwilcze. Rychowo pozostało w rękach Holtzendorfów do końca II wojny światowej.
Zabytki i ciekawe miejsca.
Pałac z końca XIX wieku, w stylu eklektycznym, z elementami neorenesansowymi. Założony na planie prostokąta, z ryzalitem od frontu i dwoma pięciobocznymi wieżyczkami przy tylnej ścianie. Do szczytu budynku od strony południowo-zachodniej przylega murowana weranda, poprzedzona schodami. Pałac jest zwrócony fasadą na północny zachód. Jest to budynek dwukondygnacyjny z częściowo mieszkalnym poddaszem. Przykryty dwuspadowym dachem. Elewacja frontowa 11-osiowa. Otwory prostokątne zamknięte łukiem pełnym, pow. użytkowa 800 m². Cokół budynku oddzielony profilowanym gzymsem. Elewacja z wyjątkiem ryzalitu boniowana, rozczłonkowana poziomo profilowanymi gzymsami parapetowymi. W ryzalicie frontowym otwory przyziemia i piętra ujęte w potrójne arkady o gładkich pilastrach. Ściany poniżej okna i wnęk przyziemia w ryzalicie rozczłonkowano kwadratowymi płycinami. Wieżyczki elewacji ogrodowej bogato zdobione.Część pomieszczeń we wschodniej części traktu frontowego zdobiona stiukowymi rozetami. Na południowy zachód od pałacu rozciąga się park.
Park o pow. 8,32 ha, założony w drugiej połowie XIX wieku, z ciekawym drzewostanem: platan klonolistny o obw. 368 cm, dwie jodły kaukaskie, jodła pospolita, daglezja zielona, sosna wejmutka oraz dąb szypułkowy o obw. 300 cm.
Nieczynny ewangelicki cmentarz o pow. 0,08 ha łączący się w całość z parkiem, Na cmentarzu rośnie dąb o obw. 300 cm, w runie natomiast bluszcz i konwalia majowa.
Gospodarka.
We wsi funkcjonują wodociąg grupowy zaopatrujący wieś wraz z Podwilczem, zbiorczy system odprowadzania ścieków oraz kotłownia węglowa.
Transport.
W miejscowości znajduje się przystanek komunikacji autobusowej.
Turystyka.
Przez miejscowość prowadzą dwa lokalne szlaki turystyczne:

</doc>
<doc id="650839" url="https://pl.wikipedia.org/wiki?curid=650839" title="Cztery niezmierzoności">
Cztery niezmierzoności



</doc>
<doc id="650840" url="https://pl.wikipedia.org/wiki?curid=650840" title="Żegocino">
Żegocino

Żegocino (niem. "Segenthin") – wieś w Polsce położona w województwie zachodniopomorskim, w powiecie sławieńskim, w gminie Malechowo. W latach 1975–1998 miejscowość administracyjnie należała do województwa koszalińskiego.
12 lipca 2007 roku miejscowość stała się wsią sołecką.

</doc>
<doc id="650842" url="https://pl.wikipedia.org/wiki?curid=650842" title="Tożsamość Bourne’a">
Tożsamość Bourne’a



</doc>
<doc id="650843" url="https://pl.wikipedia.org/wiki?curid=650843" title="Tożsamość Bourne’a (film 2002)">
Tożsamość Bourne’a (film 2002)

Tożsamość Bourne’a (ang. "The Bourne Identity") – amerykański film sensacyjny z 2002 roku w reżyserii Douga Limana. Scenariusza Tony’ego Gilroya powstał w oparciu o powieść Roberta Ludluma o tym samym tytule, wydaną w 1980 roku. Film doczekał się kontynuacji pt. "Krucjata Bourne’a" (2004). Zdjęcia do filmu powstały m.in. w Studiu Filmowym Barrandov w Czechach.
Fabuła.
Fabuła filmu, w porównaniu z wersją książkową, została częściowo zmieniona.
Podczas burzliwej nocnej nawałnicy na Morzu Śródziemnym załoga włoskiego kutra rybackiego wyławia u wybrzeży Marsylii ciało rannego i półżywego, nieprzytomnego rozbitka. Rybak podczas opatrywania ran postrzałowych mężczyzny, odkrywa implant wszczepiony pod skórę – cyfrowy numer konta w Gemeinschaft Bank w Szwajcarii. Cierpiący na niemal całkowitą amnezję rozbitek postanawia dowiedzieć się o swojej utraconej przeszłości, studiując mapy i zapiski na pokładzie łódki.
Dwa tygodnie wcześniej doszło do nieudanej próby zamachu na czarnoskórego polityka Nykwana Wombosi, przebywającego na swym jachcie. Stwierdza on, że za tym posunięciem kryje się CIA. W odpowiedzi za próbę targnięcia na jego życie grozi agencji procesem sądowym i ujawnieniem prawdy o jej spiskowej działalności. Jak się później okaże, to właśnie wyłowiony rozbitek był niedoszłym zamachowcem, który nie wykonał powierzonego mu zadania, nie mogąc tego dokonać na oczach dzieci polityka. W trakcie ucieczki z jachtu został postrzelony w plecy i wpadł do wody.
Po dotarciu do portu, Jason otrzymuje niewielką sumę pieniędzy od rybaków na podróż do Szwajcarii. Już w Zurychu odbiera zdeponowaną w banku paczkę, odkrywając, że w środku są duże sumy w różnych walutach, jego paszporty (różnych krajów i na różne nazwiska) oraz broń. Według znalezionych dokumentów nazywa się Jason Bourne i jest zameldowany w Paryżu. Pakuje wszystko oprócz broni do charakterystycznej czerwonej torby i opuszcza placówkę bankową. W międzyczasie jeden z pracowników banku przesyła informacje o przybyciu Bourne’a, stawiając miejscową policję i CIA na nogi. Na ulicy Jason, ścigany przez szwajcarską policję, chroni się w amerykańskim konsulacie. Na miejscu podsłuchuje rozmowę przy okienku kobiety, która próbuje wydostać się z Zurychu. Ochrona placówki, rozpoznając Bourne’a, wszczyna alarm. Bourne w sposób brawurowy unieszkodliwia ochronę i ucieka po ścianie budynku. Na ulicy natrafia na zdenerwowaną „dziewczynę z okienka” próbującą wsiąść do auta. Proponuje jej układ – 20 tysięcy dolarów za podwiezienie do Paryża. Prowadząca dotychczas luźne życie kobieta – Marie Helena Kreutz – przyjmuje układ, stając się celem nieznanej organizacji szpiegowskiej oraz policji, które za wszelką cenę starają się ich zabić. Rozpoczyna się walka o przetrwanie, która zarazem jest walką o tożsamość głównego bohatera, gonionego przez agencję, która wydała na niego wyrok śmierci za niewykonanie zadania.
Akcja filmu przenosi się do stolicy Francji, gdzie bohaterowie szczęśliwie docierają po długiej podróży i zmierzają w kierunku paryskiego mieszkania Bourne’a. W środku Bourne, rozpoznany przez konsjerżkę, zaczyna przypominać sobie zamazane urywki ze swojego życia przeglądając dokumenty i książki. W pewnej chwili przez szybę do mieszkania wpada agent, z zamiarem zabicia niedoszłego zamachowca i świadka. Gdy Bourne odpiera atak agent, by nie wydać mocodawców, popełnia samobójstwo wyskakując z okna na ulicę. W ulicznym zamieszaniu uciekinierzy wydostają się z mieszkania by ukryć pieniądze w bezpiecznym miejscu, co w konsekwencji kończy się szalonym pościgiem po ulicach miasta. Bourne nie po raz pierwszy wykazuje ponadprzeciętne umiejętności walki, teraz w szaleńczy sposób prowadząc samochód, szczęśliwie ucieka policji. Ukrywają auto na podziemnym parkingu i zacierają odciski palców na samochodzie. Najbliższą noc spędzają w pobliskim hotelu, gdzie Jason farbuje i obcina Marie włosy dla niepoznaki. Dochodzi tam również do sceny miłosnej, podczas której Marie spostrzega rany od kul na plecach Jasona. W dzień próbują ułożyć w logiczną całość wydarzenia z życia Bourne’a dzwoniąc pod numery uzyskane z kopii rachunku hotelowego, zdobytego przez Marie z recepcji hotelu, w którym rzekomo w przeszłości stacjonował Bourne. Obdzwonione miejsca mają jeden charakterystyczny element – dotyczą szeroko rozumianego przemysłu morskiego, poczynając od czarterowania jachtów, a kończąc na potrawach i daniach morskich. Jednakże tytułowy bohater nie może pojąć, co on mógłby mieć wspólnego z pływaniem na łódce czy jachcie. Na ulotce reklamowej pewnej z firm widnieje zdjęcie Nykwany Wombosiego, co nadaje jednak sens pozornie dziwnym elementom układanki. Wombosi ginie tego samego dnia od kul innego agenta Treadstone o pseudonimie „profesor”. Wyczytane informacje w gazetach nagle stają się jasne i zrozumiałe, utwierdzając w Jasonie myśl, że był płatnym mordercą z ramienia Treadstone (CIA). Fakt ten jest dla niego nie do przyjęcia.
Policja odnajduje auto uciekinierów oraz namierza pokój hotelowy, w którym przebywali. Schronienie znajdują u znajomego Marie na prowincji. Agencja i tam ich odnajduje. Profesor wysłany za nimi zostaje postrzelony przez Bourne’a. Jeszcze przed śmiercią szepcze parę słów Jasonowi nieświadomemu tego, co się dzieje. Następuje moment rozstania, kiedy Marie odjeżdża z właścicielem domu w nieznane. Bourne robi użytek z telefonu zdobytego na zabitym agencie, łącząc się ze swym szefem w CIA w Langley w stanie Wirginia. Umawia się z nim na osobiste spotkanie na ruchliwym moście w Paryżu. Bourne wykazuje się swoimi szpiegowskimi umiejętnościami, przyczepiając nadajnik do samochodu agentów, który doprowadza go prosto do tajnej komórki Treadstone. Jason sztucznie wywołuje alarm w samochodach na ulicy, by następnie po rynnie dostać się do mieszkania. Tam dochodzi do ostatecznej konfrontacji z samym szefem, Alexandrem Conklinem. Conklin wyjawiając Jasonowi prawdę na temat jego nieudanej misji, przywraca mu tak upragnioną i poszukiwaną tożsamość. Wyjaśnia też istotę ostatniej misji Treadstone, której celem było zabicie Wombosiego. Opowiada Bourne’owi o jego przygotowaniach do zamachu, zbieraniu informacji o jachcie polityka oraz jego załodze. Po krótkiej i efektownej walce Bourne zabija 3 agentów, oszczędzając Conklina i Nicolette. Conklin zostaje jednak zabity w chwilę później na ulicy przez innego agenta z rozkazu Warda Abbotta – wyższego w hierarchii urzędnika CIA, który chce ostatecznie zamknąć tę sprawę. Projekt Treadstone zostaje zamknięty, zaś Jason odnajduje swoją ukochaną Marie, która teraz wypożycza skutery na wyspie Mykonos w Grecji.

</doc>
<doc id="650844" url="https://pl.wikipedia.org/wiki?curid=650844" title="USS Ajax">
USS Ajax

Okręty US Navy o nazwie USS "Ajax":

</doc>
<doc id="650846" url="https://pl.wikipedia.org/wiki?curid=650846" title="Ademar z Chabannes">
Ademar z Chabannes

 
Ademar z Chabannes (ur. około 988, zm. 1034 w Jerozolimie) – francuski mnich i dziejopis. Od roku 1010 mnich w klasztorze St-Cybard w Angoulême.
Znany przede wszystkim jako autor powstałej etapami w latach 1025-1029 "Kroniki". Jednak jego główna twórczość miała służyć uzasadnieniu apostolstwa św. Martiala (zm. III w.). Starał się znaleźć argumenty pozwalające uznać go za równego Apostołom. Aby osiągnąć swój cel posunął się do sprokurowania kilku fałszerstw. 
W księdze III, rozdz. 31 znajdują się ważne dla najstarszych dziejów Polski zapiski o Bolesławie Chrobrym i św. Brunonie z Kwerfurtu. Według informacji Ademara, Bolesław po zakończeniu Zjazdu Gnieźnieńskiego towarzyszył Ottonowi III w jego drodze powrotnej z Gniezna aż do Akwizgranu, gdzie polski władca miał otrzymać złoty tron Karola Wielkiego, którego grób Otto III w tym samym czasie kazał otworzyć. Do niedawna ta partia tekstu "Kroniki" uchodziła w przeważającej opinii historyków za późny, bo XII-wieczny dodatek nieznanego interpelatora "Kroniki", jednak dzięki odkryciu rękopisu, będącego autografem Ademara, a zawierającego fragment tej ostatniej odautorskiej redakcji "Kroniki", jej autentyczność została potwierdzona.

</doc>
<doc id="650847" url="https://pl.wikipedia.org/wiki?curid=650847" title="USS Alacrity">
USS Alacrity

Okręty US Navy o nazwie USS "Alacrity" :

</doc>
<doc id="650848" url="https://pl.wikipedia.org/wiki?curid=650848" title="USS Alcor">
USS Alcor

Okręty US Navy o nazwie USS "Alcor":

</doc>
<doc id="650849" url="https://pl.wikipedia.org/wiki?curid=650849" title="Laski (powiat sławieński)">
Laski (powiat sławieński)

Laski (niem. "Latzig, Kreis Schlawe/Pommern") – wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="650850" url="https://pl.wikipedia.org/wiki?curid=650850" title="Elektroniczna muzyka taneczna">
Elektroniczna muzyka taneczna

Elektroniczna muzyka taneczna (potocznie muzyka klubowa, dance, ang. "electronic dance music", w skrócie EDM) – zbiór gatunków muzycznych wywodzących się z muzyki disco lat 70. i z klasycznej muzyki elektronicznej tworzonych za pomocą elektronicznych instrumentów muzycznych takich jak: automaty perkusyjne, syntezator. Elektroniczna muzyka taneczna jest tworzona z przeznaczeniem do odtwarzania przez DJ-ów głównie w klubach nocnych oraz na festiwalach muzycznych i imprezach rave.
Historia.
Lata 70. XX wieku.
Początki elektronicznej muzyki tanecznej w jakiejkolwiek formie i brzmienia instrumentów elektronicznych w muzyce tanecznej przypadają na lata 70. XX wieku. Wczesnymi przykładami są utwory muzyki disco z tego okresu takich producentów jak Giorgio Moroder, w tym utwór „I Feel Love” Donny Summer z 1977 roku, który wywarł wpływ na kształtowanie się gatunków muzyki elektronicznej takich jak house i jest uznawany za pierwszy utwór muzyki techno, a także twórczość wykonawców muzyki elektronicznej, w tym muzyki synth pop i rocka elektronicznego takich jak niemiecka grupa Kraftwerk i japoński zespół Yellow Magic Orchestra, którzy odegrali kluczową rolę w kształtowaniu się brzemienia elektronicznej muzyki tanecznej. Europejska scena disco kontynuowała ewoluuje w obrębie głównego nurtu sceny muzyki pop. Na europejskiej scenie muzyki disco działały zespoły i twórcy m.in. Silver Convention, Love and Kisses, Munich Machine, a także amerykańscy twórcy Donna Summer i Village People, którzy stworzyli brzmienie stylu zdefiniowanego pod koniec lat 70. XX wieku jako euro disco, w którym zastosowano w linii basowej syntezator Mooga. Inni producenci muzyki disco, w tym najbardziej znany amerykański producent Tom Moulton, przejął myśl techniczną od twórców muzyki dub, który przybył do USA wraz ze wzrostem migracji z Jamajki do Nowego Jorku w tej dekadzie i wykorzystany został jako alternatywa do dominującego stylu tzw. four-to-the-floor.
Lata 80. XX wieku.
Właściwym jednak momentem powstania elektronicznej muzyki tanecznej są lata 80. XX wieku, a miejscem Stany Zjednoczone Ameryki. W tej dekadzie gwałtownie spadła popularność muzyki disco w Stanach Zjednoczonych Ameryki, a z jej promowania zrezygnowały największe amerykańskie wytwórnie muzyczne i producenci muzyczni. W Chicago DJ Frankie Knuckles będący rezydentem afro-amerykańskiego klubu "Warehouse" zaczął zmieniać brzmienia utworów disco i funk m.in. poprzez dodawanie i wycinanie określonych ich fragmentów i dodawanie brzmienia automatu perkusyjnego, co dało podstawę do powstania muzyki house. Na powstanie gatunku house wpływ wywarły też popularne w tej dekadzie podgatunki muzyki disco – euro disco i italo disco, a także muzyka synth pop i electro, w których stosowano brzmienia instrumentów elektronicznych m.in. syntezatora. W Detroit Juan Atkins, który w 1981 roku rozpoczął współpracę z Rikiem Davisem jako zespół Cybotron oraz Derrick May i Kevin Saunderson pod wpływem m.in. muzyki house, disco, funk, electro i działalności niemieckiej grupy Kraftwerk wykonującej muzykę synth pop i rocka elektronicznego doprowadzili do powstania muzyki techno, natomiast w Europie w latach 80. XX wieku z połączenia muzyki house, głównie z muzyką disco i Hi-NRG powstała muzyka eurodance.
Lata 90. XX wieku.
Gwałtowny rozwój elektronicznej muzyki tanecznej na przełomie lat 80. i 90. XX wieku czyni ją głównym nurtem muzyki elektronicznej. Z początkiem lat 90. czysto elektroniczna muzyka taneczna, zwłaszcza w Europie i Japonii, staje się częścią mainstreamowej sceny muzycznej. Wiele z bardziej tradycyjnych odłamów muzyki elektronicznej (ambient, dub) zostaje wchłoniętych w obręb tego nurtu. Na lata 90. XX wieku przypada największa popularność muzyki eurodance, początki popularności muzyki house oraz największa popularność muzyki techno, szczególnie na początku tej dekady. W Anglii powstają nowe style elektronicznej muzyki tanecznej pod wpływem działalności brytyjskich producentów muzycznych, którzy muzykę house i techno połączyli z muzyką hip-hop oraz wywodzącymi się z Jamajki gatunkami muzycznymi dancehall, dub i reggae. Wśród gatunków elektronicznej muzyki tanecznej, które powstały były: drum and bass (początkowo nazywany jako jungle), breakbeat, big beat oraz pod koniec dekady muzyka dubstep. Drugim krajem ważnym dla rozwoju elektronicznej muzyki tanecznej są Niemcy, w szczególności Berlin. W tym mieście po upadku komunizmu we wschodniej części Niemiec (NRD) i zburzeniu muru berlińskiego w 1989 roku szybko dużą popularność zyskały gatunki muzyczne house i techno, silnie naznaczone działalnością niemieckiej synth-popowej grupy muzycznej Kraftwerk. Zjednoczone miasto, które było pełne opuszczonych budynków stało się miejscem dla powstawania klubów nocnych, wśród nich klubu Tresor, który znajdował się pod ziemią w dawnym skarbcu bankowym. W latach 90. XX wieku i na początku XXI wieku Berlin stał się dobrym miejscem dla producentów muzyki techno oraz didżejów i fanów tego gatunku z całego świata, których przyciągnęły niskie czynsze i łatwe do uzyskania wizy dla artystów. W Niemczech, głównie we Frankfurcie powstała na początku tej dekady w 1992 roku muzyka trance. Pod wpływem niemieckiej stylistyki elektronicznej muzyki tanecznej i muzyki techno w Holandii w latach 90. XX wieku powstały gatunki hardcore i gabber, a później muzyka hardstyle. Początek lat 90. XX wieku to także początki działalności polskich twórców elektronicznej muzyki tanecznej, głównie w undergroundzie muzycznym. Miejscem działalności polskich twórców elektronicznej muzyki tanecznej (muzyki klubowej) był warszawski klub nocny "Filtry". Największe sukcesy odnieśli pod koniec tej dekady polscy twórcy sceny minimal techno: Jacek Sienkiewicz i Marcin Czubala, którzy zaczęli prezentować swoje nagrania za granicą w krajach zachodnich. Na połowę tej dekady przypadają też początki i duża popularność polskiej muzyki dance oraz eurodance nazywanej muzyką power dance i zawierającej elementy muzyki techno. Przedstawiciele polskiej muzyki dance z tego czasu to m.in. Stachursky, United, Thomas, D-Bomb i Zero.
XXI wiek.
Elektroniczna muzyka taneczna w pierwszej dekadzie XXI wieku, a szczególnie w drugiej połowie dekady szybko zaczęła zyskiwać coraz większą popularność w Stanach Zjednoczonych Ameryki będących miejscem początków tego nurtu muzycznego i w Europie. Pod koniec 2011 magazyn „Music Trades” opisywał elektroniczną muzykę taneczną jako najszybciej rozwijający się gatunek muzyczny na świecie. Elementy elektronicznej muzyki tanecznej i ogólnie muzyki elektronicznej również stały się coraz bardziej widoczne w muzyce pop. Coraz bardziej powszechne zaczęło być stosowanie technik produkcji utworów elektronicznej muzyki tanecznej w gatunkach muzycznych pop i hip-hop czego przykładem jest piosenka „I Gotta Feeling” zespołu The Black Eyed Peas, która jest dziełem francuskiego producenta muzyki house Davida Guetty i została nazwana przez media „wielkim sukcesem 2009 roku”. Nurt EDM stał się też coraz częściej odtwarzaną muzyką do tańca na stadionach sportowych, co spowodowało wzrost popularności takich gatunków muzyki klubowej jak m.in. dubstep na początku drugiej dekady XXI wieku, progressive house, electro house i dutch house. Jedną z przyczyn wzrostu popularności był szybki rozwój Internetu, co spowodowało, że łatwiej można uzyskać dostęp do muzyki poza głównym nurtem muzycznym. Radio i telewizja również przyczyniły się do akceptacji elektronicznej muzyki tanecznej w głównym nurcie muzycznym. Wraz z rozwojem elektronicznej muzyki tanecznej nastąpił wzrost znaczenia pozycji DJ-a, który zyskał rangę niemal samodzielnego twórcy.
Elektroniczna muzyka taneczna a muzyka techno.
Całość elektronicznej muzyki tanecznej bywa powszechnie mylnie określana jako techno, które wywarło wpływ na powstanie niektórych gatunków elektronicznej muzyki tanecznej m.in. trance, hardcore, eurodance oraz dubstep i jest jednym z jej podgatunków będąc jednocześnie gatunkiem muzyki rozrywkowej i ogólnie nurtem muzyki elektronicznej.
Nurty.
Istnieje wiele sporów odnośnie do kategoryzacji podgatunków elektronicznej muzyki tanecznej, jednak główne nurty to:

</doc>
<doc id="650851" url="https://pl.wikipedia.org/wiki?curid=650851" title="Bukowo (powiat koszaliński)">
Bukowo (powiat koszaliński)

Bukowo (niem. "Wendisch Buckow") – wieś w Polsce położona w województwie zachodniopomorskim, w powiecie koszalińskim, w gminie Polanów. Miejscowość wchodzi w skład sołectwa Rzyszczewko.
W latach 1975–1998 miejscowość administracyjnie należała do województwa koszalińskiego.
Podczas akcji likwidacji śladów nazewnictwa słowiańskiego niemieckie władze nazistowskie wprowadziły nazwę "Buckow" (1938-1945).

</doc>
<doc id="650854" url="https://pl.wikipedia.org/wiki?curid=650854" title="Przełęcz Dział (Góry Bialskie)">
Przełęcz Dział (Góry Bialskie)

 
Przełęcz Dział – przełęcz na wysokości 922 m n.p.m. w południowo-zachodniej Polsce w Górach Bialskich w Sudetach Wschodnich. 
Położenie.
Przełęcz położona w północno środkowej części Gór Bialskich w Sudetach Wschodnich, około (3,3) km, na południowy zachód od Nowego Gierałtowa. 
Przełęcz górska na obszarze Śnieżnickiego Parku Krajobrazowego na wysokości 922 m n.p.m. Przełęcz stanowi wyraźne, szerokie siodło płytko wcinające się w podłoże z skał metamorficznych, łupków łyszczykowych i gnejsów gierałtowskich pomiędzy Gołogórą (977 m n.p.m.) a Jawornikiem Kobylicznym (995 m n.p.m.) w Górach Bialskich w Sudetach Wschodnich.
Turystyka.
Przez Przełęcz przechodzą szlaki turystyczne i drogi:

</doc>
<doc id="650855" url="https://pl.wikipedia.org/wiki?curid=650855" title="Świerczyna (powiat koszaliński)">
Świerczyna (powiat koszaliński)

Świerczyna (niem. "Schwarzin") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.

</doc>
<doc id="650856" url="https://pl.wikipedia.org/wiki?curid=650856" title="Tożsamość Bourne’a (film 1988)">
Tożsamość Bourne’a (film 1988)

Tożsamość Bourne’a (ang. "The Bourne Identity") – trzygodzinny film sensacyjny nakręcony w 1988 roku dla telewizji, wyreżyserowany przez Rogera Younga według scenariusza Carol Sobieskiej na podstawie powieści Roberta Ludluma o tym samym tytule, wydanej w 1980 roku. Także nadawany jako miniserial.

</doc>
<doc id="650857" url="https://pl.wikipedia.org/wiki?curid=650857" title="Wiewiórowo">
Wiewiórowo

Wiewiórowo () – wieś w Polsce położona w województwie zachodniopomorskim, w powiecie koszalińskim, w gminie Manowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="650858" url="https://pl.wikipedia.org/wiki?curid=650858" title="Nadbór">
Nadbór

 
Nadbór () – osada w Polsce położona w województwie zachodniopomorskim, w powiecie koszalińskim, w gminie Polanów. Miejscowość wchodzi w skład sołectwa Nacław.
W latach 1975–1998 miejscowość administracyjnie należała do województwa koszalińskiego.
W miejscowości znajdował się do 1945 roku przystanek kolejowy Nadbór na Koszalińskiej Kolei Wąskotorowej.

</doc>
<doc id="650859" url="https://pl.wikipedia.org/wiki?curid=650859" title="Kłodno (województwo dolnośląskie)">
Kłodno (województwo dolnośląskie)



</doc>
<doc id="650861" url="https://pl.wikipedia.org/wiki?curid=650861" title="Kępno (województwo pomorskie)">
Kępno (województwo pomorskie)

Kępno (kaszb. "Kãpnò", .niem. "Kempen") – wieś w Polsce położona w województwie pomorskim, w powiecie słupskim, w gminie Słupsk. Wieś jest częścią składową sołectwa "Wrzeście".
W latach 1975–1998 miejscowość administracyjnie należała do województwa słupskiego.

</doc>
<doc id="650865" url="https://pl.wikipedia.org/wiki?curid=650865" title="Pest (brytyjski zespół muzyczny)">
Pest (brytyjski zespół muzyczny)

Pest – londyńska grupa muzyczna nagrywająca dla wytwórni Ninja Tune, tworząca muzykę elektroniczną z elementami instrumentalnego jazzu, funku i hip-hopu.

</doc>
<doc id="650866" url="https://pl.wikipedia.org/wiki?curid=650866" title="Skarszów Dolny">
Skarszów Dolny

Skarszów Dolny (kaszb. "Dolné Skarszewò") – osada w Polsce położona w województwie pomorskim, w powiecie słupskim, w gminie Dębnica Kaszubska, na obrzeżu Parku Krajobrazowego Dolina Słupi i nad rzeką Skotawą. Wieś wchodzi w skład sołectwa Skarszów Górny.
W latach 1975–1998 miejscowość administracyjnie należała do województwa słupskiego.

</doc>
<doc id="650867" url="https://pl.wikipedia.org/wiki?curid=650867" title="Jamrzyno">
Jamrzyno

Jamrzyno (niem. "Jamrin") – osada w Polsce położona w województwie pomorskim, w powiecie słupskim, w gminie Dębnica Kaszubska i nad rzeką Skotawą. Miejscowość wchodzi w skład sołectwa Motarzyno.
Według stanu na 30 czerwca 2018 liczba mieszkańców wynosiła 27. 30 września 2013 w osadzie mieszkały trzy osoby mniej.
Historia.
Polska nazwa "Jamrzyno" została nadana 15 marca 1947 rozporządzeniem Ministrów Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Jamrin". W latach 1975–1998 miejscowość administracyjnie należała do województwa słupskiego.
Około dwóch kilometrów na południe od Jamrzyna znajdowała się nieistniejąca już osada Klein Podeler Wald.
Dwór.
W okresie pruskiej administracji Jamrzyno stanowiło majątek rycerski z dworem. W 1938 zajmował on 339 ha, z czego 288 ha stanowiły lasy, 20 ha grunty orne, 18 ha pastwiska, 3 ha wody powierzchniowe, 2 ha drogi i ścieżki, nieużytki, a także dziedziniec dworu.
Cmentarz ewangelicki.
W lesie na wschód od Jamrzyna, tuż przy jednej z dróg prowadzących do nieistniejącego już dworu, znajduje się cmentarz niemieckich mieszkańców osady, założony na planie kwadratu. Zachowały się nieliczne fragmenty nagrobków. Wskazują one jednak na to, że w latach funkcjonowania cmentarza, ten charakteryzował się dużą różnorodność form nagrobkowych. Były to m.in. kamienne postumenty, na których umieszczano żeliwne bądź drewniane krzyże, ażurowe ogrodzenia żeliwne, mogiły w kamiennych ramach, postumenty w kształcie pnia dębu. Teren jest otoczony drewnianym płotem.
Przystanek kolejowy.
Przy skrzyżowaniu drogi wojewódzkiej nr 210 z drogą do Spola, na zachód od zabudowań w Jamrzynie, znajdował się przystanek kolejowy, będący częścią linii kolejowej Słupsk–Budowo. Pierwszy odcinek, tj. ze Słupska do Dębnicy Kaszubskiej, oddano do użytkowania 15 sierpnia 1894. 12 października 1895 nastąpiło otwarcie następnego fragmentu tejże linii, tj. do Jamrzyna. Ostatecznie, 1 sierpnia 1906 tory przedłużono do Budowa. Planów połączenia z linią Bytów-Lębork nigdy nie zrealizowano.
Szkoła.
Co najmniej do 1932 w miejscowości znajdowała się jednostopniowa szkoła powszechna. W 1932 pracował w niej jeden nauczyciel, a uczęszczało do niej 28 uczniów.

</doc>
<doc id="650868" url="https://pl.wikipedia.org/wiki?curid=650868" title="Gilboa (wzgórza)">
Gilboa (wzgórza)

Wzgórza Gilboa (hebr. הר הגלבוע, "Har ha-Gilboa"; arab. جبال فقوعة, "Dżabal Faku’a"; pol. "Wzgórza tryskających źródeł") – pasmo górskie w północno-wschodniej części Samarii, położone w północnym Izraelu i północnej Autonomii Palestyńskiej.
Geografia.
Pasmo górskie Wzgórz Gilboa ma kształt łuku, który rozciąga się na długości około 18 km i szerokości 8 km z południowego wschodu na północny zachód. Jest to przedłużenie wyżyny Samarii w kierunku północno-wschodnim. Po stronie wschodniej Wzgórza Gilboa opadają 500 metrów do depresji Doliny Bet Sze’an, która jest częścią Doliny Jordanu. Po stronie północnej wzgórza górują nad Doliną Charod i łagodnie opadają w kierunku północno-zachodnim do Doliny Jezreel w Dolnej Galilei.
Góry składają się z 11 szczytów, z których najwyższym jest Har Malkiszua o wysokości 536 m n.p.m. W południowej części pasma znajdują się: Har Awner (499 m n.p.m.), Har Awinadaw (440 m n.p.m.), Matlul Awinadaw (383 m n.p.m.), Cukej Migda (200 m n.p.m.). W środkowej części są: Micpe Gilboa (500 m n.p.m.), Har Jicpor (475 m n.p.m.), Har Barkan (497 m n.p.m.), Har Achina’am (451 m n.p.m.) i Har Gefet (318 m n.p.m.). W północno-zachodniej części są: Har Lapidim (434 m n.p.m.), Har Sza’ul (302 m n.p.m.), Giwat Chochit (370 m n.p.m.), Har Giborim (400 m n.p.m.) i Ma’ale Nurit (131 m n.p.m.). Pasmo wzgórz kończą Tel Jizre’el (100 m n.p.m.) i Giwat Jizre’el (103 m n.p.m.). Nie jest to więc wysokie pasmo górskie i zwyczajowo jest nazywane wzgórzami Gilboa. Jednak ponieważ pasmo sąsiaduje z depresją Rowu Jordanu (w kierunku zachodnim przechodzi w Dolinę Bet Sze’an i Dolinę Charod), rzeczywista różnica wysokości między szczytami a najniższymi punktami dolin jest dużo wyższa, i dochodzi miejscami do 700-600 metrów. Zbocza północne i wschodnie są bardzo strome, natomiast łagodnie opadają w kierunku zachodnim, a po stronie południowej przechodzą w mocno pofałdowaną wyżynę. Przebiega tędy dział wód pomiędzy rzekami Kiszon a Jordanem. Ze zboczy górskich spływają liczne strumienie i potoki, które kształtują charakterystyczne wadi. Po stronie wschodniej są to wadi strumieni Bezek, Ner, Awner, Malchiszua, Awinadaw, Cwija, Jicpor i Gefet. Na północy spływają Jechonatan i Nurit. Po stronie zachodniej są Gilboa i Chochit. Większa część obszaru Wzgórz Gilboa znajduje się w klimacie śródziemnomorskim, ze średnią opadów na poziomie 450 mm deszczu rocznie.
Wzgórzami przebiega linia graniczna znana jako . Wzdłuż niej wybudowano mur bezpieczeństwa oddzielający terytorium Izraela od Autonomii Palestyńskiej. Po stronie izraelskiej leży wioska komunalna Gan Ner (wchodzi w skład Samorządu Regionu Ha-Gilboa), kibuce Ma’ale Gilboa i Meraw, oraz wioska terapeutyczna Malkiszua (wchodzą w skład Samorządu Regionu Emek ha-Majanot). Po stronie palestyńskiej jest miejscowość Deir Abu Daif, oraz wioski Arabbuna, Faku’a, Dajr Ghazala i Jalbun.
Roślinność.
Wzgórza są porośnięte przez duży kompleks leśny, w skład którego wchodzą sosny, szarańczyny i eukaliptusy. Znajduje się tutaj rzadkie stanowisko górskiego irysa haynei (hebr. אירוס הגלבוע, "Irys ha-Gilboa"). W okresie wiosny wzgórza odwiedzają liczni turyści, aby podziwiać jego purpurowe kwiaty. Dla ochrony środowiska naturalnego utworzono tutaj Rezerwat przyrody ha-Gilboa i Rezerwat przyrody Gilboa Mizrachi. Można tu spotkać pistacje, migdałowce i szałwię. W południowej części wzgórz rosną wilce purpurowe, złotogłowy, wilczomlecze, ślazy i dziewięćsiły. W południowej i południowo-zachodniej części podnóża wzgórz występuje roślinność przystosowana do warunków pustynnych. Są to np. zatrwiany, karczochy i inne. Wzgórza porastają także liczne kwiaty – irysy, farbowniki, narcyzy, cyklameny, miłki, zawilce, maki, jaskier i storczyki. Ze zwierząt można napotkać gazele Thomsona, borsuki, wilki, łasice, hieny pręgowane, lisy, góralki i szakale. Z ptaków są sokoły, jastrzębie, dropie, żołny i saxicola.
Historia.
Nazwa Wzgórz Gilboa występuje w Biblii. Górę Gilboa i całą okolicę otrzymało w dziale izraelskie pokolenie Menassesa. Jednak objęcie tych ziem w posiadanie było mocno kłopotliwe, ponieważ Kananejczycy byli w tym rejonie bardzo silni. W okresie sędziów, Gedeon na czele 300 Izraelczyków pokonał pod górą Gilboa armię 135 tys. Madianitów i Amalekitów. Gilboa była też milczącym świadkiem jednej z największych tragedii w dziejach Izraela. W bitwie pod Gilboa Filistyni pokonali izraelskiego króla Saula – poległ król Saul i jego trzej synowie. Przy okazji tego dramatycznego wydarzenia, góry Gilboa wspominał także późniejszy izraelski król Dawid. Wypowiedziane wówczas przez niego przekleństwo było uznawane za powód, wskutek którego Wzgórza Gilboa pozostawały przez długie wieki niezalesione.
W późniejszych wiekach w obrębie Wzgórz Gilboa znajdowało się około piętnastu arabskich wiosek. Współczesne osadnictwo żydowskie rozpoczęło się w latach 20. XX wieku, jednak większość zakładanych osad rolniczych znajdowało się w położonej poniżej Dolinie Charod. Podczas arabskiego powstania w Palestynie (1936–1939) Wzgórza Gilboa służyły jako baza wypadowa do ataków na położone niżej żydowskie osiedla. Tutejsze wioski służyły jako bazy arabskich powstańców. Podczas I wojny izraelsko-arabskiej w 1948 roku Izraelczycy wysiedlili i zniszczyli większość tutejszych arabskich wiosek, przejmując kontrolę nad północną częścią wzgórz. Przez kolejne lata wzgórza stanowiły granicę (tzw. ) między Izraelem, a okupowanym przez Jordanię terytorium Samarii. Podczas wojny sześciodniowej w 1967 roku Izraelczycy zajęli całość Wzgórz Gilboa. Państwo Izrael przeprowadziło dużą akcję zalesiania wzgórz. Ortodoksyjni Żydzi założyli tutaj dwa kibuce: Ma’ale Gilboa oraz Meiraw (druga nazwa jest zapożyczeniem z Biblii, Merab była jedną z córek izraelskiego króla Saula – por. 2 Sm 21,8). Planowano założenie kolejnej kolonii, która miała nazywać się Mikal, w nawiązaniu do imienia kolejnej córki króla Saula (por. 2 Sm 3,14). Z planów zrezygnowano po gwałtownym sprzeciwie ekologów, którzy uważali, iż nowa osada przyczyni się do zniszczenia naturalnego piękna Wzgórz Gilboa. W wyniku Porozumienia z Oslo w 1993 roku utworzono Autonomię Palestyńską i Wzgórza Gilboa zaczęły ponownie pełnić funkcję wzgórz granicznych. Ze względów bezpieczeństwa w 2002 roku wybudowano mur bezpieczeństwa, oddzielający Izrael od terytoriów Autonomii Palestyńskiej.
Turystyka.
Po stronie izraelskiej przez całą długość Wzgórz Gilboa przebiega droga nr 667. Jest to malownicza trasa, często wykorzystywana przez turystów. W okolicy poprowadzono kilka szlaków turystycznych. Ze względu na bliskość granicy należy zawsze podporządkowywać się do zaleceń sił bezpieczeństwa. Tutejsze środowisko naturalne chronią Rezerwat przyrody ha-Gilboa i Rezerwat przyrody Gilboa Mizrachi. U podnóża wzgórz znajduje się Park Narodowy Majan Charod.
Transport.
Przez Wzgórza Gilboa z północnego zachodu na południowy wschód przebiega droga nr 667. Jadąc nią na północny zachód dociera się do skrzyżowania z drogą nr 675, która łączy drogę nr 60 z drogą nr 71. W środkowej części wzgórz, w pobliżu kibucu Maale Gilboa, od drogi nr 667 schodzi do Doliny Charod droga nr 6666, którą dojeżdża się do skrzyżowania z drogą nr 669 między kibucami Bet Alfa i Nir Dawid. Na południowym wschodzie droga nr 667 zjeżdża do Doliny Bet Sze’an i dociera do drogi nr 90.

</doc>
<doc id="650869" url="https://pl.wikipedia.org/wiki?curid=650869" title="DJ Hollywood">
DJ Hollywood

DJ Hollywood (ur. 10 grudnia 1954) – amerykański DJ i raper, zaliczający się do starej szkoły hip-hopu. Według Kurtisa Blowa, Hollywood jest prekursorem rapu w kulturze hip-hop.
DJ Hollywood zaczął występować w czasach wzrostu popularności disco i szybko stał się jednym z oczekiwanych wykonawców powstającej kultury hip-hop. Ogromna część jego dorobku muzycznego powstawała na żywo, bez nagrywania, chociaż stworzył singel "Shock Shock The House" w 1980 wydany przez CBS Records. 
Hollywood współpracował z Grandmaster Flashem, podobnie jak z Donald D, którego utwór "Don's Groove" został napisany przez DJ Hollywooda wydany przez Flasha. 
Hollywood był jednym z najpopularniejszych DJ-ów do połowy lat 80., kiedy to wycofał się i walczył z uzależnieniem narkotykowym. Powrócił do tworzenia na terenie Nowego Jorku, wydając ze składem Tha Veteranz, który połączył go z "Love Bug" Starskim.

</doc>
<doc id="650870" url="https://pl.wikipedia.org/wiki?curid=650870" title="Casekow">
Casekow

Casekow – gmina we wschodniej części Niemiec, w kraju związkowym Brandenburgia, w powiecie Uckermark, wchodzi w skład urzędu Gartz (Oder). Casekow leży ok. 11 km na zachód od miasta Gartz (Oder) i drogi krajowej B2.
Przez Casekow prowadzi linia kolejowa łącząca Berlin ze Szczecinem, a do 1945 r. miała tu swój początek także linia kolei wąskotorowej Casekow-Penkun-Oder, która już nie istnieje.
Obecna gmina Casekow powstała w roku 2003 w wyniku połączenia dotychczasowych samodzielnych gmin: Casekow, Luckow-Petershagen, Blumberg, Wartin, Woltersdorf oraz Casekow. 
24 marca 2003 dołączono dotychczasową gminę Biesendahlshof. W wyniku tego połączenia w skład gminy Casekow wchodzą obecnie następujące miejscowości: Biesendahlshof, Blumberg, Casekow, Luckow-Petershagen, Wartin, Woltersdorf.
Toponimia.
Nazwa pochodzenia słowiańskiego, zapisana w 1322 w formie "Kosecowe", ma pochodzenie odosobowe od imienia Kosek i znaczy tyle co „ludzie Koska”. W języku polskim rekonstruowana w formie "Kosków".

</doc>
<doc id="650871" url="https://pl.wikipedia.org/wiki?curid=650871" title="Nomos Preweza">
Nomos Preweza

Preweza (gr. "Πρεβεζα") – do końca 2010 roku jedna z prefektur w regionie administracyjnym Epir w Grecji. Prefektura położona była w północno-zachodniej części kraju, graniczyła od północy z prefekturami Tesprotia i Janina, od wschodu z prefekturą Arta, od południa ograniczało ją Zatoka Ambrakijska, od zachodu Morze Jońskie. Powierzchnia prefektury wynosiła 1036 km², zamieszkiwało ją 59,600 osób (stan z roku 2005). Ośrodkiem administracyjnym prefektury było miasto Preweza.

</doc>
<doc id="650872" url="https://pl.wikipedia.org/wiki?curid=650872" title="Preweza">
Preweza

Preweza (gr. Πρέβεζα) – miasto w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Preweza. Siedziba gminy Preweza. W 2011 roku liczyło 19 042 mieszkańców.
Miasto usytuowane jest nad wąską cieśniną łączącą Zatokę Ambrakijską z Morzem Jońskim. W odległości około 5 kilometrów od miasta znajdują się ruiny starożytnego Nikopolis. W latach 1800–1807 miasto Preweza było częścią Republiki Siedmiu Wysp.

</doc>
<doc id="650873" url="https://pl.wikipedia.org/wiki?curid=650873" title="Preveza">
Preveza



</doc>
<doc id="650875" url="https://pl.wikipedia.org/wiki?curid=650875" title="Wyrób czekoladopodobny">
Wyrób czekoladopodobny

Wyrób czekoladopodobny – produkt cukierniczy, w założeniu mający być podobny w wyglądzie i smaku do czekolady, w którym tłuszcz kakaowy zastąpiono tłuszczem innych roślin. 
Wyroby w Polsce.
W Polsce produkcja wyrobów czekoladopodobnych rozpoczęła się w latach 80. XX w. Powodem zmiany technologii i wprowadzenia do handlu wyrobu czekoladopodobnego były trudności z zaopatrzeniem zakładów przemysłu spożywczego w importowane kakao. Początkowo do produkcji używano tłuszczów innych niż kakaowiec roślin tropikalnych, następnie nawet oleju rzepakowego. Wyroby czekoladopodobne nie podlegały kartkowemu systemowi reglamentacji słodyczy. Stały się jednym z symboli PRL-u, na równi z etykietą zastępczą, w którą były niekiedy pakowane.
Nazwa „wyrób czekoladopodobny” powszechnie kojarzy się z okresem PRL, ale po zmianie ustroju nie przestano sprzedawać takich wyrobów w polskich sklepach. Wydźwięk tej nazwy spowodował użycie innych określeń, np. „tabliczka deserowa”, „mleczna” i in.

</doc>
<doc id="650878" url="https://pl.wikipedia.org/wiki?curid=650878" title="Luis Moreno Ocampo">
Luis Moreno Ocampo



</doc>
<doc id="650879" url="https://pl.wikipedia.org/wiki?curid=650879" title="Pireus (ujednoznacznienie)">
Pireus (ujednoznacznienie)



</doc>
<doc id="650880" url="https://pl.wikipedia.org/wiki?curid=650880" title="Drzędno">
Drzędno

Drzędno – jezioro położone na Pojezierzu Kaszubskim (powiat kościerski, województwo pomorskie) na północnowschodnim obrzeżu Wdzydzkiego Parku Krajobrazowego. Położone wśród lasów Drzędno zajmuje powierzchnię 8,5 ha (zakaz połowu ryb). Jezioro znajduje się na południe od Kościerzyny przy drodze wojewódzkiej nr 214.

</doc>
<doc id="650882" url="https://pl.wikipedia.org/wiki?curid=650882" title="Jakub Wierzchowski">
Jakub Wierzchowski

Jakub Wierzchowski (ur. 15 kwietnia 1977 w Lublinie) – polski piłkarz występujący na pozycji bramkarza, wychowanek KS Lublinianka, były reprezentant Polski w piłce nożnej. Mistrz Polski 1998/1999 z Wisłą Kraków (wystąpił jedynie w trzech meczach), zdobywca Pucharu Polski w sezonie 2005/2006 z Wisłą Płock. Dotychczas (stan na 25 września 2006) rozegrał 114 meczów w polskiej pierwszej lidze oraz 3 mecze w Bundeslidze.
W reprezentacji Polski Jakub Wierzchowski wystąpił dwa razy. Zadebiutował 15 listopada 2000 w towarzyskim meczu przeciwko Islandii w Warszawie, zmieniając w 86 minucie Adama Matyska. Drugi i ostatni występ zaliczył 10 lutego 2002. W towarzyskim meczu w Limassol na Cyprze Polska zmierzyła się z Wyspami Owczymi. Wierzchowski rozegrał w tym spotkaniu 76 minut, po czym został zmieniony przez debiutującego w kadrze Wojciecha Kowalewskiego. W swoich meczach w kadrze Jakub Wierzchowski puścił jedną bramkę (pokonał go reprezentant Wysp Owczych Rogvi Jacobsen).
Jakub Wierzchowski niegdyś uznawany był za bramkarza ze ścisłej czołówki ligi polskiej. Kapitalne występy w Ruchu Chorzów spowodowały, iż znalazł się w kręgu zainteresowań klubów zagranicznych. Ostatecznie w 2001 roku trafił do Werderu Brema, gdzie - wbrew sporym oczekiwaniom - nie zrobił zbyt wielkiej kariery, zanotował jedynie 3 występy w Bundeslidze. Pomimo braku miejsca w składzie drużyny z Bremy, w międzyczasie zanotował występ w reprezentacji Polski (debiutował jako bramkarz Ruchu), będąc bliskim wyjazdu na azjatycki mundial. Po nieudanym epizodzie w Niemczech wrócił do Polski i wkrótce został zawodnikiem Wisły Płock, grającej jeszcze wtedy w ekstraklasie. W sezonie 2003/2004 nie zawsze mieścił się w wyjściowym składzie (zagrał w 13 meczach), ale już w sezonach 2004/2005 i 2005/2006 był podstawowym zawodnikiem. Po sezonie 2005/2006 dość niespodziewanie został piłkarzem drugoligowego Zagłębia Sosnowiec. Epizod w sosnowieckim klubie okazał się dla Wierzchowskiego zupełnie nieudany, zagrał w trzech meczach ligowych i jednym w Pucharze Polski, w których wpuścił 7 goli, po czym odniósł poważną kontuzję. W rundzie wiosennej leczył uraz i pozostawał bez klubu. Przed sezonem 2007/2008 pojawił się na treningu beniaminka Orange Ekstraklasy - Polonii Bytom i wkrótce podpisał kontrakt z klubem. Grał jednak tylko w meczach Młodej Ekstraklasy i po zakończeniu rundy jesiennej Polonia zadecydowała o rozwiązaniu kontraktu z zawodnikiem.
Od 2008 ponownie zawodnik Górnika Łęczna. Od czerwca dodatkowo trener bramkarzy w klubie występującym już pod nazwą GKS Bogdanka.

</doc>
<doc id="650883" url="https://pl.wikipedia.org/wiki?curid=650883" title="Mizogynia">
Mizogynia



</doc>
<doc id="650885" url="https://pl.wikipedia.org/wiki?curid=650885" title="Erik Møse">
Erik Møse

Erik Møse (ur. 1950) - norweski prawnik, sędzia Międzynarodowego Trybunału Karnego dla Rwandy od 1999. W latach 1999-2003 wiceprezes, w latach 2003-2007 prezes Międzynarodowego Trybunału Karnego dla Rwandy.
Absolwent Uniwersytetu w Oslo, potem studiował dodatkowo w Genewie. Specjalizuje się w prawach człowieka.

</doc>
<doc id="650887" url="https://pl.wikipedia.org/wiki?curid=650887" title="Erik Mose">
Erik Mose



</doc>
<doc id="650888" url="https://pl.wikipedia.org/wiki?curid=650888" title="Edward Zürn">
Edward Zürn

Edward Zürn, "Brodowski", "Edek", "Edward Zahorski", "Gniewosz", "Jacek", "Krogulec" (ur. 30 sierpnia 1917 w Kijowie, zm. 23 sierpnia 1944 w Warszawie) – instruktor harcerski Szarych Szeregów, harcmistrz, szef Głównej Kwatery „Pasieki”, porucznik Armii Krajowej, uczestnik powstania warszawskiego.
Dzieciństwo.
Urodził się w 1917 roku w Kijowie. W 1924 przeniósł się wraz z rodziną do Bydgoszczy. Jako dziewięcioletni chłopiec wstąpił do drużyny Wilczków przy 6 Bydgoskiej Drużynie Harcerskiej im. Tadeusza Kościuszki. Nazywany był przez kolegów i brata „Dziutek”.
W 1927 roku jako uczeń I klasy Miejskiego Gimnazjum Męskiego im. Mikołaja Kopernika został pasowany na harcerza i trafił wtedy do zastępu. Jako 11-latek pojechał na swój pierwszy w życiu letni obóz harcerski w Druskiennikach nad Niemnem.
Początki dorosłego życia.
Na obozy jeździł każdego roku, gdzie zdobywał kolejne sprawności i stopnie harcerskie. Szybko się uczył, a swoją wiedzą i umiejętnościami chętnie dzielił się z innymi. W 1934 roku kiedy jego drużynowy odszedł z drużyny po zdaniu matury, Rada drużyny powierzyła jemu funkcję drużynowego. Uprawiał wiele dyscyplin sportowych: grał w siatkówkę, koszykówkę, ping-ponga, jeździł na nartach. W latach 1934–1935 odbył kurs drużynowego w Kościelisku za pieniądze, które zarobił korepetycjami. Duże znaczenie dla Edka miał mundur harcerski, zawsze pilnował aby jego podwładni mieli czyste i schludne umundurowanie. Współpracował z Kołem Przyjaciół Harcerstwa, za dotacje patronów mógł zaopatrzyć drużynę w pomoce. Uzupełnił sprzęt biwakowy, obozowy i sportowy. Drużyna w tamtym czasie posiadała nawet narty. Wszystko było starannie zewidencjonowane. Jako drużynowy czuł się odpowiedzialny za własność drużyny i za żądanie pokwitowania przez nauczyciela matematyki nart został jego zdaniem oblany na maturze. Edward był ambitnym chłopakiem i się nie poddał w roku 1936 uzyskał świadectwo dojrzałości właśnie w „Koperniku”.
Na Jubileuszowym Zlocie z okazji 25-lecia Związku Harcerstwa Polskiego w Spale w 1935 roku, 6 Bydgoska Drużyna Harcerska zdobyła sobie świetną opinię, którą reporter wyraził w słowach: „"Ośrodek bydgoski ma duże możliwości stworzenia wzorowego teatru harcerskiego. Brawo VIII Podobóz. Brawo Bydgoszcz!”". Po powrocie drużyny do Bydgoszczy, Edward przygotował rozliczenie.
15 września 1935 roku chcąc pokazać rodzicom i pozostałym uczniom wyszkolenia drużyny, Edward urządził na dziedzińcu gimnazjum imprezę sportowo-harcerską. Rozbijano namioty, gotowano w menażkach herbatę, pokazano kilka ćwiczeń z pionierki, samarytanki i sygnalizacji. Opiekun drużyny – profesor Ludwik Monowid – zbierał wraz z Dziutkiem gratulacje i wyrazy podziwu dla postawy i wyrobienia chłopców.
Edward chciał zostać marynarzem lecz kiedy nie udało mu się dostać do Oficerskiej Szkoły Marynarki Wojennej zgłosił się ochotniczo do wojska i znalazł się w Szkole Podchorążych Rezerwy Artylerii we Włodzimierzu Wołyńskim. Jako zapalony harcerz został wybrany na przewodniczącego sekcji kręgu starszoharcerskiego. Szkołę skończył jako podchorąży artylerii, a praktyki odbywał w 15 Wielkopolskim Pułku Artylerii Lekkiej w Bydgoszczy. Jesienią 1937 roku rozpoczął studia na Szkole Nauk Politycznych w Warszawie. Tam też zorganizował Akademicki Krąg Starszoharcerski przy Szkole Nauk Politycznych. Tam poznał Marię, swoją przyszłą żonę, też harcerkę. 10 września 1938 roku uzyskał stopień podharcmistrza. Gdy powstało realne zagrożenie bezpieczeństwa kraju w ZHP ogłoszono Pogotowie Harcerek i Harcerzy ich zadaniem było pełnienie obowiązków łączników i gońców.
25 sierpnia 1939 roku Edward został mianowany dowódcą drugiego plutonu 6 baterii. W ostatnich dniach sierpnia 1939 roku w Smukale przypadło mu zająć pierwsze stanowisko ogniowe w II wojnie światowej.
Lata II wojny światowej.
Po bitwie nad Bzurą został odznaczony Krzyżem Walecznych. Edward dostał się do Warszawy z grupą kilkudziesięciu żołnierzy. Udało mu się uratować swoją armatę, a była to jedna z czterech jaka została po 15 Wielkopolskim pułku artylerii lekkiej dociągnięta do Warszawy.
28 września 1939 roku tuż po kapitulacji Warszawy wszyscy oficerowie mieli trafić do niewoli. Edek wraz z grupą oficerów i podoficerów został osadzony w obozie przejściowym pod Warszawą. Po pewnym czasie zdecydował się na ucieczkę. W dzień, w którym przedostał się do Warszawy, Hitler świętował swoje zwycięstwo. U Marii przebrał się w cywilne ubranie, a mundur wojskowy zostawił na późniejsze czasy. Zmienił nazwisko na "Zahorski". Przyjął też pseudonim „"Gniewosz”", bo tak brzmiało jego przetłumaczone nazwisko, oraz coraz bardziej rozpowszechniony „"Jacek”". Dawna przyjaźń Edwarda i Marii przerodziła się w głębsze uczucie. Edward Zürn wziął ślub z Marią Jędrzejkiewicz 22 września 1940 roku. Latem 1940 roku „Jacek” przyjął pracę w swym przedwojennym miejscu pracy, działającym teraz dla potrzeb Wehrmachtu, zakładach radiowych PHILIPS. Otrzymał dobre zaświadczenie z urzędu pracy, które chroniło go przed łapankami na ulicy i pozwalało na działalność konspiracyjną. Tak został wykładowcą Szkoły Podchorążych Armii Krajowej. Za swój cel postawił zorganizowanie harcerzy z Bydgoszczy rozbitych przez Gestapo i włączenie ich w służbę kurierską. 15 sierpnia 1943 roku został przez GK Sz. Sz. mianowany harcmistrzem (pośmiertna weryfikacja 15 lutego 1947). 20 czerwca 1944 roku „Jacek” został powołany na szefa Głównej Kwatery „Pasieki”, później został włączony w skład „Ścisłej Pasieki”. Z myślą o przyszłość podjął szkolenie instruktorów harcerskich. Później Edward został wizytatorem Ziem Zachodnich do jego obowiązków należało udzielanie pomocy w przerzucie do Polski centralnej i załatwienie wszystkich potrzebnych do przetrwania dokumentów ludziom, którzy na terenie Polski Zachodniej podpadli okupantom. Dnia 3 maja 1944 roku awansował do stopnia porucznika dokładnie w pięć lat od pierwszej nominacji oficerskiej. Cały ten czas pracował w konspiracji i w dostępny sobie sposób walczył z wrogiem. 1 sierpnia 1944 wybuchło powstanie warszawskie.
23 dnia walk o Warszawę porucznik Edward Zürn zginął, odłamki pocisku zmasakrowały mu głowę. Poległ w mundurze oficera Wojska Polskiego z Krzyżem Harcerskim na piersi. Pochowany na Powązkach Wojskowych w Warszawie wraz z bratem Tadeuszem w kwaterach żołnierzy i sanitariuszek batalionu „Zośka” (kwatera A20-4-19). Odznaczony Krzyżem Walecznych.
6 Bydgoska Drużyna Harcerska.
6 Bydgoska Drużyna Harcerska im. Tadeusza Kościuszki istniała nieprzerwanie od roku 1922 do 1999. Wchodziła w skład Szczepu VI Bydgoskich Drużyn Harcerskich przy II Liceum Ogólnokształcącym w Bydgoszczy. W roku 2004 szkole został przekazany historyczny sztandar z roku 1932, najstarszy zachowany w północnej Polsce. Dwa miesiące później drużyna została reaktywowana pod tym samym numerem i z tym samym patronem, ale z dodatkową nazwą „Grom”.

</doc>
<doc id="650889" url="https://pl.wikipedia.org/wiki?curid=650889" title="Borat">
Borat

Borat, właśc. Borat Sagdijew, Борат Сагдиев – postać fikcyjna, dziennikarz z Kazachstanu wymyślony i grany przez brytyjskiego komika Sachę Barona Cohena.
Postać Borata wyewoluowała z poprzednich postaci wykreowanych przez Cohena: początkowo anonimowego mołdawskiego reportera telewizyjnego (dla telewizji LWT/Granada i programu BBC Comedy Nation), a później albańskiego reportera zwanego Kristo (dla Paramount Comedy Channel).
Borat regularnie pojawiał się w programach z serii Da Ali G Show dla Channel 4, gdzie prezentował skecze polegające na jego nietypowym czy skandalicznym zachowaniu i obserwowaniu reakcji nieświadomych osób wokół. W niektórych przypadkach goście zgadzają się z jego antysemityzmem i mizoginią, podczas gdy inni próbują wyjaśniać mu „zachodnie wartości”.
Postać Borata jest tytułową postacią w filmie fabularnym z 2006 roku
"" w reżyserii Larry’ego Charlesa. Film opowiada o wyprawie kazachskiego dziennikarza do Stanów Zjednoczonych. Film wzbudził liczne kontrowersje, władze Rosji zakazały jego emisji.
Historia i stosowane techniki.
Borat pojawia się w każdym odcinku Da Ali G Show, przedstawiając satyryczne wywiady z różnymi ludźmi, którzy najwyraźniej nie zdają sobie sprawy z faktu, że są obiektem żartu. W ramach programu odwiedził Wielką Brytanię i Stany Zjednoczone. Niektórzy porównują postać graną przez Barona Cohena do niektórych dokonań Petera Sellersa.
Fałszywe kazachskie pochodzenie bohatera służy wyłącznie do zmylenia rozmówców; prawie wszystkie informacje, jakie przytacza o tym narodzie, są nieprawdziwe. W programie telewizyjnym i filmie pełnometrażowym z 2006 Kazachstan jawi się jako biedny i odrażający kraj Trzeciego Świata, pełny prostytutek i dziennikarzy-idiotów. Kompletny brak wiedzy na temat Kazachstanu wśród typowych przedstawicieli cywilizacji Zachodu daje Boratowi wolną rękę w działaniach. Ludzie, z którymi się spotyka, często obawiają się obrażenia jego uczuć poprzez nietolerancję w stosunku do tego, co wydaje się im różnicami kulturowymi.
Aby uwiarygodnić swoje zagraniczne pochodzenie, Sacha prowadzi notatki po hebrajsku i wtrąca co jakiś czas kilka słów z języka polskiego ("Dziękuję", "Jak się masz?", "Dzień dobry", "Przepraszam"), choć rzadko pasują one do kontekstu. W trakcie wykonywania fałszywego hymnu Kazachstanu (w rzeczywistości na jego słowa składały się nazwy głównych miast tego kraju) na meczu Savannah Sand Gnats w USA w pewnym momencie przeszedł na hebrajski. W tym języku powtórzył kilka razy znaną pieśń folkową, a także nazwał Kazachstan „dziurą”. Jego włosy i wąsy są autentyczne, ich wyhodowanie zajmuje Cohenowi sześć tygodni. Garnitur nie był nigdy prany, co być może dodaje „obcego” zapachu i zwiększa jego postrzeganą autentyczność u rozmówców.
Istnieją sugestie, że Baron Cohen inspirował się internetowym fenomenem Mahir Çağrı, niemniej w rzeczywistości postać Borata była rozwijana od co najmniej 1995 roku (w LWT/Granada TV), cztery lata wcześniej, niż powstała strona WWW Mahira. W komentarzu do DVD z nagraniem pierwszego sezonu "Da Ali G Show" Cohen ujawnił, że ewolucja Borata była inspirowana rzeczywistą osobą spotkaną w południowej Rosji: „[...] Nie pamiętam jego nazwiska – był doktorem. Gdy tylko go spotkałem, płakałem ze śmiechu – był on histerycznie śmiesznym człowiekiem, choć w sposób niezamierzony”.
3 listopada 2005 Boratowi powierzono prowadzenie ceremonii MTV Europe Music Awards w Lizbonie.

</doc>
<doc id="650891" url="https://pl.wikipedia.org/wiki?curid=650891" title="Average revenue per user">
Average revenue per user

ARPU (skrót z – średni przychód na użytkownika) – miara używana m.in. przez operatorów telekomunikacyjnych do określenia miesięcznego przychodu (rozmowy, wiadomości, usługi itp.) na jednego użytkownika sieci (abonenta).

</doc>
<doc id="650893" url="https://pl.wikipedia.org/wiki?curid=650893" title="Mroja">
Mroja

Mroja (Мроя) – białoruski zespół rockowy założony w 1981 roku. W 1994, po upadku grupy, jej członkowie: Lawon Wolski, Aleh Dziemidowicz, Juraś Laukou i Pit Paułau założyli zespół N.R.M.

</doc>
<doc id="650895" url="https://pl.wikipedia.org/wiki?curid=650895" title="Mikołajów (rejon mikołajowski)">
Mikołajów (rejon mikołajowski)

Mikołajów (ukr. "Миколаїв", "Mikołajów nad Dniestrem") – miasto na Ukrainie i stolica rejonu w obwodzie lwowskim. 14,9 tys. mieszkańców (według stanu na 1 stycznia 2013), przemysł materiałów budowlanych, mleczarski.
Historia.
Miasto założono w 1570. Prawa miejskie od roku 1578 (ponownie od 1940). Było własnością Mikołaja Tarły - chorążego przemyskiego, dworzanina i sekretarza królewskiego, który dokonał lokacji miasta na prawie magdeburskim. W okresie międzywojennym miasto znajdowało się w powiecie żydaczowskim (województwo stanisławowskie) w Polsce. 
W 1931 r. miasto liczyło 632 budynków (zagród) i 3625 mieszkańców. W latach 1943 - 1944 z rąk nacjonalistów ukraińskich z UPA śmierć poniosło 18 Polaków, w tym Kazimierz Podgórski ps. "Zych", dowódca plutonu Armii Krajowej.
Kościół parafialny w Mikołajowie.
Wzniesiony w latach 1633-34 z fundacji starosty drohowyskiego Mikołaja Ostroroga, w miejsce kościoła ufundowanego przez Jerzego Mniszcha i zburzonego przez Tatarów w 1620 r. Murowany, jednonawowy, tynkowany, konsekrowany w 1636 r. Wewnątrz znajdował się łaskami słynący obraz Matki Bożej, ufundowany przez Marię Eleonorę z Kunickich Rzewuską. W latach 70. XIX wieku na fasadzie kościoła zainstalowano duży zegar. Po II wojnie światowej świątynia zamieniona była w salę gimnastyczną, a następnie w płac ślubów. W 1990 r. została odzyskana przez wiernych. Parafię obsługują księża diecezjalni, dojeżdżający z Medenic.

</doc>
<doc id="650896" url="https://pl.wikipedia.org/wiki?curid=650896" title="Turka (obwód lwowski)">
Turka (obwód lwowski)

Turka (ukr. Турка; dawniej też Turka nad Stryjem) – miasto na Ukrainie, w obwodzie lwowskim, siedziba władz rejonu turczańskiego, nad Stryjem. Do 1939 Turka była miastem powiatowym w województwie lwowskim w Polsce. Turka jest oddalona o niespełna 13 km od granicy z Polską. Miejscowość tę dzieli od Lwowa blisko 105 km (ok. 45 km od Ustrzyk Dolnych).
Historia.
Istnieją różne wersje powstania nazwy miasta, ale najpowszechniejszą jest jej pochodzenie od wymarłych turów, które licznie przemierzały te tereny (w herbie miasta znajduje się tur).
Przywilejem wydanym w Medyce dnia 27 czerwca 1431 r. przez króla Władysława Jagiełłę Turkę otrzymał Vancza Valachus i jego synowie: Chotko, Iwanko i Janko. Ten donacyjny przywilej potwierdził król Władysław III Warneńczyk w 1444 na rzecz braci Chotka i Jankona, a król Zygmunt I ponownie w 1519. Wieś prawa wołoskiego w pierwszej połowie XV wieku. W 1730 r. Turka otrzymała prawa miejskie (miasto lokowane na prawie magdeburskim przez Antoniego Kalinowskiego). Po tym roku utworzono tutaj dom misyjny dla jezuitów, zaś po kasacie zakonu w 1773 r. powstała parafia.
Z roku 1730 pochodzą pierwsze wzmianki dotyczące Żydów osiedlających się w mieście. W połowie XVIII stulecia mieszka tu 25 rodzin żydowskich.
Do 1772 Turka znajdowała się w ziemi przemyskiej województwa ruskiego w Rzeczypospolitej.
Od 1772 po I rozbiorze Polski w składzie Królestwa Galicji i Lodomerii. W 1778 powstał murowany kościół rzymskokatolicki, a w XIX w. – cmentarz żydowski, zaś w 1903 gmina żydowska uzyskała samodzielność. Od 1905 przez miejscowość prowadzi linia kolejowa łączącą Użhorod z Samborem, znajduje się tu dworzec kolejowy.
W okresie międzywojennym Turka była miastem powiatowym, w województwie lwowskim w Polsce, siedzibą sądu powiatowego, urzędu skarbowego, Gimnazjum Prywatnego im. Marszałka Józefa Piłsudskiego. W 1921 liczyło 10 030 mieszkańców, z czego 4201 Żydów. W tym czasie starostą był Tadeusz Zawistowski, zaś burmistrzem – Michał Grudziński.
Po zakończeniu obrony z września 1939 Turka znalazła się w części zajętej przez ZSRR. Od 4 grudnia 1939 znajdowała się w składzie USRR, w obwodzie drohobyckim. Po ataku Niemiec na ZSRR miasto znalazło się pod okupacją niemiecką. Od 1 sierpnia 1941 na terenie powiatu Sambor Dystryktu Galicja w składzie Generalnego Gubernatorstwa. W styczniu 1942 miały miejsce masowe egzekucje ludności żydowskiej. W sierpniu 1942 Niemcy wywieźli ok. 4000 Żydów do obozu zagłady w Bełżcu. W grudniu 1942 pozostałych przy życiu turczańskich Żydów deportowano do getta w Samborze. Od 1943 rozpoczęło się w powiecie Turka (jak i na całym obszarze południowo-wschodnich Kresów Wschodnich) ludobójstwo Polaków dokonywane przez ukraińskich nacjonalistów.
Po II wojnie światowej Turka ponownie znalazła się w składzie Ukraińskiej Socjalistycznej Republiki Radzieckiej – początkowo w obwodzie drohobyckim, później ponownie we lwowskim. Po uzyskaniu w 1991 niepodległości przez Ukrainę miasto znajduje się w jej granicach.
Turystyka.
W mieście znajdują się źródła wody mineralnej, m.in.: słynnej „Naftusi”.

</doc>
<doc id="650897" url="https://pl.wikipedia.org/wiki?curid=650897" title="Pustomyty">
Pustomyty

Pustomyty (ukr. Пустомити) - miasto na Ukrainie i stolica rejonu w obwodzie lwowskim.
Znajdują tu się stacja kolejowa Glinna–Nawaria oraz przystanek kolejowy Pustomyty, położone na linii Lwów – Stryj – Batiowo.
Historia.
Lokowane w roku 1410, ośrodek sanatoryjno-wypoczynkowy do roku 1914. Do 17 września 1939 w województwie lwowskim w Polsce, przemysł materiałów budowlanych i drogowych.
Pod okupacją niemiecką w Polsce siedziba wiejskiej gminy Pustomyty.
W 1999 roku do Pustomytów włączono wsie Glinna i Leśniowice.
Miejscowości rejonu.
Stare Sioło

</doc>
<doc id="650898" url="https://pl.wikipedia.org/wiki?curid=650898" title="Skole">
Skole

Skole () – miasto na Ukrainie i stolica rejonu skolskiego w obwodzie lwowskim. W mieście znajduje się muzeum odzieżowe oraz zakład budowlany.
Położenie.
Miasto zajmuje lokalne rozszerzenie doliny Oporu.
Historia.
Prawa miejskie nadano Skolemu w roku 1397. Już w XIII wieku prowadził tędy szlak handlowy z Halicza na Węgry, a do roku 1697 szlak handlowy z Węgier do Stryja – miasto odwiedzali wówczas przedstawiciele najmożniejszych rodów węgierskiej szlachty: Wesselenyich, Nemezarich czy Telekich. Miasto należało do dóbr Sieniawskich. W roku 1703 z Brzeżan przez Skole ruszył oddział Franciszka Rakoczego oraz żołnierzy wojewody krakowskiego Marcina Kątskiego do ogarniętego buntem chłopskim komitatu munkackiego, co stało się początkiem antyhabsburskiego tzw. powstania Rakoczego.
Do roku 1772 Skole należało do ziemi lwowskiej w województwie ruskim. Pod zaborem austriackim, do 1918 r., należało do powiatu stryjskiego w prowincji Galicja.
W roku 1880 było w mieście 2047 mieszkańców (w tym Polacy, Rusini i Niemcy) i 300 domów, na terenie powiatu sądowego znajdowały się także kolonie niemieckie Annaberg, Felizienthal i Karlsdorf. Miasto było ośrodkiem rozwijającego się przemysłu drzewnego. W przysiółku Demnia Wyżnia działał tartak, do którego aż do 1896 r. drewno spławiano Oporem. Od 1864 r. funkcjonowała fabryka zapałek, z czasem znacznie rozbudowana. Okoliczne lasy należały do hrabiów Kinskych. Ci cały ten majątek Skole o powierzchni 34,5 tys. ha w 1886 r. sprzedali nowo powołanej spółce, założonej przez braci Hermana i Zadiga Groedlów oraz Wilhelma Schmidta. Z końcem wieku w okolicy miasta powstały dwa duże kamieniołomy.
Znacznym impulsem w rozwoju miasta była budowa w latach 80. XIX w. linii kolejowej Lwów-Stryj-Mukaczewo-Czop. Ruch przez stację Skole na odcinku Stryj - Beskid uruchomiono w kwietniu 1887 r. W celu zintensyfikowania wywózki drewna latach 90. ze stacji Skole wybudowano kolej wąskotorową biegnącą przez tartak w Demni do Korostowa w dolinie Orawy, a stamtąd w głąb dolin Butywli i Panaszówki. Spółka Groedlów zelektryfikowała majątek i miasto, wybudowała również szpital i domy mieszkalne dla robotników. 30 marca 1888 r. Skole uległo prawie całkowitemu spaleniu na skutek zaprószenia ognia. Zniszczeniu uległo wówczas 100 domów, cerkiew, kościół i szkołę. Groedlowie walnie przyczynili się wówczas do odbudowy miasta.
W roku 1913 miasto liczyło 8700 mieszkańców, w tym 3200 Żydów, 2600 Polaków, 2500 Rusinów, oraz 400 Niemców i Czechów. W okresie austro-węgierskim przebiegała tędy droga do granicy węgierskiej.
W okresie międzywojennym miasto było siedzibą zniesionego powiatu skolskiego (przyłączonego do powiatu stryjskiego województwa stanisławowskiego).
W okresie międzywojennym Skole, otoczone górami i lasami, stało się znane jako miejscowość wczasowa i klimatyczna. Powstał hotel i dwa pensjonaty, na brzegach Oporu urządzono plaże. Co roku zjeżdżało tu do 1,5 tys. gości. Z czasem sezon turystyczny przedłużył się również na zimę: zaczęli przyjeżdżać tu amatorzy nart, a w pobliżu stacji kolejowej wybudowano nawet skocznię narciarską.
Do 17 września 1939 roku miasto stanowiło garnizon macierzysty Batalionu KOP "Skole". W latach 30. burmistrzem Skolego był major piechoty stanu spoczynku Henryk Schenk.
Od września 1939 roku do czerwca 1941 roku było pod okupacją sowiecką, a później, w latach 1941-1944 pod okupacją niemiecką. 5 września 1943 roku dokonano tu zbrodni na ludności cywilnej. W latach 1945-1991 Skole znajdowało się w Ukraińskiej SRR.
W 1989 roku liczyło 6730 mieszkańców.
Religia.
parafia katolicka obrządku łacińskiego.
Kapelania skolska erygowana ok. roku 1660 fundacji Sieniawskich, kościół drewniany pw. Siedmiu Boleści Najśw. Marii Panny, dekanat stryjski, do parafii należały miejscowości ; Chaszczowanie, Hołowiecko, Hrebenów, Huta Korostkowska, Jamelnica, Jelenkowate, Kamionka, Korczyn, Korostóow, Kozłowa, Kruszelnica, Libochora, Ławoczne, Międzybrody, Oporzec, Orawa, Orawczyk, Pobuk, Podhorodce, Pohar, Rożanka Wyżna i Niżna, Ryków, Skole, Sopot, Sławsko, Synowódzko, Tarnawka, Truchanów, Tuchla, Tysowiec, Tyszownica, Urycz i Wołosianka. Przed II wojną światową była to najdalej na płd.-zach. wysunięta parafia archidiecezji lwowskiej. Po wojnie kościół nie używany popadł w ruinę. Na początku lat 90. odbudowę kościoła rozpoczął ks. Jan Nikiel z parafii w Stryju. Obecnie proboszczem parafii jest ks. Mateusz Grochla.
parafie greckokatolickie.
Cerkiew pw. św. Pantaleona, Cerkiew pw. Narodzenia NMP
parafia Kościoła Prawosławnego Ukrainy.
Cerkiew pw. św. Michała Archanioła

</doc>
<doc id="650901" url="https://pl.wikipedia.org/wiki?curid=650901" title="Butrint">
Butrint

Butrint albo Butrinti (alb. "Butrint", "Butrinti", gr. Βουθρωτός, łac. "Buthrotum") – niewielka osada i stanowisko archeologiczne w południowej Albanii przy granicy z Grecją, od 1992 roku wpisane na listę światowego dziedzictwa kultury UNESCO. 
W 1997 roku obiekt został uznany za zagrożony w związku ze splądrowaniem miejscowego muzeum w trakcie niepokojów społecznych w kraju. W 2002 roku na terenie wokół wykopalisk ustanowiono Park Narodowy Butrint. W 2005 roku usunięto Butrint z miejsc zagrożonych na Liście UNESCO.
W starożytności istniała tu osada iliryjska (według mitu założona przez uciekinierów z Troi), przekształcona w VII wieku p.n.e. w grecką kolonię i miasto portowe. Butrint stało się w kolejnych stuleciach ważnym ośrodkiem kultu boga Asklepiosa. 
W II wieku p.n.e. miasto znalazło się pod rządami Rzymu i funkcjonowało jako ważny ośrodek portowy aż do VI wieku n.e., kiedy to zostało kilkakrotnie spustoszone w okresie wielkiej wędrówki ludów. Później katolickie biskupstwo Buthrotum.
Średniowieczna historia miasta ściśle wiąże się z walkami Bizancjum z Normanami i Wenecjanami, a następnie Wenecją i Imperium Osmańskim.
W Butrincie odkryto resztki murów obronnych, starożytny teatr grecki z III wieku p.n.e., ruiny domów, baptysterium z VII wieku, ruiny łaźni rzymskich i kaplicy z V wieku. Istnieją tu również pozostałości XIV-wiecznego zamku weneckiego.

</doc>
<doc id="650902" url="https://pl.wikipedia.org/wiki?curid=650902" title="Butrinti">
Butrinti



</doc>
<doc id="650907" url="https://pl.wikipedia.org/wiki?curid=650907" title="Narodowy Park Göreme">
Narodowy Park Göreme



</doc>
<doc id="650908" url="https://pl.wikipedia.org/wiki?curid=650908" title="Park Narodowy Goreme">
Park Narodowy Goreme



</doc>
<doc id="650909" url="https://pl.wikipedia.org/wiki?curid=650909" title="Grandmaster Flash">
Grandmaster Flash

Grandmaster Flash, właściwie Joseph Saddler (ur. 1 stycznia 1958 w Bridgetown na Barbadosie) – muzyk hip-hopowy i DJ; jeden z pionierów Turntablizmu, cuttingu i miksowania.
Życiorys.
Rodzina Saddlera wyemigrowała do Stanów Zjednoczonych i Joseph dorastał w Bronksie. Obecnie mieszka w okolicy Morrisania w południowej części dzielnicy. 
Zaangażował się we wczesną nowojorską scenę DJ-ów. Ucząc się od Pete Jonesa i Kool Herca używał dwóch kopii jednego nagrania i dwóch gramofonów do "cuttingu", do czego jednak dodał mikser, aby manualnie wzmocnić przerwy. Zwykłe odtwarzanie utworu byłoby przerywane w celu nałożenia przerwy, która z kolei mogła być powtarzana przy użyciu miksera do przełączania kanałów, do czasu kiedy druga płyta nie trafi z powrotem na igłę gramofonu. Muzyk był inicjatorem techniki początkowo nazywanej "cutting", później rozwiniętej przez Grand Wizard Theodore do "scratchingu". 
Flash otrzymał swój pseudonim w szkole od postaci Flash Gordona, z którą się utożsamiał. Posiada własną kolekcję ubrań „G.Phyre”.
W 2019 otrzymał nagrodę Polar Music Prize.

</doc>
<doc id="650910" url="https://pl.wikipedia.org/wiki?curid=650910" title="ShadowRun">
ShadowRun



</doc>
<doc id="650911" url="https://pl.wikipedia.org/wiki?curid=650911" title="Nigel Findley">
Nigel Findley

Nigel D. Findley (ur. 22 lipca 1959 w Wenezueli, zm. 19 lutego 1995 w Vancouver) – kanadyjski pisarz i autor gier RPG.
Autor i współautor ponad 70 podręczników do różnych systemów RPG (m.in. Shadowrun, Świat Mroku, Earthdawn), jak również kilkunastu opowiadań o fabule osadzonej w światach gier fabularnych. W latach 90. współpracował z większością amerykańskich producentów gier RPG (przede wszystkim TSR, White Wolf i FASA).

</doc>
<doc id="650916" url="https://pl.wikipedia.org/wiki?curid=650916" title="Południk Struvego">
Południk Struvego

Południk Struvego (26°43′12.61″E – długość obserwatorium w Tartu) – sieć triangulacyjnych punktów pomiarowych, ciągnąca się od Fuglenes na przedmieściach Hammerfest na Przylądku Północnym (70°40′11″N, 23°38′48″) do Starej Nekrasiwki niedaleko Izmaiłu nad Morzem Czarnym (45°20′48″N, 28°55′48″E).
Południk Struvego rozciąga się na długości 2821, 833 km i przebiega aktualnie (2011) przez terytorium dziesięciu państw: Norwegię, Szwecję, Finlandię, Rosję, Estonię, Łotwę, Litwę, Białoruś, Mołdawię i Ukrainę. Składa się z 265 głównych punktów pomiarowych, tworzących 258 trójkątów triangulacyjnych, oraz 60 punktów dodatkowych.
Został założony w latach 1816–1852 na terenie ówczesnej unii Szwecji i Norwegii oraz Imperium Rosyjskiego, pod nadzorem rosyjskiego naukowca Friedricha Georga Wilhelma von Struvego i rosyjskiego oficera Carla F. Tennera. Służył do określenia (pomiaru) dokładnego kształtu i rozmiarów Ziemi. Pierwszy założony punkt znajduje się w obserwatorium w Tartu na terenie dzisiejszej Estonii.
W 2005 roku Południk Struvego został wpisany na listę światowego dziedzictwa UNESCO. Na liście znalazły się 34 oryginalne punkty pomiarowe:

</doc>
<doc id="650918" url="https://pl.wikipedia.org/wiki?curid=650918" title="Kuca (polana)">
Kuca (polana)

Polana Kuca – niewielka polana reglowa w rejonie Dolinie Lejowej w Tatrach Zachodnich. Znajduje się na wschodnich zboczach Wierchu Kuca, powyżej polany Jaworzyna Lejowa, a poniżej przełęczy Lejowe Siodło. Obydwie te polany są własnością Wspólnoty Leśnej Uprawnionych Ośmiu Wsi z siedzibą w Witowie. Polana Kuca jest ze wszystkich stron otoczona lasem, poniżej niej wypływa źródełko. Nazwa polany pochodzi od pierwszego właściciela.
Wchodziła w skład Hali Lejowej. Po utworzeniu TPN-u zlikwidowano w całych Tatrach wypas&lt;. Po roku 1982 na niektórych polanach, w tym na Polanie Kuca, ponownie przywrócono wypas (tzw. wypas kulturowy).

</doc>
<doc id="650919" url="https://pl.wikipedia.org/wiki?curid=650919" title="Annie Haslam">
Annie Haslam

Annie Haslam (ur. 8 czerwca 1947 w Bolton, w Anglii) - angielska wokalistka rocka progresywnego, autorka tekstów i melodii piosenek, słynna jako wokalistka zespołu rocka symfonicznego Renaissance. Śpiewa sopranem.
Jako studentka projektowania ubioru na uniwersytecie, zaczęła naukę głosu u śpiewaczki operowej Sybil Knight w 1970. Następnego roku, po odpowiedzeniu na ogłoszenie w magazynie, została wokalistką Renaissance.
Linki zewnętrzne.
 
 

</doc>
<doc id="650921" url="https://pl.wikipedia.org/wiki?curid=650921" title="Tiszit">
Tiszit

Tiszit (, ) – miasto w centralnej Mauretanii w regionie administracyjnym Takant w oazie na Saharze, założone w 1150 roku. Główną gałęzią gospodarki jest uprawa palmy daktylowej. Zachowała się tu tradycyjna zabudowa wiejska, dzięki czemu w 1996 roku miasto wpisano na listę światowego dziedzictwa kultury UNESCO wspólnie z Szinkitem, Wadanem i Walatą. Działa tu niewielkie muzeum.

</doc>
<doc id="650922" url="https://pl.wikipedia.org/wiki?curid=650922" title="Tichit">
Tichit



</doc>
<doc id="650923" url="https://pl.wikipedia.org/wiki?curid=650923" title="Tichitt">
Tichitt



</doc>
<doc id="650924" url="https://pl.wikipedia.org/wiki?curid=650924" title="Tiszitt">
Tiszitt



</doc>
<doc id="650928" url="https://pl.wikipedia.org/wiki?curid=650928" title="Tomanowa Kopa">
Tomanowa Kopa

Tomanowa Kopa – słabo wyróżniony, mało wybitny szczyt leżący w grani głównej Tatr Zachodnich, pomiędzy Tomanowym Wierchem Polskim (1977 m) a Smreczyńską Przełęczą (1799 m). Przez szczyty te i przełęcz biegnie granica polsko-słowacka. Wznosi się on nad Doliną Tomanową (górne odgałęzienie Doliny Kościeliskiej) i słowacką doliną Hliną.
W północno-zachodnim kierunku do Doliny Tomanowej odchodzi od Tomanowej Kopy długi grzbiet – Zadni Smreczyński Grzbiet. Pomiędzy grzbietem tym oraz zboczami Tomanowego Wierchu Polskiego znajduje się polodowcowy kocioł – Dolina Sucha Tomanowa. Północne, opadające do Doliny Suchej Tomanowej zbocza Tomanowej Kopy to strome skalne urwiska, w niższych partiach podsypane piargami, łagodniejsze i trawiaste. Na wielu mapach, zwłaszcza o większej skali, Tomanowa Kopa nie jest wyodrębniana jako oddzielny wierzchołek, lecz uważana za grań Tomanowego Wierchu. Faktycznie jest to jednak oddzielny wierzchołek, mało wybitny, ale mający znaczenie topograficzne, gdyż jest zwornikiem. Od słowackiej strony stoki Tomanowej Kopy opadają niewielką grzędą do Szerokiego Żlebu (górna odnoga doliny Hliny). Są od tej strony trawiasto-piarżyste z drobnymi kępami kosodrzewiny.

</doc>
<doc id="650929" url="https://pl.wikipedia.org/wiki?curid=650929" title="Pierre Frédéric Sarrus">
Pierre Frédéric Sarrus

Pierre Frédéric Sarrus (10 marca 1798, Saint-Affrique - 20 listopada 1861) był francuskim matematykiem.
Odkrył łatwy do zapamiętania algorytm ułatwiający obliczanie wyznacznika macierzy trzeciego stopnia znany obecnie jako schemat Sarrusa.
W latach 1826–1856 był profesorem uniwersytetu w Strasburgu. Od 1842 był członkiem Francuskiej Akademii Nauk w Paryżu. Był autorem kilku traktatów naukowych, między innymi o całkach wielokrotnych, o równaniach z wieloma niewiadomymi, o przewidywaniu orbit komet.

</doc>
<doc id="650931" url="https://pl.wikipedia.org/wiki?curid=650931" title="They Said It Couldn’t Be Done">
They Said It Couldn’t Be Done

They Said It Couldn’t Be Done – drugi album studyjny Grandmaster Flash and the Furious Five wydany w kwietniu 1985.

</doc>
<doc id="650933" url="https://pl.wikipedia.org/wiki?curid=650933" title="Nowa Kurlandia">
Nowa Kurlandia

Nowa Kurlandia – kolonia Kurlandii (księstwa będącego lennem Rzeczypospolitej Obojga Narodów, położonego na terenie obecnej Łotwy) na wyspie Tobago w archipelagu Małych Antyli. Z tego powodu czasami Nowa Kurlandia nazywana jest "kolonią Polski".
Pierwsze osiedle zostało założone przez Kurlandię w 1637, lecz szybko zostało zlikwidowane. Druga próba kolonizacji nastąpiła w 1639 i również zakończyła się niepowodzeniem, podobnie jak trzecia próba z 1642. Kolonizacja udała się dopiero za czwartym razem, kiedy to 20 maja 1654 roku przybył statek Das Wappen der Herzogin von Kurland, a jego dowódca, Willem Mollens, ogłosił wyspę kolonią o nazwie Nowa Kurlandia i założył fort (Jekabforts) i osadę ("Jacobstadt" – obecnie Plymouth) na północno-zachodnim wybrzeżu wyspy. W tym samym roku Holendrzy założyli na południowo-zachodnim wybrzeżu swoją kolonię zwaną Nieuw Vlissingen. 
Kolonia holenderska rozwijała się o wiele prężniej i w 1659 r. Holendrzy zajęli posiadłości kurlandzkie. Aneksja ta wynikała również z uwarunkowań politycznych w Europie i osłabienia Kurlandii w wyniku wojny polsko-szwedzkiej. Po zakończeniu wojny, na mocy pokoju oliwskiego z roku 1660, Kurlandia odzyskała swoje posiadłości na wyspie, jednak już w 1666 opuściła Tobago. Ponownie Kurlandczycy zajmowali części wyspy w 1668 roku, od lipca 1680 do marca 1683 i od czerwca 1686 do maja 1690 roku. Kurlandia zgłaszała formalne roszczenia do wyspy aż do III rozbioru Polski z 1795 roku, kiedy sama stała się częścią Rosji. 
Okres zasiedlania Tobago przez Kurlandczyków:
Gubernatorzy kurlandzcy na Tobago:

</doc>
<doc id="650935" url="https://pl.wikipedia.org/wiki?curid=650935" title="Sarrus">
Sarrus



</doc>
<doc id="650936" url="https://pl.wikipedia.org/wiki?curid=650936" title="The Source (album)">
The Source (album)

The Source (1986) – trzeci album Grandmaster Flash and the Furious Five.

</doc>
<doc id="650938" url="https://pl.wikipedia.org/wiki?curid=650938" title="Cerkiew Wołoska we Lwowie">
Cerkiew Wołoska we Lwowie

Cerkiew Zaśnięcia Matki Bożej (pot. "cerkiew Uspieńska" – od cs. Uspienije – Zaśnięcie, cerkiew Wołoska) – zabytkowa renesansowa cerkiew we Lwowie, na Starym Mieście, wzniesiona w miejscu wcześniejszej w latach 1591–1629 przez Bernarda Avellidesa, Pawła Rzymianina, Wojciecha Kapinosa i Ambrożego Nutclaussa; dzwonnicę wzniósł w latach 1571–1578 Piotr Barbon.
Zespół cerkiewny położony jest przy ul. Ruskiej i składa się z cerkwi Zaśnięcia Matki Bożej, dzwonnicy ("wieży Korniakta") i kaplicy Trzech Świętych Hierarchów.
Fundatorem pierwszej cerkwi był hospodar mołdawski Aleksander Łopuszanin (stąd nosi ona potoczną nazwę "Wołoskiej"). Drugą cerkiew wzniesiono z inicjatywy Bractwa Uspieńskiego, zaś fundatorem dzwonnicy i kaplicy był kupiec Konstanty Korniakt. "Wieża Korniakta" uważana jest za pomnik manieryzmu na ziemiach Rzeczypospolitej.
Cerkiew jest obecnie użytkowana przez Kościół Prawosławny Ukrainy.
Bractwa prawosławne we Lwowie.
Cerkiew Wołoska poświęcona Zaśnięciu Matki Bożej służyła bractwu prawosławnemu. Bractwa w miastach Rusi i Litwy stanowiły ważną instytucję życia religijnego i społecznego prawosławnych mieszczan i szlachty. Ich struktura i częściowo cele w pewnym stopniu przypominały średniowieczne cechy. W oparciu o swoje statuty posiadały własny samorząd bracki, troszczyły się o potrzeby świątyni i duchowieństwa, obchodziły święta. Ponieważ prawosławni nie byli dopuszczani do władz miejskich, bractwa zastępowały świeckie formy organizacji, znajdujące się we władaniu katolików. Pod koniec XVI wieku w środowiskach bractw prawosławnych zrodził się ruch na rzecz odnowy życia religijnego Rusi. Sposobem osiągnięcia tego celu miało być podniesienie poziomu życia duchowego i obyczajów wśród duchowieństwa i wiernych. Założycielem bractwa lwowskiego był w 1581 r. książę Konstanty Wasyl Ostrogski. On też wspierał je w następnych latach.
Kiedy w 1585 r. do Lwowa przyjechał prawosławny patriarcha Antiochii Joachim V, ocenił wysoko działalność lwowskiej stauropigii i nadał jej pierwszeństwo przed innymi bractwami na Rusi. Zgodnie z nadanym statutem władze bractwa otrzymały szerokie uprawnienia wobec swoich członków i kleru. Rzeczywistą niezależność bractwa potwierdził przywilej patriarchy Jeremiasza II Tranosa z 1588 r. nadający bractwu lwowskiemu prawa stauropigii, czyli bezpośredniej podległości patriarchatowi konstantynopolitańskiemu. Bractwa prawosławne prowadziły szkoły prawosławne, szpitale. Zrzeszały mieszczan i szlachtę. Po wprowadzeniu unii brzeskiej w 1596 r. stauropigie lwowska i wileńska stały się oparciem dla jej przeciwników.
Historia.
W 1421 r., na miejscu obecnej cerkwi, stał gotycki kościół, wzniesiony z kamienia i z cegły. W 1527 uległ on zniszczeniu w wielkim pożarze, jaki ogarnął miasto.
W latach 1547–1549 zbudowano w tym miejscu cerkiew, którą ufundował hospodar mołdawski Aleksander Łopuszanin, co pozostawiło na stałe ślad w jej nazwie: Cerkiew Wołoska. Niewiele wiadomo o wyglądzie ówczesnej świątyni. Miała ona oszkarpowaną fasadę, trzy wieżyczki z hełmami i polichromie we wnętrzu. Budowę prowadził Piotr z Lugano, zwany Włochem. W 1568 r. mistrz budowlany Feliks rozpoczął wznoszenie wieży; prace po nim kontynuował Piotr Krassowski. W 1570 r., w trakcie robót budowlanych wieża runęła w roku następnym w pożarze spłonęła cala cerkiew.
Zespół Cerkwi Wołoskiej.
Wszystkie trzy budowle – Cerkiew Wołoska, Kaplica Trzech Świętych Hierarchów (Трьох святителів) i Wieża Korniakta są ze sobą organicznie połączone w jedną całość tworząc wewnętrzny arkadowy dziedziniec okolony kolumnadą. O formie cerkwi zadecydowało bractwo, w którym znaczną rolę odgrywali Grecy pochodzący z kolonii weneckich. Kompleks budynków, obejmujący poza zespołem Cerkwi Wołoskiej także kamienice brackie, zbudowane przeważnie w XVII wieku, wypełnia ściśle czworobok między ulicami: Ruską, Fedorowa (dawniej Blacharską), Placem Muzealnym (dawniej Dominikańskim) i Podwalem. Stanowił on niegdyś własność lwowskiego Bractwa Stauropigijskiego, które posiadało najstarszą we Lwowie drukarnię, wydawało od XVI wieku księgi cerkiewne i utrzymywało bursę. Cenne zbiory będące spuścizną po bractwie przechowywane są w cerkiewnym muzeum.
Wieża Korniakta.
Odbudowę cerkwi rozpoczęto od wzniesienia wieży, która stać się miała jednym z najważniejszych elementów panoramy Lwowa. Powstała ona dzięki datkom najbogatszego lwowskiego patrycjusza Konstantego Korniakta, członka bractwa lwowskiego, Greka pochodzącego z należącego do Wenecji miasta Kandia na Krecie. Wieża wzniesiona przez architekta Piotra Barbona w latach 1573–1580 jest uważana za pomnik manieryzmu na ziemiach Rzeczypospolitej. W jej architekturze, poprzez zastosowanie par rozczłonkowanych arkad, widać wpływy weneckich kampanili wzbogaconych podczas nadbudowy o elementy polskie. Trójkondygnacyjną budowlę oblicowano kamieniem, na każdym piętrze oplatając kolumnami jońskimi. Całość zwieńczył niski, namiotowy dach. Wieża spłonęła w 1672 r. podczas oblężenia Lwowa przez Turków po upadku Kamieńca Podolskiego. W latach 1695–1696 architekt nadworny króla Jana III Sobieskiego Piotr Baber usunął uszkodzenia, podwyższył wieżę o jedno piętro z cegieł nakrywając całość barokowym hełmem z czterema narożnymi, spiralnymi pinaklami u jego podstawy. W 1779 r. wieżę uszkodziło uderzenie pioruna. Wiernej rekonstrukcji dokonała w latach 1792–1795 Dyrekcja Budowlana we Lwowie. W 1783 r. na wieży zawieszono dzwon Kiryło, 2-metrowej średnicy, największy we Lwowie, odlany przez miejscowego ludwisarza Teodora Polańskiego. W czasach późniejszych zawieszono też kilka dalszych dzwonów. Wieża, odseparowana od reszty cerkwi, założona na planie kwadratu o boku 6 m, wysoka na 66 m, uważana była za „najpiękniejszą włoską wieżę na polskiej ziemi”.
Dolną kondygnację wieży, wzniesioną z nietynkowanych kamiennych bloków zdobią z trzech stron pary arkadowych wnęk, rozdzielonych szerokimi pilastrami oraz potężne gzymsy wsparte na konsolach. Ozdobną oprawę otrzymały także półkoliście zamknięte okna w dwóch górnych kondygnacjach.
Kaplica Trzech Świętych Hierarchów.
Wkrótce po zbudowaniu wieży Konstanty Korniakt zawarł umowę na wzniesienie nowej budowli z architektem Piotrem Krassowskim. Miała to być kaplica Trzech Świętych Hierarchów: Jana Chryzostoma, Bazylego Wielkiego i Grzegorza z Nazjanzu). Powstała ona w latach 1578–1590. Ołtarz w kaplicy poświęcono w 1581 r. Kaplica nawiązywała stylem do architektury bizantyjskiej – miała formę małej cerkwi o trzech kopułach na jednej osi i stanowiła jakby miniaturę Cerkwi Wołoskiej. Jej ściany oblicowano kamieniem. Szczególną uwagę zwracają trzy kopuły kaplicy, wsparte na ośmiokątnych podstawach, oplecione kolumienkami i portal wejściowy, wyrzeźbiony w białym wapieniu, bogato dekorowany kolumnami, fryzem i misternym ornamentem z motywami liści akantu i winogron. Bogaty wystrój zewnętrzny kaplicy tworzą podwójne pilastry i rzeźbiony fryz z główkami aniołów. Po zniszczeniach wywołanych pożarem remont kapitalny kaplicy przeprowadził w 1671 lwowski kupiec Aleksy Bałłaban, o czym informuje kamienna tablica ze stosowną inskrypcją, umieszczona nad wejściem. Być może dopiero wówczas kaplica otrzymała swój ostateczny kształt. Wyposażenie kaplicy stanowią złocone obrazy i bogata ornamentyka rzeźbiarska z XVI i XVII w. Wnętrze kopuł wypełnia dekoracja stiukowa o motywach roślinnych i polichromia naśladująca mozaikę. Cennym elementem wyposażenia kaplicy jest XVI-wieczna ikona Przemienienia Pańskiego.
Cerkiew Wołoska.
Właściwa Cerkiew Wołoska została zbudowana w latach 1591–1629. Inicjatorem jej budowy było Bractwo Stauropigijskie a fundusze na jej budowę zbierano na całej Rusi. Dzieło wsparli między innymi hetman Piotr Konaszewicz-Sahajdaczny, hospodarowie mołdawscy Jeremi Mohyła i Szymon Mohyła, a nawet car moskiewski Fiodor I. Oryginalny plan świątyni, wzorowany być może na kościele San Salvador w Wenecji, o trzech kopułach na jednej osi, stał się wzorem dla szeregu późniejszych realizacji. Bizantyjskiemu rozplanowaniu towarzyszyła architektura o renesansowym, włoskim rodowodzie. Cerkiew Wołoska była dziełem dwóch budowniczych – projektanta i głównego budowniczego Pawła Rzymianina i jego teścia Wojciecha Kapinosa, który mu pomagał. W 1598 r. Rzymianina zastąpił Ambroży Przychylny. W 1631 r. konsekrowano cerkiew. W 1700 r., po przystąpieniu eparchii lwowskiej do unii cerkiew stała się świątynią greckokatolicką. W 1946 r. przejęli ją prawosławni wskutek pseudosoboru lwowskiego, na mocy którego wszystkie struktury Cerkwi greckokatolickiej w ZSRR włączono do Rosyjskiego Kościoła Prawosławnego. Po upadku ZSRR świątynię przejął Ukraiński Autokefaliczny Kościół Prawosławny. Od 2018 r. cerkiew należy do Kościoła Prawosławnego Ukrainy.
Architektura.
Cerkiew jest trzynawową bazyliką złożoną z krótkiego babińca, trzyprzęsłowej nawy na planie prostokąta i półkoliście zamkniętego prezbiterium. Nad dachem wznoszą się trzy kopuły z wysokimi latarniami, położonymi na osi głównej świątyni. Fasadę budowli rozczłonkowują szerokie toskańskie pilastry, między którymi symetrycznie rozmieszczono niewielkie okna z archiwoltami. Pod gzymsem biegnie dorycki fryz tryglifowy (dzieło Jakuba i Konstantego Kulczyckich). Tematyka płaskorzeźb na metopach fryzu jest biblijna.
Wnętrze.
Wnętrze świątyni odznacza się proporcjonalnością założenia i ładem architektonicznym. Nawy są rozdzielone parami toskańskich kolumn, które jednocześnie wspierają środkową kopułę cerkwi. Wnętrze kopuły wypełnia dekoracja kasetonowa z rozetami. W pendentywach kopuły znajdują się kartusze z herbami dobrodziejów cerkwi. W podobny sposób jest ozdobiona kopuła nad prezbiterium. Pozostałe części nawy i babiniec są nakryte gotyckim sklepieniem krzyżowym. Nad babińcem znajduje się chór połączony z galeriami ciągnącymi się nad nawami bocznymi.
W prezbiterium znajduje się ołtarz główny, dzieło artystów lwowskich: Michała Filewicza i Franciszka Olędzkiego. Reprezentuje on dojrzałe rokoko, stanowiąc oryginalne połączenie wpływów łacińskich i wschodnich. Wnętrze apsydy wypełnia duża, kolumnowa aedicula, podobna do ołtarzy epoki baroku, poprzedzona przez niską ścianę ikonostasu z misternie rzeźbionymi królewskimi wrotami. Na ikonostasie umieszczonych jest kilkanaście cennych ikon namalowanych przez Fedora Seńkowicza i Mikołaja Petrachnowicza w I połowy XVII wieku Ikony te pierwotnie stanowiły część wyposażenia pierwszego ikonostasu Cerkwi Wołoskiej, który w 1767 r. został przeniesiony do cerkwi w Grzybowicach Wielkich pod Lwowem, gdzie znajduje się do chwili obecnej i jest uważany za najstarszy zachowany ikonostas na Ukrainie. W cerkwi są też inne stare obrazy, w tym XVII-wieczne obrazy cechowe, cykl Drogi Krzyżowej z I połowy XIX wieku i portret Konstantego Korniakta, namalowany na przełomie XVIII i XIX wieku przez Łukasza Dolińskiego; Konstanty Korniakt pochowany został w grobowcu w krypcie cerkwi. Witraże wykonano w latach 1926–1930 według projektu malarza Petra Chołodnego.

</doc>
<doc id="650940" url="https://pl.wikipedia.org/wiki?curid=650940" title="Ba-Dop-Boom-Bang">
Ba-Dop-Boom-Bang

Ba-Dop-Boom-Bang – czwarty album Grandmaster Flash and the Furious Five wydany w 1987 roku przez Elektra Records.

</doc>
<doc id="650941" url="https://pl.wikipedia.org/wiki?curid=650941" title="Język kambodżański">
Język kambodżański



</doc>
<doc id="650942" url="https://pl.wikipedia.org/wiki?curid=650942" title="On the Strength">
On the Strength

On the Strength – drugi album Grandmaster Flash and the Furious Five wydany w 1988 roku.

</doc>
<doc id="650945" url="https://pl.wikipedia.org/wiki?curid=650945" title="Synagogi w Krakowie">
Synagogi w Krakowie

W Krakowie przed II wojną światową funkcjonowało co najmniej 90 synagog i domów modlitwy, z czego dzisiaj czynne są 2, ale tylko w synagodze Remuh regularnie odbywają się nabożeństwa.
Siedem synagog: Stara, Wysoka, Remuh, Poppera, Tempel, Kupa, Izaaka oraz inne mniejsze tworzą unikatowy w Europie zespół synagogalny, który można jedynie porównać z synagogami w Pradze. Synagogi wraz z całym Kazimierzem w 1978 roku wpisano na pierwszą listę światowego dziedzictwa kultury UNESCO.
Synagogi reprezentują większość stylów architektonicznych, od gotyku, renesansu, baroku, historyzmu aż po wczesny modernizm.

</doc>
<doc id="650946" url="https://pl.wikipedia.org/wiki?curid=650946" title="Aster karłowaty">
Aster karłowaty

Aster karłowaty ("Symphyotrichum dumosum") – gatunek byliny należący do rodziny astrowatych. Pochodzi z Ameryki Północnej. W Polsce nie występuje dziko. Jest uprawiany w wielu krajach świata jako roślina ozdobna.
Nazewnictwo.
Dawniej zaliczany był do rodzaju aster jako "Aster dumosus" L. i stąd jego polska nazwa aster. Jednak według nowych ujęć taksonomicznych przeniesiony został do innego rodzaju i obecnie prawidłowa jego nazwa to "Symphyotrichum dumosum". Nie utworzono jednak nowej nazwy polskiej i nadal nazywany jest astrem.
Uprawa.
Roślina ozdobna: dość popularna i cenna z uwagi na dużą wartość dekoracyjną. Nadaje się na rabaty, do obsadzania skarp i murków. Jest łatwa w uprawie. Najlepiej rośnie na słonecznym stanowisku lub w półcieniu, na przepuszczalnej i żyznej ziemi. Powinna mieć stale wilgoć w glebie. Po przekwitnięciu rośliny przycina się przy ziemi. Rozmnaża się przez podział jesienią lub wiosną przez zdrewniałe sadzonki. Może być atakowana przez mączniaka prawdziwego astrowatych, mszyce i ślimaki.

</doc>
<doc id="650949" url="https://pl.wikipedia.org/wiki?curid=650949" title="Salsoul Jam 2000">
Salsoul Jam 2000

Salsoul Jam 2000 1997 szósty album Grandmaster Flash and the Furious Five.

</doc>
<doc id="650950" url="https://pl.wikipedia.org/wiki?curid=650950" title="Charbrowski Bór">
Charbrowski Bór

Charbrowski Bór (kaszb. "Bór", niem. "Heide") – kolonia w Polsce położona w województwie pomorskim, w powiecie lęborskim, w gminie Wicko. Wieś jest częścią składową sołectwa Charbrowo.
W latach 1975–1998 miejscowość administracyjnie należała do województwa słupskiego.

</doc>
<doc id="650955" url="https://pl.wikipedia.org/wiki?curid=650955" title="Murano">
Murano

Murano – grupa siedmiu małych wysp włoskich połączonych mostami (często traktowana jako jedna wyspa porozdzielana kanałami), położona na lagunie niedaleko Wenecji, o powierzchni 1,17 km². Murano jest zamieszkiwane od czasów antycznych, obecnie liczy 5,5 tysiąca mieszkańców (2007). Słynie z produkcji szkła, ponadto znajduje się tu wiele zabytków.
Historia rozwoju wyrobu szkła na wyspach.
Wyrabianiem szkła zajmowali się starożytni Grecy i Rzymianie, których szkło było chropowate w dotyku i mętne w kolorze. Dopiero w Wenecji i na Murano, gdzie szkło wytwarzano już od VIII wieku, udoskonalono jego produkcję. Szkło twarde i przezroczyste zostało wynalezione na przełomie XII-XIII w. W roku 1291 została tu założona pierwsza huta szkła. Pod koniec XIII wieku wszystkie piece szklarskie z Wenecji przeniesiono dla bezpieczeństwa na Murano – miało to zapobiec groźbie pożarów w mieście. Obok przedmiotów użytkowych produkowano na Murano także kostki ze szkła dla mozaik. Tradycja sztuki szklarskich wysp znajduje się w muzeum sztuki szklarskiej – Museo Vetrario. Jest to jedyne takie muzeum we Włoszech i jedno z nielicznych w świecie. Są tu ukazane przykłady wszystkich technik, form i wynalazków, a przede wszystkim rzadkie okazy z renesansu, które rozwijały się na Murano od czasów antycznych aż do współczesności, m.in. szkło kryształowe.
18 maja 1810 roku w Murano urodził się Francesco Maria Piave – jeden z librecistów Giuseppe Verdiego, autor m.in. tekstów oper "Traviata" i "Rigoletto".
Od nazwy wysp pochodzi nazwa podwarszawskiej posiadłości Józefa Szymona Bellottiego, od której z kolei wzięła swoją nazwę cała dzielnica (od XVIII wieku nazywana Muranowem).

</doc>
<doc id="650958" url="https://pl.wikipedia.org/wiki?curid=650958" title="The Official Adventures of Grandmaster Flash">
The Official Adventures of Grandmaster Flash

The Official Adventures Of Grandmaster Flash 2002 siódmy album Grandmaster Flash.

</doc>
<doc id="650959" url="https://pl.wikipedia.org/wiki?curid=650959" title="Esej">
Esej

Esej (, z „próba”) – forma literacka lub literacko-naukowa, prezentująca punkt widzenia autora. Esej może poruszać tematykę filozoficzną, społeczną lub artystyczną, być formą krytyki literackiej, manifestu politycznego, filozoficznego lub też dotyczyć innych refleksji autora.
Badacze wciąż mają problem z określeniem, czym tak naprawdę jest esej. Uważa się nawet, że jego zdefiniowanie jest niemożliwe, dlatego zamiast szukać uogólnień, należy się zająć badaniem poszczególnych tekstów eseistycznych.
Za twórców eseju uznaje się Michela de Montaigne’a, renesansowego humanistę, który napisał dzieło "Essais" ("Próby", 1580 r.) i Francisa Bacona, odrodzeniowego filozofa, autora "Essays or Counsels, civill and moral".
Historia eseju.
Choć za twórców nowożytnego eseju uważa się przede wszystkim dwóch szesnastowiecznych myślicieli, Michela de Montaigne’a i Francisa Bacona, w rzeczywistości eseje powstawały już w czasach starożytnych. Zwane były „szkicami” i przybierały formę luźnych przemyśleń, zazwyczaj o charakterze filozoficznym. Badacze gatunku wskazują na jego powiązanie z popularną w antyku formą dialogu, elementy eseistyczne dostrzeżono także w diatrybach cynickich, w satyrach menippejskich, w listach, sentencjach i exemplach.
Pierwowzorem eseju miały być "Moralia" Plutarcha. Innymi starożytnymi twórcami szkiców byli m.in. Platon, Seneka Młodszy ("Epistulae morales"), Marek Aureliusz czy Cyceron.
W XX wieku esej zaczął przenikać do prozy narracyjnej, głównie powieści (np. w twórczości Tomasza Manna, Roberta Musila, Kazimierza Brandysa). Zjawisko to nazywane jest eseizacją.
Charakterystyczne cechy eseju.
Esej jest gatunkiem trudnym do jednoznacznego opisania. Nie da się ustalić konkretnych cech poetyki eseju z powodu różnorodności kształtu, tematyki i stylistyki poszczególnych realizacji tego gatunku. Można jedynie próbować charakteryzować teksty eseistyczne, uwzględniając pojawiające się w nich literackie tendencje i zjawiska, dzięki którym eseistyka staje się literaturą.
Osoba mówiąca i świat przedstawiony w eseju.
Osobą mówiącą w eseju jest zawsze sam autor, wyrażający swoje poglądy i przemyślenia. W związku z tym esej cechuje:
Esej jest gatunkiem niefikcjonalnym. Świat przedstawiony w eseju nie tworzy sam w sobie spójnej całości. Elementy świata przedstawionego można odnaleźć jedynie w tych fragmentach tekstu, które reprezentują cechy gatunków, kreujących własny świat przedstawiony (anegdota, przykład, wspomnienie, obrazek itp.). Tak skonstruowany fragmentaryczny świat utworu jest podporządkowany nadrzędnej idei przyjętej przez autora i istnieje jedynie po to, by myśl autora egzemplifikować. Fabularność pozostaje elementem drugorzędnym w stosunku do przekazywanej w eseju idei.
Niesystematyczność i niesystemowość.
Wyróżniki te zostały wprowadzone przez Wojciecha Głowalę, jednego z prekursorów teorii eseju w Polsce.
Synkretyzm gatunków i rodzajów literackich.
Hybrydyczność – esej jest gatunkiem synkretycznym, który czerpie wiele cech z innych gatunków. Często myli się go z felietonem bądź szkicem, rzadziej z reportażem lub recenzją. Może zawierać cechy traktatu (np.: filozoficznego lub o sztuce), opowiadania czy pamiętnika. W tok wypowiedzi autor może wplatać aforyzmy czy dygresje zawierające np.: anegdoty. Eseju nie da się także jednoznacznie zaklasyfikować do żadnego z istniejących rodzajów literackich, gdyż zależnie od konkretnej realizacji, może on skłaniać się zarówno ku liryce, epice, jak i dramatowi.
Podział esejów.
Dzieląc esej na płaszczyźnie treści można wyróżnić:
Płaszczyzną podziału może być podział ze względu na kompozycję, która może być uporządkowana, bądź sprzeczna z przyjętymi normami literackimi. W tym wypadku rozróżnia się:
Wyodrębnienia typologiczne można przeprowadzić również ze względu na użyteczność, czyli na możliwe wykorzystanie eseju przez czytelnika:
Podział ze względu na sposób wpływania na świadomość odbiorcy, polega na segregacji esejów w taki sposób, w jaki jest traktowany adresat. Mowa jest tutaj o dystansie pomiędzy nim a nadawcą. Wyróżnia się więc:
Ostatnią płaszczyzną podziału eseju jest podział ze względu na funkcje. Wiadomo, że istnieją następujące funkcje tekstów literackich: informatywna, ekspresywna, impresywna, poetycka i fatyczna. W związku z tym można wyróżnić:
Esej w Polsce.
Niektórzy uważają, że wiele cech tego gatunku zawierają dzieła Stanisława Herakliusza Lubomirskiego (Rozmowy Artaksesa i Ewandra), Piotra Skargi (Kazania sejmowe), bądź Stanisława Staszica. Spotyka się również opinie, że eseistyczny charakter ma twórczość pisarzy Młodej Polski – np. Stanisław Ignacy Witkiewicz (Szkice estetyczne).
Właściwy rozwój polskiego eseju to debiut Jerzego Stempowskiego w dwudziestoleciu międzywojennym, który napisał „Pana Jowialskiego i jego spadkobierców. Rzecz o perspektywach śmiechu szlacheckiego”. Potem pojawił się Stanisław Vincenz ze swoją prozą epicko-filozoficzną „Na wysokiej połoninie”.
W okresie powojennym wielu wybitnych polskich pisarzy znajdowało się na emigracji. Wśród nich znajdowali się właśnie ojcowie polskiego eseju – wspomniani wcześniej Stempowski i Vincenz, ale także Czesław Miłosz, Aleksander Wat i Witold Gombrowicz. Musieli oni zacząć tworzyć w inny sposób, tak żeby „się porozumieć ze (zmienionym) czytelnikiem w kraju”. Tak rozpoczęła się doba intelektualnych studiów i szkiców, czyli esejów. Można więc powiedzieć, że „polska szkoła eseju” wytworzyła się na emigracji.
Potem rozwój gatunku w Polsce nabrał tempa poprzez takie nazwiska jak Herbert (np.: "Barbarzyńca w ogrodzie", "Martwa natura z wędzidłem"), Lem (np.: "Summa technologiae"), Kołakowski (np.: "Czy diabeł może być zbawiony i 27 innych kazań"), Jasienica (np.: "Polska Piastów", "Polska Jagiellonów", "Rozważania o wojnie domowej") czy Kott (np.: "Kamienny potok"). Każdy z nich dodawał coś swojego; Herbert zawierał swoje przemyślenia dotyczące sztuki i artyzmu, Lem wzbogacał o filozofię i futurologię, Kołakowski – o filozofię, Jasienica – o rozważania historyczne, a Kott o krytykę literatury i teatru.
W dzisiejszych czasach najpopularniejszymi eseistami są takie postacie jak: Marek Bieńczyk, Andrzej Stasiuk, Zygmunt Kałużyński, Andrzej Kijowski, Jan Józef Szczepański czy Jarosław Klejnocki, Jolanta Brach-Czaina, Weronika Murek.

</doc>
<doc id="650960" url="https://pl.wikipedia.org/wiki?curid=650960" title="Darżkowo (Garczegorze)">
Darżkowo (Garczegorze)

Darżkowo (kaszb. "Dôrżkòwò", niem. "Darschkow") – przysiółek wsi Garczegorze w Polsce, położony w województwie pomorskim, w powiecie lęborskim, w gminie Nowa Wieś Lęborska, w pobliżu linii kolejowej Lębork-Łeba i przy drodze wojewódzkiej nr . Wchodzi w skład sołectwa Garczegorze.
W latach 1975–1998 przysiółek administracyjnie należał do województwa słupskiego.

</doc>
<doc id="650961" url="https://pl.wikipedia.org/wiki?curid=650961" title="Sicilia">
Sicilia



</doc>
<doc id="650964" url="https://pl.wikipedia.org/wiki?curid=650964" title="Zadni Smreczyński Grzbiet">
Zadni Smreczyński Grzbiet

Zadni Smreczyński Grzbiet – długi grzbiet górski Tomanowej Kopy – granicznego szczytu leżącego w głównej grani Tatr Zachodnich. Grzbiet o długości ok. 1,5 km zbiega w północno-zachodnim kierunku do dna Doliny Tomanowej, będącej górnym odgałęzieniem Doliny Kościeliskiej. W dolnej części grzbiet ten rozwidla się na dwa ramiona. Zadni Smreczyński Grzbiet oddziela od siebie dwie odnogi Doliny Tomanowej: Dolinę Suchą Tomanową (po stronie wschodniej) i Zadnią Suchą Dolinę Smreczyńską (po zachodniej stronie grzbietu). Dawniej grzbiet ten oddzielał także Halę Tomanową od Hali Smreczyny. Łagodnie zbiegający grzbiet ma od strony bocznych dolinek strome stoki. W górnej części grzbietu są one trawiaste, a miejscami skaliste lub zawalone niewielkimi gołoborzami, natomiast w niższych partiach porośnięte kosodrzewiną lub lasem.
Grzbiet jest nieudostępniony turystycznie, znajduje się na terenie obszaru ochrony ścisłej „Pyszna, Tomanowa, Pisana”.

</doc>
<doc id="650965" url="https://pl.wikipedia.org/wiki?curid=650965" title="Mixing Bullets and Firing Joints">
Mixing Bullets and Firing Joints

Mixing Bullets and Firing Joints (2005) - dziewiąty album Grandmaster Flash.

</doc>
<doc id="650970" url="https://pl.wikipedia.org/wiki?curid=650970" title="Cukiernik">
Cukiernik

Cukiernik (ciastkarz) – osoba, która wykonuje czynności związane z wypiekiem ciast i ciastek.
Absolwenci z przygotowaniem w tym zawodzie są najczęściej zatrudniani w zakładach cukierniczych lub podejmują własną działalność gospodarczą.

</doc>
<doc id="650974" url="https://pl.wikipedia.org/wiki?curid=650974" title="Kaplica Boimów">
Kaplica Boimów

Kaplica Boimów, właściwie kaplica Trójcy Świętej i Męki Pańskiej (ukr. "Каплиця Боїмів") – zabytkowa manierystyczna grobowa kaplica lwowskiej rodziny kupieckiej Boimów, usytuowana obok katedry łacińskiej. Jej fundatorem był pochodzący z Transylwanii Jerzy (György) Boim, kupiec i rajca miejski, sekretarz króla Stefana Batorego.
Kaplica została wzniesiona na terenie cmentarza obok Katedry Łacińskiej w latach 1609-1611 i konsekrowana w roku 1615. Służyła początkowo za mauzoleum rodu Boimów i mieściła 14 grobowców. Otaczający kaplicę cmentarz został zlikwidowany w XVIII wieku.
Budowniczym kaplicy był Andrzej Bemer, dekoracja rzeźbiarska jest dziełem dwóch mistrzów z Wrocławia: Johanna (Hanusza) Scholza (ur. 1573 we Wrocławiu, zm. przed 1642 w Brzeżanach) oraz Hansa Pfistera (ur. 5 sierpnia 1573 we Wrocławiu, zm. 1642 we Lwowie), któremu przypisuje się wystrój rzeźbiarski kopuły.
Kaplica została zbudowana na planie kwadratu i jest przekryta kasetonową kopułą opartą na ośmiobocznym tamburze. Latarnię kopuły wieńczy figura Chrystusa Frasobliwego z inskrypcją "Niech ten, który przechodzi, zastanowi się, czy jego smutki są większe od moich". Układ przestrzenny przypomina nieco Kaplicę Zygmuntowską na Wawelu (arch. Bartolommeo Berrecci), różni się od niej bogato zdobioną fasadą. Kaplica została wzniesiona jako wolnostojąca, dopiero w XIX wieku przybudowano do niej od strony południowej kamienicę.
Stylistycznie kaplicę zalicza się do sztuki późnego renesansu z wpływami niderlandzkiej dekoracji rzeźbiarskiej. Jakością wystroju i brakiem umiaru ustępuje dziełom czynnych w Krakowie mistrzów włoskich, stanowiąc jednak przykład sztuki mieszczańskiej.
Na wschodniej elewacji podzielonej pięcioma pilastrami znajdują się portrety Jerzego Boima i jego żony Jadwigi z roku 1617 pędzla Jana Gianniego.
Na elewacji północnej znajdują się freski przedstawiające Matkę Boską i Chrystusa. Na ścianie ośmiobocznego tamburu znajduje się płaskorzeźba przedstawiająca św. Jerzego walczącego ze smokiem. Dekoracje na tej fasadzie przypisuje się Andrzejowi Bemerowi.
Fasada (elewacja zachodnia) pokryta jest gęstą dekoracją rzeźbiarską, dziełem Johanna Scholza. Podzielona jest sześcioma kolumienkami i dwoma gzymsami na trzy kondygnacje.
Najwyższa kondygnacja przedstawia sceny Męki Pańskiej: „Biczowanie”, „Niesienie krzyża”, „Ukrzyżowanie” i „Zdjęcie z krzyża”.
Dekoracja rzeźbiarska wnętrza kaplicy Boimów jest głównie dziełem Hansa Pfistera. Wnętrze kopuły podzielone jest na kasetony wypełnione dekoracją rzeźbiarską. Wystrój ściany ołtarzowej podzielony jest gzymsami na trzy poziomy i łączy się z kopułą. Rzeźby wykuto przeważnie w miejscowym wapieniu, wyżej zastosowano rzeźby ze stiuku. Zastosowano też czarny marmur i biały alabaster. Dolny gzyms wsparty jest na postaciach czterech proroków. Drewniane skrzydła drzwi w ścianie ołtarzowej zdobione są intarsją i okuciami.
Na ścianie południowej znajdują się epitafia dłuta Hansa Pfistera z marmuru i alabastru.
Nad drzwiami wejściowymi zawieszono portrety Jerzego Boima i jego syna Pawła.
Kaplica była do XVIII wieku pod zarządem rodziny Boimów, potem przeszła pod zarząd Katedry Łacińskiej. W roku 1945 została zamknięta i niszczała wskutek braku konserwacji. Od roku 1969 stanowi oddział Lwowskiej Galerii Obrazów.

</doc>
<doc id="650978" url="https://pl.wikipedia.org/wiki?curid=650978" title="Grawer">
Grawer



</doc>
<doc id="650979" url="https://pl.wikipedia.org/wiki?curid=650979" title="Deportivo Espanol Buenos Aires">
Deportivo Espanol Buenos Aires



</doc>
<doc id="650982" url="https://pl.wikipedia.org/wiki?curid=650982" title="Język neopunicki">
Język neopunicki



</doc>
<doc id="650985" url="https://pl.wikipedia.org/wiki?curid=650985" title="Club Social, Deportivo y Cultural Español">
Club Social, Deportivo y Cultural Español



</doc>
<doc id="650986" url="https://pl.wikipedia.org/wiki?curid=650986" title="Blessing in Disguise">
Blessing in Disguise

Blessing in Disguise jest nazwą co najmniej 3 różnych nagrań:

</doc>
<doc id="650990" url="https://pl.wikipedia.org/wiki?curid=650990" title="Kościół św. Andrzeja i klasztor Bernardynów we Lwowie">
Kościół św. Andrzeja i klasztor Bernardynów we Lwowie

Kościół św. Andrzeja i klasztor Bernardynów we Lwowie (ukr. "Бернардинський костел святого Андрія Первозванного") – kościół greckokatolicki należący obecnie do zakonu Bazylianów, położony przy pl. Soborowym 3 we Lwowie.
Został zbudowany w latach 1600-1630 jako kościół rzymskokatolicki (pełnił tę funkcję do 1945) na ówczesnym pl. Bernardyńskim, na miejscu dawnego, drewnianego kościoła według planów Pawła Rzymianina. Łączy w swej architekturze najlepsze wzory włoskiego i flamandzkiego manieryzmu i jest jednym z najpiękniejszych kościołów Lwowa. Zachwyca swą zgrabną sylwetą i bogato dekorowaną fasadą.
Kościół i klasztor oo. Bernardynów znajdował się poza zasięgiem murów obronnych Lwowa, dlatego cały kompleks został ufortyfikowany i tworzył osobną warownię.
Historia kościoła i klasztoru.
Początki obecności zakonu braci mniejszych gałęzi obserwanckiej na ziemiach polskich sięgają roku 1453, kiedy to do Krakowa przybył franciszkański zakonnik św. Jan Kapistran. Na krakowskim rynku głosił on płomienne kazania, które gromadziły tłumy słuchaczy. Swoim talentem kaznodziejskim i osobistym przykładem przyciągał ogromne rzesze ludzi.
Wtedy też powstał pierwszy w Królestwie Polskim dom zakonny franciszkanów-obserwantów; wzniesiono go na Stradomiu. By nie pomylić nowych franciszkanów ze starymi, konwentualnymi, zaczęto powszechnie używać nazwy bernardyni – od imienia patrona nowej gałęzi – św. Bernardyna ze Sieny.
Kolejny dom zakonny został ufundowany kilka lat później we Lwowie. Nowy zakon szybko zyskał popularność, konkurując z dominikanami i jezuitami.
W 1460 starosta lwowski, wojewoda ruski i podolski Andrzej Odrowąż ofiarował bernardynom plac przed Bramą Halicką, pomimo początkowych oporów arcybiskupa lwowskiego Grzegorza z Sanoka. Bernardyni rozpoczęli wznoszenie kompleksu kościelno-klasztornego, który miał się stać ich największym klasztorem na Rusi. Kościół dedykowano św. Andrzejowi Apostołowi i św. Bernardynowi ze Sieny. Jednym z celów zakonu była praca misyjna wśród wyznawców prawosławia. Spowodowało to w efekcie odwet ze strony Rusinów, którzy w 1464 spalili kościół.
W klasztorze bernardyńskim ostatnie lata swego życia (1463–1484) spędził Jan z Dukli. Tam też spoczęły jego relikwie.
W 1509 hospodar mołdawski Bogdan III spalił przedmieścia Lwowa, w tym również kościół bernardyński. Ojcowie bernardyni szybko jednak go odbudowali. W 1581 Sebastian Czepek z Krakowa zbudował nową zakrystię. Pod koniec XVI w. ojciec Bernard Gąsiorek przeprowadził zasadniczą reformę zakonu; zmiany objęły również zakonników we Lwowie, którzy w tym czasie (1600) zaczęli budować nowy kościół i gmachy klasztoru. Fundatorami kościoła byli: wojewoda sandomierski Jerzy Mniszech i starosta lwowski Adam Hieronim Sieniawski. W uroczystości wmurowania kamienia węgielnego wzięli udział również: hetman wielki koronny Jan Zamoyski i hetman polny koronny Stanisław Żółkiewski.
Prace budowlane nadzorował prowizor zakonu ojciec Bernard Avellides, który przygotował szkic nowego założenia dla architekta prowadzącego budowę, Pawła Rzymianina. Do starego, drewnianego kościoła została dobudowana wymurowana z kamiennych ciosów trzynawowa bazylika. W trakcie prac postanowiono zbudować też nowe, większe niż pierwotnie zakładano, prezbiterium, które ukończono w 1609 zamykając je apsydą. W 1613 zasklepiono nawę a w roku następnym ozdobiono ją malowidłami. W 1615 zbudowano kryptę. W 1614 Paweł Rzymianin przestał kierować przykościelną fabryką, a jego zadania przejął na 4 lata Ambroży Nutclauss.
Po nim z kolei kierownictwo robót przejął pochodzący z Wrocławia Andrzej Bemer. On jest projektantem i budowniczym charakterystycznej, zachowanej do dziś fasady kościoła w stylu manieryzmu niderlandzkiego oraz stojącej obok wieży.
Ok. 1619 roku w kościele zbudowano manierystyczny ołtarz główny z obrazem Matki Boskiej z Dzieciątkiem i z rzeźbami św. Antoniego Padewskiego i św. Bernardyna ze Sieny.
Ok. 1620 rozpoczęto budowę klasztoru. Ponieważ w tym czasie południowo-wschodnim rubieżom Rzeczypospolitej zagrażała Turcja, całe założenie kościelno-klasztorem, położone poza murami miasta, zostało silnie ufortyfikowane.
Budowa kościoła dobiegła końca w 1630 i w tym samym roku konsekrował go Jan Andrzej Próchnicki.
W efekcie trwających kilkadziesiąt lat prac budowlanych powstało dzieło o wybitnej wartości artystycznej. Najbardziej charakterystycznym elementem architektonicznym była fasada Bemera, oblicowana kamieniem i ujęta pilastrami w porządku toskańskim. Szczyt fasady i spływy boczne udekorowano ornamentem okuciowym i licznymi rzeźbami. Również wewnątrz świątynia prezentowała się okazale. Uznanie współczesnych wzbudziła zwłaszcza dekoracja sklepienia, po której pozostały stiukowe figury świętych. W prezbiterium wzniesiono manierystyczne stalle. W 1608 wojewoda ruski i kasztelan lwowski Jan Daniłowicz ufundował pomnik nagrobny Jana z Dukli. Figurę wyrzeźbił z czerwonego marmuru Jan Kapinos. Żelazną galerię w chórze wykuł w 1642 kowal Paweł z Nowego Sącza.
Tak bogaty wystrój świątynia bernardyńska zawdzięczała licznym donacjom najpotężniejszych rodów żyjących na Rusi: Mniszchów, Sieniawskich, Żółkiewskich i Zamoyskich, a także arcybiskupa lwowskiego Jana Dymitra Solikowskiego.
Kościół bernardyński był świadkiem wielu ważnych wydarzeń; m.in. tu w 1621 wręczono buławę polną koronną Stanisławowi Lubomirskiemu a w 1663 roku Jan Świderski przepraszał króla Jana III Sobieskiego w imieniu związku wojskowego.
W I poł. XVIII w. wnętrze kościoła przeszło dużą zmianę. W 1734 z zapisu pozostawionego przez rod Sieniawskich wzniesiono z tyłu zespołu klasztornego monumentalna wieżę zwieńczoną smukłym miedzianym hełmem z latarnią. Znajdujący się na niej zegar bił niegdyś 5 minut przed upływem pełnej godziny, co miało upamiętniać alarm wszczęty na widok dojrzanego z góry nieprzyjaciela.
W 1736, trzy lata po beatyfikacji Jana z Dukli, przed kościołem ustawiono kolumnę z jego figurą w scenie, w jakiej miał się ukazać Bogdanowi Chmielnickiemu podczas oblężenia Lwowa. Fundatorem rzeźby był krajczy wielki koronny Michał Józef Rzewuski, a wyrzeźbił ją .
W latach 1738–1740 malarz zakonny, brat Benedykt Mazurkiewicz, uczeń Giuseppe Carlo Pedrettiego, wykonał ogromny fresk na sklepieniu. Posługując się techniką panoramy stworzył dzieło przedstawiające ”Triumf św. Franciszka z Asyżu”. Był on również autorem polichromii na ścianach bocznych. Malowidła w przedsionku wykonał w późniejszym okresie Stanisław Stroiński.
W tych samych latach w kościele powstał zespół 17 barokowych ołtarzy dłuta snycerza Konrada Kotschenreitera i rzeźbiarza Tomasza Huttera.
Ołtarz główny ozdobiły figury Najświętszej Marii Panny, św. Anny, św. Tekli i św. Antoniego Padewskiego. Inne ołtarze były dedykowane m.in. bl. Janowi z Dukli, Najświętszej Marii Pannie (1736), św. Antoniemu (1736), Trzem Królom (1737), św. Andrzejowi (1737), św. Franciszkowi z Asyzu, św. Piotrowi z Alkantary, Ukrzyżowaniu Chrystusa, św. Annie (1739) i św. Michałowi Archaniołowi (1739). Kilka obrazów ołtarzowych namalował Benedykt Mazurkiewicz.
Ok. 1780 malarz Łukasz Doliński namalował stacje Męki Pańskiej. Na dziedzińcu klasztornym zbudowano studnię bł. Jana z Dukli.
W chwili I rozbioru Rzeczypospolitej w konwencie żyło 61 braci zakonnych. Choć klasztor bernardynów szczęśliwie uniknął kasaty józefińskiej w 1783, to część gmachów klasztornych zajęto na cele archiwum, które gromadziło akta grodzkie i ziemskie okolicznych ziem byłego województwa ruskiego.
W 1786 kościół bernardynów znalazł się w obrębie nowo utworzonej parafii przy pokarmelitańskim kościele Nawiedzenia Najświętszej Marii Panny, a po trzech latach sam stał się siedzibą tej parafii.
Do 1806 roku zarząd nad kościołem sprawowali księża diecezjalni, a później przejęli go bernardyni.
W 1829 przy konwencie utworzono Studium Generalne dla zakonników.
W 1860 w ołtarzu głównym umieszczono nowy obraz – kopię dzieła Pierantonio Marratrissa „Matka Boska z Foligno” z bł. Janem z Dukli, którą namalowała Zofia Fredrówna, córka Aleksandra Fredry.
W latach 1824, 1882–1883 i w 1906 poddano konserwacji polichromie Benedykta Mazurkiewicza.
Lata powojenne.
Po drugiej wojnie światowej kościół i klasztor zostały zamknięte. Znajdujące się w klasztorze relikwie bł. Jana z Dukli zostały przewiezione do Rzeszowa a później do kościoła Bernardynów w rodzinnej Dukli. W klasztorze umieszczono szkołę muzyczną oraz biura i Centralne Państwowe Archiwum Historyczne Ukraińskiej SRR (od 1991 r. Ukrainy. W latach 1976–1977 zespół poddano gruntownej restauracji i przekazano pod nadzór Lwowskiej Galerii Obrazów.
Sam kościół po zamknięciu po II wojnie światowej pozostawał niewykorzystany. Stał pusty i popadał w ruinę z powodu czynników atmosferycznych – wiele okien było rozbitych i zaciekał dach.
Przekazany przez władze miejskie wraz z częścią dawnego klasztoru greckokatolickiemu zakonowi Bazylianów został otwarty w listopadzie 1991 jako cerkiew św. Andrzeja Apostoła. Obrządek Bazylianów jest najbliższy rzymskokatolickiemu, wiąże się z tym ich „tolerancja” wobec zachodnich form sztuki sakralnej, w szczególności akceptacja posągów i „zachodniego” stylu wystroju świątyni. Można przypuszczać, że z tym wiąże się mała ilość zmian we wnętrzu.
Architektura.
Kościół św. Andrzeja to trójnawowa bazylika z wydłużonym prezbiterium, zbudowana z nietynkowanych kamiennych ciosów w stylu manieryzmu. Przy połączeniu prezbiterium z nawą wznosi się wieża o wysokości 38 m. Jest ona zbudowana na planie kwadratu, przechodzącego w górnej części w plan ośmioboku i zwieńczona renesansowym hełmem z latarnią. Charakterystycznym elementem jej wystroju są narożne pilastry. W ostatniej kondygnacji, pod hełmem, umieszczono zegar. Środkową część dwuspadowego dachu nawy głównej wieńczy barokowa sygnaturka.
Fasada kościoła utrzymana jest w stylu manieryzmu niderlandzkiego. Zwraca uwagę bogata dekoracja rzeźbiarska jej kilkukondygnacyjnego, krzywoliniowego szczytu, na którą składają się spływy wolutowe. W środkowym polu, w niszy umieszczona została rzeźba Chrystusa ukazującego swe rany, flankowanego herbami Polski Litwy, z Bogiem Ojcem i gołębicą Ducha Świętego w zwieńczeniu. Szczyt oraz spływy wolutowe fasady flankowane są figurami świętych bernardyńskich. Podobnie udekorowany jest szczyt nawy od strony prezbiterium.
Nad głównym wejściem, w niszach, umieszczono posągi Matki Bożej z Dzieciątkiem oraz św. Piotra i św. Andrzeja po bokach.
Obok kościoła stoi dwukondygnacyjna, czworoboczna dzwonnica z 1734.
Na dziedzińcu kościelnym znajduje się studnia ze zbudowaną nad nią kapliczką (1761), przykrytą kopułą, którą wieńczy figurka św. Jana z Dukli.
Przed kościołem wzniesiono kolumnę św. Jana z Dukli, ufundowaną w 1736 przez Seweryna Michała Rzewuskiego. Zdobiąca kolumnę figura świętego została usunięta po II wojnie światowej.
Do kościoła przylega z lewej strony kompleks budynków poklasztornych. Od strony wschodniej zachował się odrestaurowany fragment klasztornych murów obronnych ze strzelnicami, drewnianą galerią i bramą wjazdową, zwieńczoną masywną wieżą.
Wystrój.
Trzynawowe wnętrze świątyni zdobią bogate barokowe dekoracje z I poł. XVIII w. Godne uwagi są freski autorstwa Benedykta Mazurkiewicza pokrywające kolebkowe sklepienie nawy głównej, krzyżowe sklepienia naw bocznych i ściany oraz zespół siedemnastu późnobarokowych ołtarzy wykonanych w latach 40. XVIII w., głównie przez pochodzących z Jarosławia rzeźbiarza Tomasza Huttera i snycerza Konrada Kutschenreitera.
Ołtarz główny został ozdobiony dziesięcioma kolumnami ustawionymi półkoliście. Znajduje się w nim nadal obraz Zofii Fredrówny przedstawiający Matkę Boską i św. Jana z Dukli.
Inne zwracające uwagę elementy wystroju kościoła to bogato dekorowana, pozłacana ambona, marmurowy nagrobek św. Jana z Dukli w zakrystii oraz bogato rzeźbione manierystyczne stalle autorstwa mistrza Pawła z Bydgoszczy z lat 1640–1644, odrestaurowane i przebudowane na przełomie XIX i XX w., należące do najcenniejszych zabytków rzeźby barokowej w Polsce.
Wyposażenia kościoła dopełniają liczne obrazy, wśród których do najciekawszych należy „Apoteoza św. Jana z Dukli” z 1677, cykl obrazów przedstawiający cuda czynione przez świętego, z dodanym komentarzem oraz obraz „Ukrzyżowanie” Franciszka Lekszyckiego. Kilka spośród obrazów umieszczonych w ołtarzach bocznych namalował Benedykt Mazurkiewicz.
Tablice.
25 października 1897 w kościele odsłonięto tablicę upamiętniającą Kornela Ujejskiego.
W kościele ustanowiono epitafium prof. Zygmunta Samolewicza (1842-1898).
28 września 1924 w ścianie wieży kościoła została wmurowana tablica upamiętniająca Romualda Traugutta, wykonana przez Zygmunta Kurczyńskiego.

</doc>
<doc id="650992" url="https://pl.wikipedia.org/wiki?curid=650992" title="Henry Vane">
Henry Vane



</doc>
<doc id="650993" url="https://pl.wikipedia.org/wiki?curid=650993" title="Ostropa (Gliwice)">
Ostropa (Gliwice)

Ostropa (niem. "Ostroppa", "Stroppendorf") – dzielnica miasta Gliwice od 1975 roku. W latach 1945-54 siedziba gminy Ostropa.
Nazwa.
Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości, wcześniejszą od niemieckiej wymienia "Ostropa", którą tłumaczy jako "Wachtplatz" czyli po polsku "Miejsce strażnicze". Nazwa prawdopodobnie wywodzi się od wojskowego i posterunkowego charakteru miejscowości i związana jest z książęcym prawem stróży zobowiązującym lokalnych chłopów do utrzymywania małych grodów strażniczych
Niemcy zgermanizowali nazwę na "Ostroppa", a później "Stroppendorf" w wyniku czego utraciła ona swoje pierwotne znaczenie.
Informacje ogólne.
Dzielnica jest położona w południowo-zachodniej części miasta.
W Ostropie przy ulicy Ciesielskiej znajduje się remiza ochotniczej straży pożarnej.
Historia.
Kalendarium:
Kościoły i kaplice.
Kościoły rzymskokatolickie:
Kaplice:
Edukacja.
Szkoły podstawowe:
Transport.
Przez dzielnicę przebiega autostrada A4 i znajduje się węzeł drogowy Ostropa, łączący autostradę z drogą wojewódzką 408.

</doc>
<doc id="650996" url="https://pl.wikipedia.org/wiki?curid=650996" title="Częstochowa Osobowa">
Częstochowa Osobowa



</doc>
<doc id="651001" url="https://pl.wikipedia.org/wiki?curid=651001" title="Koronawirusy">
Koronawirusy

Koronawirusy – gatunki wirusów, należących do podrodziny "Coronavirinae" z rodziny "Coronaviridae" w rzędzie "Nidovirales". Podrodzina "Coronavirinae" podzielona została na cztery rodzaje: , , i (łac. "Alphacoronavirus", "Betacoronavirus", "Gammacoronavirus" i "Deltacoronavirus"). Nosicielami poszczególnych gatunków są ssaki lub ptaki.
Koronawirusy posiadają osłonkę oraz pojedynczą nić RNA o symetrii helikalnej i polarności dodatniej. Rozmiar genomu znanych koronawirusów mieści się w zakresie od 26,4 do 31,7 knt, co jest wartością niezwykle dużą jak na wirusy RNA. Nazwa „koronawirus” wywodzi się z łac. "corona" oznaczającego koronę lub wieniec, ponieważ osłonki wirusów w mikroskopii elektronowej wydają się „ukoronowane” pierścieniem małych, przypominających żarówki struktur.
Klasa Baltimore: IV.
Koronawirusy zwierzęce.
Koronawirusy zakażają ptaki i ssaki, powodując liczne choroby układu oddechowego, nerwowego, narządów wewnętrznych czy układu pokarmowego. Do chorób wywoływanych przez koronawirusy zwierzęce należą m.in.:
Koronawirusy ludzkie.
Pierwsze szczepy koronawirusa ludzkiego zidentyfikowano w latach 60. XX wieku. W 1962 roku wyizolowano szczep B814 pochodzący od dziecka z objawami przeziębienia, stosując hodowlę narządową pochodzącą z tchawicy. Z powodu zaginięcia próbki przed opracowaniem metod pozwalających na identyfikację gatunku, dokładne dane o B814 nie są znane, jednakże w kolejnych latach uzyskano następne izolaty kliniczne. Dwa z nich, 229E i OC43, zidentyfikowano jako osobne gatunki.
Kolejny gatunek ludzkiego koronawirusa, znacznie groźniejszy, zidentyfikowano w 2002 roku w chińskiej prowincji Guangdong. Wirus SARS-CoV, nazywany tak od wywoływanego przez niego zespołu ciężkiej niewydolności oddechowej (ang. "Severe Acute Respiratory Syndrome"), spowodował falę zachorowań i 775 potwierdzonych zgonów.
W następnych latach XXI wieku zidentyfikowano dwie kolejne stosunkowo rozpowszechnione grupy, NL63 i HKU1, które razem z 229E i OC43 są jedną z dość rozpowszechnionych przyczyn przeziębień. Dwie ostatnie grupy odpowiedzialne są za cykliczne (co 2–4 lata) epidemie zakażeń dróg oddechowych, najczęściej w okresie późnej jesieni, zimy i wczesnej wiosny, kiedy zmniejsza się liczba zakażeń rynowirusowych. Uważa się, że koronawirusy są odpowiedzialne za 10–20% wszystkich przeziębień.
Obecnie wyróżnia się siedem gatunków koronawirusów wywołujących infekcję u człowieka:
Dodatkowo historycznie wyróżniono szereg innych, gorzej opisanych szczepów (takich jak B814, LP, EVS, OC16, OC37, OC44, OC48, AD, PA), których próbki zostały utracone i nie można obecnie stwierdzić, czy stanowiły one osobne gatunki od HCoV NL63 i HCoV HKU1. Koronawirusy cechują się dużym rozpowszechnieniem i częstością występowania, dużym zróżnicowaniem genetycznym i częstym występowaniem rekombinacji genetycznych, co przy rosnących okazjach do kontaktów między człowiekiem i różnymi gatunkami zwierząt powoduje, że nowi przedstawiciele tej grupy będą pojawiać się, wywołując infekcje międzygatunkowe i sporadycznie rozprzestrzeniając się.

</doc>
<doc id="651002" url="https://pl.wikipedia.org/wiki?curid=651002" title="Coronavirus">
Coronavirus



</doc>
<doc id="651003" url="https://pl.wikipedia.org/wiki?curid=651003" title="Suojarwi">
Suojarwi

Suojarwi (fiń. Suojärvi, ros. Суоярви) – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Miejscowość leży w południowej Karelii, nad jeziorem Suojarwi, w rejonie suojarwskim, którego jest centrum administracyjnym.
Ludność.
Suojarwi liczy 11 489 mieszkańców (1 stycznia 2005 r.), co stanowi ponad połowę całej populacji tej jednostki podziału terytorialnego. Mieszkańcami są głównie Rosjanie osiadli w Suojarwi po wojnie, gdyż zamieszkująca historycznie w mieście ludność fińska została repatriowana do Finlandii po przejęciu miejscowości przez Związek Radziecki.
Historia.
Nazwa miasta pochodzi od nazwy jeziora, nad którym je założono. Karelskie słowo "suo" oznacza błoto, zaś "järvi" – jezioro. 
Osada została założona nie później niż w XVI w., prawa miejskie od. 1940 r. Do 1940 r. miasto związane było z Finlandią, do roku 1918 wchodziło w skład Wielkiego Księstwa Finlandii (autonomicznej jednostki w obrębie Cesarstwa Rosyjskiego), zaś w latach 1918-1940 znajdowało się na ziemiach niepodległej Finlandii. W wyniku wojny zimowej przyłączone do ZSRR. W czasie II wojny światowej ponownie w obrębie Finlandii, odbite przez Armię Czerwoną w 1944, ostatecznie w granicach ZSRR po pokoju paryskim (1947).
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie. W mieście znajduje się przemysł celulozowo-papierniczy, produkujący głównie karton i kartonowe opakowania, oraz spożywczy (przetwórstwo drobiu i ziemniaków). W miejscowości zlokalizowane są także inne drobne zakłady przemysłu spożywczego (np. piekarnie), zatrudniające zwykle niewielką liczbę osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi.

</doc>
<doc id="651006" url="https://pl.wikipedia.org/wiki?curid=651006" title="Bory Zielonogórskie">
Bory Zielonogórskie

Bory Zielonogórskie – kompleks leśny graniczący z północy poprzez Odrę z Puszczą Lubuską, a na południu z Borami Dolnośląskimi. Bory Zielonogórskie zajmują obszar ponad 235 000 ha i są to w większości drzewostany sosnowe. Dochodzi tutaj do częstych masowych pojawów (tzw. gradacji) owadów liściożernych oraz wybuchów licznych pożarów.

</doc>
<doc id="651009" url="https://pl.wikipedia.org/wiki?curid=651009" title="Mauretania (ujednoznacznienie)">
Mauretania (ujednoznacznienie)



</doc>
<doc id="651010" url="https://pl.wikipedia.org/wiki?curid=651010" title="Mauretania (prowincja rzymska)">
Mauretania (prowincja rzymska)

Mauretania – prowincja rzymska na terenie dzisiejszego północnego Maroka i północnej Algierii. 
W 42 roku n.e. cesarz Klaudiusz podzielił Mauretanię na dwie prowincje – Mauretanię Tingitana (głównie na terenach północnego Maroka z głównymi ośrodkami administracyjnymi w Tingis i Volubilis) oraz Mauretanię Caesariensis ze stolicą w Cezarei.

</doc>
<doc id="651011" url="https://pl.wikipedia.org/wiki?curid=651011" title="Mauretania Tingitana">
Mauretania Tingitana

Mauretania Tingitana (Mauretania Tingitańska) – rzymska prowincja położona w północno-zachodniej Afryce, pokrywająca się w przybliżeniu z północną częścią dzisiejszego Maroka i hiszpańskimi miastami Ceuta i Melilla. Rozciągała się od przylądka (naprzeciw Gibraltaru) na północy, do miast Sala Colonia i Volubilis na południu, i do rzeki Wadi Muluja na wschodzie. Siedzibą władz było miasto Tingis (nazwa berberska: "Tingi"), które jest obecnym Tangerem. Inne większe miasta tej prowincji to: Iulia Valentia Banasa, Septem, Rusadir i Lixus.
Historia.
Po śmierci Ptolemeusza z Mauretanii, ostatniego króla Mauretanii w roku 40, rzymski cesarz Klaudiusz przekształcił królestwo Mauretanii w dwie prowincje: Mauretania Caesariensis i Mauretania Tingitana. Rzeka Mulucha (Wadi Muluja), ok. 60km na zachód od współczesnego miasta Oran w Algierii, stała się granicą oddzielającą obie prowincje.
Rzymska administracja nie sięgała bardzo daleko w głąb kontynentu. Na zachodzie południową granicą władzy cesarskiej było Volubilis, otoczone obozami wojskowymi takimi jak Tocolosida na południowy wschód i Ain Chkour na północny zachód od miasta, oraz fossatum lub obronną fosą. Na wybrzeżu atlantyckim Sala Colonia była chroniona inną fosą, wałem i linią wież strażniczych.
Nie była to ciągła linia fortyfikacji: nie ma żadnych dowodów na istnienie obronnego muru takiego jak ten, który ochraniał niespokojną granicę Brytanii na drugim krańcu cesarstwa. Raczej, była to sieć fortów i fos która funkcjonowała jak filtr. Limes ochraniał tereny, które były pod bezpośrednią rzymską kontrolą. Poprzez koncentrację sił w większych osiedlach, regulował kontakty między nomadami i terenami zajmowanymi przez cywilizację.
Po obu stronach limesu żyła podobna ludność, jednakże ogólnie populacja była mała. Volubilis zamieszkiwało prawdopodobnie ok. 20 tys. mieszkańców w II wieku. Zgodnie z inskrypcjami tylko około 10-20% z nich miało pochodzić z Europy, głównie z Hiszpanii; reszta to miejscowi.
Rzymscy historycy (jak Klaudiusz Ptolemeusz) uznawali całość obecnego Maroka na północ od Atlasu jako część Cesarstwa Rzymskiego, ponieważ w czasach Oktawiana Augusta, gdy Mauretania była państwem podległym Rzymowi, jej władcy (jak Juba II) kontrolowali wszystkie terytoria na południe od Volubilis. Jednakże faktyczna kontrola rzymskich legionów, sięgała do okolic Sala Colonia (obóz "Exploratio Ad Mercurios", na południe od Sala Colonia, jest dotychczasowo najdalej wysuniętym na południe odkrytym rzymskim osiedlem). Niektórzy historycy, jak Leo Africanus, uważali, że rzymskie granice sięgały obszarów dzisiejszej Casablanki, założonej przez Rzymian jako port o nazwie „Anfa”. Rzeczywiście, współczesne miasto Azammur w środkowym Maroku leży na miejscu starożytnego miasta "Azama", fenickiego, a następnie rzymskiego portu handlowego. Pozostałości rzymskiego składu zboża są wciąż widoczne w tzw. „portugalskich cysternach”.
Pliniusz Starszy opisał w skrócie tereny na południe od Atlasu, gdy Swetoniusz Paulinus podjął wyprawę wojenną w 41 roku:
Rzymska prowincja.
Już podczas rządów Juby II, cesarz Oktawian August założył 3 kolonie w Mauretanii blisko atlantyckiego wybrzeża: Iulia Constantia Zilil, Iulia Valentia Banasa oraz Iulia Campestris Babba.
Wkrótce potem zachodnia część Mauretanii została przekształcona w rzymską prowincję Mauretania Tingitana. Ten region pozostał częścią Cesarstwa Rzymskiego do roku 429, gdy Wandalowie przejęli Mauretanię i zakończyli tam rzymską administrację.
Najważniejszym miastem Mauretanii Tingitana było Volubilis. Było centrum administracyjnym i ekonomicznym prowincji w zachodniej rzymskiej Afryce. Żyzne ziemie prowincji zapewniały wiele towarów jak zboże i oliwa, które eksportowano do Rzymu, co przyczyniło się do pomnażania majątku i dobrobytu prowincji. Archeologia udokumentowała obecność społeczności żydowskiej w okresie rzymskim.
Głównymi produktami eksportowymi Mauretanii Tingitana były purpurowe barwniki i cenne drewno; Tingitana zaopatrywała również Rzym w produkty rolne i zwierzęta, takie jak lwy i lamparty. Tamtejsi Maurowie byli wysoko cenieni i rekrutowani przez Rzymian jako żołnierze, zwłaszcza jako lekka kawaleria. "Clementius Valerius Marcellinus" jest odnotowany jak zarządca prowincji (praeses) między 24 października 277 a 13 kwietnia 280.
Zgodnie z tradycją, męczeństwo świętego Marcelego miało miejsce 30 października 298 w Tingis (Tanger). W czasach Tetrarchii (reformy administracji rzymskiej za rządów cesarza Dioklecjana w 296), Mauretania Tingitana została częścią Diecezji Hiszpanii, a co za tym idzie, częścią Prefektury Galii. Jednakże Mauretania Caesariensis była częścią Diecezji Afryki. "Lucilius Constantius" jest odnotowany jako praeses pod koniec IV wieku.
Dzięki Notitia Dignitatum znamy strukturę wojskową prowincji. Pod komendą Comesa Tingitaniae znajdowało się:
Germańscy Wandalowie osiedlili się w prowincji Hispania Baetica w 422 roku pod wodzą ich króla Gunderyka i stamtąd przeprowadzali najazdy na Mauretanię Tingitana. W 427 roku "Comes Africae" Bonifacjusz odmówił wykonania rozkazu odwołania wydanego przez cesarza Walentyniana III i pokonał wysłaną przeciw niemu armię. Miał mniej szczęścia, gdy wysłano przeciw niemu po raz drugi armię w roku 428. W tym roku Gunderyk został zastąpiony przez Genzeryka. Bonifacjusz zaprosił Genzeryka do Afryki, zapewniając flotę, by umożliwić przeprawę Wandalów do Tingis i Septem. Bonifacjusz zamierzał zatrzymać Wandalów w Mauretanii, ale gdy tylko przekroczyli cieśninę, odmówili jakiejkolwiek kontroli i pomaszerowali na Kartaginę.
Rządy bizantyńskie.
W 533 roku, bizantyński generał Belizariusz odzyskał byłą Diecezję Afryki od Wandalów w imieniu cesarza Justyniana I. Wszystkie tereny na zachód od Cezarei zostały już przez Wandalów stracone na rzecz berberyjskich "Maurów", ale ponownie ustanowiony "Dux Mauretaniae" utrzymywał wojskową kontrolę nad Septem (obecna Ceuta). Była to ostatnia bizantyńska placówka w Mauretanii Tingitana; reszta tego, co dawniej było rzymską prowincją, była połączona z bizantyńską częścią Andaluzji pod nazwą Prefektura Afryki z Septem jako siedzibą administracji.
Większość północnoafrykańskiego wybrzeża została zorganizowana w Egzarchat Afryki, mający specjalny status z powodów obronnych.
Gdy Umajjadzi podbili całą północną Afrykę, zastępując chrześcijaństwo i pogaństwo islamem, obie Mauretanie połączone w prowincję "Maghreb" (z arabskiego 'zachód', do dziś jest to oficjalna nazwa Królestwa Maroka). Ta prowincja również zawierała w sobie również ponad połowę terytorium Algierii.
Do głównych stanowisk archeologicznych z czasów rzymskich należą: Volubilis, Sala Colonia, Tingis i Iulia Constantia Zilil.

</doc>
<doc id="651012" url="https://pl.wikipedia.org/wiki?curid=651012" title="Mauretania Caesariensis">
Mauretania Caesariensis

Mauretania Caesariensis (Mauretania Cezarejska) – jedna z rzymskich prowincji znajdująca się w północno-zachodniej Afryce.
Była najbardziej wysuniętą na wschód częścią rzymskiej Afryki Północnej, obejmując terytorium, które dzisiaj w przeważającej części znajduje się w Algierii oraz częściowo we wschodnim Maroku. Stolicą prowincji była Cezarea Mauretańska, stąd określenie Caesariensis (obecnie Szarszal). Należały do niej takie miasta, jak: Altava, Cissi, Columnata, Icosium, Lambdia, Malliana, Rusubbicari Matidiae, Rusuccuru, Sufasar, Thibiuca, Thibuzabetum, Tigisi, Timici, Quiza, Vagal, Zucchabar.
Tło historyczne.
W I w. rzymski cesarz Klaudiusz podzielił położoną w Północnej Afryce Mauretanię (ziemia Maurów) na dwie części, tzn. Mauretanię Caesariensis oraz Mauretanię Tingitana. Za Dioklecjana i Konstantyna Wielkiego Mauretania Caesariensis weszła do Diecezji Afryki w Pretoriańskiej Prefekturze Italii, zaś Tingitana stała się częścią Diecezji Hiszpanii. W IV i V w. Mauretania Caesariensis została schrystianizowana. W czasie wprowadzania tetrarchii za Dioklecjana najbardziej wysunięta na wschód część prowincji została odseparowana i przyjęła nazwę Sitifensis w odniesieniu do stolicy w Sitifis (obecnie Satif). Mauretania Sitifensis posiadała własny port w Saldae (obecnie Bidżaja).
Religia.
Chrześcijaństwo o matrycy zachodniej zostało wyparte przez arian podczas panowania germańskiego po najeździe Wandalów ok. 430 roku. Dominacja ariańska została przygaszona przez Bizantyjczyków ok. 533. Większa część Mauretanii Caesariensis pozostała jednak pod kontrolą lokalnych mauretańskich watażków. Wpływy Bizancjum objęły bardziej oddalone od brzegów morza tereny w latach 60. i 70. VI w. Bizantyjski egzarchat Afryki upadł pod naporem dynastii umajjadzkiej, wyznaczając całkowity koniec wpływów kultury rzymskiej w regionie. Mauretania Caesariensis weszła w skład zachodniej prowincji państwa islamskiego nazywanej później ogólnie Maghrebem.
Ekonomia.
Z Mauretanii Caesariensis eksportowano w starożytności przede wszystkim barwniki purpurowe i drewno. Rzymianie cenili Berberów jako doskonałych wojowników i jeźdźców. Z tej prowincji pochodził jeden z najlepszych generałów Trajana Mauretańczyk Luzjusz Kwietus oraz imperator berberyjskiego pochodzenia Makrynus.

</doc>
<doc id="651014" url="https://pl.wikipedia.org/wiki?curid=651014" title="Klub sportowy">
Klub sportowy

Klub sportowy – podstawowa jednostka organizacyjna realizująca cele i zadania w zakresie danej dyscypliny sportu. Organizacja sportowa posiadająca osobowość prawną działająca, jako osoba prawna (na przykład w formie sportowej spółki akcyjnej lub stowarzyszenia kultury fizycznej), której głównym – i najczęściej jedynym – celem jest udział w rozgrywkach sportowych, organizowanej federacji (krajowej, bądź kontynentalnej – rzadziej światowej) w stosownej kategorii wiekowej, płci i statusie zrzeszonych w nim osób.
W ramach klubu sportowego tworzona jest sekcja danej dyscypliny sportu (bądź sekcje różnych dyscyplin sportu), której zadaniem jest utworzenie drużyny sportowej (drużyn sportowych), mającej występować w rozgrywkach sportowych.
Kluby sportowe mogą mieć charakter klubu jednosekcyjnego (posiadającego wyłącznie jedną sekcję sportową, np. piłkarską – klub piłkarski, koszykarską – klub koszykarski, itp.) oraz klub wielosekcyjny (mającego przynajmniej dwie sekcje sportowe, na przykład piłkarską i siatkarską).
W Polsce, kluby sportowe – w liczbie co najmniej trzech – mogą zakładać związki klubów sportowych (związki sportowe), a szczególnym rodzajem klubu sportowego jest Uczniowski Klub Sportowy (UKS).
Według stanu na 31 grudnia 2018, w Polsce działało 14 772 klubów sportowych (w tym uczniowskich klubów sportowych i wyznaniowych klubów sportowych), prowadzących 24 083 sekcji sportowych, skupiających 1 045 482 członków, zatrudniających 28 047 trenerów oraz 19 548 instruktorów sportowych.

</doc>
<doc id="651015" url="https://pl.wikipedia.org/wiki?curid=651015" title="Wrens">
Wrens



</doc>
<doc id="651018" url="https://pl.wikipedia.org/wiki?curid=651018" title="Argentino Rosario">
Argentino Rosario

Club Atlético Argentino de Rosario − argentyński klub piłkarski z siedzibą w mieście Rosario. Klub gra obecnie w czwartej lidze argentyńskiej - Primera C Metropolitana.
Historia.
Klub założony został 15 stycznia 1912 roku pod nazwą 1 de Mayo. W roku 1914 klub przystąpił do rozgrywek w lokalnej lidze Liga Rosarina de Fútbol, organizowanej przez związek piłkarski Asociación Rosarina de Fútbol. W roku 1915 klub zmienił nazwę na Club Atlético Nacional. W 1935 roku nastąpiła ostatnia zmiana nazwy w historii klubu na Club Atlético Argentino. W roku 1944 klub przystąpił do rozgrywek organizowanych przez ogólnonarodową federację piłkarską Asociación del Fútbol Argentino i rozpoczął grę w lidze Segunda División de Ascenso. Z powodów ekonomicznych w latach 1962-1969 Argentino nie brał udziału w rozgrywkach organizowanych przez AFA. Obecnie klub występuje w czwartej lidze argentyńskiej Primera C Metropolitana.
W końcu sezonu 2005/06 klub był bliski awansu do Primera B Metropolitana, ale przegrał barażowy pojedynek z klubem Excursionistas Buenos Aires. Argentino de Rosario nigdy nie zagrał w najwyższej lidze argentyńskiej.
Spadki i awanse klubu:

</doc>
<doc id="651019" url="https://pl.wikipedia.org/wiki?curid=651019" title="Henry Vane (2. hrabia Darlington)">
Henry Vane (2. hrabia Darlington)

Henry Vane (ur. 1726, zm. 8 września 1792 w Raby Castle) – brytyjski arystokrata i polityk, syn Henry’ego Vane'a, 1. hrabiego Darlington i lady Grace FitzRoy, córki 2. księcia Cleveland. Kształcił się w Christ Church w Oksfordzie i uzyskał tytuł Magistra Sztuk Pięknych.
W 1747 r. został kapitanem 5. Regimentu Pieszego Gwardii. W 1750 r. został awansowany do stopnia podpułkownika, zaś w 1779 r. został pułkownikiem. Był wielokrotnie członkiem Parlamentu z ramienia wigów. W latach 1749-1753 reprezentował Dowtown, zaś w latach 1753-1758 hrabstwo Durham. Po śmierci ojca w 1758 r. odziedziczył tytuł hrabiego Darlington i zasiadł w Izbie Lordów. W tym samym roku został Lordem Namiestnikiem Durham i pełnił ten urząd aż do śmierci.
19 marca 1757 r. w Londynie, poślubił Margaret Lowther (przed 1742 - 4 września 1800), córkę Roberta Lowthera, gubernatora Barbadosu i Catherine Pennington, córki sir Josepha Penningtona, 2. baroneta. Henry i Margaret mieli razem syna i dwie córki:
Darlington zmarł w wieku 66. lat i został pochowany w Raby Castle.

</doc>
<doc id="651020" url="https://pl.wikipedia.org/wiki?curid=651020" title="Kwas kromoglikanowy">
Kwas kromoglikanowy

Kwas kromoglikanowy (także kromoglikan, w postaci soli sodu – kromoglikan dwusodowy) – wprowadzony do użytku w 1965 roku lek z grupy kromonów o działaniu zapobiegawczym przeciwalergicznym.
Mechanizm działania.
Hamuje wyzwalanie histaminy oraz innych mediatorów zapalnych (leukotrienów) uwalnianych podczas degranulacji mastocytów w wyniku reakcji antygen-przeciwciało. U podłoża tego działania leży blokada kanałów wapniowych, przez które wnikają jony Ca2+ do wnętrza mastocytu, doprowadzając do inicjacji kaskady biochemicznej, wywołującej uwolnienie histaminy i innych mediatorów anafilaksji. Dodatkowo kromoglikan uszczelnia drobne naczynia krwionośne oraz hamuje chemotaksję neutrofili.
Farmakokinetyka i farmakodynamika.
Podawany miejscowo na błony śluzowe oskrzeli, nosa, do worka spojówkowego oraz doustnie. Wydalany w formie niezmienionej z moczem i żółcią. Okres półtrwania wynosi 1,5 godziny.
Zastosowanie.
Lek ze względu na specyfikę działania musi być podawany przed zetknięciem z alergenem. W przypadku wystąpienia reakcji uczuleniowej, podanie leku jest nieskuteczne. Stosowany w alergiach dróg oddechowych, astmie (nie przerywa napadu astmy, może być stosowany tylko zapobiegawczo), alergicznym zapaleniu spojówek, alergiach pokarmowych (jako lek wspomagający leczenie podstawowe). Nie stosuje się w chorobach skóry (brak skuteczności).
Sposób podawania.
Miejscowo – na błony śluzowe nosa, do worka spojówkowego, do drzewa oskrzelowego, do przewodu pokarmowego.
Działania niepożądane.
Lek nie wykazuje ogólnoustrojowych działań niepożądanych. Miejscowo mogą wystąpić ograniczone podrażnienia błon śluzowych, możliwy kaszel przy podawaniu.
Preparaty.
Inne nazwy handlowe: "Cromosol", "Intal", "Cromogen", "Cropoz", "Opticrom".
Zobacz też: nedokromil.
Bibliografia.
"Farmakologia – Podstawy farmakoterapii, podręcznik dla studentów i lekarzy pod red. Wojciecha Kostowskiego, wyd. II poprawione, PZWL, W-wa 2001"

</doc>
<doc id="651021" url="https://pl.wikipedia.org/wiki?curid=651021" title="Czarna Turnia (Dolina Kościeliska)">
Czarna Turnia (Dolina Kościeliska)

Czarna Turnia – turnia wznosząca się na wysokość ok. 1315 m n.p.m. w orograficznie prawych zboczach Doliny Kościeliskiej w Tatrach Zachodnich. Znajduje się w przedłużeniu Czarnego Muru, pomiędzy zalesionymi stokami opadającymi do Polany Pisanej, a Kolistym Żlebem, dla którego tworzy prawe ograniczenie. Zachodnie i zalesione stoki Czarnej Turni opadają do głównego ciągu Doliny Kościeliskiej, poniżej Polany Pisanej. Od Czarnego Muru oddzielona jest Czarnym Przechodem (ok. 1315 m), z którego na szczyt Czarnej Turni można łatwo wejść częściowo skalistą, częściowo trawiastą krótka grańką. Poniżej Czarnej Turni, w lesie nad Polaną Pisaną znajduje się jeszcze jedna, mniejsza turnia. Na mapie Geoportalu podpisana jest jako Wypadnionka.
Czarna Turnia to wybitny obiekt, dobrze widoczny z Polany Pisanej. Władysław Cywiński przypuszcza, że liczne w okolicy nazwy z przymiotnikiem „czarny” pochodzą właśnie od nazwy tej turni, łącznie z nazwą Jaskini Czarnej, której przypisuje się pochodzenie tego nazewnictwa.

</doc>
<doc id="651022" url="https://pl.wikipedia.org/wiki?curid=651022" title="Quasi Kabaret Rafała Kmity">
Quasi Kabaret Rafała Kmity



</doc>
<doc id="651025" url="https://pl.wikipedia.org/wiki?curid=651025" title="Club Atlético Argentino de Rosario">
Club Atlético Argentino de Rosario



</doc>
<doc id="651027" url="https://pl.wikipedia.org/wiki?curid=651027" title="Brygada Dyspozycyjno-Zmotoryzowana „Koło”">
Brygada Dyspozycyjno-Zmotoryzowana „Koło”

Brygada Dyspozycyjno-Zmotoryzowana NSZ „Koło”, zwana też Grupą „Koło” – oddział bojowy Narodowych Sił Zbrojnych, działający w okupowanej Warszawie.
Historia.
Brygada powstała 1 marca 1944 r. w wyniku przekształcenia Centrum Wyszkolenia Piechoty NSZ. Początkowo nosiła nazwę I Brygady Zmotoryzowanej przy Kwaterze Głównej NSZ. 1 sierpnia na kwaterach alarmowych zjawiło się ok. 30% stanów - 400 żołnierzy. Oddział podporządkował się ppłk. Stanisławowi Jaszczukiewiczowi ps. "Kuba". W tym czasie, wskutek napływu ochotników, stan brygady zwiększył się trzykrotnie.
Brygada uczestniczyła w powstaniu warszawskim na Starym Mieście. Z uwagi na brak uzbrojenia stanowiła odwód Grupy "Północ". Uzbrojeni żołnierze byli włączani do poszczególnych oddziałów m.in. do batalionu "Gozdawa" włączono oddział Legii Akademickiej jako 2 kompanię. Oddział dywizjonu artylerii zmotoryzowanej "Młot" walczył w szeregach zgrupowania "Róg". Z nieuzbrojonych żołnierzy zorganizowano kompanie robocze służące do gaszenia pożarów, ratowania zasypanych i transportu. Brygada zorganizowała również dużą pracownię rusznikarską (kierowana przez ppor. Stefana Hlibowickiego ps. "Nowosielski") dla walczących oddziałów,oraz trzy szpitale powstańcze na ok. 200 łóżek.
W walkach na Starym Mieście zginęło 128 żołnierzy brygady, zaś prawie 500 zostało rannych lub uznano ich za zaginionych.
Po ewakuacji ze Starego Miasta do Śródmieścia w nocy 31 sierpnia przeszedł oddział "Młot" w składzie ok. 20 żołnierzy. W Śródmieściu oddział pełnił funkcje porządkowe i pomocnicze. Do Śródmieścia przedostała się również kompania Legii Akademickiej walcząca w składzie batalionu "Gozdawa". 6 września oddział został przekształcony w batalion w składzie dwóch kompanii:
Kompanie obsadzały stanowiska w rejonie ulic Wareckiej, Górskiego, Widok i Chmielnej.
Brygada została formalnie rozwiązana 29 września 1944 r. W Śródmieściu funkcjonowała jako Grupa "Koło". 

</doc>
<doc id="651028" url="https://pl.wikipedia.org/wiki?curid=651028" title="Rose Mazzola">
Rose Mazzola

Rose "Casper" Mazzola - członek punk rockowego zespołu "The Distillers". Grała na prowadzącej gitarze i czasem śpiewała. 
Odeszła z zespołu po nagraniu albumu "Sing Sing Death House" z powodu zaawansowanego uzależnienia od narkotyków (najbardziej heroiny). Członkowie zespołu "The Distillers" nie utrzymują z nią żadnego kontaktu. 
Jest córką Joeya Mazzola z zespołu "Sponge" oraz "Detroit Cobras". Była basistką zespołu "Gold Cash Gold". Obecnie mieszka w Tallahassee, gdzie się leczy.

</doc>
<doc id="651029" url="https://pl.wikipedia.org/wiki?curid=651029" title="Zabór ruski">
Zabór ruski



</doc>
<doc id="651030" url="https://pl.wikipedia.org/wiki?curid=651030" title="Gazogenerator (czadnica)">
Gazogenerator (czadnica)

Gazogenerator ("czadnica, zgazowarka, generator gazu drzewnego") – urządzenie służące do produkcji gazu generatorowego (drzewnego) w procesie zgazowania.
Typowa instalacja do produkcji gazu generatorowego do zasilania silników spalinowych składa się z czterech elementów: gazogeneratora, odpylacza, chłodnicy i filtra wtórnego. Od góry gazogeneratora ładowane było paliwo (drewno, węgiel kamienny, węgiel brunatny pod postacią brykietów, węgiel drzewny, niekiedy nawet torf) do leja zasypowego (zamykanego szczelnym wiekiem z uszczelnieniem). Wewnątrz gazogeneratora następowało jego zgazowanie.
Gorący i zanieczyszczony gaz opuszczający gazogenerator trafia do odpylacza (np. osadnika czy odpylacza cyklonowego) w celu usunięcia cząstek stałych, a następnie do chłodnicy. W chłodnicy następuje obniżenie temperatury gazu oraz skroplenie pary wodnej oraz substancji smolistych. Kolejnym etapem przygotowania gazu jest jego przejście przez filtr wtórny (powierzchniowy), w którym następuje oddzielenie pozostałych zanieczyszczeń. Oczyszczony gaz jest mieszany z powietrzem i zasysany przez silnik.
Zgazowarki produkujące gaz generatorowy na potrzeby bezpośredniego spalania np. w kotle nie muszą być wyposażone w systemy do oczyszczania gazu, jako że jest niewielkie ryzyko uszkodzenia palników kotła przez zanieczyszczenia znajdujące się w gazie.
Opracowane zostały generatory samochodowe do produkcji gazu z pelletów.

</doc>
<doc id="651032" url="https://pl.wikipedia.org/wiki?curid=651032" title="Marvin Heemeyer">
Marvin Heemeyer

Marvin John Heemeyer (ur. 28 października 1951, zm. 4 czerwca 2004) – amerykański przedsiębiorca, właściciel zakładu instalującego i naprawiającego tłumiki samochodowe w Granby, Kolorado. Wsławił się zrównaniem z ziemią znacznej części swojej miejscowości w desperackiej odpowiedzi na szykany ze strony lokalnych władz.
Marvin żył w miasteczku Grand Lake, 26 km od Granby. Do miasta sprowadził się w 1994 roku.
Killdozer.
Źródło konfliktu.
W 1992 Heemeyer kupił ziemię (działkę) za 42 000 dolarów, żeby postawić na niej warsztat tłumikarski. Później zgodził się na odsprzedanie tej działki firmie planującej postawić tam cementownię. Wstępnie obie strony zgodziły się na kwotę 250 000 dolarów. Następnie Heemeyer podniósł cenę do 375 000 dolarów. Kiedy firma zgodziła się także na taką kwotę podniósł ją kolejny raz do miliona. Prawdopodobnie negocjacje miały miejsce zanim konflikt dotarł do władz miasta.
Konflikt z władzami miasta.
Według relacji mieszkańców miasta oraz pozostawionych przez Heemeyera nagrań i listów, w 2001 roku wdał się z ratuszem w spór dotyczący planów zagospodarowania przestrzeni miejskiej. Plany zakładały budowę fabryki cementu na sąsiedniej posesji. Wbrew powszechnej opinii budowa fabryki nie blokowałaby drogi dojazdowej do warsztatu Heemeyera, ale powodowała problemy z podłączeniem jego posesji do kanalizacji. Wcześniej Heemeyer odrzucił propozycje odkupu działki przez cementownię.
Heemeyer bezskutecznie zabiegał o ustanowienie służebności dla kanalizacji i składał liczne apelacje od decyzji, jednak ratusz niezmiennie sprzyjał budowie fabryki, a także jawnie krytykował postawę Marvina za pośrednictwem lokalnych mediów. Po przegranej właściciel zakładu postanowił nie poddawać się i zaczął zabiegać o zbudowanie nowej drogi dojazdowej na jego posesję, jednak i ten wysiłek skończył się niepowodzeniem.
Ostatecznie Marvin postanowił wybudować drogę na własny koszt i kupił buldożer Komatsu D335A, równocześnie składając wniosek o niezbędne pozwolenie na budowę drogi, jednak i ten wniosek został odrzucony przez urzędników miejskich. Wkrótce Heemeyer został odcięty od systemu kanalizacyjnego (aby z niego skorzystać, musiałby przeprowadzić rurę przez ok. 3 metry gruntu będącego własnością fabryki cementu) i niezwłocznie ukarany serią mandatów, które otrzymał za różne wykroczenia w tym za zrzut nieczystości z warsztatu do rowu melioracyjnego.
Kiedy kolejne petycje do władz, mediów i lokalnej społeczności nie dały żadnych skutków, Heemeyer poddał się, dzierżawiąc grunt firmie wywożącej śmieci. Umowa zakładała, że miałby on sześć miesięcy na wyprowadzenie się z posesji. Jak się później okazało, okres ten wykorzystał na ulepszenie swojego buldożera, osłaniając go miejscami ponad 30 centymetrami stali i betonu, instalując kamery zapewniające widoczność otoczenia w każdym kierunku, a w końcu konstruując klimatyzację i inne systemy pozwalające na komfortowe przebywanie wewnątrz przez wiele godzin.
Atak i zniszczenia.
4 czerwca 2004 roku konstruktor zasiadł za sterami buldożera, wyjeżdżając przez ścianę swego dawnego warsztatu, a następnie zrównując z ziemią fabrykę cementu i wyruszając w miasto. W ciągu kilkugodzinnej dewastacji Heemeyer zniszczył doszczętnie budynek ratusza, bank, posterunek policji, siedzibę lokalnej gazety i sklep z narzędziami oraz wiele innych budynków publicznych powiązanych z osobami, które były zaangażowane w spór. Łącznie w gruzach legło 13 budynków. 
Policja i oddziały SWAT próbowały powstrzymać maszynę, ale zarówno ogień z broni długiej, jak i granaty nie miały żadnego wpływu na pojazd. Ostatecznie po oddaniu ponad 200 strzałów (w tym amunicji przeciwpancernej), siły porządkowe zrezygnowały z ostrzału. Heemeyer używał zaś uzbrojenia, w jakie wyposażył buldożer – były to: karabin Barrett M82, karabin Ruger AC556, pistolet Kel-Tec P11 i rewolwer magnum. 
Heemeyer dwukrotnie zmierzył się z innymi maszynami. Gdy zaatakował cementownię, Code Docheff – właściciel zakładu – wsiadł do ładowarki i próbował trafić w silnik buldożera, a następnie zerwać gąsienicę. Marvin oddał najpierw kilka strzałów ostrzegawczych w powietrze, potem w łyżkę ładowarki, a potem zepchnął ją na bok. Docheff uciekł, słysząc strzały. Później, gdy buldożer znajdował się na terenie Independent Gas Co., władze wysłały w jego kierunku dwie zgarniarki. Jedna z nich zablokowała mu wyjazd, tak aby policja mogła oddać strzał z broni ciężkiej. Heemeyer zawrócił i próbował wyjechać z zakładu inną drogą, a potem po stoku znajdującym się wzdłuż drogi. Kiedy mu się to nie udało, ruszył w stronę zgarniarki. Pomimo że kierowca z całych sił próbował go zatrzymać, Marvin zepchnął go na bok i odjechał. Kilka minut później zgarniarka zablokowała Heemeyerowi drogę wstecz podczas burzenia sklepu Gambles. Heemeyer ruszył przed siebie, burząc ścianę budynku. Gdy akcja dobiegała końca, służby wykorzystały inny buldożer, Caterpillar D9.
Gdy po pewnym czasie w pojeździe zawiodła chłodnica, a jedna z gąsienic zapadła się w piwnicy sklepu Gambles, operator buldożera sięgnął po pistolet i popełnił samobójstwo. Zarówno pozostawione przez niego nagrania, jak i sposób budowy włazu, wskazują, że nigdy nie zamierzał opuścić buldożera – właz został skonstruowany tak, by jego ponowne otwarcie graniczyło z niemożliwością. Według niektórych źródeł Heemeyer zaspawał się w środku, choć wcale nie musiał tego robić – sama pokrywa ważyła 910 kilogramów i była dobrze wpasowana w pancerz, poza tym Heemeyer zalał ją olejem, by trudniej było ją chwycić, co odkryli policjanci próbujący dostać się do kabiny.
Ponieważ obawiano się (bezpodstawnie, jak się okazało), że buldożer może być zaminowany, przewieziono go z dala od miasta i dopiero tam przystąpiono do prób otwarcia kabiny. Dopiero około 2 w nocy policjanci z pomocą palnika wycięli dziurę w miejscu, gdzie zainstalowana była kamera i weszli do środka. Wówczas z pomocą dźwigu wydobyto ciało Heemeyera.
Zgodnie z życzeniem rodziny miejsce pochówku Heemeyera nie zostało podane do wiadomości publicznej.
Bilans wydarzeń.
Straty spowodowane przez Heemeyera oszacowano na ponad 7 milionów dolarów. Jedyną ofiarą śmiertelną był sam Marvin Heemeyer, który popełnił samobójstwo.
Mimo potępienia ze strony lokalnych władz i mediów, dla wielu osób stał się ludowym bohaterem i symbolem sprzeciwu wobec władzy. Powstało wiele witryn gloryfikujących jego działania. Buldożer ochrzczono w mediach przydomkiem "Killdozer", nawiązującym do telewizyjnego horroru nakręconego w 1974 roku na podstawie opowiadania Theodore Sturgeona (w niektórych z wywiadów, m.in. dla gazety „Rocky Mountain News”, mieszkańcy określali także buldożer mianami "Megadozer" i "Armageddon Tank").
Urzędnicy miejscy ogłosili 19 kwietnia 2005, że "Killdozer" zostanie rozebrany i zezłomowany. Części zostaną rozwiezione po wielu złomowiskach, by zniechęcić zwolenników Heemeyera do zbierania pamiątek.
Marvin Heemeyer w kulturze.
Marvin Heemeyer został utrwalony w dziełach kultury:

</doc>
<doc id="651033" url="https://pl.wikipedia.org/wiki?curid=651033" title="Historia Ustki">
Historia Ustki

Historia Ustki – okres w dziejach miasta od początków istnienia.
Osadnictwo w okolicach Ustki pojawiło się w epoce brązu, o czym świadczy znajdujące się ok. 10 km od miasta położone na skarpie nad rzeką Słupią grodzisko w pobliżu wsi Gałęzinowo, przypisywane ludności kultury łużyckiej.
Średniowiecze.
Wzmiankowana po raz pierwszy w 1310. Kolejny raz Ustka została wymieniona (bez podania jej nazwy) w dokumencie z 1337 roku, jako należący do Słupska port znajdujący się po obu stronach ujścia rzeki Słupi. W XIV wieku statki morskie docierały aż do Słupska, były one tam przeciągane przez idących brzegiem ludzi. Mieszkańcy Ustki, wchodzącej w skład słupskiego patrymonium miejskiego, zobowiązani byli do składania tzw. przysięgi usteckiej, ponadto obowiązywał ich przymus młynny (młyn w Zamełowie), obowiązek świadczenia wszelkich prac i usług na rzecz portu oraz konieczność uiszczania podatku szosowego. Nie obowiązywał ich natomiast obowiązek czynszowy lub pańszczyźniany. Ponadto jako poddani Słupska posiadali prawo utrzymywania 6 łodzi rybackich.
W 1356 konsekrowano drewniany kościół, stanowiący filię kościoła w Zimowiskach.
Od 1368 Ustka leżała w granicach księstwa słupskiego, pomiędzy 1390 a 1474 lenna Korony Królestwa Polskiego, następnie w granicach gryfickiego księstwa pomorskiego ze stolicą w Szczecinie.
Nowożytność.
Pierwsze informacje o szkole w Ustce pochodzą z 28 lipca 1590 i z 1729 roku. Z dokumentów z roku 1590 wiadomo, że mieszkańcy zajmowali się przeładunkami w porcie oraz połowami, przetwórstwem (wędzarnie) i eksportem ryb.
2 listopada 1626 port w Ustce został zajęty przez wojska szwedzkie. Wojna trzydziestoletnia spowodowała spadek obrotów handlowych, a towarzyszące wojnie podatki i kontrybucje spowodowały odpływ ludności. W 1644 roku Ustkę strawił pożar; z pożogi ocalało 15 domów i kościół. W 1648, w wyniku postanowień pokoju westfalskiego, wschodnia część Pomorza Zachodniego z Ustką dostała się pod zwierzchnictwo państwa brandenbursko-pruskiego, przekształconego w 1701 w Królestwo Prus. Wiążące się z tym ożywienie handlu w porcie zostało zniweczone przez niszczycielską działalność sztormów, w wyniku których port znalazł się w katastrofalnym stanie. W XVIII w. nieliczne statki rozładowywane były na redzie.
W 1709 zachodni brzeg Słupi nie był jeszcze zasiedlony. Zabudowa Ustki koncentrowała się na wschodnim brzegu rzeki wokół kościoła i ulicy biegnącej wzdłuż brzegów Słupi w kierunku ówczesnego mostu (albo brodu) na drodze do Duninowa albo Charnowa.
Mieszkańcy Ustki zajmowali się uprawą roli oraz rybołówstwem. W l. sześćdziesiątych XVIII w. uruchomiono stocznię. W 1794 roku Ustka liczyła około 700 mieszkańców.
XIX-XX wiek.
W wyniku kampanii napoleońskiej, "Wielka Armia" na przełomie lat 1806/1807 zajęła Pomorze Zachodnie. Ustka, podobnie jak i inne miejscowości, musiała zapłacić kontrybucję.
Od 1802 r. Słupsk zaczął tracić posiadane przez siebie tereny w Ustce. Proces ten zakończył się w latach 1911–1914, kiedy to ostatnie (nie licząc wydm u Przewłoki) tereny Słupska przeszły na własność kolei. Połączenie kolejowe Ustki ze Słupskiem (1878) i Sławnem (1911) przyczyniło się do przyspieszenia rozwoju portu, który 22 grudnia 1831 przeszedł na własność państwa pruskiego. Od tego czasu port ulegał sukcesywnej rozbudowie; jako ostatni z basenów portu powstał basen węglowy. Liczba ludności Ustki w 1818 r. wynosiła 477, w 1871 r. 1880, a w 1941 r. – 5051.
W 1871 Ustka znalazła się w granicach Niemiec.
10 lipca 1888 roku konsekrowano nowy, istniejący do dzisiaj kościół ewangelicki posiadający 800 miejsc siedzących, w następstwie czego rozebrano starą, drewnianą świątynię o 200 miejscach.
W 1911 gmina podjęła pierwsze inwestycje o charakterze turystycznym, wzorując się na łazienkach w Sopocie. W kolejnych latach powstał szereg pensjonatów, willi i restauracji, rozpoczęto też zagospodarowanie plaży. Od końca lat sześćdziesiątych XIX wieku do 1945 roku funkcjonowała w Ustce stacja ratownicza Niemieckiego Towarzystwa dla Ratowania Rozbitków z Morza (DGzRS). Wśród jej wyposażenia znalazła się m.in. łódź ratownicza „Der Generalpostmeister”, nazwana na cześć pruskiego Ministra Poczt i Telegrafu H. von Stephana i ufundowana przez pracowników Poczty Rzeszy.
W okresie rządów narodowych socjalistów, w ramach przeprowadzania procesu „ujednolicania” nastąpiło wzmocnienie władzy wykonawczej gminy. 1 kwietnia 1935 roku wójt otrzymał tytuł burmistrza, przedstawicielstwo gminne zastąpiła zaś kilkuosobowa mianowana rada gminy (Gemeinderat). Datę tę przyjmuje się jako datę otrzymania przez Ustkę praw miejskich.
Przed wybuchem II wojny światowej pod Ustką została wybudowana baza szkoleniowa wojsk niemieckich. Wybuch wojny we wrześniu 1939 spowodował wstrzymanie rozbudowy portu – na zachód od wejścia do portu widoczne są do dzisiaj ślady rozpoczętej budowy trzeciego falochronu. Na zachodnim brzegu ustawiono baterię dział, a ponadto niemal wszystkie jednostki handlowe zostały zarekwirowane przez wojsko. Ruch w porcie prawie zamarł, wchodziły tu niekiedy jedynie pomocnicze jednostki Kriegsmarine. Z uwagi na zamknięcie wielu akwenów, ograniczeniu uległy połowy ryb. W ramach rozbudowy przemysłu militarnego w Ustce budowana była od 1942 stocznia dla niewielkich trałowców, posiadająca dwie małe hale i małą pochylnię z wyciągiem szynowym, po której pozostały drobne pozostałości (aktualnie jej położenie wyznacza niewielki pomost). W Ustce zlokalizowano obozy pracy, w których w połowie 1944 przebywało ok. 230 więźniów narodowości polskiej, radzieckiej, francuskiej i belgijskiej. Pracowali oni między innymi jako dokerzy.
W nocy z 30 na 31 stycznia, na wysokości Ławicy Słupskiej, radziecki okręt podwodny „S 13” dowodzony przez kmdr. ppor. A. Marinesko zatopił niemiecki transportowiec MS Wilhelm Gustloff (25 480 BRT), a w nocy z 9 na 10 lutego 1945 statek SS General von Steuben (14 660 BRT). W wyniku ataku śmierć w wodach Bałtyku poniosło kilka tysięcy osób, a utonięcie „Wilhelma Gustloffa” uznawane jest za największą katastrofę morską w dziejach (największa liczba ofiar na pokładzie jednej jednostki). Część ofiar katastrofy pochowano na cmentarzu w Ustce.
4 marca 1945 radzieckie wojska pancerne gen. A. Panfiłowa na wysokości Koszalina doszły do Bałtyku, rozcinając tym samym zgrupowanie pomorskie Grupy Armii „Weichsel”, a następnie zwróciły się frontem ku wschodowi, kontynuując szybki marsz w kierunku Gdańska. Oznaczało to koniec możliwości ewakuacji lądowej na Zachód – pozostała jedynie droga przez port w Ustce. 9 marca 1945, po krótkotrwałych walkach opóźniających między Ustką a Bydlinem, żołnierze niemieccy skapitulowali. Komendantura radziecka, która przejęła następnie władzę w mieście, utworzyła niemiecką pomocniczą administrację cywilną, również z niemieckim burmistrzem na czele. W tym czasie oprócz stałych mieszkańców w Ustce przebywała ludność ewakuowana z Prus Wschodnich, Litwy i Łotwy. Wkrótce po zdobyciu miasta pojawili się w nim polscy osiedleńcy. Pierwszy polski Zarząd Miejski rozpoczął urzędowanie 11 maja 1945. Od czerwca 1945 roku uruchomiono linię kolejową do Słupska (linię do Sławna zdemontowała i wywiozła Armia Czerwona), pocztę i gazownię.
Dotychczasowi mieszkańcy musieli opuścić Ustkę. Osoby czujące się Słowińcami, o ile znały język polski, mogły pozostać na miejscu i przyjąć polskie obywatelstwo, jednakże kryterium tego nikt w Ustce nie spełnił.
14 marca 1945 Rząd Tymczasowy Rzeczypospolitej Polskiej dokonał podziału administracyjnego ziem zdobytych na Rzeszy Niemieckiej, włączając Ustkę w skład okręgu III Pomorze Zachodnie. Do 1947, kiedy ostatecznie ustalono aktualną nazwę miasta, przejściowo obowiązywały inne nazwy ("Postomin-Miasto", "Nowy Słupsk" – stacja kolejowa i "Słupioujście-Port"); nie zachowała się bowiem kaszubska nazwa dla warowni na skarpie, a stosowane historyczne nazwy Stolpesmunde – Słupioujście, zapisywano w dokumentach po łacinie i niemiecku.

</doc>
<doc id="651036" url="https://pl.wikipedia.org/wiki?curid=651036" title="Nedokromil">
Nedokromil

Nedokromil – organiczny związek chemiczny, lek z grupy kromonów, pochodna kromoglikanu disodowego o działaniu zapobiegawczym przeciwalergicznym.
Hamuje reakcję degranulacji komórki tucznej powstającej na skutek reakcji antygen-przeciwciało. U podłoża tego działania leży blokada kanałów wapniowych, przez które wnikają jony do wnętrza mastocytu, doprowadzając do inicjacji kaskady biochemicznej, wywołującej uwolnienie histaminy i innych mediatorów anafilaksji. Dodatkowo nedokromil uszczelnia drobne naczynia krwionośne oraz hamuje chemotaksję eozynofili. Hamuje skurcz oskrzeli wywołany np. dwutlenkiem siarki, hiperwentylacją, bradykininą czy neurokininą A oraz zimnym powietrzem, a także powysiłkowy. Zmniejsza nasilenie kaszlu astmatycznego.
Zastosowanie.
Lek ze względu na specyfikę działania musi być podawany przed zetknięciem z alergenem. W przypadku wystąpienia reakcji uczuleniowej, podanie leku jest nieskuteczne. Uznawany za skuteczniejszy od kromoglikanu dwusodowego.
Jest nieskuteczny w chorobach alergicznych skóry.
Działania niepożądane.
Lek nie wykazuje ogólnoustrojowych działań niepożądanych. Miejscowo mogą wystąpić ograniczone podrażnienia błon śluzowych (często zależne od nośnika aerozolu).
Dawkowanie.
Nedokromil podaje się do drzewa oskrzelowego za pomocą inhalatora w standardowej dawce 4 mg. Dawka dobowa wynosi 8–16 mg.
Preparaty.
Na chwilę obecną żaden preparat zawierający nedokromil nie jest dopuszczony do obrotu na terenie Polski.

</doc>
<doc id="651039" url="https://pl.wikipedia.org/wiki?curid=651039" title="Kto nigdy nie żył">
Kto nigdy nie żył



</doc>
<doc id="651042" url="https://pl.wikipedia.org/wiki?curid=651042" title="Klucz stroński">
Klucz stroński

Klucz stroński ("klucz Stronie", niem. "Herrschaft Seitenberg") – historyczna nazwa dóbr ziemskich we wschodniej części ziemi kłodzkiej, utworzonych w XVII w. przez hr. Michaela Wenzela von Althanna, wzmiankowanych po raz pierwszy w dokumentach z 1743 r.
Zasięg.
W skład klucza w jego najszerszych granicach wchodziły następujące wsie:
W skład klucza wchodziły ponadto rozległe lasy w Górach Bialskich i części Masywu Śnieżnika. Obszar ten pokrywa się mniej więcej z terenem dzisiejszej gminy Stronie Śląskie w woj. dolnośląskim.
Historia klucza.
Althanowie 1684–1733.
Ziemie wchodzące w skład klucza scalił hr. Michał Wenzel von Althann (1630-1686), starosta hrabstwa kłodzkiego, członek cesarskiej komisji alienacyjnej, odkupując je w 1684 r. od cesarza Leopolda I Habsburga. Sprzedaż wiązała się z wyprzedażą dóbr koronnych i zbieraniem funduszy na wojnę z Turkami. Kupione zostały wtedy powyższe wsie z wyjątkiem Starego i Nowego Gierałtowa oraz Bielic, które zakupiono później od barona Hofmanna von Lichtenstern w zamian za Rogóżkę Konradów. Z nabytych ziem Michael Wenzel utworzył klucz stroński.
Michael Wenzel zmarł w 1686 r.; klucz stroński przejęła wdowa po nim Anna Maria z domu hrabianka Aspermont und Reckheim. Wehse podał, że dobra klucza wdowa sprzedała w 1720 r. swojemu młodszemu synowi hr. Michaelowi Friedrichowi von Althannowi, późniejszemu biskupowi Veszprém na Węgrzech i wicekrólowi Neapolu. Według Köglera wdowa zarządzała dobrami do swojej śmierci w 1723 r. i dopiero później klucz stroński trafił do jej syna.
Wallisowie 1733–1783.
W 1733 r. klucz kupił feldmarszałek hr. Georg Olivier von Wallis, pan na Trzebieszowicach i Wolanach, który w 1738 r. włączył do klucza dobra sędziowskie w Strachocinie. Od 1744 kluczem zarządzały żona i teściowa hrabiego w imieniu jego małoletniego syna. Młodszy hr. Stephan Olivier von Wallis przejął zarządzanie w 1765 r. W 1783 rozpoczął wyprzedaż klucza.
Zmiany właścicieli 1783–1838.
W 1783 r. właścicielem klucza stał się drogą kupna hrabia Ludwig Wilhelm von Schlabrendorf, pan na Goszycach i Stolcu, dziedziczny krajowy dyrektor budów. Przypuszczalnie w 1784 lub 1790 r. klucz z wyjątkiem Rogóżki oraz Starego i Nowego Gierałtowa nabył Joseph Bernhard von Mutius, królewski radca sądowy i pan na Starym Zdroju.
Marianna Orańska i jej spadkobiercy.
W 1838 r. od spadkobierców rodziny von Mutius klucz stroński oraz majątek rycerski Strachocin kupiła królewna Marianna Orańska i w posiadaniu jej potomków był on do 1940 r. (ostatnim po mieczu był książę Friedrich Heinrich Hohenzollern). 

</doc>
<doc id="651044" url="https://pl.wikipedia.org/wiki?curid=651044" title="Henry FitzRoy (1. książę Grafton)">
Henry FitzRoy (1. książę Grafton)

Henry FitzRoy (ur. 28 września 1663, zm. 9 października 1690) – angielski arystokrata, nieślubny syn Karola II Stuarta, króla Anglii i Szkocji oraz Barbary Palmer.
1 sierpnia 1672 poślubił Isabellę Bennet (ok. 1668–1723), córkę Henry’ego Benneta, 1. hrabiego Arlington i Izabeli von Nassau, córki Ludwika von Nassau. Henry i Isabella mieli razem jednego syna: Charlesa (1683–1757), 2. księcia Grafton i 3. hrabiego Arlington
Z okazji ślubu król Karol nadał swojemu synowi tytuł hrabiego Euston. W 1675 Henry został księciem Grafton, zaś w 1680 kawalerem Orderu Podwiązki, zaś rok później pułkownikiem Grenadierów Gwardii.
Grafton służył w Royal Navy. Jego chrztem bojowym był udział w oblężeniu Luksemburga w 1684. Początkowo służył wiernie katolickiemu królowi Jakubowi II, swojemu stryjowi. Podczas rebelii swojego przyrodniego brata, księcia Monmouth w 1685 dowodził królewskimi wojskami w Somerset. Później jednak pokłócił się z królem i wspólnie z lordem Churchill przyłączył się do Wilhelma Orańskiego.
W 1690 dowodził królewską flotą płynącą do Irlandii. Na wysokości miasta Cork flotę dopadł sztorm, podczas którego Grafton został ciężko ranny i zmarł niedługo później.

</doc>
<doc id="651051" url="https://pl.wikipedia.org/wiki?curid=651051" title="Książę Grafton">
Książę Grafton

Lista książąt Grafton.
Książęta Grafton 1. kreacji (parostwo Anglii)
Następca 12. księcia Grafton: Alfred James Charles FitzRoy, hrabia Euston

</doc>
<doc id="651054" url="https://pl.wikipedia.org/wiki?curid=651054" title="Struktura bardzka">
Struktura bardzka

Struktura bardzka – jednostka geologiczna w Sudetach.
Położona pomiędzy krą sowiogórską od północnego zachodu, niecką śródsudecką od południowego zachodu, intruzją kłodzko-złotostocką od południowego wschodu oraz metamorfikiem kłodzkim od południa. Od północnego wschodu oddzielona uskokiem brzeżnym sudeckim od bloku przedsudeckiego.
Struktura powstała w orogenezie waryscyjskiej, w wyniku sedymentacji detrytycznej w środowisku morskim, we wschodnich częściach śródgórskiego basenu. Strukturę bardzką tworzą sfałdowane skały osadowe, a podrzędnie także wulkaniczne, od ordowiku po dolny karbon, lokalnie przykryte kenozoicznymi niezlityfikowanymi (luźnymi) skałami osadowymi. Przeważają dolnokarbońskie morskie skały osadowe typu fliszowego, które zajmują ponad 80% powierzchni terenu. Są to mułowce, piaskowce oraz zlepieńce bez fauny. Znacznie rzadsze są wapienie dolnokarbońskie z bardzo licznym zespołem skamieniałości. W obrębie fliszowych osadów dolnokarbońskich występują olistolity skał starszych: piaskowce ordowickie, sylurskie łupki ilaste z graptolitami i wkładkami lidytów. Dewon reprezentują piaskowce, często z florą psylofitową, mułowce i radiolaryty. Tektonika struktury bardzkiej jest złożona, jest to kilka generacji fałdów o różnych kierunkach. Ich powstanie związane jest z różnymi fazami orogenezy waryscyjskiej.
Rozciąga się na obszarze o powierzchni blisko 250 km². Buduje większą część Gór Bardzkich w Sudetach Środkowych.

</doc>
<doc id="651057" url="https://pl.wikipedia.org/wiki?curid=651057" title="Park Narodowy Banff">
Park Narodowy Banff

Park Narodowy Banff (ang. "Banff National Park", fr. "Parc national Banff") – park narodowy położony w południowo-zachodniej części prowincji Alberta w Kanadzie. Park został utworzony w 1885, na powierzchni 6641 km².
Jest to pierwszy kanadyjski park narodowy oraz drugi park narodowy w Ameryce Północnej (po Yellowstone z 1872 r.). Jest trzecim historycznie parkiem narodowym na świecie (po Yellowstone i Królewskim Parku Narodowym w Australii z 1879 r.
Park Narodowy Banff należy do grupy czterech sąsiadujących ze sobą parków górskich w kanadyjskich Górach Skalistych. Pozostałe trzy parki to: Park Narodowy Jasper, Park Narodowy Kootenay oraz Park Narodowy Yoho. W 1984 Park Narodowy Banff został wpisany na Listę Światowego Dziedzictwa UNESCO, wspólnie ze wspomnianymi trzema parkami narodowymi znajdującymi się w kanadyjskich Górach Skalistych.
Turystycznym centrum parku jest miejscowość powstała na szlaku kolei Canadian Pacific Railway – Banff.
Fauna.
Na terenie Parku Narodowego Banff występuje bardzo wiele dzikich gatunków zwierząt, wśród których można wymienić:
baribala, grizli, rysia, pumę, rosomaka, wilka, jelenia wirginijskiego, łosia, wapiti, kozła śnieżnego, owcę kanadyjską, bobra, wydrę kanadyjską, wiewiórkę, pręgowca amerykańskiego. Wśród ptaków: bielika amerykańskiego, orła przedniego, rybołowa, sokoła, drzemlika, berniklę kanadyjską.
Turystyka.
Park Narodowy Banff jest jedną z największych atrakcji turystycznych w prowincji Alberta oraz jednym z najczęściej odwiedzanych parków narodowych w Ameryce Północnej. Główne atrakcje turystyczne w parku to gorące źródła Upper Hot Springs, trzy kurorty narciarskie oraz jeziora lodowcowe, m.in. Lake Louise, Lake Moraine, a także budowle – symbol Banff Hotel Fairmont Banff Springs oraz Chateau Lake Louise.
Na terenie parku można uprawiać wiele dyscyplin sportowych, wśród których można wymienić: narciarstwo, wspinaczkę, golf oraz jazdę konną. Centra informacji turystycznej parku znajdują się w miejscowości Banff oraz Lake Louise. W centrum tym znajduje się ekspozycja poświęcona faunie i florze parku.

</doc>
<doc id="651058" url="https://pl.wikipedia.org/wiki?curid=651058" title="Kurtis Blow">
Kurtis Blow

Kurtis Blow, właściwie Kurt Walker (ur. 9 sierpnia 1959 w Harlemie w Nowym Jorku) – amerykański raper, beatbokser i producent muzyczny.
Pierwszy raper, który podpisał kontrakt z dużą wytwórnią płytową – Mercury. Był wykonawcą jednego z pierwszych przebojów rapowych – „Christmas Rappin” z 1979 r. Utwór ten i następny przebój singlowy „The Breaks” sprzedane zostały w liczbie ponad miliona egzemplarzy. W 1972 r. zaczął działalność DJ-a w Harlemie pod pseudonimem Kool DJ Kurt. Uczył się od Kool Herca i DJ Hollywooda.
W 1976 r. rozpoczął naukę w City College Of New York w specjalności komunikacja i media radiowe. Wtedy spotkał przyszłego szefa wytwórni Def Jam Russella Simmonsa, za którego namową zmienił pseudonim na Kurtis Blow. Grywał potem w małych klubach, razem z wykonawcami wczesnego hip-hopu. Jednym z nich był Grandmaster Flash, z którym nawiązał współpracę w 1977 r. i wtedy też po raz pierwszy zaczął rapować. W 1979 r. zespół Sugarhill Gang wprowadził na listy przebojów pierwsze nagranie rapowe „Rapper 's Delight”. Pochodzący z 1979 r. przebój „The Breaks”, w którym wystąpił też DJ Davy D (właśc. David Reeves Jnf, wcześniej Davey DMX, znany z nagrania „One For The Table (Fresh)”), miał znaczący wpływ na cały ruch hip-hopu. Działalność Blowa z okresu początku lat 80. przeszła bez echa. Dał znać o sobie ponownie w 1983 r. maksisinglem Party Time oraz rolą w filmie „Krush Groove” (1985 r., reż. Michael Schultz). Album Ego Trip był zestawem nagrań z udziałem Run DMC w przeboju „8 Million Stories”. Blow rapował w piosence „Save Your Love (For Number One)” duetu Rene i Angela.
Podjął się również roli producenta, m.in. dla The Fearless Four i Dr Jeckyll And Mr Hyde. Kontynuacją corocznego cyklu wydawniczego był patriotyczny album America. Rok później King Dream Chorus i Holiday Crew nagrały pod jego okiem piosenkę „King Holiday”. Była ona poświęcona Martinowi Lutherowi Kingowi z życzeniem, aby dzień jego urodzin ustanowić amerykańskim świętem narodowym. W realizacji płyty Kingdom Blow wziął udział Bob Dylan, a w interpretacji „Zip-A-Dee-Doo-Dah” pojawił się George Clinton. Ostatnim przebojem Blowa był singiel „I'm Chillin” z 1986 r. W 1994 r. Blow pojawił się na składance z nagraniami wykonawców starej szkoły w nowym repertuarze pt. „Raiders Of The Lost Art”, wydanej przez wytwórnię Street Life.
29 października 2016 r. doznał zawału serca. Pierwszej pomocy udzieli mu policjanci, wezwani do interwencji w sprawie przepychanki pomiędzy raperem a jego synem.

</doc>
<doc id="651061" url="https://pl.wikipedia.org/wiki?curid=651061" title="Lord wielki konstabl">
Lord wielki konstabl

Lord wielki konstabl (ang. "Lord High Constable") – siódmy urzędnik w kolejności hierarchii wielkich urzędników państwowych. W średniowieczu dowodził armią i przewodniczył sądom. Od 1521 jest powoływany tylko dla potrzeb koronacji.

</doc>
<doc id="651062" url="https://pl.wikipedia.org/wiki?curid=651062" title="Przednia Kopka">
Przednia Kopka

Przednia Kopka (1113 m n.p.m.) – wzniesienie reglowe pomiędzy Doliną Kościeliską a Doliną Lejową w Tatrach Zachodnich. Należy do grupy trzech Kościeliskich Kopek – pozostałe to Zadnia Kopka (1333 m) i Pośrednia Kopka (1305 m). Przednia Kopka jest najniższa z nich (1113 m n.p.m.) i najdalej wysunięta na północ. Od Zadniej Kopki oddzielona jest na południowej stronie Wściekłym Żlebem. Jej północne stoki opadają do Kiry Leśnickiej i polany Biały Potok, zachodnie do żlebu Jaroniec oddzielającego ją od Pośredniej Kopki, a wschodnie do polany Wyżnia Kira Miętusia. Kościeliski Potok wyżłobił w nich stromą ścianę, tzw. Niżnią Kościeliską Bramę. Jest to pierwsze od dołu zwężenie w Dolinie Kościeliskiej. Przednia Kopka jest cała porośnięta lasemi należy do Wspólnoty Leśnej Uprawionych Ośmiu Wsi. Prowadzona jest w niej normalna gospodarka leśna.

</doc>
<doc id="651063" url="https://pl.wikipedia.org/wiki?curid=651063" title="1844 w literaturze">
1844 w literaturze



</doc>
<doc id="651072" url="https://pl.wikipedia.org/wiki?curid=651072" title="Psycho Motel">
Psycho Motel

Psycho Motel – angielski zespół rockowy założony w 1993 przez byłego gitarzystę Iron Maiden - Adriana Smitha, grający rock progresywny.
W skład zespołu wchodzili Adrian Smith (gitara), Hans Olav Solli (wokal), Gary Leideman (bas), Mike Sturgis (perkusja). W tym składzie zespół nagrał w 1996 roku debiutancki album "State of Mind" który był promowany singlem "Sins of Your Father". Rok później zespół wydał drugą płytę "Welcome to the World" już z nowym wokalistą, którym został Andy Makin. Mimo że muzyka, podobnie jak na wcześniejszym albumie, stała na bardzo wysokim poziomie artystycznym nie przełożyło się to na sukces komercyjny i zespół zakończył działalność. Jego założyciel, Adrian Smith, dołączył do solowych projektów Bruce'a Dickinsona, by w roku 1999 wrócić razem z nim do Iron Maiden.

</doc>
<doc id="651078" url="https://pl.wikipedia.org/wiki?curid=651078" title="Hikipedia">
Hikipedia



</doc>
<doc id="651082" url="https://pl.wikipedia.org/wiki?curid=651082" title="Księgi kościelne">
Księgi kościelne



</doc>
<doc id="651085" url="https://pl.wikipedia.org/wiki?curid=651085" title="Księgi metrykalne">
Księgi metrykalne



</doc>
<doc id="651089" url="https://pl.wikipedia.org/wiki?curid=651089" title="Drzewicz">
Drzewicz

Drzewicz (kaszb. "Drzewicz", niem. "Drewitz") – osada leśna kaszubska w Polsce położona w województwie pomorskim, w powiecie chojnickim, w gminie Chojnice. Osada jest częścią składową sołectwa Swornegacie.
W latach 1975–1998 miejscowość administracyjnie należała do województwa bydgoskiego.
Drzewicz jest położony na terenie Zaborskiego Parku Krajobrazowego, między jeziorami Łąckim i Dybrzyk, sąsiaduje bezpośrednio z Parkiem Narodowym Bory Tucholskie.
Przez osadę przebiega droga wojewódzka nr 236 łącząca Konarzynki przez Swornegacie z miejscowością Brusy.
Według legendy w lipcu 1810 podczas przeprawy przez Brdę pod znajdującą się nieopodal obecnego pola namiotowego w Drzewiczu lipą (zwaną później Lipą Napoleona) odpoczywał sam Napoleon Bonaparte. Dzisiaj z lipy pozostał już tylko spróchniały korzeń, a obecność cesarza upamiętnia tablica na pobliskim drzewie i głaz pamiątkowy.

</doc>
<doc id="651090" url="https://pl.wikipedia.org/wiki?curid=651090" title="Primera B Metropolitana">
Primera B Metropolitana

Primera B Metropolitana jest jedną z dwóch regionalnych lig tworzących argentyńską trzecią ligę. Równoległą do niej ligą jest Torneo Argentino A.
W Primera B biorą udział 22 drużyny z prowincji Buenos Aires, natomiast Argentino A składa się z zespołów z reszty kraju, czyli z prowincji (El Interior).
Mistrz Primera B uzyskuje awans do drugiej ligi (Primera B Nacional Argentina), która składa się z 10 drużyn z Buenos Aires i 10 z prowincji. Następne 8 drużyn rozgrywa mecze barażowe by wyłonić spośród siebie zespół, który zmierzy się z drugim od końca zespołem drugiej ligi (według drugoligowej tabeli tworzonej według tzw. średniej z trzech sezonów). Jeśli wygra - awansuje szczebel wyżej. Awansować zatem może jeden lub dwa zespoły.
Reguły, na podstawie których wyłania się spadkowiczów, są podobne jak w wyższych ligach. Tworzona jest tabela na podstawie liczby punktów na jeden mecz uzyskanych w ciągu ostatnich trzech sezonów. Zespół, który w tej tabeli będzie ostatni, spada do ligi czwartej - Primera C Metropolitana, natomiast zespół w tej tabeli przedostatni musi stoczyć baraże z odpowiednio wyłonionym zespołem z ligi czwartej. Jeśli przegra - także spada do niższego szczebla, a zwycięzca awansuje na jego miejsce. Tym sposobem z ligi spada jeden lub dwa kluby.

</doc>
<doc id="651091" url="https://pl.wikipedia.org/wiki?curid=651091" title="Petru Groza">
Petru Groza

Petru Groza (ur. 7 grudnia 1884 w miejscowości Băcia, zm. 7 stycznia 1958 w Bukareszcie) – rumuński polityk, premier w latach 1945–1952, Przewodniczący Prezydium Wielkiego Zgromadzenia Narodowego (głowa państwa rumuńskiego) w latach 1952–1958.
Życiorys.
Przez swoich przeciwników politycznych nazywany "Czerwonym Burżujem", był jedną z głównych postaci na politycznej scenie Rumunii w okresie międzywojennym. Po wojnie został premierem rządu koalicyjnego w latach 1945–1952. Groza założył radykalną organizację rolników nazywaną Frontem Oraczy () w czasie Wielkiego Kryzysu. Został premierem 6 marca 1945, gdy generał Nicolae Rădescu, desygnowany przez króla Michała I premierem Rumunii 7 grudnia 1944 w nadziei powstrzymania pełzającego przejmowania władzy przez komunistów przy wsparciu Armii Czerwonej i NKWD, został zmuszony do rezygnacji przez komisarza ludowego ds. zagranicznych ZSRR Andrieja Wyszynskiego w konsekwencji ustaleń konferencji jałtańskiej. W czasie rządów Grozy, w grudniu 1947, rumuński monarcha zmuszony został do abdykacji i opuszczenia Rumunii po tym, jak państwo stało się oficjalnie republiką ludową. Pomimo iż jego władza jako premiera była uzależniona od wsparcia ZSRR (nie był członkiem Rumuńskiej Partii Robotniczej, lecz przywódcą jej satelickiego ugrupowania - Frontu Oraczy), Groza utrzymywał się na tym stanowisku do czasu zastąpienia go przez Gheorghe Gheorghiu-Deja w 1952 roku.
W 1948 otrzymał Order Odrodzenia Polski I klasy.

</doc>
<doc id="651094" url="https://pl.wikipedia.org/wiki?curid=651094" title="Kulisa (teatr)">
Kulisa (teatr)

Kulisa

</doc>
<doc id="651097" url="https://pl.wikipedia.org/wiki?curid=651097" title="Małe Swornegacie">
Małe Swornegacie

Małe Swornegacie (kaszb. "Małé Swòrnégace" lub też "Nowé Swòrnégace", "Stëpórc", niem. "Neu Schwornigatz") – wieś kaszubska w Polsce położona w województwie pomorskim, w powiecie chojnickim, w gminie Chojnice. 
Wieś jest częścią składową sołectwa Swornegacie. Małe Swornegacie są położone na terenie Zaborskiego Parku Krajobrazowego, między jeziorami Karsińskim i Charzykowskim, sąsiadują bezpośrednio (na wschodzie) z Parkiem Narodowym Bory Tucholskie. Połączenie z centrum Chojnic umożliwiają autobusy komunikacji miejskiej (linia nr 1).
W miejscowości znajduje się most zwodzony, umożliwiający przepływanie między jeziorami.
W latach 1975–1998 miejscowość administracyjnie należała do województwa bydgoskiego.

</doc>
<doc id="651098" url="https://pl.wikipedia.org/wiki?curid=651098" title="Cesaria Evora">
Cesaria Evora



</doc>
<doc id="651100" url="https://pl.wikipedia.org/wiki?curid=651100" title="Charles FitzRoy (2. książę Grafton)">
Charles FitzRoy (2. książę Grafton)

Charles FitzRoy, 2. książę Grafton KG (ur. 25 października 1683 w Arlington House w Middlesex, zm. 6 maja 1757) – brytyjski arystokrata i polityk.
Życiorys.
Jedyne dziecko Henry’ego FitzRoya, 1. księcia Grafton (nieślubnego syna króla Karola II), i Isabelli Bennet, 2. hrabiny Arlington, córki 1. hrabiego Arlington. Jego ojciec zmarł od ran odniesionych podczas sztormu, gdy Charles miał siedem lat. Odziedziczył wtedy tytuł księcia Grafton, który uprawniał do zasiadania w Izbie Lordów. Po śmierci matki przejął tytuł hrabiego Arlington.
Stronnik dynastii hanowerskiej. W 1714 r. był Lordem Wielkim Stewardem podczas koronacji króla Jerzego I. Rok później został członkiem Tajnej Rady, zaś w 1721 r. został kawalerem Orderu Podwiązki. W latach 1720–1724 był Lordem Namiestnikiem Irlandii, zaś od 1724 r. aż do śmierci pełnił obowiązki Lorda Szambelana. W 1739 r. wsparł finansowo otwarcie londyńskiego Foundling Hospital.
Rodzina.
30 kwietnia 1713 r. poślubił lady Henriettę Somerset (27 sierpnia 1690 – 9 sierpnia 1726), córkę Charlesa Somerseta, markiza Worcester, i Rebbecki Child, córki sir Josiaha Childa, 1. baroneta. Charles i Henrietta mieli razem czterech synów i trzy córki:
Grafton miał również jednego nieślubnego syna:

</doc>
<doc id="651101" url="https://pl.wikipedia.org/wiki?curid=651101" title="Piszon">
Piszon

Piszon – jedna z czterech odnóg rzeki wypływającej z biblijnego Raju (Księga Rodzaju 2:11). Pozostałe, czyli Tygrys i Eufrat, najprawdopodobniej mają swoje odpowiedniki w istniejących w rzeczywistości rzekach. Piszonu, podobnie jak Gichonu, nie udało się odnieść do ziemskiej geografii. Pismo święte podaje, że Piszon opływał cały kraj Chawila, w której znajdowało się złoto a także wonna żywica i czerwony kamień.
Na temat położenia Piszonu istniało wiele teorii, bardziej lub mniej prawdopodobnych. Na przykład Peter Heyleyn w XVII wieku sugerował, że Piszon nie mógł być, zgodnie z rozpowszechnioną teorią, Gangesem, gdyż znajduje się on zbyt daleko od krain wymienianych przez Mojżesza. Według niego byłby południową odnogą Tygrysu, co sugerowałoby położenie Edenu w Mezopotamii. Piszon wraz z pozostałymi rzekami mógł być też symbolem niezwykłej urodzajności Edenu.

</doc>
<doc id="651102" url="https://pl.wikipedia.org/wiki?curid=651102" title="Baron Arlington">
Baron Arlington

Baronowie Arlington 1. kreacji (parostwo Anglii)
Następca 11. baronowej Arlignton: Patrick John Dudley Forwood

</doc>
<doc id="651103" url="https://pl.wikipedia.org/wiki?curid=651103" title="Midge Ure">
Midge Ure

Midge Ure, właśc. James Ure (ur. 10 października 1953 w Cambuslang, Lanarkshire w Szkocji) – brytyjski wokalista, gitarzysta, autor tekstów, producent muzyczny i reżyser.
Życiorys.
W 1979 roku grał w zespole Thin Lizzy (później współpracował też z liderem zespołu Philem Lynottem), a w latach 1979–1986 i od 2008 jest członkiem zespołu Ultravox.
Współpracował też m.in. z Kate Bush, Visage, Schiller i Slik.
Ure był współorganizatorem akcji Live Aid i współtwórcą (wraz z Bobem Geldofem) przeboju "Do They Know It’s Christmas?". Współorganizował Live 8 wraz z Bobem Geldofem. Jest niepijącym alkoholikiem po odwyku, do czego przyznał się w autobiografii "If I Was".

</doc>
<doc id="651104" url="https://pl.wikipedia.org/wiki?curid=651104" title="Gichon">
Gichon

Gichon – jedna z czterech odnóg rzeki wypływającej z biblijnego Edenu. W przeciwieństwie do Tygrysu i Eufratu, nie udało się jednoznacznie stwierdzić, jaką dokładnie rzekę miał na myśli autor Księgi Rodzaju.
Na temat położenia Gichonu funkcjonowało wiele teorii. Na przykład w XVII wieku Peter Heyleyn sugerował, że Gichon był zachodnią odnogą Eufratu, a nie – jak powszechnie sądzono – inaczej nazwanym Nilem.
Współcześnie nazwą tą określa się Źródło Najświętszej Marii Panny w Jerozolimie.

</doc>
<doc id="651105" url="https://pl.wikipedia.org/wiki?curid=651105" title="Charles FitzRoy">
Charles FitzRoy



</doc>
<doc id="651106" url="https://pl.wikipedia.org/wiki?curid=651106" title="Chociński Młyn">
Chociński Młyn

Chociński Młyn (kaszb. "Chòcyńsczi Młin" lub też "Stari Mòst", "Chòczińsczi Młin", niem. "Chotzenmühl") – wieś kaszubska w Polsce położona w województwie pomorskim, w powiecie chojnickim, w gminie Chojnice, nad rzeką Chociną. Wieś jest częścią składową sołectwa Swornegacie. 
W latach 1975–1998 miejscowość administracyjnie należała do województwa bydgoskiego.
Chociński Młyn jest położony na terenie Zaborskiego Parku Krajobrazowego przy trasie drogi wojewódzkiej nr 236. Połączenie z centrum Chojnic umożliwiają autobusy komunikacji miejskiej (linia nr 1A).

</doc>
<doc id="651108" url="https://pl.wikipedia.org/wiki?curid=651108" title="Skandynawskie Linie Lotnicze">
Skandynawskie Linie Lotnicze



</doc>
<doc id="651109" url="https://pl.wikipedia.org/wiki?curid=651109" title="Igor Iwanow (polityk)">
Igor Iwanow (polityk)

Igor Siergiejewicz Iwanow (, ur. 23 września 1945 w Moskwie) – rosyjski polityk, w latach 1998–2004 minister spraw zagranicznych w rządzie Federacji Rosyjskiej, od 2004 sekretarz Rady Bezpieczeństwa Narodowego, organu działającego przy prezydencie Władimirze Putinie.
Iwanow jest synem Rosjanina i Gruzinki. W 1969 roku ukończył Moskiewski Instytut Języków Obcych im. Maurice’a Thoreza. W 1973 rozpoczął pracę w radzieckim Ministerstwie Spraw Zagranicznych i wyjechał do Hiszpanii jako dyplomata. W 1983 wrócił do Związku Radzieckiego. W 1991 został mianowany ambasadorem Federacji Rosyjskiej w Madrycie, skąd wrócił w 1998, kiedy to 11 września został mianowany ministrem spraw zagranicznych, zastępując Jewgienija Primakowa.
Jako szef rosyjskiej dyplomacji, Iwanow był przeciwnikiem interwencji NATO w Jugosławii, którą uważał za przeszkodę w kontynuowaniu rosyjskich pokojowych negocjacji w sprawie Kosowa. Był również przeciwnikiem amerykańskiej inwazji na Irak. Iwanow odegrał znaczącą rolę w dialogu między prezydentem Gruzji Eduardem Szewardnadze a przywódcami opozycji podczas "Rewolucji Róż" w 2003.
W 2004 roku Iwanow został odwołany ze stanowiska ministra spraw zagranicznych i mianowany przez premiera Michaiła Fradkowa sekretarzem Rady Bezpieczeństwa Narodowego. Jego następcą w MSZ został Siergiej Ławrow.

</doc>
<doc id="651110" url="https://pl.wikipedia.org/wiki?curid=651110" title="Wączos">
Wączos

Wączos (kaszb. "Wączos", niem. "Wonczos") – kaszubska kolonia letniskowa w Polsce położona w województwie pomorskim, w powiecie chojnickim, w gminie Chojnice. Wieś jest częścią składową sołectwa Swornegacie. Wączos jest położony na terenie Zaborskiego Parku Krajobrazowego przy drodze wojewódzkiej nr 236 nad rzeką Chociną.
W latach 1975–1998 miejscowość administracyjnie należała do województwa bydgoskiego.

</doc>
<doc id="651112" url="https://pl.wikipedia.org/wiki?curid=651112" title="Buchalik">
Buchalik



</doc>
<doc id="651113" url="https://pl.wikipedia.org/wiki?curid=651113" title="James Sherman">
James Sherman

James Schoolcraft Sherman (ur. 24 października 1855 w Utica w stanie Nowy Jork, zm. 30 października 1912 w Utica) – amerykański polityk, działacz Partii Republikańskiej, 27. wiceprezydent Stanów Zjednoczonych.
W 1878 ukończył prawo w Hamilton College. W 1884 został burmistrzem Utica. W latach 1887–1909 zasiadał w Izbie Reprezentantów Stanów Zjednoczonych. Został wyznaczony jako kandydat Partii Republikańskiej na wiceprezydenta przy kandydującym na prezydenta Wiliamie Tafcie w 1908.
Po zwycięstwie wyborczym sprawował od 4 marca 1909 urząd wiceprezydenta, zmarł w trakcie kadencji, 6 dni przed wyborami w których razem z Prezydentem Taftem miał się ubiegać o 2 kadencję. Do dziś jest ostatnim wiceprezydentem zmarłym podczas sprawowania urzędu.

</doc>
