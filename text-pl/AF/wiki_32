<doc id="651127" url="https://pl.wikipedia.org/wiki?curid=651127" title="Palmiarnia Zielonogórska">
Palmiarnia Zielonogórska

Palmiarnia Zielonogórska – palmiarnia położona na szczycie Winnego Wzgórza w Zielonej Górze. Otoczona tzw. Parkiem Winnym porośniętym winoroślami stanowi jedną z najbardziej rozpoznawalnych atrakcji turystycznych miasta. Znajduje się w niej ok. 150 gatunków roślin ze strefy równikowej i zwrotnikowej, w tym daktylowiec kanaryjski. W jej wnętrzu można też podziwiać ryby, m.in. jesiotra ostronosego i piranie. Poza eksponowaniem egzotycznych roślin i zwierząt Palmiarnia pełni funkcję punktu widokowego oraz kawiarni i restauracji z parkietem, w której organizowane są imprezy kulturalne i okolicznościowe. Na terenie obiektu mieści się również XIX-wieczny domek winiarza.
Historia.
Powstały w 1818 roku dom winiarski na Winnym Wzgórzu należał do Augusta Gremplera, założyciela wytwórni win musujących. Winiarnię przejął 13 września 1945 roku Grzegorz Zarugiewicz, dyrektor techniczny Lubuskiej Wytwórni Win (dawnej wytwórni Gremplera). W 1961 r. na tyłach domu winiarskiego postawiona została pierwsza szklarnia służąca jako kawiarnia, uruchomiona 1 maja. Jej pierwotna powierzchnia wynosiła ok. 220 m². Palmiarnia była następnie wielokrotnie powiększana na przestrzeni lat. W przeszłości obowiązywały do niej bilety wstępu.
Znaczna rozbudowa Palmiarni połączona z jej modernizacją trwała od 2006 r. do czerwca 2008. Jednym z jej powodów był rosnący wewnątrz daktylowiec, który po raz kolejny (uprzednio w latach 80.) przestał się mieścić w budynku. Tym razem jego fragmenty przeszły przez dach, wydostając się na zewnątrz. Podczas prac konstrukcyjnych rośliny zabezpieczono foliami i dogrzewano.
Rzeźba na schodach.
Na schodach prowadzących na szczyt Winnego Wzgórza od strony ulicy Wrocławskiej znajduje się rzeźba przedstawiająca młodzieńca ze źrebięciem. Wykonana została przez . Przed II wojną światową posąg stał na placu koszar wojskowych w Krośnie Odrzańskim. Przewieziono go do Zielonej Góry po roku 1945, gdzie początkowo stał w parku milicyjnego klubu „Gwardia”. Przed Palmiarnię trafił na przełomie lat 50. i 60. XX wieku.

</doc>
<doc id="651128" url="https://pl.wikipedia.org/wiki?curid=651128" title="Killdozer">
Killdozer



</doc>
<doc id="651129" url="https://pl.wikipedia.org/wiki?curid=651129" title="Pośrednia Kopka">
Pośrednia Kopka

Pośrednia Kopka (1305 m n.p.m.) – reglowe wzniesienie pomiędzy Doliną Kościeliską a Doliną Lejową w Tatrach Zachodnich. Jest to jeden ze szczytów Kościeliskich Kopek, pozostałe to Przednia Kopka (1113 m) i Zadnia Kopka (1333 m). Zachodnie stoki Pośredniej Kopki opadają do Doliny Lejowej (u ich podnóża leży polana Huty Lejowe), północne do polany Biały Potok, wschodnie do Wściekłego Żlebu, północne sąsiadują z Zadnią Kopką. Głębokim żlebem Jaroniec pomiędzy Pośrednią i Przednią Kopką spływa potok Jaroniec. Na północno-wschodnim grzbiecie leży niewielka polana Kopka, dawniej wchodziła ona w skład Hali Kopka położonej na grzbiecie pomiędzy Pośrednią i Przednią Kopką.
Pośrednia Kopka przykryta jest skałami wapiennymi, tzw. płaszczowiną reglową, która powstała dalej na południu, a w środkowej części okresu kredy została nasunięta na spodnią warstwę skał. Jest cała zalesiona i należy do Wspólnoty Leśnej Uprawionych Ośmiu Wsi. Prowadzona jest w niej normalna gospodarka leśna. Nie jest udostępniona turystycznie.

</doc>
<doc id="651130" url="https://pl.wikipedia.org/wiki?curid=651130" title="Sóller">
Sóller

Sóller – miasto w Hiszpanii w północno-zachodniej części wyspy Majorka. To także nazwa położonego kilkanaście kilometrów dalej, na wybrzeżu, portu o tej samej nazwie ("Port de Sóller"). Do portu z miasta można dostać się zabytkowym tramwajem.
Region znany jest z gajów pomarańczowych i cytrynowych, nazywanych doliną drzew pomarańczowych (Velle de los Naranjos), oraz z drzew oliwnych, migdałowych i figowych.

</doc>
<doc id="651132" url="https://pl.wikipedia.org/wiki?curid=651132" title="Soller">
Soller



</doc>
<doc id="651133" url="https://pl.wikipedia.org/wiki?curid=651133" title="Janusz Kotlarczyk">
Janusz Kotlarczyk

Janusz Kotlarczyk (ur. 20 czerwca 1931 w Wadowicach, zm. 1 października 2017) – polski geolog i archeolog, profesor AGH, członek PAN (1991 członek korespondent, 2007 członek rzeczywisty) i PAU oraz Polskiego Towarzystwa Geologicznego.
Życiorys.
Pochodził ze znanej wadowickiej rodziny inteligenckiej; zarówno Jego matka jak i ojciec byli pedagogami. Swoją karierę naukową związał z Akademią Górniczo-Hutniczą w Krakowie, gdzie w latach 1969–1974 kierował Instytutem Geologii Regionalnej i Złóż Węgli. Tam także w 1980 roku uzyskał profesurę. Do jego osiągnięć z zakresu geologii i stratygrafii należało przede wszystkim odkrycie złóż diatomitów na Pogórzu Przemyskim, stratygrafia płaszczowiny skolskiej oraz projekt Parku Krajobrazowego Pogórza Przemyskiego. Jako archeolog rozwinął z kolei oryginalną koncepcję na temat celtyckiego pochodzenia krakowskich kopców Kraka i Wandy. Przez lata współpracował z Muzeum Miejskim w Wadowicach oraz rocznikiem „Wadoviana”. Był założycielem i Honorowym Przewodniczącym Komisji Geoinformatyki PAU. Zmarł w Krakowie i pochowany został na wadowickim cmentarzu rzymskokatolickim 9 października 2017 roku.
Rodzina.
Profesor Janusz Kotlarczyk był synem zamordowanego w Mauthausen-Gusen profesora gimnazjalnego Tadeusza (1903–1940), wnukiem Stefana (1874–1931), dramaturga i twórcy wadowickiego teatru amatorskiego „Jagiellonki” oraz bratankiem przyjaciela i nauczyciela teatralnego późniejszego papieża Jana Pawła II, Mieczysława (1908–1978), twórcy Amatorskiego Teatru Powszechnego w Wadowicach, pomysłodawcy oraz dyrektora krakowskiego Teatru Rapsodycznego. Żoną profesora była aktorka Ewa z Bohosiewiczów-Kotlarczykowa (1928–2002) ("primo voto" Sztolcman).

</doc>
<doc id="651139" url="https://pl.wikipedia.org/wiki?curid=651139" title="Bitwa o Puebla">
Bitwa o Puebla



</doc>
<doc id="651140" url="https://pl.wikipedia.org/wiki?curid=651140" title="Michał Ogórek">
Michał Ogórek

Michał Jerzy Ogórek (ur. 22 lipca 1955 w Stalinogrodzie) – polski dziennikarz, felietonista, prezenter telewizyjny, satyryk i krytyk filmowy.
Życiorys.
Studiował nauki polityczne i dziennikarstwo na Uniwersytecie Śląskim, absolwentem tej uczelni został w 1979. Podjął pracę w Warszawie. Powodem były kłopoty z cenzurą, z którą miał do czynienia, pisząc jeszcze w „Studenckim Magazynie Reporterów”.
W latach 80. pracował w „Przeglądzie Technicznym”, został wyróżniony Nagrodą Dziennikarzy Niezależnych. Od 1989 stały felietonista „Gazety Wyborczej”.
Od 2004 związany z kanałem telewizyjnym Kino Polska, gdzie komentował kroniki filmowe z czasów PRL w programie "Na przełaj przez PRL". Od 2009 był jednym z ekspertów w teleturnieju "Milionerzy". Autor felietonów również na portalu Koduj24.pl.
Publikacje.
Autor książek, m.in. "Przewodnik po Polsce" (1991), "Najlepszy Ogórek, czyli kalendarz na każdy rok" (2005), "Sto lat! Jak w ostatnim stuleciu czciliśmy przywódców" (2015), a także współautor publikacji "Polska między wierszami. Życie codzienne w PRL" (1991).

</doc>
<doc id="651141" url="https://pl.wikipedia.org/wiki?curid=651141" title="Podział administracyjny Estonii">
Podział administracyjny Estonii

Estonia podzielona jest na 15 prowincji (est. "maakond"; 'powiat'). Prowincje z kolei dzielą się w sumie na 79 gmin dwóch rodzajów: 15 miejskich ("linn") i 64 wiejskie ("vald").
Przed reformą administracyjną z 2017 roku prowincje dzieliły się na 213 gmin dwóch rodzajów: 33 miejskie ("linn") i 194 wiejskie ("vald").
Typy osiedli.
W roku 2004 Rząd Estonii wprowadził kryteria grupujące wszystkie osiedla w kraju w następujące kategorie (wersja z 01 stycznia 2018):

</doc>
<doc id="651143" url="https://pl.wikipedia.org/wiki?curid=651143" title="Enkelados (gigant)">
Enkelados (gigant)

Enkelados (gr. Enkélados, łac. Enceladus) – w mitologii greckiej jeden z gigantów.
Uchodził za syna Gai i Uranosa (lub Tartaru). Brał udział w gigantomachii. Został rażony gromem Zeusa i zmiażdżony Sycylią.

</doc>
<doc id="651144" url="https://pl.wikipedia.org/wiki?curid=651144" title="Dżamila">
Dżamila

Dżamila (arab. جيميلة, fr. "Djemila", łac. "Cuicul") – stanowisko archeologiczne w północno-wschodniej Algierii. Znajdują się tu jedne z najlepiej zachowanych ruin rzymskiego miasta w Afryce Północnej, od 1982 roku wpisane na listę światowego dziedzictwa UNESCO.
Historia miasta.
Miasto zostało prawdopodobnie założone pod koniec I wieku n.e. przez rzymskiego cesarza Nerwę, następnie zdobyte przez Wandalów i ponownie odzyskane przez Bizancjum w 553 roku, po czym ostatecznie opuszczone. Pierwsze wykopaliska archeologiczne rozpoczęto tu w 1909 roku.
Wykopaliska.
Na terenie wykopalisk widoczne są pozostałości forum, amfiteatru, term, łuku triumfalnego, świątyń i domów mieszkalnych z licznymi mozaikami. Zachowały się też ruiny późniejszych, chrześcijańskich kościołów bazylikowych.

</doc>
<doc id="651146" url="https://pl.wikipedia.org/wiki?curid=651146" title="Dżemila">
Dżemila



</doc>
<doc id="651148" url="https://pl.wikipedia.org/wiki?curid=651148" title="Cuicul">
Cuicul



</doc>
<doc id="651149" url="https://pl.wikipedia.org/wiki?curid=651149" title="Wiesław Czaja">
Wiesław Czaja

Wiesław Czaja (ur. 12 kwietnia 1952 w Czechowicach-Dziedzicach) – polski siatkarz, inżynier mechanik i trener siatkarski; mistrz świata, trzykrotny srebrny medalista mistrzostw Europy (1975, 1977, 1979), olimpijczyk z Moskwy (1980).
Życiorys.
Absolwent Politechniki Częstochowskiej (1977). Siatkarz Hutnika Kraków, AZS Częstochowa i klubów francuskich (1969–1992).
205-krotny reprezentant Polski (1974–1980). Mistrz świata z Meksyku (1974).
Był 3-krotnym srebrnym medalistą ME: z Belgradu (1975), Helsinek (1977) i Paryża (1979).
Odznaczony dwukrotnie srebrnym i dwukrotnie złotym Medalem „Za Wybitne Osiągnięcia Sportowe”.
Od października 2009 roku został trenerem zespołu Plus Ligi Kobiet Pronaru Zeto Astwa AZS Białystok. W roku 2011, z powodu konfliktu na linii trener-prezes, Wiesław Czaja został odwołany z funkcji pierwszego szkoleniowca. Jego miejsce zajął Uładzimir Wiarciełka.

</doc>
<doc id="651153" url="https://pl.wikipedia.org/wiki?curid=651153" title="Curculum">
Curculum



</doc>
<doc id="651154" url="https://pl.wikipedia.org/wiki?curid=651154" title="Pente">
Pente

Pente to gra planszowa opracowana przez Gary'ego Gabrela w 1978 roku.
Zasady.
Gra toczy się na planszy do go zwanej goban, o rozmiarach 19x19. Gracze kładą na planszy na przemian po jednym swoim pionie (jeden z graczy używa pionów czarnych, drugi białych). Celem gry jest ułożenie pięciu (lub więcej) kamieni swojego koloru w jednej linii lub zbicie pięciu par kamieni przeciwnika.
Bicie kamieni następuje przez otoczenie pary jego sąsiadujących kamieni z obu stron, a zbite kamienie są usuwane z planszy.
Istnieje odmiana keryo-pente, która różni się tym że dozwolone jest bicie dwóch lub trzech kamieni przeciwnika, a wygrać można poprzez zbicie nie 10, a 15 kamieni.
Obie odmiany posiadają wersje PRO, w której dodane są następujące reguły:
Pente (πέντε) to w języku greckim cyfra 5.

</doc>
<doc id="651156" url="https://pl.wikipedia.org/wiki?curid=651156" title="Telmatozaur">
Telmatozaur

Telmatozaur ("Telmatosaurus") "Telmatosaurus transylvanicus" to jeden z trzech znanych dinozaurów kaczodziobych na kontynencie europejskim.
Żył on w późnej kredzie, przed 69 milionami lat. Jego rozmiary nie były zbyt duże w stosunku do innych znanych nam kaczodziobych, z kontynentu amerykańskiego, czy z Azji. Miał 5 metrów długości i 2 metry wysokości. Miniaturowość (słowo może trochę przesadzone) tego dinozaura wynika z geografii Europy w tamtym okresie. Była ona podzielona na wiele wysp, na których różne gatunki dinozaurów ulegały miniaturyzacji, potrzebnej do przeżycia na niewielkich wyspach. Telmatozaur żywił się roślinami, nie znamy jego ciężaru (prawdopodobnie ważył około 1 tony). Jego szkielet został odnaleziony w 1903 r. w Rumunii, Francji i Hiszpanii. Opisany przez Węgra Franza Barona Nopsca w 1903 roku.

</doc>
<doc id="651158" url="https://pl.wikipedia.org/wiki?curid=651158" title="Kamienica Królewska we Lwowie">
Kamienica Królewska we Lwowie

Kamienica Królewska (ukr. "Палац Корнякта" albo "Королівська кам'яниця") − renesansowa kamienica na lwowskim Rynku pod nr. 6, zbudowana w 1580 roku dla greckiego kupca Konstantego Korniakta, później w posiadaniu Jakuba Sobieskiego, a po jego śmierci — króla Jana III Sobieskiego, który przebudował ją na pałacową rezydencję z okazałymi komnatami i salą audiencjonalną.
Kamienica została wybudowana na fundamentach dwóch wcześniejszych gotyckich kamienic, jakie stały w tym miejscu w XV wieku. Konstanty Korniakt, na mocy dekretu Stefana Batorego, otrzymał przywilej wybudowania podwójnie szerokiej kamienicy. Wejście zdobi bogaty portal. Wewnątrz znajduje się arkadowy dziedziniec (kamienicę zwano od przebudowy „Małym Wawelem”), a elewację wieńczy attyka, w której umieszczono figury przedstawiające postać króla w koronie i orszak zbrojnych rycerzy.
W 1634 przeleżał tutaj miesiąc chory na ospę Władysław IV.
21 grudnia 1686 roku król Jan III Sobieski zaprzysiągł tutaj traktat pokojowy Rzeczypospolitej z Rosją (tzw. traktat Grzymułtowskiego). W kamienicy tej od roku 1908 do pierwszej okupacji sowieckiej Lwowa (1939) mieściło się Muzeum Narodowe im. króla Jana III; od czasów ZSRR i niepodległej Ukrainy znajduje tutaj muzeum historyczne.

</doc>
<doc id="651160" url="https://pl.wikipedia.org/wiki?curid=651160" title="Killdozer (zespół muzyczny)">
Killdozer (zespół muzyczny)

Killdozer – amerykański zespół muzyczny, założony w 1983 w Madison przez Billa Hobsona, Dana Hobsona i Michaela Geralda, zaliczany do nurtu noise rock. Nazwę zaczerpnięto z telewizyjnego horroru, nakręconego w 1974 na podstawie opowiadania Theodore'a Sturgeona. Zespół debiutował w 1983 albumem "Intellectuals are the Shoeshine Boys of the Ruling Elite". Charakterystyczne ciężkie i "brudne" brzmienie Killdozera stało się inspiracją dla muzyków grunge. Teksty zespołu były zaangażowane politycznie i miały wybitnie lewicowy charakter. Na wydanym w 1988 cover-albumie "For Ladies Only" Killdozer zaprezentował awangardowe wersje przebojów popowych i rockowych (m.in. "Hush" Deep Purple, "American Pie" Dona McLeana). W 1990 zespół zawiesił działalność na 3 lata, następnie, po nagraniu kolejnych dwóch albumów, występował już tylko okazjonalnie (m.in. w 2006 na jubileuszu wytwórni Touch and Go).

</doc>
<doc id="651161" url="https://pl.wikipedia.org/wiki?curid=651161" title="Kołyska">
Kołyska



</doc>
<doc id="651162" url="https://pl.wikipedia.org/wiki?curid=651162" title="Generator gazu drzewnego">
Generator gazu drzewnego



</doc>
<doc id="651164" url="https://pl.wikipedia.org/wiki?curid=651164" title="Bötzingen">
Bötzingen

Bötzingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin Kaiserstuhl-Tuniberg. Leży ok. 13 km na północny zachód od ścisłego centrum Fryburga Bryzgowijskiego.

</doc>
<doc id="651165" url="https://pl.wikipedia.org/wiki?curid=651165" title="Powódź błyskawiczna">
Powódź błyskawiczna

Powódź błyskawiczna – rodzaj powodzi związanej z szybkim zalaniem nisko położonych obszarów, rzek i strumieni przez zwiększone opady deszczu spowodowane zazwyczaj przez burzę lub przez kilka burz. Powodzie błyskawiczne mogą nastąpić także wskutek zatoru lodowego na rzece, lub zostać spowodowane uszkodzeniem obiektu hydrotechnicznego (np. przerwaniem tamy). Powódź błyskawiczna ma miejsce, gdy ziemia zostaje nasycona wodą, która zgromadziła się tak szybko, że nie może być wchłonięta. Woda zbiera się i szybko spływa dalej w dół stoku nagle wzbierającą falą.
Powódź błyskawiczna najczęściej pojawia się na normalnie suchych obszarach, ponad którymi przeszły burze z opadem atmosferycznym, może się pojawić gdziekolwiek w dół od miejsca opadu – nawet dziesiątki kilometrów od niego. Może mieć miejsce nawet kilka minut po opadzie.
Pustynne tereny południowo-zachodnich Stanów Zjednoczonych stanowią szczególnie niebezpieczny obszar wystąpienia powodzi błyskawicznej, zarówno dla pieszych jak i dla zmotoryzowanych, z powodu szybkiego spływu wody ze sporadycznych burz nad pobliskimi górami lub wzgórzami stołowymi. Opady powstające w takich sytuacjach zapełniają słabo wchłaniające i często gliniastopodobne wyschnięte koryta strumieni. Szybko przemieszczający się front wody nanosi przed sobą zagarnięty materiał, np. gałęzie czy pnie drzew.
Głębokie kaniony szczelinowe są szczególnie groźne, ponieważ mogą zostać nagle wypełnione wodą pochodzącą z opadu podczas burzy, która miała miejsce nad wzgórzem oddalonym nawet o kilka kilometrów. Drogi w dolinach często przechodzą ponad wyschniętymi korytami rzek lub przebiegają po dnach potoków. Dla kierowcy pogoda może wyglądać na dobrą, lecz niespodziewanie rzeka wzbiera wkoło samochodu w przeciągu zaledwie kilku sekund.
Innym zagadnieniem są miejskie powodzie błyskawiczne (ang. urban floods), których wzrastająca częstość występowania jest spowodowana głównie przez antropogeniczne zwiększanie udziału powierzchni nieprzepuszczalnych - budynków, chodników, parkingów, jezdni. Proces urbanizacji jest przyczyną zmniejszonej retencji wody w środowisku i zwiększenia odpływu powierzchniowego wody. Niedostatecznie zmodernizowana kanalizacja burzowa w stosunku do rozwoju miasta również zwiększa ryzyko takiej powodzi, jednak jest to kapitałochłonny proces. Znacznie lepszym rozwiązaniem jest renaturyzacja części obszarów miejskich (rzeki, obszarów podmokłych), rozwój błękitno-zielonej infrastruktury miast i stosowanie innowacyjnych rozwiązań pozwalających zatrzymać odpływ powierzchniowy wody opadowej np. bioswale, zielone dachy, przepuszczalny beton, ażurowe parkingi. Takie działania mają również pozytywne konotacje społeczne, siedliskowe dla wielu gatunków czy łagodzenia zmian klimatu.

</doc>
<doc id="651166" url="https://pl.wikipedia.org/wiki?curid=651166" title="Kołyska (kolebka)">
Kołyska (kolebka)

Kołyska – sprzęt do kołysania małych dzieci.
Pierwotnie w Polsce dzieci kołysano w koszykach wyplecionych z wikliny i zawieszonych na czterech sznurkach na jednym haku u sufitu.U zamożniejszej szlachty zaczęto używać kołyski wykonane z desek przez stolarza. Nie były one zawieszone na sznurkach, stały na drewnianych biegunach. W średniowieczu dzieci spały zwykle z rodzicami (patrz łóżko rodzinne), ale niemowlęta kładziono w kołyskach, by zapobiec przypadkowemu uduszeniu.
Inna nazwa kołyski to kolebka.

</doc>
<doc id="651167" url="https://pl.wikipedia.org/wiki?curid=651167" title="Botzingen">
Botzingen



</doc>
<doc id="651168" url="https://pl.wikipedia.org/wiki?curid=651168" title="Boetzingen">
Boetzingen



</doc>
<doc id="651169" url="https://pl.wikipedia.org/wiki?curid=651169" title="Wał Zielonogórski">
Wał Zielonogórski

Wał Zielonogórski (315.74) – mezoregion fizycznogeograficzny w zachodniej Polsce, wschodnia i równocześnie najwyższa część Wzniesień Zielonogórskich. Powierzchnia 240 km².
Wał stanowi wzniesienie glacitektoniczne (spiętrzone przez nasuwający się lodowiec), zbudowane z zaburzonych skał trzeciorzędowych, z węglem brunatnym. Obszar cechuje się znacznymi wysokościami bezwzględnymi (Góra Wilkanowska – 221 m n.p.m.) i względnymi (do 100 m).
Region w większości zalesiony, na południowych stokach do połowy XIX w. uprawiano winną latorośl. Północny skłon Wału Zielonogórskiego jest obecnie silnie zurbanizowany, leży tu duży ośrodek przemysłowy i administracyjny – Zielona Góra.
W latach 2008–2009 na Wale Zielonogórskim wytyczono 6 szlaków do nordic walking. 

</doc>
<doc id="651171" url="https://pl.wikipedia.org/wiki?curid=651171" title="Cyrulik">
Cyrulik

Cyrulik, balwierz, chirurg, felczer (łac. "barbarius") – osoba, która dawniej zajmowała się zawodowo między innymi goleniem, kąpaniem, rwaniem zębów, nastawianiem złamań, puszczaniem krwi, a także nieskomplikowanymi operacjami i leczeniem lekkich chorób. Bardziej skomplikowanymi chorobami zajmowali się wykształceni na uniwersytetach medycy, natomiast balwierze wykorzystywali wiedzę ludową i doświadczenie. 
Balwierze mieli prawo wywieszania miednic, czyli znaku swojego cechu. 

</doc>
<doc id="651172" url="https://pl.wikipedia.org/wiki?curid=651172" title="Gaz miejski">
Gaz miejski

Gaz miejski, inaczej gaz świetlny – gaz otrzymywany do celów komunalnych i przemysłowych z wykorzystaniem różnych surowców energetycznych. Jako paliwo może być wykorzystywany i rozprowadzany drogą sieci gazowych za pomocą gazociągów. W tym celu może być wykorzystywany m.in.: gaz koksowniczy, jak również mieszanina tego gazu z innymi gazami palnymi, np. gazami produktów rozkładu olejów.

</doc>
<doc id="651173" url="https://pl.wikipedia.org/wiki?curid=651173" title="Płaszczowiny Karpat polskich">
Płaszczowiny Karpat polskich

Płaszczowiny Karpat polskich
Do płaszczowin polskich Karpat Zewnętrznych (Beskidów) należą:
Do płaszczowin polskich Karpat Centralnych (Tatr) należą:

</doc>
<doc id="651174" url="https://pl.wikipedia.org/wiki?curid=651174" title="Bollschweil">
Bollschweil

Bollschweil (alemański "Bollschwil") – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Leży ok. 12 km na południe od centrum Fryburga Bryzgowijskiego, nad rzeką Möhlin. Składają się na nią dwie części miejscowości: Bollschweil i St. Ulrich, które scalono w jedną gminę w 1973 r. Najwcześniejsze o nich wzmianki w księgach opactwa Sankt Gallen pochodzą z IX w. Obecnie gmina jest atrakcyjna jako miejsce zamieszkania dzięki bliskości Fryburga Bryzgowijskiego i jako popularny rejon turystyczny. Sławę zawdzięcza Bollschweil pochodzącej stąd pisarce Marie Luise Kaschnitz, w której utworach ta miejscowość jest częstym tłem.
Geografia.
Położenie.
Gmina leży w południowej części Schwarzwaldu ("Südschwarzwald"), przy czym Bollschweil położone jest w południowej części doliny Hexental, otwierającej się na Nizinę Górnoreńską, a St. Ulrich na południowy wschód od Bollschweilu na stokach doliny rzeki Möhlin (Möhlintal), która spływa do doliny Hexental. St. Ulrich leży całkowicie w obrębie Schwarzwaldu, Bollschweil u jego podnóża, na północ i zachód ograniczony wzgórzami masywu Schönberg.
Podział administracyjny.
W obrębie granic gminy Bollschweil (stan z 31 grudnia 1973) leżą przysiółki Oberdorf, Unterdorf, Aubach, Ellighofen, Gütighofen (którego zachodni skraj należy do gminy Ehrenkirchen) i Leimbach oraz zagrody Bitterst i Gütle. W wyniku reformy administracyjnej 1 stycznia 1974 r. do gminy Bollschweil przyłączono do tamtego momentu samodzielną gminę St. Ulrich, w skład której wchodzą przysiółki St. Ulrich i Geiersnest oraz zagroda Kaltwasser. Na terenie gminy leżą też ruiny średniowiecznego zamku i ośrodka hutniczego Birchiburg.
Sąsiednie gminy.
Główna droga przecinająca Bollschweil, L 122, prowadzi na północny wschód do gminy Sölden i dalej do Wittnau, a na zachód do Ehrenkirchen. W odległości ok. 8 km na zachód od Bollschweilu leży znane uzdrowisko Bad Krozingen, a 6 km na południowy zachód słynne m.in. z legendy o Fauście Staufen. Największe miasta regionu to po stronie niemieckiej Fryburg Bryzgowijski, oddalony o ok. 12 km, szwajcarska Bazylea, oddalona o ok. 64 km, oraz franzuskie Colmar (45 km) i Strasburg (104 km).
Miasto partnerskie.
Od 1990 r. partnerskim miastem Bollschweilu jest leżąca w Alzacji gmina Berstett w departamencie Dolnego Renu ("Département Bas-Rhin"). Na jej terenie rezydował od średniowiecza ród Berstett, ale z początkiem rewolucji francuskiej w 1789 r. zamek opuszczono, a Philip Reinhard von Berstett uciekł do Badenii. Jego syn Wilhelm Reinhard otrzymał w 1831 r. za zasługi jako minister spraw zagranicznych Badenii pałac i dobra w Bollschweilu, które do dziś pozostają w rękach rodu Holzing-Berstett.
Klimat.
Gmina Bollschweil / St. Ulrich położona jest w obrębie tej samej strefy klimatycznej co Fryburg Bryzgowijski ciepłego i wilgotnego klimatu umiarkowanego. Średnia temperatura roczna wynosi 11,4 °C, co plasuje Bryzgowię wśród najcieplejszych regionów Niemiec. Od kilku lat notowany jest stały i znaczny wzrost średnich temperatur i według danych obejmujących okres od 1881 do 2015 średnia roczna temperatura w kraju związkowym Badenia-Wirtembergia wzrosła o 1,3 °C, przy czym w skali globalnej w porównywalnym czasie (1880-2012) ten wzrost wynosił jedynie 0,85 °C. Średnia opadów (dane za rok 2015) wynosząca 750,6 l/m² jest wyższa od średniej krajowej wynoszącej 701 l/m². Łagodne zimy, wysokie temperatury latem i znaczna ilość opadów sprzyjają uprawie winorośli i produkcji wina, z czego ten region słynie, a Bollschweil ma do tej sławy swój przyczynek.
Historia.
Do V wieku.
Najwcześniejsze ślady ludzkiej aktywności w tej części doliny Hexental odkryto na zboczach wzgórza Steinberg, od północy ograniczającego Bollschweil, i w jaskiniach na wschodnim stoku Ölbergu na zachód od Bollschweilu, a pochodzą one sprzed ok. 10 000 lat. Przyjmuje się, że w końcowej fazie ostatniego zlodowacenia na ten teren przybywały w pogoni np. za reniferami małe grupy ludów zbieracko-łowieckich, czego dowodzą wykopaliska zachowanych na Ölbergu i Steinbergu obozowisk. W epoce neolitycznej, przed ok. 4-5 000 lat, tereny między rozlewiskami Renu a stokami Schwarzwaldu, z ich żyzną glebą lessową i łagodnym klimatem, sprzyjały zasiedlaniu przez społeczeństwa rolnicze i pasterskie. Wykopaliska archeologiczne w dolinie Hexental i wokół Ehrenstetten potwierdzają zamieszkiwanie tych terenów przez Celtów (kultury zachodniohalsztackiej) aż do opanowania ich przed administrację rzymską. Jednym z ostatnich śladów ich osadnictwa w tym rejonie jest Wallburg Kegelriss na południe od Bollschweilu, będący pozostałościami znacznych, leżących na wzniesieniu umocnień, które osłaniały lokalny celtycki ośrodek polityczny, a w okresach zagrożenia także i warowne schronienie ]. W IV-V wieku, po dwóch wiekach "pax romana" i po wycofaniu się rzymskich najeźdźców, Alemanowie zasiedlili ten rejon Bryzgowii na stałe, mieszając się z dotychczasowymi jego mieszkańcami. W rezultacie przegranej w 496 r. bitwy musieli oddać polityczne zwierzchnictwo nad Bryzgowią królowm merowińskim, ale coraz występowali zbrojnie przeciw Frankom. Opór wśród zachodnich Alemanów budziła też postępująca od ok. VI wieku chrystianizacja w ramach pracy misjonarskiej prowadzonej ze wspieranych przez Merowingów klasztorów, np. w Säckingen.
Średniowieczna.
Wcześniejsza alemańska struktura zasiedlenia, bazująca na związkach rodowych skupionych w luźno rozrzuconych osiedlach i miejscach kultowych, została zastąpiona w VIII i IX wieku narzuconą przez Merowingów nową administracją, której urzędnikami byli grafowie – królewska szlachta urzędnicza. Kościelna struktura Bryzgowii zachowała związek z obszarami po prawej stronie Renu i jako archidiakonat Bryzgowia należała do powstałej pod koniec VI wieku i terytorialnie rozległej diecezji w Konstancji – z politycznego punktu widzenia oznaka jej jednoznacznej przynależności do stosunkowo niezawisłego alemańskiego księstwa – z której ośrodkiem w St. Gallen pielęgnowano od VIII wieku dzięki nadaniom ścisły kontakt”. Ponieważ od 1368 r. Fryburg, a zatem i Bryzgowia, weszły pod władanie Habsburgów, a ci okazali się wrogami Reformacji, pozostało Bollschweil katolickie.
St. Ulrich.
Villmarszell wymieniona w aktach opactwa St. Gallen z 886 r., a lokalnie przez mieszkańców zwana Zell, może się odnosić do skromnego założenia klasztornego lub pustelni "iuxta fluvium Melia" ('nad rzeczką Melia [dzisiejsza Möhlin]') w górnych piętrach szwarcwaldzkiej doliny Möhlintal, do którego w 1087 r. przeniósł się św. Ulryk (* ok. 1029; † 1093), zwany też Ulrykiem z Zell lub Ulrykiem z Cluny, z kluniackiego przeorstwa w Grüningen na południowy wschód od Breisach. Pod jego zwierzchnictwem powstało w tym miejscu pierwsze przeorstwo i klasztor, które sprawowały także pieczę nad klasztorem benedyktynek w Bollschweilu. Jeszcze za życia Ulryka ukończono budowę przyklasztornego kościoła pod wezwaniem Apostołów Piotra i Pawła. Po śmierci świętego i pochówku w obrębie kościoła, przeorstwo i klasztor przechodziły zmienne losy, natomiast imię św. Ulryka związało się tak mocno z tym miejscem, że od początku XIV w. także i sam klasztor i jego otoczenie nazywano St. Ulrich.
Bollschweil.
Osadę w dolinie Hexental pod nazwą "Puabilinisvilare" wymieniono po raz pierwszy w roku 838 i ponownie w 871 w dokumentach klasztoru St. Gallen. Opactwo to nabyło w VIII w. znaczne tereny, np. w północnej Bryzgowii wokół góry Schönberg, zapewne przez wzgląd na ich położenie na szlaku komunikacyjnym wzdłuż Schwarzwaldu. Za dobra należące do czasu sekularyzacji w 1806 r. do klasztoru St. Gallen uważa się posiadłość w centrum dzisiejszego Bollschweilu, należącą obecnie do rodziny Mangold. Także podlegające opactwu Cluny przeorstwo w górnych partiach doliny Möhlintal, zwane wtenczas Villmarzell (lub Vilmarzelle), posiadało zabudowania gospodarskie w położonym w dolinie "Puabilinisvilare". Tam też w 1090 r. założył św. Ulryk klasztor benedyktynek, przeniesiony w 1115 r. do pobliskiego Sölden.
Od XIII w. budowali na tym terenie rycerze z rozległego rodu Schnewlin, jednego z najznamienitszych rodów Fryburga. Do nich należał m.in. zamek Birchiburg na stokach wzgórza Birkenberg w dolinie rzeki Möhlin, między dzisiejszym St. Ulrich a Bollschweilem, i przynależne do niego kopalnie rud srebra i innych metali. W samym Bollschweilu jeszcze przed połową XV w. ród Schnewlin Bernlapp zamieszkiwał, jak się przypuszcza, otoczony wodą zamek ("Wasserschloss"), a tutejsze posiadłości otrzymał w 1472 r. w lenno od księcia Sigmunda, reprezentującego Arcyksięstwo Austriackie. Ta gałąź rodu tytułowała się Bernlapp von Bollschweil, aby odróżnić się drugiej części rodu, Bernlapp von Zähringen.
Współczesna.
St. Ulrich.
Pod koniec XIV wieku St. Ulrich znalazło się w obrębie wójtostwa ("Vogtei") podległego Habsburgom. Okres poreformacyjny okazał się trudny dla założeń zakonnych głównie z powodu licznych wystąpień ze wspólnot i braku nowych powołań, tak że wiele zakonów rozwiązano lub straciły niezależność; taki los spotkało także niewielkie kluniackie przeorstwo St. Ulrich. W 1547 r. zostało ono mocą papieskiego przywileju włączone do benedyktyńskiego klasztoru św. Piotra w Schwarzwaldzie, a tym samym opat św. Piotra został równocześnie przeorem klasztoru św. Ulryka, którego zabudowania zasiedlił swoimi mnichami. Antyklasztorne zapały józefinizmu w latach 80. XVIII wieku nie dotknęły zakonów w tej części Bryzgowi, ich rozwiązanie nastąpiło jednak wkrótce potem w rezultacie nowego układu politycznego po rewolucji francuskiej. Po pięciu stuleciach przynależności do Austrii włączono w 1806 r. Bryzgowię do ewangelickiego Wielkiego Księstwa Badenii, którego nakazem rozwiązano wszystkie klasztory i zakony, także ten w St. Ulrich. Kościół przemianowano na parafialny, a budynek klasztorny zajęła plebania. W dobrze zachowanych mimo wirów historii budynkach klasztornych, odnowionych w latach 1947–1949, a następnie wielokrotnie modernizowanych i rozbudowywanych, utworzono pozaszkolny ośrodek kształcenia młodzieży: Bildungshaus Kloster St. Ulrich.
Bollschweil.
Od XVII w. Schnewlinowie tytułowali się baronami Bollschweil ("Freiherren von Bollschweil)". W miejscu zburzonego w niemieckiej wojnie chłopskiej zamku stanął w latach 60. XVIII w. pałacyk, który przetrwał do dnia dzisiejszego. Ostatni ze Schnewlinów, szambelan na dworze księstwa badeńskiego, Franz Xavier Schnewlin wobec braku potomka przekazał w 1806 r. znaczną część swych włości właśnie utworzonemu Wielkiemu Księstwu Badenii, w tym dwór w Bollschweil. Jego nowym właścicielem został w 1831 r. Wilhem Ludwig Leopold Reinhard von Berstett, badeński minister stanu, który reprezentował Badenię na Kongresie Wiedeńskim i przyczynił się do zachowania przez nią suwerenności w obrębie Związku Niemieckiego. Zapewne w uznaniu jego zasług dyplomatycznych (acz istnieją i inne przypuszczenia) wielki książę Leopold Badeński ofiarował mu m.in. jako lenno dobra w Bollschweilu. Kiedy jego wnuczka Amélie poślubiła wielkiego koniuszego Badenii, Adolfa von Holzing, ród przyjął wobec braku męskiego potomka w linii Berstett nazwisko von Holzing-Berstett. Pałacyk, zwany lokalnie "Schloss Bollschweil", oraz przynależne go niego włości są nadal w posiadaniu tego rodu.
Na terenie położonego na zachód od centrum miejscowości Ellighofen istniał co najmniej od końca XVI w. ogólnodostępny basen zwany "Kukukbad" napełniany wodą z pobliskiego źródła. W XIX w. było to już modne kąpielisko – z kabinami, gospodą, pawilonem koncertowym i opłatą za wstęp – do którego zjeżdżali goście nie tylko z Fryburga, ale i ze Szwajcarii i Alzacji. Kukukbad podupadło z początkiem I wojny światowej i jako kąpielisko wkrótce przestało istnieć, do dziś ostał się tylko jeden budynek oraz nazwa – Kuckucksbad. W Ellighofen w latach 20. XX w. rozpoczęto eksploatację kamieniołomu, który wraz należącą do miejscowej rodziny Koch firmą budowlaną i cegielnią rozrósł się do najważniejszego zakładu produkcyjnego w Bollschweilu i pozostał w rękach Kochów do 1982 r.; obecnie teren nieeksploatowanego już kamieniołomu i zabudowania przetwórcze są własnością producenta materiałów budowlanych Knauf Marmorit, a wcześniej firmy Koch Marmorit.
Przez dwa lata,1938-9, wydobywano w pobliżu osiedla Kuckucksbad rudę żelaza, ale złoża okazały się zbyt nikłe, a transport drogowy zbyt kosztowny, by wydobycie kontynuować.
W posiadłości rodzinnej Holzing-Berstett, "Schloss Bollschweil", mieszkała okresami, a od 1958 r. regularnie, niemiecka pisarka Marie Luise Kaschnitz, "de domo" von Holzing. Tomikiem wspomnień zatytułowym "Beschreibung eines Dorfes" (1966) wpisała Bollschweil w krajobraz literacki, w uznaniu czego przyznano jej honorowe obywatelstwo miejscowości. Także miejscowa szkoła podstawowa, Marie-Luise-Kaschnitz-Schule, nosi imię pisarki. Marie Luise Kaschnitz jest pochowana w rodzinnym grobowcu rodu Holzing-Berstett na cmentarzu w Bollschweilu.
Struktura społeczna.
Mieszkańcy.
Struktura wiekowa mieszkańców gminy Bollschweil / St. Ulrich odzwierciedla w przybliżeniu tę dotyczącą całych Niemiec, tzn. liczba osób powyżej 65 roku życia przewyższa tę poniżej 18 lat życia. Na 2299 mieszkańców (wg stanu z września 2017) gminę zamieszkuje 493 seniorów i 419 młodzieży do lat 18. Kobiet jest nieco więcej niż mężczyzn: 1160 ♀ i 1139 ♂. Obcokrajowcy, a we wrześniu było ich 174 osoby, stanowią niecałe 8% liczby mieszkańców, czyli mniej niż aktualna średnia krajowa wynosząca 12,8%. Nieco ponad połowa mieszkańców, 1242 osoby, deklaruje się jako katolicy, a 323 osoby podają przynależność do kościoła ewangelickiego. Pozostała jedna trzecia, 734 osoby, nie należą do żadnego kościoła lub wyznają inną religię. 
Uchodźcy.
W ramach ogólnoeuropejskiej pomocy uchodźcom i szukającym azylu politycznego, gmina Bollschweil zobowiązała się wraz z okolicznymi gminami (m.in. Ebringen, Ehrenkirchen, Heitersheim) do współpracy przy organizowaniu zakwaterowań, programów integracyjnych (np. kursów językowych), wsparcia organizacyjnego i prawnego itp. dla osób skierowanych do danych gmin jako uchodźcy. W 2017 r. mieszkało na terenie gminy Bollschweil 29 osób o statusie uchodźcy lub starających się o azyl, a ich krajami pochodzenia są Syria, Afganistan, Iran, Gambia i Nigeria. Oczekuje się, że w 2018 dołączą do nich 24 osoby. Do miejscowych organizacji, społecznych i instytucjonalnych, pracujących na rzecz uchodźców i azylantów należą "Arbeitskreis Integration der Lokalen Agenda Bollschweil 21" (lokalna inicjatywa mieszkańców Bollschweilu) i "Caritasverband Landkreis Breisgau-Hochschwarzwald: Migration und Integration" (inicjatywa Caritasu powiatu Breisgau-Hochschwarzwald).
Życie społeczne.
Inicjatywy społeczne.
społecznej, której celem miało być uratowanie przez zburzeniem jednego ze starszych budynków w centrum miejscowości. Na początku wiele wysiłku włożono w przekonanie rady gminy o słuszności tej inicjatywy, a jako argument zaproponowano plan takiego odremontowania i przebudowy tego budynku, by mógł służyć jako wiejska gospoda – restauracja z osobną salą zebrań, kącikiem zabaw dla dzieci, a nawet sceną – miejsce spotkań nie tylko okolicznych mieszkańców. Początkowymi zasobami finansowymi spółdzielni były jedynie wkłady jej członków, z czasem jednak, gdy ich idea zyskała szersze uznanie, uzyskano dofinansowanie z gminy, która pozostała właścicielem budynku i parceli, oddając je spółdzielni bolando w pacht na 40 lat. Kiedy 1 stycznia 2006 r. otwierano uroczyście bolando, pierwszą w Niemczech gospodę wiejską prowadzoną na zasadach spółdzielczych, spółdzielnia bolando liczyła ponad 230 osób, a ich dotychczasowy wkład finansowy wynosił ok. 300 tys. euro. Zarząd spółdzielni pracuje na jej rzecz nieodpłatnie, a restauracja od 2012 r. przynosi stały dochód.
Do innych osiągnięć działalności Agendy Bollschweil 21 należą m.in.:
Sport i turystyka.
W gminie aktywnych jest kilka klubów i stowarzyszeń sportowych, skupiających sportowców i fanów następujących sportów: piłka nożna, tenis ziemny, narciarstwo i kręgle oraz stowarzyszenia turystyczno-krajoznawcze. W niżej położonej części Bollschweilu znajduje się duży kompleks sportowy obejmujący boiska do piłki nożnej, korty tenisowe i dom klubowy. Małe boisko piłkarskie ma także St. Ulrich. Kryta hala sportowa znajduje się w budynku Möhlinhalle, w Bollschweilu.
Gmina Bollschweil / St. Ulrich leży w niezwykle atrakcyjnym regionie turystycznym, czego dowodem jest wielka ilość szlaków turystycznych, ścieżek rowerowych i tras spacerowych biegnących przez teren gminy. Dzięki położeniu w obrębie rejonu, któremu patronuje stowarzyszenie turystyczne "Ferienregion Münstertal Staufen", Bollschweil korzysta z jego struktur organizacyjnych, np. dotyczących zakwaterowania czy oznakowania szlaków. Przez Bollschweil wiedzie jeden z najpopularniejszych w tym regionie szlaków – ok. 27-kilometrowa "Bettlerpfad". Oznakowana jako trasa turystyczna w latach 30. XX wieku, prowadzi z Merzhausen do Badenweiler przez różnorodne krajobrazy i w pobliżu lokalnych zabytków.
Ponadto lokalnie zainicjowano i zrealizowano, także we współpracy z sąsiednimi gminami, poprowadzenie szlaków turystycznych wokół miejscowości i gminy, jak na przykład:
Atrakcyjny z turystycznego punktu widzenia jest także centralny plac Bollschweilu – "Dorfplatz" – z otaczającą go zabudową:
Transport.
Drogowy.
Przez Bollschweil prowadzi droga lokalna L122, łącząca miejscowości w dolinie Hexental w kierunku północno-wschodnim, i prowadząca w kierunku południowo-zachodnim do Ehrenkirchen i dalej ku Nizinie Górnoreńskiej. Ta droga w obrębie miejscowości jest jego główną ulicą, Hexentalstrasse, i obowiązuje na niej ograniczenie prędkości do 40 km/h w centrum i do 50 km/h na obrzeżach; nią podąża też trasa linii autobusowej. Pozostałe ulice Bollschweilu objęte są strefą 30 km/h lub strefą zamieszkania. Boczną drogą drogi L122 jest droga lokalna droga (Kreisstraße) K4956 prowadząca do St. Ulrich i dalej na wysokość 847 metrów do parkingu Gerstenheim.
Autobusowy.
Linia autobusowa 7208.1, łącząca Fryburg, Hexental, Witnau i Bad Krozingen, ma w Bollschweilu trzy przystanki i kursuje ze średnią częstotliwością w dni robocze co pół godziny. Rozkład jazdy linii 7208.2, łączącej St. Ulrich, Bollschweil, Ehrenkirchen i Staufen, dostosowany jest do dat i pór działania okolicznych szkół. Do najwyżej położonego przystanku w St. Ulrich – Geiersnest dojeżdża autobus linii 7208.2, którego częstotliwość kursowania także dostosowana jest do działaności szkół.
Gastronomia.
Najstarszy w Bollschweilu zajazd – Gasthaus zum Schwanen – zbudowano w trzeciej dekadzie XVIII wieku. W obszernym, dwupiętrowym domu stojącym nieopodal pałacyku Schloss Bollschweil mieściły się, oprócz gospody, także sala balowa i pokoje gościnne. W latach 60. XX wieku chętnie spotykali się tu mieszkający w okolicy artyści i intelektualiści, jak np. pisarka Marie Luise Kaschnitz, szef wydawnictwa Suhkamp Siegried Unseld, pisarz Erhart Kästner, malarka Monika Wurmdobler, której mieszkanie w domu Zum Schwanen po zamknięciu restauracji przez lata pozostało miejscem spotkań tych znamienitych gości. Przez osiem lat, 1975-82, na tyłach zajazdu znajdowały się korty miejscowego klubu tenisowego. Budynek w kształcie niezmienionym właściwie nawet po renowacji i generalnej przebudowie na początku lat 80. XX wieku stoi przy głównej ulicy Hexentalstrasse, obecnie pod numerem 39, i jest w całości budynkiem mieszkalnym.
W centrum Bollschweilu, w głównym budynku zagrody uważanej za najstarszą we wsi, mieści się Weingut und Stuben Straussi Mangold – prowadzona od trzech pokoleń winiarnia rodziny Mangold. Składają się na nią winnice na zboczach Steinbergu, winiarstwo w tejże zagrodzie Mangoldów i prowadzona przez nich na parterze domu winiarnia ("Stuben Straussi"), czynna wiosną i jesienią, a oferująca obok wina własnej produkcji, typowe lokalne potrawy.
Otwarte 1 stycznia 2010 r. w Bollschweilu bolando to pierwsza w Niemczech gospoda wiejska prowadzona na zasadach spółdzielczych ("genossenschaftliches Dorfgasthaus") – inicjatywa jej powstania, wkład finansowy spółdzielców, członków spółdzielni bolando, i ich praca społeczna przy realizacji tego projektu, zyskały mu wiele uwagi prasy („Badische Zeitung”) i radia (Deutschlandfunk). Na cel gospody odrestaurowano dawne domostwo pisarza gminnego, które służyło potem jako budynek gospodarczy, a następnie mieszkalny, nadając przy okazji tej przebudowy nowy kształt samemu centrum wsi. Wystrój wnętrza oparty na dominacji nieciosanego kamienia i drewna odwołuje się do naturalnych bogactw regionu, a jego szczególnym akcentem są BolandoChairs – krzesła zaprojektowane specjalnie dla gospody bolando. W ofercie gastronomicznej podkreśla się stosowanie produktów regionalnych, a potrawy menu odwołują się do kuchni śródziemnomorskiej. Ponadto bolando ma szeroki program kulturalny, edukacyjny i rozrywkowy, oferujący koncerty, występy aktorów, prelekcje itp. W uznaniu społecznej funkcji restauracji bolando i jej sukcesu przyznano spółdzielni bolando takie wyróżnienia jak: nagrodę im. G. Kiechle przyznaną jej w 2007 r. za zaangażowanie społeczne, specjalne wyróżnienie Ministerstwa Gospodarki Badenii-Wirtembergii w konkursie "Bauen und Wohnen im Bestand" (zagospodarowywanie istniejącej substancji budowlanej) w 2010 r. za twórcze przeistoczenie historycznego zespołu budynków w ośrodek społecznego, kulturalnego i towarzyskiego życia miejscowości, nagrodę LUI ("Landwirtschaftspreis für unternehmerische Innovation") w 2015 r. w uznaniu za koncepcję biznesową i przedsiębiorczość spółdzielni bolando.
W St. Ulrich znajdują się dalsze cztery lokalne gastronomiczne:

</doc>
<doc id="651178" url="https://pl.wikipedia.org/wiki?curid=651178" title="Killdozer (film)">
Killdozer (film)

Killdozer! – telewizyjny horror produkcji amerykańskiej, nakręcony w 1974 przez Jerry’ego Londona na podstawie opowiadania Theodore Sturgeona. Treścią filmu są zmagania robotników z morderczym pięćdziesięciotonowym buldożerem, opanowanym przez kosmitów.

</doc>
<doc id="651182" url="https://pl.wikipedia.org/wiki?curid=651182" title="Kamienica (Bielsko-Biała)">
Kamienica (Bielsko-Biała)

Kamienica (niem. "Kamitz", czes. "Kamenice") – dzielnica zwyczajowa Bielska-Białej położona w południowo-zachodniej części miasta, dawna wieś założona w XIII wieku i przyłączona w 1969. Charakteryzuje się zróżnicowaną zabudową od rozproszonej jednorodzinnej przez wielkopłytowe osiedla Beskidzkie i Karpackie po współczesne inwestycje deweloperskie, na północnym wschodzie płynnie przechodzi w bielskie śródmieście. Do Kamienicy należą również rozległe obszary górskie wchodzące w skład Parku Krajobrazowego Beskidu Śląskiego, w tym stoki Dębowca, Cybernioka i Szyndzielni. Znajduje się tu m.in. cmentarz komunalny, Szpital Wojewódzki, hala widowiskowo-sportowa, zakłady spirytusowe Polmos Bielsko-Biała, a także zespół przyrodniczo-krajobrazowy Gościnna Dolina. Jednostka pomocnicza gminy o tej nazwie obejmuje mniejszy obszar niż historyczna Kamienica.
Położenie.
Granice obrębu ewidencyjnego Kamienica, które są tożsame z granicami dawnej wsi, wyznaczają:
Granica południowa biegnie w głębi terenów górskich Beskidu Śląskich i sięga granicy administracyjnej Bielska-Białej z sołectwem Bystra. W obręb Kamienicy wcina się Olszówka Górna. Granica z Olszówką Dolną biegnie ulicą Pokoju i Małkowskiego oraz przecina kompleks Szpitala Wojewódzkiego.
Osiedle Kamienica jako jednostka pomocnicza gminy obejmuje obszar pomniejszony o:
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis ("Księga uposażeń biskupstwa wrocławskiego"), spisanym za czasów biskupa Henryka z Wierzbna około 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Kemnitz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii), przy czym od drugiej połowy XVI wieku dzieliła losy bielskiego państwa stanowego.
Początkowo własność książęca, później należała do szlacheckiej rodziny Czelo z Czechowic, a w 1561 została nabyta przez mieszczan bielskich, pozostając odtąd w stosunku feudalnym wobec miasta. Podlegała też pod bielską parafię św. Mikołaja. Około 1570 założone zostały wsie Olszówka Dolna i Górna. Podczas gdy ta pierwsza związana była z Mikuszowicami, druga przynależała do Kamienicy i po wprowadzeniu nowoczesnego podziału administracyjnego w połowie XIX wieku pozostała z nią połączona administracyjnie, jakkolwiek stanowiła odrębną gminę katastralną.
W 1547, już w czasach reformacji, wybudowano w Kamienicy drewniany kościół, który mimo swojej wartości zabytkowej został rozebrany w 1901. Zastąpił go stojący do dziś kościół świętej Małgorzaty. Mimo że już w 1630 świątynia przeszła w ręce katolików, XVII-wieczna rekatolicyzacja trafiła na duży opór i wieś pozostała w większości luterańska. W 1847 była zamieszkiwana przez 1222 ewangelików i 495 katolików. Nowy kościół ewangelicki wybudowano w 1899.
Historia Kamienicy w XIX wiąże się z jednej strony z urbanizacją jej wschodniej części bezpośrednio graniczącej z Żywieckim Przedmieściem, gdzie rosła zabudowa typu miejskiego i zakłady przemysłowe (do największych należała fabryka wyrobów wełnianych Ernsta Stosiusa przy dzisiejszej ulicy Karpackiej 22–24 założona w 1875, a także kompleks Molenda, Mänhardt &amp; Co. przy dzisiejszej ulicy Partyzantów 98 powstały po połączeniu kilku starszych zakładów w 1902), a z drugiej z początkami turystyki w Beskidzie Śląskim, przy czym na południu granice wsi sięgały aż szczytu Szyndzielni nazywanej wtedy Płytą Kamienicką ("Kamitzer Platte"), gdzie w 1897 wybudowano schronisko górskie Beskidenvereinu. Schronisko na Dębowcu otwarło to samo towarzystwo dwa lata wcześniej. Uruchomiona w 1895 linia tramwajowa łącząca centrum miasta z Cygańskim Lasem przebiegała przez wschodnie peryferia Kamienicy. W miejscu dzisiejszego zarządu Zieleni Miejskiej przy alei Armii Krajowej znajdował się od lat 40. XVIII wieku folwark Wilhelmshof założony przez ówczesnego księcia bielskiego Friedricha Wilhelma Haugwitza.
Pod względem etnicznym Kamienica była przez wieki częścią bielsko-bialskiej niemieckiej wyspy językowej. Według spisu ludności z 1900 w 248 budynkach w Kamienicy (wraz z Olszówką Górną) na obszarze 1959 hektarów mieszkało 2619 osób, co dawało gęstość zaludnienia równą 133.7 os./km², z tego 1386 (52,9%) mieszkańców było katolikami, 1187 (45,3%) ewangelikami a 46 (1,8%) żydami, 2251 (85,9%) było niemiecko-, 332 (12,7%) polsko- a 2 (0,1%) czeskojęzycznymi. Do 1910 roku liczba mieszkańców wzrosła do 3425, z czego 3389 zameldowanych było na stałe, 1943 (56,7%) było katolikami, 1421 (41,5%) ewangelikami, 61 (1,8%) żydami, 3128 (92,3%) niemiecko-, 257 (7,6%) polsko- a 4 (0,1%) czeskojęzycznymi. Spis policyjny przeprowadzony w grudniu 1939 wykazał 3979 mieszkańców, z tego 2729 (68,5%) Niemców, 320 (8%) Ślązaków, 809 (21,3%) Polaków i 80 (2%) Żydów; 2600 (65,3%) katolików i 1553 (34,6%) ewangelików. Po 1945 doszło do wysiedlenia ludności niemieckiej, którą częściowo zastąpili polscy przesiedleńcy, reemigranci i osadnicy – według danych z 1949 z Kresów pochodziło 389 mieszkańców Kamienicy, z Europy Zachodniej 131, a z centralnej Polski 140.
Mimo starań o przyłączenie Kamienicy do Bielska podejmowanych już w okresie międzywojennym, pozostała ona samodzielną miejscowością aż do 1968. W latach 1946–1954 należała do gminy Mikuszowice, następnie stanowiła osobną gromadę.
Włączenie do Bielska-Białej rozpoczęło okres pogłębionej urbanizacji. W latach 1976–1982 wybudowano na pograniczu Kamienicy i Aleksandrowic wielkopłytowe osiedle Beskidzkie, a w 1979 rozpoczęła się na wzgórzu Troclik w zachodniej części dzielnicy budowa osiedla Karpackiego. Dwujezdniowa droga do jego obsługi (aleja Andersa) stała się w toku kolejnych inwestycji częścią ukończonej w 2006 Śródmiejskiej Obwodnicy Zachodniej. W 1953 uruchomiono kolej gondolową na Szyndzielnię, a w 2013 otwarto Bielsko-Bialski Ośrodek Rekreacyjno-Narciarski na północnych stokach Dębowca. W 1973 powstał na terenie Kamienicy cmentarz komunalny dla Bielska-Białej. Oddana do użytku w 2010 hala widowiskowo-sportowa znajduje się na pograniczu Kamienicy i Olszówki Górnej, na granicy z Olszówką Dolną z kolei gmach Szpitala Wojewódzkiego budowany w latach 1983–2002. W XXI wieku nastąpił intensywny rozwój zabudowy jednorodzinnej, szeregowej oraz wielorodzinnej typu deweloperskiego w rejonie ulic Kolistej i Gościnnej, gdzie powstało m.in. osiedle Cztery Pory Roku (budowane od 2002). Powracającym tematem sporów w kontekście intensyfikacji kamienickiej zabudowy jest ochrona cennej przyrodniczo Gościnnej Doliny, stanowiącej od 2013 zespół przyrodniczo-krajobrazowy.

</doc>
<doc id="651184" url="https://pl.wikipedia.org/wiki?curid=651184" title="Patoki (województwo pomorskie)">
Patoki (województwo pomorskie)

Patoki (dodatkowa nazwa w j. kaszub. Patoczi) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś wchodzi w skład sołectwa Sierakowska Huta.
W latach 1975–1998 Patoki administracyjnie należały do województwa gdańskiego.
Przed 2023 r. miejscowość była częścią wsi Sierakowska Huta.
Z kart historii.
Od końca I wojny światowej Patoki znajdowały się ponownie w granicach Polski (powiat kartuski). Do 1918 obowiązującą nazwą niemieckiej administracji dla miejscowości była nazwa "Patocki". Podczas okupacji niemieckiej nazwa "Patocki" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "bardziej niemiecką" – "Zauberstein".

</doc>
<doc id="651186" url="https://pl.wikipedia.org/wiki?curid=651186" title="Ehrenkirchen">
Ehrenkirchen

Ehrenkirchen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Ehrenkirchen. Leży ok. 13 km na południowyy zachód od Fryburga Bryzgowijskiego.

</doc>
<doc id="651187" url="https://pl.wikipedia.org/wiki?curid=651187" title="Petras Griškevičius">
Petras Griškevičius

Petras Griškevičius (ur. 19 lipca 1924 w Krewnie, zm. 14 listopada 1987 w Wilnie) – litewski działacz komunistyczny, w latach 1974–1987 I sekretarz Komunistycznej Partii Litwy i faktyczny przywódca Litewskiej SRR.
Życiorys.
W trakcie II wojny światowej walczył w szeregach Armii Czerwonej, w latach 1942–1943 był żołnierzem 16 Litewskiej Dywizji Strzeleckiej, a od 1943 komunistycznego oddziału partyzanckiego w rejonie rakiszeckim.
Po wojnie zaangażował się w działalność KPL. W 1948 ukończył Republikańską Szkołę Partyjną, a w 1958 zaoczne studia w Wyższej Szkole Partyjnej przy KC KPZR. W latach 1948–1950 pracował w aparacie KC KPL. Od 1950 był redaktorem odpowiedzialnym w gazecie "Valstiečių laikraštis", a w latach 1952–1953 redaktorem oddziału wileńskiego czasopisma "Raudonoji žvaigždė" ("Czerwona gwiazda"). Od 1953 pełnił funkcję zastępcy redaktora naczelnego gazety "Tiesa" (litewskie wydanie Prawdy).
Od 1955 był sekretarzem, a następnie II sekretarzem Komitetu Wileńskiego KPL. Od 1958 był członkiem KC KPL. W latach 1964–1971 kierował Wydziałem Pracy Organizacyjno-Partyjnej KC KPL. W 1971 objął stanowisko I sekretarza Komitetu Wileńskiego, a 18 lutego 1974 zastąpił zmarłego Antanasa Sniečkusa na stanowisku I sekretarza KC KPL. Od 1971 zasiadał w Biurze Politycznym KC KPL, a od 1976 był członkiem KC KPZR.
W 1965 wszedł w skład Rady Najwyższej LSRR, a dziesięć lat później w skład jej Prezydium. Od 1974 był deputowanym, a od 1979 wiceprzewodniczącym Rady Związku Rady Najwyższej ZSRR.

</doc>
<doc id="651188" url="https://pl.wikipedia.org/wiki?curid=651188" title="Petras Griskevicius">
Petras Griskevicius



</doc>
<doc id="651189" url="https://pl.wikipedia.org/wiki?curid=651189" title="Wolny Uniwersytet w Amsterdamie">
Wolny Uniwersytet w Amsterdamie

Wolny Uniwersytet w Amsterdamie, Wolny Uniwersytet Amsterdamski (nid. "Vrije Universiteit Amsterdam", skrótowiec VU) – holenderski uniwersytet z siedzibą w Amsterdamie, założony w 1880 jako prywatna uczelnia kalwińska (niezależna od państwa i Kościoła, stąd „wolny”), od 1970 finansowany ze środków publicznych.
Przez pewien okres, do 2012, miał wspólną strukturę administracyjną z "Christelijke Hogeschool Windesheim".

</doc>
<doc id="651191" url="https://pl.wikipedia.org/wiki?curid=651191" title="Straconka (Bielsko-Biała)">
Straconka (Bielsko-Biała)

Straconka (niem. "Dresseldorf" lub "Drösseldorf") – dzielnica zwyczajowa Bielska-Białej położona w południowo-wschodniej części miasta w dolinie potoku Straconka u podnóża Beskidu Małego (konkretnie szczytów wchodzących w skład Grupy Magurki Wilkowickiej), dawna wieś założona w XVI wieku i przyłączona do miasta w 1973. Dominuje w niej zabudowa jednorodzinna, znaczną część zajmują też tereny leśne. Jest to popularny punkt wyjściowy turystyki górskiej. Granice obrębu ewidencyjnego Straconka – odzwierciedlające na północy i zachodzie granice dawnej wsi – są zbliżone do granic osiedla samorządowego (jednostki pomocnicznej gminy) o tej samej nazwie zamieszkiwanego przez około 3,5 tysiąca mieszkańców.
Położenie.
Granice obrębu ewidencyjnego Straconka (kod TERYT 246101_1.0019) wyznaczają:
Północna i zachodnia granica obrębu są tożsame z granicami dawnej wsi obowiązującymi w latach 1791/1844–1973. Obręby ewidencyjne o nazwie Straconka znajdują się również na terenie gminy Wilkowice (kod TERYT 240210_2.0006) oraz na terenie gminy Kozy (kod TERYT 240207_2.0002) – są to części dawnej wsi Straconka włączone do tych gmin w 1973.
Granice osiedla (jednostki pomocniczej gminy) Straconka są bardzo zbliżone do powyższych z tą różnicą, że granica północna nie ma nieregularnego przebiegu, tylko opiera się o granicę naturalną w postaci cieku wodnego o nazwie Złoty Potok, tak więc do Straconki w rozumieniu samorządowym należą również niektóre zabudowania w rejonie ulicy Brzóski, Langiewicza i Wspólnej, które są częścią obrębu Lipnik. Drobne odchylenia występują ponadto przy ulicy Wczasowej, gdzie kilka parcel po jej wschodniej stronie jest częścią obrębu Straconka, ale należy do osiedla Mikuszowice Krakowskie.
Do tradycyjnych nazw miejscowych, które wciąż są obecne w świadomości mieszkańców i występują na mapach, należą:
Historia.
Dzieje Straconki sięgają XVI wieku. Pierwsza wzmianka o niej pochodzi z roku 1564. Była to jedna z trzech – obok Białej i Międzybrodzia – osad założonych na terenie dóbr lipnickich za rządów Floriana Zebrzydowskiego. Zasadźcą był ówczesny sołtys lipnicki Walenty Krzyszko. Pierwszymi mieszkańcami nowej osady byli lipniczanie niemieckiego pochodzenia etnicznego i najprawdopodobniej wyznania wyznania luterańskiego (zważywszy fakt, że w Lipniku w tym czasie niemal wszyscy mieszkańcy przeszli na luteranizm). Pod koniec XVI wieku starostowie lipniccy sprowadzili do Straconki osadników wołoskich. Obie grupy ludności wymieszały się wkrótce, dając początek nowej społeczności. W tekstach źródłowych równolegle pojawia się słowiańska (polska) nazwa miejscowości "Straconka" (po raz pierwszy 1569) przeniesiona od nazwy przepływającego przez nią potoku („tracącego się” w górach) oraz niemiecka "Dresseldorf" (po raz pierwszy w 1639, potem również w postaciach "Drösseldorf" czy "Drüsseldorff"), której etymologia wiąże się z drozdami lub archaicznym określeniem olchy. Na początku XVII wieku Straconka liczyła około 150 mieszkańców.
Jako samodzielna miejscowość, odrębna od Lipnika, Straconka zaczęła się kształtować w XVII wieku. Pierwszym znanym z nazwiska sołtysem był Jakub Teczel w 1695. W tym samym okresie trwała akcja kontrreformacyjna, która nabrała na intensywności szczególnie po uruchomieniu misji jezuickiej w Białej w 1708. Z 1737 pochodzi wzmianka, że w Straconce żyło już tylko dwóch protestantów. Wieś stała się wyłącznie katolicką, jaką miała pozostać aż do XX wieku. Do połowy XVIII wieku liczba ludności wzrosła do około 300 mieszkańców.
W 1772 Straconka, wraz z całym dawnym księstwem oświęcimskim, stała się częścią habsburskiej Galicji. W 1791 utworzony został w Straconce niezależny od Lipnika zarząd gminny. Wytyczona wtedy pierwsza ścisła granica między obiema miejscowościami uległa korekcie w 1844. Spornym terenem pogranicznym był tzw. Dział na południe od dzisiejszego Osiedla Lipnickiego. Pierwotna granica biegła w prosty równoleżnikowy sposób przez Dział, ale po plebiscycie przeprowadzonym wśród miejscowych gospodarzy została zastąpiona nową linią graniczną o bardzo nieregularnym przebiegu, którą do dzisiaj odzwierciedla kształt obrębów ewidencyjnych Lipnik i Straconka w tym rejonie. W tym czasie, jak widać na mapie katastralnej z 1845, wyraźnie zarysowany był już podział przestrzenny na Wielką (niżej położoną centralną część miejscowości) i Małą Straconkę (bezpośrednio u podnóża Magurki). Specjalny status miał las na zboczu Gaików na pograniczu Straconki i Lipnika, który już od końca XVIII wieku stanowił enklawę w posiadaniu miasta Białej. Na mocy reformy z 1848, która znosiła dominium lipnickie jako organ administracyjno-sądowy, Straconka uzyskała pełną samodzielność administracyjną, stając się gminą jednowioskową w powiecie bialskim. 
W XIX wieku przeobrażeniom uległa struktura społeczno-ekonomiczna Straconki. Niegdyś rolniczo-pasterska wioska zaczęła przeradzać się w miejscowość o charakterze podmiejskim, gdzie wielu mieszkańców (według szacunków z lat 80. XIX wieku około 1/3, później ten odsetek jeszcze wzrósł) znajdowało zatrudnienie w zakładach przemysłowych Bielska i Białej. Duże znaczenie miało uruchomienie w 1875 dwóch kamieniołomów, „dolnego” i „górnego”, z których korzystały odpowiednio firmy budowlane Andreasa Walczoka oraz Juliusa, a następnie Carla Korna. Ten drugi został z czasem rozbudowany do rozmiarów największego kamieniołomu w całym okręgu bielsko-bialskim. Kamieniołom Korna działał do 1919, Walczoka – do 1936, przy czym działalność w ich wyrobiskach kontynuowano do lat 70. XX wieku. W latach 1872–1875 wybudowano kościół Matki Bożej Pocieszenia; został on rozbudowany w 1889, a w tymże roku ustanowiono odrębną od Lipnika parafię straceńską. Pod koniec XIX wieku Straconka stała się popularną miejscowością letniskową. Duże zasługi w promowaniu Straconki miało towarzystwo Beskidenverein, które w 1903 otworzyło schronisko turystyczne na Magurce Wilkowickiej. W 1901 uruchomione zostały w Straconce ujęcie wody pitnej i stacja filtrów dla wodociągów miasta Białej. Realizacji miejskiej inwestycji towarzyszył wieloletni spór z władzami wsi, które obawiały się obniżenia poziomu wód i negatywnych konsekwencji dla miejscowych gospodarzy. Już w tym czasie rozważana była koncepcja włączenia Straconki w granice Białej. Dla celów tworzenia strefy ochronnej wokół ujęcia miasto wykupiło szereg gruntów w Małej Straconce.
W 1857 wieś liczyła 967 mieszkańców w 106 domach. Do 1890 liczba domów wzrosła do 123, a mieszkańców – do 1276. Niemal wszyscy byli polskojęzycznymi katolikami, naliczono jedynie 22 osoby przybyłe z innych części Austro-Węgier posługujące się językiem niemieckim, czeskim lub włoskim (grupa pracowników kamieniołomów) i 11 ewangelików. Według spisu ludności z 1900 w 137 budynkach w Straconce na obszarze 1292 hektarów mieszkało 1576 osób (gęstość zaludnienia 122 os./km²), z czego wszyscy byli katolikami, 1530 (97,1%) polsko-, 10 niemieckojęzycznymi, a 12 osób posługiwało się innym językiem.
Do idei połączenia Straconki z Białą powracano kilkukrotnie po I wojnie światowej, gdy po upadku Austro-Węgier miejscowość znalazła się w granicach Polski, w powiecie bialskim województwa krakowskiego. W odróżnieniu jednak od Lipnika pozostała ona odrębną wsią, od reformy administracyjnej w 1934 współtworząc gminę Biała-wieś. Również konflikt z miastem w sprawie wodociągów ożywał w nowych realiach, ponieważ eksploatacja wodociągów rzeczywiście prowadziła do wysychania potoku Straconka. Kontynuowany był wykup gruntów przez bialski magistrat i poszerzanie strefy ochronnej ujęcia wód. Według danych z 1933 Straconka liczyła 1836 mieszkańców zamieszkujących 195 budynków.
W czasie II wojny światowej Straconka została włączona bezpośrednio do III Rzeszy jako część landkreisu Bielitz. Policyjny spis ludności z grudnia 1939 wykazał 1833 mieszkańców, w tym 1815 (99%) Polaków, 16 Niemców i dwóch Ślązaków. W kolejnych latach do jednej z kategorii "Deutsche Volksliste" przypisane zostało około 270 osób (15% ludności). W 1940 wieś połączono w jeden okręg urzędowy ("Amtsbezirk") z Lipnikiem i częścią Mikuszowic Krakowskich. Podczas wojny śmierć poniosło 48 mieszkańców Straconki. Armia Czerwona wkroczyła do wsi 9 lutego 1945 i pozostała w niej do 5 maja, dokonując w tym czasie licznych rabunków, gwałtów i dewastacji mienia. W Polsce Ludowej przywrócono przedwojenny podział administracyjny, w tym gminę Biała-wieś, która w 1951 – w związku z połączeniem Bielska i Białej w jeden organizm miejski – została przeniesiona z województwa krakowskiego do katowickiego. W 1954 utworzono gromadę Straconka, która była ostatnią formą istnienia miejscowości jako samodzielnego bytu administracyjnego. Dekady powojenne związane z zanikiem rolnictwa, rozwojem budownictwa jednorodzinnego nowego typu i licznymi inwestycjami, jak elektryfikacja (w latach 50.), regulacja potoku Straconka (1960) i budowa nowej drogi do Międzybrodzia Bialskiego przez przełęcz Przegibek (1964).
1 stycznia 1973 Straconkę podzielono pomiędzy Bielsko-Białą, gminę Kozy i gminę Wilkowice. W skład Bielska-Białej wszedł cały zamieszkany obszar Straconki o powierzchni 509 ha, przez co pojęcie "Straconka" odnosi się obecnie tylko do dzielnicy Bielska-Białej. W skład gminy Kozy weszły obszerne, lecz zupełnie niezaludnione, górskie połacie Straconki o powierzchni 579 ha (ze szczytami Czupel, Gaiki oraz Groniczki), które obecnie stanowią południową połowę gminy. Do gminy Wilkowice wszedł wąski klin obszaru górskiego (203 ha, zbocza Sokołówki, Magurki Wilkowickiej i Rogacza) tworzący połączenie z gminą Kozy. W chwili włączenia do miasta wieś liczyła 1937 mieszkańców. W kolejnych dekadach Straconka w pełni zintegrowała się przestrzennie i funkcjonalnie z Bielskiem-Białą, stanowiąc jego typową dzielnicę przedmiejską o przewadze zabudowy jednorodzinnej. Utworzona w 2002 jednostka pomocnicza gminy obejmująca całą bielsko-bialską część historycznej Straconki liczyła według danych z 31 grudnia 2017 3365 mieszkańców.
Transport.
Osią komunikacyjną dzielnicy jest ulica Górska, która stanowi część drogi powiatowej 1403S łączącej Bielsko-Białą (Leszczyny) z Międzybrodziem Bialskim. Drugą drogą o znaczeniu ponadlokalnym jest ulica Księdza Stanisława Brzóski, która łączy Straconkę z Lipnikiem. Dzielnica jest obsługiwana (stan 2022) przez linie MZK Bielsko-Biała nr 11 (kursuje po ulicy Górskiej do pętli "Straconka Zakręt" w przysiółku Podlas, co drugi kurs skrócony do przystanku "Straconka Leśniczówka") oraz 35L i 35S (kursują po ulicy Górskiej i Księdza Stanisława Brzóski). Północno-wschodnia obwodnica Bielska-Białej przebiega przez zachodnie peryferia Straconki bez bezpośredniego połączenia z dzielnicą.

</doc>
<doc id="651192" url="https://pl.wikipedia.org/wiki?curid=651192" title="Frydek Mistek">
Frydek Mistek



</doc>
<doc id="651193" url="https://pl.wikipedia.org/wiki?curid=651193" title="Lotnisko Warszawa-Bemowo">
Lotnisko Warszawa-Bemowo



</doc>
<doc id="651194" url="https://pl.wikipedia.org/wiki?curid=651194" title="Christelijke Hogeschool Windesheim">
Christelijke Hogeschool Windesheim

Christelijke Hogeschool Windesheim – politechnika w Zwolle w Holandii. Razem z Vrije Universiteit Amsterdam tworzy związek "Vereniging VU-Windesheim", który powstał w 1880.

</doc>
<doc id="651196" url="https://pl.wikipedia.org/wiki?curid=651196" title="Rakarz">
Rakarz

Rakarz (potocznie hycel) – osoba zawodowo zajmująca się wyłapywaniem, dawniej też zabijaniem, bezpańskich psów. 
W Polsce zawód rakarza przez pewien czas nie istniał. W 1997 obowiązkiem gminy stało się wyłapywanie bezdomnych zwierząt (i opieka nad nimi).

</doc>
<doc id="651199" url="https://pl.wikipedia.org/wiki?curid=651199" title="Chór Męski im. Feliksa Nowowiejskiego">
Chór Męski im. Feliksa Nowowiejskiego

Chór Męski im. Feliksa Nowowiejskiego, „Nowowiejski” Repty Śląskie – chór w Reptach Śląskich.
Chór został założony, w celu podtrzymania kultu pieśni polskiej, 12 października 1924 przez grono nauczycieli szkoły podstawowej w Reptach Śląskich.
Pierwszy zarząd chóru tworzyli:
Chór liczył 27 głosów żeńskich i 18 głosów męskich.
27 stycznia 1925 r. chór został przyjęty do Stowarzyszenia Śpiewaków Śląskich w Katowicach. Chór prowadził bardzo ożywioną działalność, polegającą nie tylko na występach chóru w czasie zjazdów i zawodów śpiewaczych oraz uroczystości narodowych, ale prezentował również przedstawienia teatralne, wieczorki taneczne i był organizatorem licznych wycieczek turystycznych.
Obok prób chóru mieszanego, prowadzono również ćwiczenia silnej sekcji męskiej, co w konsekwencji doprowadziło w 1933 roku do przekształcenia się chóru w chór męski i w tej formie działa on do dziś. Obecnie prezesem chóru jest mgr inż. Krzysztof Paździor a dyrygentem mgr Adam Szeliga. W swej długoletniej historii, oprócz licznych występów w kraju chór występował również za granicą, m.in. w Brenburgu, w Wiedniu, w Czechach i na Słowacji.
W 1999 roku, z okazji 75-lecia chór "Nowowiejski" został odznaczony Złotą odznaką z laurem PZCHiO.
W 2004 roku Jubileuszu 80-lecia swojej działalności chór zajął I miejsce w III Okręgowym Festiwalu Polskiej Pieśni Chóralnej w Radzionkowie.
Chór uświetnia swoją obecnością wiele imprez w tarnogórskich kościołach oraz imprez o charakterze świeckim. Oprócz działalności kulturalnej chór zajmuje się również organizacją różnych imprez oraz wycieczek dla swoich członków oraz ich rodzin.

</doc>
<doc id="651200" url="https://pl.wikipedia.org/wiki?curid=651200" title="Józef Judycki">
Józef Judycki

Józef Judycki herbu Radwan odmieny (ur. 1719, zm. 1797) – wódz naczelny armii litewskiej w czasie wojny polsko-rosyjskiej 1792, członek Sztabu Generalnego Wojska Wielkiego Księstwa Litewskiego w 1792 roku, marszałek Trybunału Głównego Wielkiego Księstwa Litewskiego w 1777 roku, strażnik wielki litewski w latach 1776-1789, oboźny wielki litewski w 1774 roku, marszałek rzeczycki w 1771 roku, starosta rzeczycki w 1773 roku.
Życiorys.
Nauki pobierał w Collegium Nobilium jezuitów w Wilnie, potem w pijarskim Collegium Nobilium w Warszawie. W 1767 już jako starosta bohiński i strzałkowski przystąpił do konfederacji radomskiej i został marszałkiem konfederackim powiatu lidzkiego. We wrześniu 1771 roku został marszałkiem powiatu mozyrskiego, został też pułkownikiem petyhorców. Od 1773 roku był starostą rzeczyckim W 1774 roku został oboźnym wielkim litewskim. Członek konfederacji Andrzeja Mokronowskiego w 1776 roku i poseł na sejm 1776 roku z powiatu rzeczyckiego.
W 1777 roku otrzymał Order Świętego Stanisława. Poseł na sejm 1778 roku z powiatu rzeczyckiego. Poseł na sejm 1782 roku z powiatu rzeczyckiego.
W 1783 kupił rangę generała lejtnanta dowodzącego I dywizją armii litewskiej (z gażą 12000 zł, wypłacaną ze skarbu I Rzeczypospolitej). W listopadzie 1785, jego dywizja, pełniąca służbę ochrony pogranicza starła się z oddziałem wojska rosyjskiego. Był posłem na sejm 1786 roku z województwa mińskiego. W 1789 wobec nacisku Sejmu Czteroletniego, na którym zarzucono mu kumulację urzędów, zrzekł się strażnikostwa. 2 maja 1792 został dowódcą regimentu IV buławy polnej litewskiej. Jesienią tego roku przeprowadził manewry wojsk litewskich pod Mińskiem.
Po wybuchu wojny z Rosją w 1792 r., urażony pominięciem go przy obsadzie stanowiska naczelnego wodza wojsk litewskich, został nim ks. Ludwik Wirtemberski, Judycki symulował chorobę i wyznaczył jako swojego zastępcę gen. Józefa Bielaka.
1 czerwca 1792 król Stanisław August Poniatowski odebrał naczelne dowództwo ks. Wirtemberskiemu, i powierzył je Judyckiemu. Wątpiąc w jego kunszt wojskowy dodano mu licznych doradców (m.in. Stanisław Kostka Potocki, Tomasz Wawrzecki). 11 czerwca stoczył przegraną bitwę pod Mirem z Rosjanami. Był oskarżany o tchórzostwo, ponieważ opuścił swoje wojsko i uciekł do Grodna. 23 czerwca odebrano mu dowództwo i przekazano gen. Michałowi Zabielle. Sejm grodzieński w 1793 wezwał go do przedstawienia rachunków i rozliczenia się z sum pobranych na wojsko.
Po II rozbiorze wstąpił ochotniczo do armii rosyjskiej.
W 1797 był jednym z 7 delegatów guberni mińskiej na koronację Pawła I.
Jakkolwiek odznaczał się osobistą odwagą, to pozbawiony szerszej wiedzy wojskowej w oczach współczesnych był postrzegany jako wódz nieudolny: "mężny, ale wcale nie umiejętny."

</doc>
<doc id="651208" url="https://pl.wikipedia.org/wiki?curid=651208" title="Wygoda Sierakowska">
Wygoda Sierakowska

Wygoda Sierakowska (dodatkowa nazwa w j. kaszub. Wigòda Serakòwskô) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś leży na Pojezierzu Kaszubskim (zachodni kraniec Kaszubskiego Parku Krajobrazowego), na trasie linii kolejowej Kartuzy-Lębork (obecnie zawieszonej i przy 211. Wchodzi w skład sołectwa Sierakowice.
W latach 1975–1998 Wygoda Sierakowska administracyjnie należała do województwa gdańskiego.
Przed 2023 r. miejscowość była częścią wsi Sierakowice.
Z kart historii.
Od końca I wojny światowej Wygoda Sierakowska znajdowała się ponownie w granicach Polski (powiat kartuski). Do 1918 obowiązującą nazwą niemieckiej administracji dla miejscowości była nazwa "Wigodda". Podczas okupacji niemieckiej nazwa "Wigodda" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "bardziej niemiecką" – "Rasten".

</doc>
<doc id="651214" url="https://pl.wikipedia.org/wiki?curid=651214" title="Liga Mistrzów w piłce siatkowej">
Liga Mistrzów w piłce siatkowej

Liga Mistrzów w piłce siatkowej CEV (ang. "CEV Volleyball Champions League - Men") – międzynarodowe męskie klubowe rozgrywki siatkarskie, utworzone z inicjatywy Europejskiej Konfederacji Piłki Siatkowej (CEV) w 2000 i regularnie (co sezon) prowadzone przez tę organizację od edycji 2000/2001 w ramach europejskich pucharów, przeznaczone dla najlepszych męskich drużyn klubowych (zajmujących czołowe miejsca w europejskich ligach krajowych). Najważniejsze oraz najbardziej prestiżowe klubowe zmagania siatkarskie na "starym kontynencie", które zastąpiły - rozgrywany od sezonu 1959/1960 do 1999/2000 - Puchar Europy Mistrzów Klubowych (PEMK).
Historia.
Pomysł stworzenia europejskich rozgrywek klubowych powstał w wyniku zyskiwania coraz większej popularności piłkarskiego Pucharu Europy Mistrzów Krajowych rozgrywanego od 1955 roku. Z inicjatywą wyszli polscy działacze oraz polski dziennik "Przegląd Sportowy", który ufundował nagrodę. Projekt regulaminu rozgrywek o nazwie Puchar Europy Mistrzów Klubowych (PEMK) przedstawiony został na Kongresie FIVB 4 października 1959 r. Odpowiedzialna za prowadzenie rozgrywek została Komisja Pucharu Europy, na której czele stanął ówczesny wiceprezes PZPS - Benedykt Menel. W połowie lat 60. Komisja Pucharu Europy zmieniła nazwę na Komisję Europejską, następnie na Federację Europejską, z której w 1972 roku powstała Europejska Konfederacja Piłki Siatkowej (CEV). Rozgrywki o Puchar Europy Mistrzów Krajowych po raz pierwszy rozegrane zostały w sezonie 1959/1960.
W sezonie 1995/1996 doszło do reformy rozgrywek. Postanowiono, że po fazie kwalifikacyjnej drużyny rywalizować będą w grupach liczących po 8 zespołów. Z każdej grupy awansować będą po dwie najlepsze drużyny, po czym rozgrywany będzie turniej finałowy składający się z półfinałów, meczu o 3. miejsce i finału. Pojawiło się określenie Liga Mistrzów, które odnosić się miało do piłkarskiego odpowiednika tych rozgrywek.
W 2000 roku Europejska Konfederacja Piłki Siatkowej zlikwidowała Puchar Europy Mistrzów Klubowych, a w jego miejsce powstała Liga Mistrzów (ang. "European Champions League"). Pierwszą rundę stanowi faza grupowa, następnie rozgrywana jest faza play-off, po której odbywa się turniej finałowy na zasadach takich samych jak w poprzednich sezonach. W 2001 roku CEV podpisała z firmą Indesit umowę o miano głównego i tytularnego sponsora męskiej Ligi Mistrzów, na mocy której w sezonach 2001/2002-2009/2010 nosiła ona oficjalną nazwę Indesit European Champions League (IECL).
System rozgrywek.
Na przestrzeni lat zarówno sam system rozgrywek, jak i liczba klubów biorących udział w poszczególnych etapach siatkarskiej Ligi Mistrzów, a także sposób kwalifikowania się do każdego z nich, kilkakrotnie ulegały zmianom.
Początkowo, w fazie grupowej występowało 12 drużyn (dwie 6-zespołowe grupy), później 16 (cztery 4-zespołowe grupy), następnie 20 (pięć 4-zespołowych grup), 24 (cztery 6-zespołowe grupy), 24 (sześć 4-zespołowych grup), potem 28 (siedem 4-zespołowych grup), zaś obecnie 20 (pięć 4-zespołowych grup). Obecnie rozgrywa się również 2-rundowe kwalifikacje o prawo startu w fazie grupowej w formie 4-zespołowych turniejów.
Od samego początku decydujące rozstrzygnięcia zapadały podczas 4-drużynowego turnieju finałowego (tzw. "Final Four"). Do sezonu 2002/2003 kwalifikowały się do niego – drogą rywalizacji sportowej – cztery najlepsze kluby wcześniejszych faz (tj. rundy grupowej i ćwierćfinałów), a funkcję gospodarza CEV powierzała jednemu z nich. Począwszy od sezonu 2003/2004 pewne miejsce w "Final Four" ma z góry jedna z ekip uczestniczących w fazie grupowej, która nie musi po jej zakończeniu kontynuować bojów w play-offach (pierwotnie jedno-, zaś od edycji 2004/2005 – dwustopniowych). W zamian, to na barki jej działaczy spada obowiązek zorganizowania turnieju „finałowej czwórki” (od sezonu 2003/2004 gospodarza "Finał Four" można wyznaczać, więc długo wcześniej).
Reforma 2007/2008.
Pod koniec 2006 CEV postanowiła zreformować wszystkie siatkarskie rozgrywki pucharowe zarówno kobiet, jak i mężczyzn od sezonu 2007/2008. Planowane zmiany dotknęły również męską Ligę Mistrzów, w której postanowiono ponownie zredukować liczbę uczestników do 20 ekip (ostatecznie jednak pozostawiono ich 24) oraz ustalić maksymalną liczbę reprezentantów danej federacji w niej do trzech.
W związku z tym, w lutym 2007 CEV ogłosiła swój autorski klubowy ranking krajowych federacji siatkarskich (osobny dla kobiet i mężczyzn). Tworzony jest on na podstawie wyników uzyskanych przez poszczególne drużyny klubowe w poprzednich sezonach. Za każde zwycięstwo w pojedynczym meczu, wyjście z grupy, czy awans do kolejnej rundy przyznawane zostają punkty (wraz z ewentualnymi bonusami), które po zsumowaniu tworzą współczynnik danej federacji. Im wyższy współczynnik, tym wyższą pozycję w owym rankingu zajmuje dane państwo. Zajmowana pozycja określa natomiast liczbę zespołów, które może wystawić w następnym sezonie w konkretnych europucharach (w tym Lidze Mistrzów) każda federacja.
Ranking ma za zadanie usystematyzować zasady kwalifikacji do europejskich pucharów oraz sprawić, by stały się one czytelne dla wszystkich zainteresowanych i bardziej przewidywalne.
Ustalono również, iż do Ligi Mistrzów każda federacja obowiązkowo musi zgłosić mistrza kraju, zaś w przypadku gdy dysponuje większą liczbą miejsc (tj. dwoma lub trzema) sama może zdecydować o kryteriach obsady (zdobywca krajowego pucharu, bądź kolejne drużyny w ligowej tabeli).

</doc>
<doc id="651215" url="https://pl.wikipedia.org/wiki?curid=651215" title="Justas Paleckis">
Justas Paleckis

Justas Paleckis (ur. 22 stycznia 1899 w Telszach, zm. 26 stycznia 1980 w Wilnie) – litewski polityk, pisarz, tłumacz i dziennikarz. W 1940 pełnił jednocześnie obowiązki premiera i prezydenta Litwy. W latach 1940–1967 był przewodniczącym Prezydium Rady Najwyższej Litewskiej Socjalistycznej Republiki Radzieckiej. Bohater Pracy Socjalistycznej.
Życiorys.
Urodził się w rodzinie kowala. W latach 1919–1922 pracował jako tłumacz w Rydze. Potem pracował dla litewskiej misji wojskowej na Łotwie. Jednocześnie w latach 1920–1922 był szefem działu litewskiej agencji telegraficznej Elta w Rydze. Od 1922 do 1926 był nauczycielem w litewskiej szkole podstawowej w Rydze. W latach 1926–1927 sprawował stanowisko dyrektora Agencji Telegraficznej Elta w Kownie. Zwolniony z funkcji został w następstwie wojskowego zamachu stanu.
W latach 1926–1928 studiował na Wydziale Humanistycznym Uniwersytetu Litewskiego w Kownie. W latach 1927–1939 pracował jako dziennikarz i korespondent zagraniczny prasy łotewskiej. W latach 1929–1936 był przewodniczącym Litewskiego Związku Młodzieży. Należał do Litewskiego Związku Dziennikarzy.
Miał lewicowe poglądy. W 1931 nawiązał kontakt z działaczami Komunistycznej Partii Litwy. Nie wstąpił do tego ugrupowania, ale wspierał jego działania. W 1933 odbył podróż do Związku Radzieckiego, której owocem stała się wychwalająca tamtejsze stosunki książka pt. "Związek Radziecki w naszych oczach". Od 1937 był członkiem Komitetu Antyfaszystowskiego w Kownie. W latach 1937–1938 wydał na Litwie trzytomową biografię cara Mikołaja II pt. "Ostatni car".
Po włączeniu jesienią 1939 Wileńszczyzny w granice Litwy wystąpił z oficjalnymi podziękowaniami do władz Związku Radzieckiego. Wtedy też publicznie zażądał dymisji prezydenta Litwy Antanasa Smetony, za co został umieszczony w więzieniu w Dimitravie a później przymusowo deportowany na Łotwę. Wiosnę 1940 wrócił do kraju i osiadł w Kiejdanach. 17 czerwca 1940 objął jednocześnie urząd premiera i prezydenta Litwy. W sierpniu 1940 był członkiem litewskiej delegacji, która poprosiła władze radzieckie w Moskwie o włączenie Litwy w skład ZSRR jako republiki związkowej. W tym samym miesiącu Paleckis został członkiem Komunistycznej Partii Litwy. W latach 1941–1944 w czasie okupacji niemieckiej Litwy przebywał na terenie ZSRR.
W latach 1940–1967 sprawował funkcję deputowanego i przewodniczącego Prezydium Rady Najwyższej Litewskiej Socjalistycznej Republiki Radzieckiej. Jako polityk został jednak "de facto" odsunięty na boczny tor – realna władza w kraju należała wówczas do I sekretarza KPL. W latach 1941–1966 pełnił również funkcję zastępcy przewodniczącego Prezydium Rady Najwyższej ZSRR. W latach 1966–1970 był przewodniczącym Rady Narodowości Rady Najwyższej ZSRR. Został delegatem na XIX, XX, XXI, XXII oraz XXIII zjazd KPZR. Od 1952 do 1971 był członkiem Komitetu Centralnego KPZR.
Paleckis był przeciwnikiem specjalnych uprawnień dla mniejszości polskiej na Wileńszczyźnie. W 1950 głosował przeciwko przyjęciu uchwały Komitetu Centralnego Komunistycznej Partii Litwy "o środkach poprawy pracy wśród ludności polskiej w Litewskiej SRR".
W 1970 przeszedł na emeryturę i wycofał się z aktywnej działalności politycznej. Mieszkał w Wilnie. W 1974 wydał wspomnienia. Pochowany został na cmentarzu na Antokolu w Wilnie.
Upamiętnienie.
W 1988 poczta ZSRR wydała kopertę FDC z jego podobizną.
Życie prywatne.
Jego synem jest polityk Justas Vincas Paleckis, poseł na Sejm Republiki Litewskiej, w latach 2002–2004 wiceminister spraw zagranicznych Litwy oraz deputowany do Parlamentu Europejskiego VI oraz VII kadencji. Z kolei jego syn, Algirdas Paleckis, także jest działaczem politycznym.

</doc>
<doc id="651216" url="https://pl.wikipedia.org/wiki?curid=651216" title="FK Vojvodina">
FK Vojvodina

FK Vojvodina () – serbski klub piłkarski z siedzibą w Nowym Sadzie. Został założony w 1914 roku. Występuje w rozgrywkach Super liga Srbije.
Nazwa.
Nazwa klubu wywodzi się od serbskiej nazwy Wojwodiny, krainy na północy Serbii oraz od 1944 roku autonomicznego okręgu najpierw Jugosławii, a od 2003 roku Serbii. W latach 1946−1950 klub nosił nazwę "Sloga Nowy Sad".
Historia.
Początki.
Vojvodina został założony 6 marca 1914. Pierwszy mecz piłkarski rozegrała w maju 1914 we wsi Kovilj przeciwko FK Šajkaš. Zakończył się on jej zwycięstwem 5:0. Drużyna wystąpiła w biało-niebieskich strojach uszytych przez matkę jednego z piłkarzy. Opisane spotkanie było jedynym meczem rozegranym przez Vojvodinę przed I wojną światową.
W 1919 roku powołano pierwszego prezesa – został nim dr Živko Bajazet, wieloletni prezes Srpskiej Privrednej Banki i członek praskiego Towarzystwa Sokół. Działalność klubu była finansowana przede wszystkim ze składek członkowskich oraz z wpłat darczyńców. Na początku lat 20. Vojvodina została oficjalnie zarejestrowana oraz została przeprowadzona fuzja z FK Omladinac. W 1922 roku zajęła trzecie miejsce w mistrzostwach Nowego Sadu, ustępując NAK Novi Sad, klubowi mniejszości węgierskiej, oraz żydowskiemu Jude Makabi. 23 lipca 1922 ustalono, że barwami klubu będą czerwień i biel. Ustanowiono także klubowy herb. 28 lipca 1922 pierwszy w historii piłkarz klubu zadebiutował w reprezentacji kraju. Został nim zawodnik narodowości węgierskiej Jeno Abraham. Zagrał w towarzyskim meczu z Czechosłowacją rozegranym w Zagrzebiu i zakończonym zwycięstwem gospodarzy 4:3. Do 1924 roku swe domowe mecze Vojvodina rozgrywała na stadionie lokalnego rywala – UTK. 28 czerwca 1924 do użytku oddano nowy stadion, który otrzymał imię na cześć Jerzego Czarnego (). Również w 1924 roku Vojvodina zatrudniła pierwszego oficjalnego trenera – funkcję tę objął Kosta Hadži, doktor prawa i generalny sekretarz Fudbalskiego savezu Jugoslavije. W 1927 roku Hadži został prezesem klubu, a na stanowisku szkoleniowca zastąpił go Austriak Otto Necas.
W sezonie 1931/1932 Vojvodina, pomimo porażki w ćwierćfinale z SK Jugoslavija, zakwalifikowała się do zreformowanej najwyższej ligi rozgrywanej od sezonu 1932/1933 po raz pierwszy w systemie ligowym. W sezonie 1932/1933 zajęła ostatnie miejsce w tabeli i w konsekwencji z niej spadła. 15 grudnia 1937 powołany do życia został "Klub kibiców i przyjaciół Vojvodiny" (). Po inwazji Niemiec na Jugosławię 6 kwietnia 1941 działalność Vojvodiny została zakazana, a jej majątek został skonfiskowany. Klubowe trofea zaginęły, a archiwum zostało zniszczone. Do końca 1944 roku klub praktycznie nie funkcjonował. Wielu piłkarzy Vojvodiny brało udział w walce z okupantem.
Lata powojenne.
W sezonie 1945/1946 Vojvodina okazała się gorsza od Metalaca Belgrad w kwalifikacjach do najwyższej ligi. 26 lutego 1946 pod naciskiem komunistycznych władz doszło do fuzji Vojvodiny, RFK Novi Sad i Radnički Nowy Sad pod szyldem Sloga Nowy Sad. Nie spotkało się to z aprobatą kibiców. W sezonie 1948/1949 Sloga po raz pierwszy występowała w I lidze. 23 listopada 1950 powrócono do nazwy "Vojvodina".
W 1951 roku Vojvodina doszła do finału Pucharu Jugosławii, w którym zmierzyła się z Dinamem Zagrzeb. Oba mecze przegrała 0:2. W sezonie 1954/1955 pokonała włoską AS Roma w 1/8 finału Pucharu Mitropa. W ćwierćfinale tego turnieju okazała się gorsza od czechosłowackiego Slovana Bratysława. W sezonie 1956/1957 Vojvodina dotarła do finału tego pucharu, gdzie w dwumeczu uległa węgierskiemu Vasasowi FC. W sezonie 1956/1957 została wicemistrzem kraju. W latach 1956−1958 oraz w 1961 roku królem strzelców ligi jugosłowiańskiej był piłkarz Vojvodiny Todor Veselinović. W sezonie 1961/1962 po raz drugi w historii klub zajął drugie miejsce w lidze. W 1966 roku Vojvodina została mistrzem Jugosławii, dzięki czemu w sezonie 1966/1967 rywalizowała w Pucharze Europy. W I rundzie tych rozgrywek wyeliminowała austriacką Admirę Wiedeń, w II rundzie po dogrywce w tzw. dodatkowym meczu okazała się lepsza od hiszpańskiego Atlético Madryt, a w ćwierćfinale odpadła po dwumeczu ze szkockim Celtikiem F.C. W 1967 roku doszło do sprzedaży Silvestra Takača, czołowego piłkarza Vojvodiny, do francuskiego Stade Rennais. Środki uzyskane z tej transakcji przeznaczono na instalację sztucznego oświetlenia na stadionie, a reflektory zostały nieoficjalnie nazwane „Oczami Takača” ().
W sezonie 1968/1969 Vojvodina odpadła w 1/32 finału Pucharu Miast Targowych ze szkockim Rangers F.C. W sezonie 1974/1975 po raz trzeci w swojej historii została wicemistrzem Jugosławii. W sezonie 1975/1976 odpadła w 1/32 Pucharu UEFA z greckim AEK Ateny. Rok później zwyciężyła w Pucharze Mitropa. W sezonie 1985/1986 Vojvodina spadła do drugiej ligi, zajmując ostatnie miejsce w tabeli. W kolejnym roku powróciła do pierwszej ligi, ponadto zostając jej mistrzem drugi raz w jej dziejach. Tytuł zapewniła sobie po zwycięstwie ze Slobodą Tuzla. W 1/16 finału Pucharu Europy odpadła z Budapest Honvéd FC.
Federalna Republika Jugosławii, Serbia i Czarnogóra, Serbia.
Najlepszą lokatą osiąganą w lidze przez Vojvodinę w latach 90. było miejsce trzecie. W sezonie 1992/1993 Vesko Mihajlović z Vojvodiny z 22 golami został królem strzelców ligi. W 1997 roku Vojvodina dotarła do finału Pucharu Jugosławii. Rok później uległa niemieckiemu Werderowi Brema w finale Pucharu Intertoto.
W sezonie 2006/2007 okazała się gorsza od FK Crvena zvezda w finale Pucharu Serbii. Dwa lata później została po raz pierwszy po rozpadzie Jugosławii wicemistrzem ligi. 11 maja 2011 Vojvodina mierzyła się w finale pucharu kraju z FK Partizan. W 83. minucie spotkania, przy wyniku 2:1 dla Partizana, piłkarze Vojvodiny opuścili boisko na znak protestu przeciwko, ich zdaniem, tendencyjnemu sędziowaniu przez Slobodana Veselinovicia. Ostatecznie rezultat został ustalony jako walkower 3:0 dla Partizana, a Veselinović został zawieszony na osiem spotkań za swoje błędy. W sezonie 2012/2013 Vojvodina po raz kolejny dotarła do finału Pucharu Serbii. Rok później przegrała w rundzie play-off Ligi Europy z mołdawskim Sheriffem Tyraspol, eliminując wcześniej maltański Hibernians FC, węgierski Budapest Honvéd FC i turecki Bursaspor. W sezonie 2013/2014 Vojvodina po raz pierwszy zdobyła puchar kraju. W sezonie 2019/2020 Vojvodina zajęła trzecie miejsce w lidze serbskiej i wywalczyła puchar kraju.
Europejskie puchary.
Najwyższe zwycięstwo w europejskich pucharach Vojvodina odniosła 7 lipca 2016, pokonując 5:0 czarnogórski FK Bokelj. Natomiast najdotkliwsza porażka miała miejsce 13 września 1972, kiedy przegrała 0:6 z czechosłowackim Slovanem Bratysława. Najwięcej meczów w kontynentalnych rozgrywkach w barwach Vojvodiny rozegrał Igor Đurić – 27.
Stadion.
Stadionem, na którym FK Vojvodina rozgrywa swoje domowe mecze, jest nowosadzki Stadion Karađorđe. Został on oddany do użytku w 1924 roku. Jego pojemność to 14 458 miejsc siedzących.

</doc>
<doc id="651226" url="https://pl.wikipedia.org/wiki?curid=651226" title="Kolegia w Holandii">
Kolegia w Holandii

Uczelnie nie będące uniwersytetami nazywa się w Holandii "Hogeschool", czyli szkoła wyższa.

</doc>
<doc id="651233" url="https://pl.wikipedia.org/wiki?curid=651233" title="Ulice jak stygmaty – absolutne rarytasy">
Ulice jak stygmaty – absolutne rarytasy

Ulice jak stygmaty – absolutne rarytasy – szósty studyjny album polskiego zespołu punkrockowego Pidżama Porno, wydany w 1999 roku, przez "S.P. Records".
Na płycie znalazły się nagrane na nowo utwory znane z debiutanckiego albumu zespołu oraz takie piosenki jak „Ciemne”, „Grudniowy blues o Bukareszcie”, „Szalone lato”, a także trzy utwory z tekstami nie napisanymi przez Grabaża („Outsider”, „Dłoń, która podpisała papier”, „Nimfy (Baby)”). Album nagrano w studiu "Czad" w Swarzędzu.
Wykonawcy.
oraz gościnnie:

</doc>
<doc id="651237" url="https://pl.wikipedia.org/wiki?curid=651237" title="Żuwinta">
Żuwinta

Żuwinta (lit. "Žuvintas"), jezioro na Litwie, w okręgu olickim. Powierzchnia jeziora wynosi 10,27 km², długość linii brzegowej 3,4 km.

</doc>
<doc id="651238" url="https://pl.wikipedia.org/wiki?curid=651238" title="Novell eDirectory">
Novell eDirectory

eDirectory – usługa katalogowa Novell. Wcześniej produkt ten nazywał się NDS, rozwinięcie akronimu to "Novell Directory Services", wcześniej "NetWare Directory Services".
NDS został stworzony w roku 1993 przez Novell wraz z nową wersją serwera NetWare noszącą numer 4.00. NDS, jako usługa katalogowa, miał na celu zebranie w jednej bazie informacji o kontach użytkowników i grupach – od samego początku jednak przechowywana jest także informacja o innych elementach systemu, jak serwery, podsieci, zasady zarządzające stacjami, informacje o bramach i inne. Baza ta została rozproszona pomiędzy wiele serwerów sieciowych.
Od wersji 6.0 serwera NetWare NDS został przemianowany na eDirectory i przestał być na stałe związany z serwerami NetWare. Główne cechy charakteryzujące NDS to:
Przechowywanie danych.
Wersje poniżej 8 używały silnika baz danych Recman opartego na rekordach, działającej w oparciu o system śledzenia transakcji wbudowany w system operacyjny NetWare. Od wersji 8 eDirectory, a także system pracy grupowej GroupWise od wersji 5 używa silnika baz danych FLAIM, pierwotnie używanego przez aplikację WordPerfect. Ta zmiana pozwoliła na przeniesienie usługi na inne platformy takie jak Windows, Linux czy Unix.

</doc>
<doc id="651240" url="https://pl.wikipedia.org/wiki?curid=651240" title="Czuły Barbarzyńca Press">
Czuły Barbarzyńca Press

Czuły Barbarzyńca Press – polskie wydawnictwo. 
Opis.
Wydawnictwo wywodzi się z pisma „Świat Literacki” poświęconego głównie literaturze obcej (wydawanego w latach 1991–1993). Wydaje głównie prozę zagraniczną, ma jednak w swoim katalogu także pisarzy polskich. Zagraniczni twórcy to m.in. Pedro Almodóvar, Louis-Ferdinand Céline, Lars Saabye Christensen, Knut Hamsun, Bohumil Hrabal, Henryk Ibsen, Etgar Keret, Danilo Kiš, Ota Pavel, Robert Walser. 
Z wydawnictwem związana jest warszawska księgarnia „Czuły Barbarzyńca”.

</doc>
<doc id="651241" url="https://pl.wikipedia.org/wiki?curid=651241" title="Gręboszów (przystanek kolejowy)">
Gręboszów (przystanek kolejowy)

Gręboszów – przystanek kolejowy w Gręboszowie, w województwie opolskim, w powiecie namysłowskim, w gminie Domaszowice, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="651242" url="https://pl.wikipedia.org/wiki?curid=651242" title="Festiwal Muzyki Dawnej w Jarosławiu">
Festiwal Muzyki Dawnej w Jarosławiu

Festiwal Muzyki Dawnej w Jarosławiu – Pieśń Naszych Korzeni – festiwal muzyczny w Jarosławiu odbywający się corocznie pod koniec sierpnia. W 2022 roku odbyła się XXX edycja festiwalu.
Festiwal Muzyki Dawnej odbywa się od 1993 roku i kontynuuje założenia Festiwalu Muzyki Dawnej w Starym Sączu. Jest jedną z nielicznych tego typu imprez w Europie i jednym z najsłynniejszych europejskich festiwali tego typu. Programy koncertowe wykonywane są co wieczór przez zaproszonych muzyków w zabytkowych świątyniach Jarosławia.
Festiwal organizuje Stowarzyszenie Muzyka Dawna w Jarosławiu, dzięki któremu Jarosław przyciąga wielu miłośników tradycji i kultury.
Specyfiką Festiwalu jest aktywny udział publiczności w seminariach, wykładach, różnych warsztatach: tańców, chorału gregoriańskiego oraz w chórze festiwalowym. Przygotowują one uczestników do sobotniego koncertu, w którym, tradycyjnie, czynny udział biorą wszyscy – zarówno artyści, jak i publiczność.
Festiwal łączy w sobie aspekt religijny i artystyczny. Tradycją przez ostatnie lata stało się otwarcie Festiwalu liturgią greckokatolicką, zakończenie zaś mszą św. oprawioną w chorał gregoriański. Na sam Festiwal licznie ściągają nie tylko widzowie świeccy, ale i osoby duchowne, które, prowadząc codzienne łacińskie jutrznie i nieszpory, podtrzymują dawny klimat w jarosławskich kościołach.
W ciągu lat trwania wystąpili na festiwalu artyści takiej miary, jak Jordi Savall, Marcel Pérès, Lycourgos Angelopoulos, Joseph Malovany, Ensemble Organum, La Petite Bande, La Reverdie, E Voce di u Cumune, Grecki Chór Bizantyjski, Micrologus, Bornus Consort, Byzantion, Sirin, Fretwork, Linnamuusikud, Mudejar, Taurus, Sequentia.
Koncertom muzyki dawnej towarzyszy wieczorny klub festiwalowy, podczas którego do tańców przy muzyce tradycyjnej grają artyści i zespoły muzyki folkowej, tradycyjnej, bardowie, lirnicy, tacy jak Adam Strug, Kapela Brodów jak również spontanicznie przyłączający się muzycy występujący podczas wieczornych koncertów.

</doc>
<doc id="651243" url="https://pl.wikipedia.org/wiki?curid=651243" title="Kręg obrotowy">
Kręg obrotowy

Kręg obrotowy, obrotnik () – drugi kręg szyjny kręgosłupa kręgowców, mający tzw. ząb ("dens") odchodzący od trzonu ku górze, w którym obraca się pierwszy kręg szyjny – dźwigacz. Obrotnik ma grube i silne blaszki, a jego otwór kręgowy jest duży, lecz mniejszy niż dźwigacza.
Ząb.
Ząb ("dens") z punktu widzenia pochodzenia nie jest częścią obrotnika, homologicznie stanowi on trzon wyżej leżącego kręgu szczytowego – atlasa. Zrasta się on z obrotnikiem dopiero po narodzeniu dziecka.
Wystaje on znacznie ponad obrotnik, wchodząc w otwór kręgowy atlasa, a ściślej w jego przednią część. Ząb ten ma wierzchołek ("apex dentis"), który jest dość tępy. Na nim z kolei wyróżnić można 2 powierzchnie stawowe – przednią i tylną. Ta pierwsza ("facies articularis anterior"), łączy się z tylną powierzchnią stawową łuku przedniego kręgu szczytowego zwaną dołkiem zębowym ("fovea dentis"). Druga natomiast ("facies articularis posterior") przylega do więzadła poprzecznego kręgu szczytowego. To ważne więzadło zabezpiecza ząb obrotnika przed przesunięciem się w tył pod wpływem nacisków mechanicznych i zniszczeniem w ten sposób znajdujących się w obrębie otworu kręgowego atlasa struktur OUN-u.
Wyrostki.
Wyrostek kolczysty ("processus spinosus") długi, rozdwojony (cecha ta łączy go z takowymi wyrostkami większości kręgów szyjnych).
Wyrostki stawowe górne nie występują, istnieją tylko powierzchnie stawowe górne ("facies articulares superiores"). Są nieco wypukłe i służą do połączenia z atlasem, przy czym pozwalają mu na bardzo swobodne ruchy w płaszczyźnie horyzontalnej. W miarę przechodzenia od środka ku bokom nieznacznie się opuszczają. Krzyżuje ją drugi nerw rdzeniowy.
Wyrostki stawowe dolne ("processus articulares inferiores") do połączenia z trzecim kręgiem szyjnym przypominające homologiczne wyrostki niższych kręgów szyjnych.

</doc>
<doc id="651244" url="https://pl.wikipedia.org/wiki?curid=651244" title="Breitnau">
Breitnau

Breitnau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Hinterzarten. Leży w Schwarzwaldzie, ok. 30 km na wschód od Fryburga Bryzgowijskiego i ok. 10 km od Titisee-Neustadt.

</doc>
<doc id="651246" url="https://pl.wikipedia.org/wiki?curid=651246" title="Maserati MC12">
Maserati MC12

Maserati MC12 – hipersamochód produkowany przez włoską markę Maserati w latach 2004 - 2005.
Historia modelu.
MC12 został zbudowany z myślą o udziale włoskiej marki w serii FIA GT. Produkcja została uruchomiona w 2004, powstało wówczas 30 egzemplarzy, z czego 25 zostało wystawionych na sprzedaż. Rok później zbudowano kolejne 25 sztuk. Cena jednego egzemplarza wynosiła 600 000 €.
Maserati opracowało model MC12 na podwoziu Ferrari Enzo, z pierwowzoru zapożyczono także silnik oraz skrzynię biegów (zblokowany ze skrzynią biegów silnik, jest elementem nośnym). Powstały samochód był jednak znacznie większy od prekursora. MC12 było dłuższe, szersze i wyższe od Ferrari, które odznaczało się jednak lepszymi osiągami. Prędkość maksymalna jaką jest w stanie osiągnąć MC12 to 330 km/h, podczas gdy Ferrari jest w stanie pędzić o 25 km/h szybciej.
Maserati stworzyło MC12 aby zasygnalizować, że po 37 latach przerwy ponownie zamierza wziąć udział w wyścigach samochodowych. Aby otrzymać homologację pozwalającą na udział w serii FIA GT, włoski producent musiał wyprodukować co najmniej 25 egzemplarzy w wersji drogowej. Nowy model zadebiutował pod koniec sezonu 2004, załoga nim kierująca zdobyła pierwsze miejsce podczas wyścigu na torze Zhuhai International Circuit. Wyścigowe wersje MC12 wzięły również udział w American Le Mans Series 2005, nie spełniały jednak wymagań dotyczących dopuszczalnych gabarytów, co poskutkowało nałożeniem nań kar.
Rozwój.
Prace nad MC12 ruszyły po przejęciu Maserati przez Ferrari. Nowy model miał być odpowiedzią na zapotrzebowanie na samochód marki Maserati, który mógłby wziąć udział w zawodach FIA GT. Projekt otrzymał nazwę "MCC" (akronim od "Maserati Corse Competizione"). Planowano również opracowanie pod kierownictwem Giorgia Ascanelliego wersji "MCS (Maserati Corse Stradale)", drogowego odpowiednika MCC. Nadwozie było dziełem Giorgetta Giugario, powstało po wielu testach w tunelu aerodynamicznym. Największy wpływ na stylistykę nadwozia wywarł jednak Frank Stephenson. MCC charakteryzował się bardzo podobnym kształtem do MC12, oba modele różnią się od siebie jednak kilkoma istotnymi rozwiązaniami. Najbardziej zauważalną różnicą jest kształt tylnego spoilera. Głównym kierowcą testowym był Andrea Bertolini, próby odbywały się na torze Fiorano Circuit. W testach brał również udział Michael Schumacher. Podczas gdy projekt MCC posuwał się naprzód, zrezygnowano z nazwy "MCS" na rzecz nowo zatwierdzonej "MC12".
Samochód bazował w dużej mierze na Ferrari Enzo, dzielił z nim nieznacznie zmodyfikowany silnik Ferrari Dino V12, skrzynię biegów (której nazwę zmieniono na "Maserati Cambiocorsa") oraz podwozie (rozstaw kół na osiach). Nadwozie było natomiast oryginalną konstrukcją Maserati. MC12 było dłuższe, szersze oraz nieznacznie wyższe od Enzo. Oba samochody dzielą ze sobą szybę przednią. Większa powierzchnia nadwozia pozwalała na zwiększenie siły docisku, w tym celu zastosowano również spoiler tylny.
Opis.
MC12 to dwudrzwiowe coupé z dachem typu targa. Zdejmowany dach, kiedy nie jest używany, nie może być przechowywany w samochodzie. W samochodzie zastosowano układ RMR, silnik umieszczony centralnie za kabiną pasażerską, przenosi napęd na oś tylną. Dzięki temu środek ciężkości pojazdu znajduje się w pobliżu jego środka geometrycznego. Rozwiązanie to wpłynęło pozytywnie na stateczność samochodu oraz jego zdolność pokonywania zakrętów. Rozkład masy na osie wynosi odpowiednio 41% przód, 59% tył; przy większych prędkościach siła docisku generowana przez tylne skrzydło zmienia go, już przy 200 km/h (125 mph) wynosi on 34% przód, 66% tył.
Wnętrze.
MC12 budowano z myślą stworzenia samochodu wyścigowego. Pomimo tego wnętrze zostało bogato wyposażone. Wykończono je tworzywem sztucznym wzmocnionym włóknem węglowym, niebiesko barwioną skórą naturalną oraz srebrną syntetyczną tkaniną o nazwie "Brightex". Określa się ją jako "zbyt kosztowną do powszechnego użytku w przemyśle odzieżowym." Na desce rozdzielczej znalazły się charakterystyczne dla Maserati owalne zegary oraz niebieski przycisk zapłonu. Samochód krytykowano za brak radia, systemu car-audio czy nawet miejsca na jego montaż.
Nadwozie.
Nadwozie samochodu, zbudowane w całości z włókien węglowych, przeszło wiele dokładnych testów w tunelu aerodynamicznym. Podczas projektowania zwracano uwagę na to, by w każdej płaszczyźnie została zapewniona maksymalna siła docisku. Z tego względu w tylnej części nadwozia zamontowano szeroki na dwa metry spoiler o grubości zaledwie 30 milimetrów. Dodatkowo maksymalnie wygładzono spód pojazdu, zdecydowano się także na montaż dyfuzorów w tylnym zderzaku. Powietrze kierowane jest do komory silnikowej poprzez wloty powietrza umieszczone nad silnikiem; to właśnie z powodu ich umiejscowienia Maserati MC12 jest wyższe od Enzo. 
Nadwozie dostępne jest tylko w jednym odcieniu, niebiesko-białym. Jest to hołd dla wyścigowego teamu America Camoradi, który na początku lat 60. XX wieku wybrał za swój samochód Maserati Tipo Birdcages. MC12 jest dość niewygodny i mało praktyczny w codziennym użytkowaniu. Spowodowane jest to głównie jego rozmiarami: samochód jest bardzo długi i szeroki, szerszy nawet od terenowego Hummera H2. W połączeniu z brakiem tylnej szyby sprawia to, że manewrowanie nim (np. parkowanie) jest bardzo trudne i wymaga dużej ostrożności.
Silnik.
Do napędu MC12 posłużył ważący 232 kilogramy, sześciolitrowy (5998 cm³) silnik V12 stosowany w Ferrari Enzo. Każdy cylinder wyposażony został w cztery zawory, smarowanie odbywa się poprzez suchą miskę olejową, stopień kompresji wynosi 11,2:1. Gwarantuje to maksymalny moment obrotowy równy 652 Nm przy 5500 obr/min oraz moc maksymalną 465 kW (632 KM przy 7500 obr/min. Maksymalna prędkość obrotowa z jaką może pracować silnik to 7500 obr/min. W modelu Enzo ten sam silnik może pracować z prędkością 8200 obr/min.
Według danych producenta Maserati MC12 jest w stanie rozpędzić się od 0 do 100 km/h w 3,8 s (redakcja "Motor Trend Magazine" osiągnęła czas 3,7 s), natomiast od 0 do 200 km/h w 9,9 s. Czas przejazdu 1/4 mili (około 400 m) ze startu zatrzymanego zajmuje 11,3 s przy prędkości końcowej przejazdu 200 km/h. Pokonanie jednego kilometra ze startu zatrzymanego zajmuje 20,1 s. Prędkość maksymalna wynosi 330 kilometrów na godzinę (205 mph). Średnie spalanie w cyklu mieszanym wynosi około 19,3 l/ 100 km.
Moc generowana przez silnik przenoszona jest na tylne koła poprzez montowaną z tyłu, sześciobiegową półautomatyczną skrzynię biegów pochodzącą od Ferrari. W MC12 zmodyfikowane zostały przełożenia poszczególnych biegów, nazwę skrzyni zmieniono na "Maserati Cambiocorsa". Zapewnia ona czas zmiany przełożenia rzędu 150 milisekund. Samochód wyposażony został w dwutarczowe sprzęgło o średnicy 215 milimetrów.
Podwozie.
Podwozie MC12 jest w pełni samonośne. Przy jego konstrukcji użyto włókien węglowych i nomexu, zarówno z przodu jak i z tyłu zamontowano aluminiumowe pół-ramy. Samochód wyposażono w stabilizator poprzeczny, co pozwoliło na wzmocnienie konstrukcji, podniesienie komfortu podczas jazdy oraz zwiększenie poziomu bezpieczeństwa pasażerów. Zawieszenie o dwóch wahaczach poprzecznych ze sterowanymi przy pomocy popychaczy sprężynami śrubowymi zapewnia stabilność prowadzenia, amortyzatory poprawiają zaś komfort jazdy. 
Przód samochodu może być nieznacznie podnoszony przy przejazdach przez progi spowalniające czy koleiny. W tym celu należy nacisnąć odpowiedni przycisk znajdujący się w kabinie pasażerskiej. We wnętrzu pojazdu można wybrać dwa gotowe ustawienia pracy zawieszenia: "Sport" (standardowe ustawienie) oraz "Race". Drugi tryb sprawia, że system kontroli trakcji "Bosch ASR" ("Anti-Slip Regulation") mniej ingeruje w sterowanie pojazdu, skraca się czas zmiany biegów oraz usztywnia zawieszenie.
Koła.
Na obydwu osiach zamontowano koła o średnicy 19 cali (480 milimetrów), z przodu ich szerokość wynosi 9 cali (230 milimetrów), z tyłu zaś 13 (330 milimetrów). Opony jakie zastosowano w modelu to "Pirelli P Zero Corsas" 245/35 ZR 19 na osi przedniej oraz 345/35 ZR 19 na tylnej. Hamulce tarczowe Brembo wyposażone zostały w system Bosch ABS. Przednie tarcze hamulcowe o średnicy 15 cali (380 milimetrów) mają sześciotłoczkowe zaciski, na tylnej osi zamontowano tarcze o średnicy 13,2 cala (335 milimetrów) z czterotłoczkowymi zaciskami. Nakrętki przymocowujące koła do półosi mają odpowiednie kolory: czerwony dla lewej strony pojazdu, niebieski dla prawej.
Odbiór.
Samochód zebrał w większości pochlebne opinie. Krytyka dotyczyła głównie ciężkiego prowadzenia, zbyt wysokiej ceny oraz dużych wymiarów nadwozia. Krytykowano także brak bagażnika, tylnego okna, zapasowego koła, radia oraz mniejszą moc silnika w porównaniu z Enzo. Andrea Bertolini, kierowca teamu Vitaphone Racing, a zarazem główny kierowca testowy podczas fazy rozwojowej MC12, stwierdził, że samochód "dobrze reaguje na ruchy kierowcy oraz jest bardzo przewidywalny w swoim zachowaniu".
Maserati MC12 zostało przedstawione w programie "Top Gear". Stig, kierowca testowy programu, osiągnął czas okrążenia toru "Top Gear" wynoszący 1 minutę i 18,9 s. Był to rezultat o 0,1 s lepszy, niż uzyskany przez niego w Ferrari Enzo. Prowadzący program Jeremy Clarkson również testował MC12, porównał go do nielubianego przez siebie Maserati Biturbo. 
Clarkson mocno skrytykował samochód, wytykając między innymi podobnie jak w Enzo brak tylnej szyby. Stwierdził również, że samochód jest "trudny" z powodu swoich rozmiarów oraz że jest "jednym z najbardziej nerwowych samochodów jakie kiedykolwiek prowadził", głównie z powodu dużej nadsterowności. Przyglądając się wyścigowej stylistyce nadwozia oraz modyfikacjom, które pozwoliły na dopuszczenie modelu to jazdy po drogach publicznych stwierdził: "Czy to samochód wyścigowy? Czy to grand tourer? Czy może to zdławione Enzo w zbyt wielkim ubraniu? Ciężko powiedzieć". Pomimo krytycznego nastawienia wobec pojazdu, pochwalił właściwości jezdne przy spokojnej, łagodnej jeździe:
Frank Markus, redaktor "Motor Trend Magazine", wyraził bardziej pochlebną opinię. Pomimo początkowego sceptycznego nastawienia stwierdził: "Okazuje się, że Enzo jest bardziej wygodnym i atrakcyjnym samochodem drogowym, Maserati natomiast jest autem wyścigowym w ulicznym ubraniu". Markus pochwalił bezpieczne zachowanie pojazdu podczas hamowania oraz dobrą trakcję, zwłaszcza poślizgi, na które zezwala system kontroli trakcji. Skomentował to następująco: "Nie ma tu ostrego limitu, który zresztą krytykowaliśmy, narzucanego nam przez komputer w bardziej ekstremalnym Enzo. Układ pozwala nam tu nawet na więcej niż w Acurze NSX".
MC12 był testowany również przez "Automobile Magazine". Redaktor Preston Lerner nazwał go "przyjaznym dla użytkownika", chwaląc przy tym dobrą reakcję na ruchy kierowcy oraz prostotę jazdy. Wyraził także swoje uznanie dla pracy Franka Stephensona – za stylistykę nadwozia i wnętrza. Pochwalił także poziom reakcji systemu ASR.
Wyścigi.
FIA GT.
W 2004 roku Maserati wykonało trzy egzemplarze wyścigowych MC12 GT1 z przeznaczeniem na udział w zawodach FIA GT w klasie GT1. Drużyna AF Corse zadebiutowała w serii na wyścigu w Imola, FIA nie zezwoliła jednak MC12 na zdobywanie punktów, spowodowane to było debatami, które odbywały się nad przyznaniem homologacji dla MC12. Pomimo tych utrudnień zespołowi udało się zdobyć drugie oraz trzecie miejsce. Następny etap serii miał miejsce w Oschersleben, MC12 kierowane przez Andrea Bertolini oraz Mika Salo zwyciężyło po raz pierwszy. W ostatnim etapie wyścigów rozgrywanym w 2004 roku na torze Zhuhai, FIA zaakceptowała homologację dla MC12, w efekcie drużynie zaczęto przydzielać punkty w kolejnych wyścigach. MC12 wygrał etap w Zhuhai, zdobył dzięki temu wystarczającą liczbę punktów by ukończyć serię na siódmym miejscu w klasyfikacji drużynowej.
W 2005 roku Maserati wygrało puchar konstruktorów FIA GT zdobywając 239 punktów: jest to wynik prawie dwa razy większy od znajdującego się na drugim miejscu Ferrari (125 punktów). Do serii zakwalifikowały się dwie drużyny, które za swój samochód wybrały MC12, Vitaphone Racing oraz JMB Racing, zajęły one odpowiednio pierwsze i drugie miejsce w klasyfikacji drużynowej, przy czym przewaga Vitaphone była dość znaczna. W sezonie 2005, przed rozpoczęciem finałowego wyścigu na torze Bahrain International Circuit czterech kierowców MC12 miało szansę zdobyć tytuł kierowcy FIA GT: Karl Wendlinger i Andrea Bertolini każdy z wynikiem 71 punktów oraz Timo Scheider i Michael Bartels z 70. punktami. Gabriele Gardel w wozie Ferrari również zdobył 70 punktów, jednak w decydującym wyścigu zajął pozycję wyższą niż wszyscy kierowcy Maserati, prowadził przy tym starsze Ferrari 550 Maranello. Gardel zdobył tytuł, mając przy tym cztery punkty przewagi nad Maserati.
W 2006 jedyną drużyną reprezentującą Maserati w serii był Vitaphone Racing. 30 września 2006 Vitaphone przypieczętowało swój tytuł mistrzów zespołowych sezonu 2006, pomimo tego że kierowcy zajęli dopiero piąte oraz siódme miejsce w wyścigu Budapest 500km, obydwojgu nałożono kary wagowe równe odpowiednio 85 kg i 105 kg. Kierowcy Bertolini i Bartels zajęli pierwsze miejsce w kategorii indywidualnej ze zdobytymi 71 punktami, puchar dla najlepszego konstruktora trafił jednak do Astona Martina.
Vitaphone Racing ponownie zwyciężył w kategorii GT1 w sezonie 2007 z łączną liczbą 115 punktów, za nim uplasował się Scuderia Playteam Sarafree, jego kierowcy również prowadzili MC12, zdobyli 63 punkty. JMB Racing także wziął udział w sezonie z dwoma MC12, używane były one jednak przez amatorów w "Citation Cup", puchar został zdobyty przez kierowcę JMB, Bena Aucotta. Maserati zdobyło po raz kolejny Puchar Konstruktorów ze znaczną przewagą, natomiast Thomas Biagi uzyskał tytuł najlepszego kierowcy. Pozostali kierowcy Vitaphone, Miguel Ramos i Christian Montanari, zajęli szóstą pozycję. Należący do Playteam Andrea Bertolini i Andrea Piccini uplasowali się zaraz za nimi.
W 2008 Vitaphone Racing ponownie wziął udział w FIA GT z dwoma MC12 i czterema kierowcami: Andrea Bertolinim, Michaelem Bartelsem, Miguelem Ramosem oraz nowicjuszem Alexandrem Negrão. JMB Racing pozostało z jednym MC12, za jego kierownicą zasiedli: zwycięzca 2007 Citation Cup, Ben Aucott, Peter Kutemann oraz Maurice Basso, jednakże nie wezmą oni ponownie udziału w Citation Cup.
Italian GT.
Sukcesy MC12 w serii Italian GT Championship spowodowały całkowite wyparcie z tych zawodów "Maserati Trofeo Light" w kategorii GT3. W 2005 Maserati wprowadziło dwa MC12 do klasy GT1. W samochodach tych startowali kierowcy Scuderia Playteam i Racing Box. Drużyny te osiągnęły odpowiednio pierwsze i trzecie miejsce w klasyfikacji generalnej. Samochody ponownie wzięły udział w wyścigach w sezonie 2006. Scuderia Playteam ponownie odniósł zwycięstwo, a Racing Box uplasował się na drugim miejscu. Od 2007 samochody klasy GT1 nie są dopuszczane do udziału w Italian GT. W wyniku tej decyzji Scuderia Playteam zaczął startować w serii FIA GT Championship.
Racing Box dwukrotnie wziął udział w niezaliczającym się do mistrzostw wyścigu "6 Hours of Vallelunga". W 2005 roku kierowcy: Michele Rugolo, Leonardo Maddelena i Davide Mastracci odnieśli zwycięstwo. W następnym roku zespół ten zwyciężył ponownie. Kierowcami byli: Pedro Lamy, Marco Cioci i Piergiuseppe Perazzini.
Super GT.
W 2006 odnoszący sukcesy w wyścigach Le Mans Team Goh zamierzał konkurować Maserati MC12 w japońskiej serii Super GT. Drużyna musiała jednak wycofać się z tego pomysłu z powodu problemów z kierowcą (Jan Magnussen nagle zachorował i wrócił do Danii) oraz czasów przejazdu na torze Suzuka Circuit podczas testowania, które wypadły znacznie poniżej oczekiwań. Chociaż samochód był znacznie szybszy od innych wozów Super GT na prostych odcinkach, tracił około sekundy na każdym okrążeniu przy pokonywaniu zakrętów, spowodowane to było mało aerodynamicznym nadwoziem jak na serię Super GT.
American Le Mans Series.
W 2004 Maserati nie mogło wystawić MC12 do wyścigów w serii wspieranej przez ACO, podobnie jak w europejskich Le Mans Endurance Series (LMES) i American Le Mans Series (ALMS) z powodu niespełniania przepisów zarówno co do długości i szerokości nadwozia przewidzianych dla klasy, w której model miał startować. By spełnić wymagania co do długości przód samochodu został skrócony o 200 milimetrów (7,9 cala), pojazd był jednak nadal o 66 milimetrów (2,6 cala) za szeroki. W 2005 zarząd ALMS, International Motor Sports Association (IMSA), zezwolił na gościnny udział MC12, z zastrzeżeniem nieprzydzielania punktów za wyścigi, nałożono również na samochód karę masy. Kilka drużyn ALMS początkowo miało zastrzeżenia co do możliwości udziału MC12 w serii, głównie z powodu szansy na to, że wypadek na torze może wyeliminować je z udziału w 24h of Le Mans, ostatecznie wóz Maserati został dopuszczony do wyścigu. ACO zakazało udziału MC12 w innych seriach Le Mans.
Pojedynczy MC12 mógł startować pod szyldem Maserati Corse, samochód trafił do amerykańskiego teamu Risi Competizione. Sezon 2005 nie był udany dla zespołu, nie wygrał on żadnego wyścigu. Podczas finałowego wyścigu na torze Laguna Seca, MC12 został uszkodzony przez przeciwnika, co zaowocowało długim pit stopem. Po powrocie na tor samochód z powodu niedostatecznie rozgrzanych opon źle się prowadził, bolid uderzył w krawężnik co sprawiło, że uszkodzona została chłodnica i samochód nie mógł dalej rywalizować w wyścigu.
W sierpniu 2007 Fredy Lienhard i Didier Theys ogłosili, że przygotowują MC12 używane wcześniej w FIA GT do startu w American Le Mans Series. Samochód zadebiutował na Road America, po kwalifikacjach zajął trzecie miejsce w klasie GT1. Jedynym innym wyścigiem w którym wziął udział samochód był Petit Le Mans, 11 runda cyklu American Le Mans Series 2007, rozgrywana na torze Road Atlanta. Załoga nie ukończyła tego etapu, wciąż jednak zajmowała drugie miejsce w klasyfikacji. Maserati należące do zespołu Doran zdołało się także zakwalifikować do klasy GT1. Team zamienił standardowo używane w 2005 roku w Maserati Corse opony Pirelli na Michelin, drużyna dostała również pozwolenie na używanie pełnowymiarowego, szerokiego tylnego skrzydła na miejsce mniejszego znanego z Maserati Corse i FIA GT, nie było ono jednak tak wysokie jak oryginalnie. IMSA również zezwoliła teamowi Doran na zdobywanie punktów w mistrzostwach American Le Mans Series.
MC12 Corsa.
Maserati MC12 Corsa – model pochodny od MC12, w założeniu samochód wyścigowy z przeznaczeniem dla prywatnych właścicieli. Jest bezpośrednim rozwinięciem wersji MC12 GT1, która zwyciężyła Puchar Konstruktorów w 2005 FIA GT. Jak stwierdził Edward Butler, dyrektor generalny Maserati na terenie Australii i Nowej Zelandii, model MC12 Corsa powstał w połowie 2006 roku "w odpowiedzi na zapotrzebowanie klientów na posiadanie wyścigowego MC12, którym mogą poruszać się z dużymi prędkościami na torze wyścigowym". Maserati jest odpowiedzialne za utrzymanie i konserwację samochodów, można poruszać się nimi jedynie podczas specjalnych "track days", spowodowane jest to brakiem homologacji na poruszanie się po drogach publicznych oraz niemożnością udziału w wyścigach. Istnieje tylko jeden egzemplarz MC12 Corsa, który po modyfikacjach został dopuszczony do ruchu po drogach publicznych.
Producent ustalił cenę jednego egzemplarza MC12 Corsa na okrągły milion euro, powstało jedynie tuzin sztuk, został on dostarczony do wyselekcjonowanych klientów. Mogą oni brać udział w "day races" organizowanych przez Maserati. Kolejne trzy egzemplarze powstały w celu przeprowadzenia testów i promocji. Samochód napędzany jest przez silnik znany z MC12 GT1, generuje on 555 kilowatów mocy (755 KM) które osiąga przy 8000 obr/min, jest to 90 kilowatów (122 KM) więcej niż standardowe MC12. Nadwozie charakteryzuje się skróconym przodem – dzięki tej modyfikacji MC12 GT1 zostało dopuszczone do udziału w American Le Mans Series. Standardowo MC12 Corsa dostępny był w kolorze "Blue Victory", mógł on jednak zostać zmieniony na życzenie klienta. Chociaż samochód wyposażono w wyczynowe hamulce wykonane ze spieków węglowych i stali, nie zamontowano w nim systemu ABS.
Model MC12 Corsa porównywany jest często do Ferrari FXX, oba samochody oparte są na wyścigowych pojazdach, nie uzyskały jednak homologacji dopuszczającej do poruszania się na publicznych drogach, przechowywane są przez producenta oraz można nimi kierować jedynie w wybrane dni. Ferrari FXX używane jest także do testowania nowych technologii, podczas gdy MC12 Corsa tylko do wyścigów.

</doc>
<doc id="651250" url="https://pl.wikipedia.org/wiki?curid=651250" title="Stara Maszyna">
Stara Maszyna

Stara Maszyna (dodatkowa nazwa w j. kaszub. Stôrô Maszina) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś leży na Pojezierzu Kaszubskim (zachodni kraniec Kaszubskiego Parku Krajobrazowego). Wchodzi w skład sołectwa Mrozy. Bezpośrednie sąsiedztwo z Sierakowicami wpływa na coraz szybsze przekształcanie się Starej Maszyny w przedmieście największej kaszubskiej wsi. Na wschód od miejscowości znajduje się rezerwat przyrody "Żurawie Chrusty".
W latach 1975–1998 Stara Maszyna administracyjnie należała do województwa gdańskiego.
Przed 2023 r. miejscowość była częścią wsi Mrozy.

</doc>
<doc id="651252" url="https://pl.wikipedia.org/wiki?curid=651252" title="Zuvintas">
Zuvintas



</doc>
<doc id="651257" url="https://pl.wikipedia.org/wiki?curid=651257" title="Zašpinit slunce">
Zašpinit slunce

Zašpinit slunce (czes. "zabrudzić słońce") - pierwszy album czeskiej grupy Umbrtka. Został wydany w roku 2000. Składa się z jednego utworu, który trwa ponad 45 minut.

</doc>
<doc id="651259" url="https://pl.wikipedia.org/wiki?curid=651259" title="Instytut „Pomnik – Centrum Zdrowia Dziecka”">
Instytut „Pomnik – Centrum Zdrowia Dziecka”

Instytut „Pomnik – Centrum Zdrowia Dziecka” (CZD; IPCZD) – instytut naukowy i jednostka badawczo-rozwojowa Ministerstwa Zdrowia utworzony w 1977 w Warszawie z inicjatywy Ewy Szelburg-Zarembiny (1965); prowadzi również działalność szpitalną, jest jednocześnie pomnikiem dzieci, ofiar II wojny światowej (1939–1945).
Uważany za najnowocześniejszy szpital dziecięcy w Polsce. Prowadzi działalność leczniczą, rehabilitacyjną, naukową i szkoleniową. W jego skład wchodzi 17 klinik, 29 samodzielnych poradni, apteka szpitalna oraz zespół specjalistycznych przychodni.
W 2010 w oddziałach stacjonarnych IPCZD hospitalizowano 34 819 pacjentów, a w oddziałach dziennych leczono 8712 pacjentów. W specjalistycznych poradniach szpitala udzielono 163 865 konsultacji. W przeciągu tego roku wdrożono również 5 nowych technologii medycznych. Naukowcy z IPCZD realizują liczne projekty naukowo-badawcze finansowane ze środków krajowych i zagranicznych. Specjaliści pracujący w szpitalu są obecni w mediach, uczestniczą w dyskusjach społecznych.
W 1991 przy instytucie otwarto sanitarne lądowisko.
W 1998 Instytut został uhonorowany statuetką Dziecięcej Nagrody „Serca”.
Historia.
Seweryna Szmaglewska, była więźniarka hitlerowskich obozów koncentracyjnych i autorka głośniej książki „Dymy nad Birkenau”, wnosi inicjatywę Ewy Szelburg-Zarembiny na obrady Rady Ochrony Pomników Walki i Męczeństwa.
Rada Ochrony Pomników Walki i Męczeństwa powołuje do życia liczący 100 osób Społeczny Komitet Budowy Pomnika – Szpitala Centrum Zdrowia Dziecka i wyłania z jego składu Komitet Wykonawczy, na którego czele stanął przewodniczący Rady Ochrony Pomników Walki i Męczeństwa Janusz Wieczorek.
Społeczny Komitet Budowy wystąpił z apelem wzywającym polskie społeczeństwo, Polonię zagraniczną i wszystkich ludzi dobrej woli do ofiarności w realizacji budowy i wyposażenia Pomnika – Szpitala.
Szwedzka Polonia wystąpiła z apelem do Polonii na całym świecie o materialne wspieranie budowy Centrum Zdrowia Dziecka w Warszawie.
Z inicjatywy Ministerstwa Zdrowia i Opieki Społecznej odbyła się konferencja wybitnych pediatrów i lekarzy innych specjalności, inaugurująca fachowe debaty nad opracowaniem programu medycznego Centrum Zdrowia Dziecka oraz struktury organizacyjnej tej placówki.
Przy współpracy ze Stowarzyszeniem Architektów Polskich (SARP) ogłoszono otwarty konkurs na projekt Pomnika – Szpitala Centrum Zdrowia Dziecka.
Warszawskiemu zespołowi, w składzie: mgr inż. arch. Jacek Bolechowski, mgr inż. arch. Andrzej Bołtuć i inż. konstruktor Andrzej Zieliński, przyznano pierwszą nagrodę w konkursie na projekt Pomnika – Szpitala Centrum Zdrowia Dziecka.
Patronat nad budową Centrum Zdrowia Dziecka objął Związek Harcerstwa Polskiego (ZHP), organizując jednocześnie zbiórki pieniędzy.
Członkowie Warszawskiego Klubu SYNÓW PUŁKU – Honorowych Dawców Krwi po raz pierwszy zbiorowo oddali krew dla powołanego przez nich wcześniej BANKU KRWI Centrum Zdrowia Dziecka.
Uroczystość wmurowania aktu erekcyjnego pod budowę Pomnika – Szpitala Centrum Zdrowia Dziecka.
Pierwszym Dyrektorem Centrum Zdrowia Dziecka zostaje prof. dr hab. n. med. Maria Goncerzewicz.
Ukończono pierwszy etap budowy Centrum Zdrowia Dziecka, oddając do użytku Pawilon A, B i C.
W obecności dyrektor Marii Goncerzewicz, powitano uroczyście pierwszych 40 pacjentów. W ciągu pierwszych 5 lat działalności Centrum Zdrowia Dziecka przyjęto 144 808 małych pacjentów.
Zakończono drugi etap budowy, oddając do użytku 5 pawilonów w tym liczący 11 pięter budynek, w którym ulokowano oddziały szpitalne.
Trzeci etap budowy został ukończony w 1991 roku.
W wyniku przeprowadzonego przez Ministerstwo Zdrowia konkursu, na stanowisku Dyrektora, Marię Goncerzewicz zastąpił prof. Paweł Januszewicz, który pełnił tę funkcję do końca 2000 roku.
Na mocy rozporządzenia Rady Ministrów RP Centrum Zdrowia Dziecka uzyskało status prawny jednostki badawczo – rozwojowej i nazwę: Instytut „Pomnik – Centrum Zdrowia Dziecka”.
Instytut „Pomnik – Centrum Zdrowia Dziecka” świętował jubileusz 30-lecia.
Audyt przeprowadzony na zlecenie Ministerstwa Zdrowia ujawnił znaczną skalę niegospodarności i przerosty zatrudnienia, skutkujące zadłużeniem sięgającym 270 mln zł.
Oddanie do użytku nowego lądowiska.
Poradnie i oddziały.
Legenda.
Poradnia – Poradnia
Prac. – Pracownia
Oddział – Oddział
Zakł. – Zakład
Zespół Szkół Specjalnych nr 78.
Od roku 1980 w Instytucie działa Zespół Szkół Specjalnych nr 78 im. Ewy Szelburg-Zarembiny, w skład którego wchodzą:
Do zespołu uczęszczają dzieci hospitalizowane w IPCZD, w wieku poniżej 18 lat.

</doc>
<doc id="651260" url="https://pl.wikipedia.org/wiki?curid=651260" title="Negatoskop">
Negatoskop

Negatoskop – urządzenie służące do przeglądania negatywów. Najczęściej stosowane w medycynie do przeglądania zdjęć rentgenowskich (będących właśnie negatywami) w pracowniach RTG, gabinetach lekarskich, salach operacyjnych, izbach przyjęć. Zbudowane są ze źródła światła, którego natężenie może być regulowany oraz jednolicie podświetlanej, matowej, białej, przezroczystej płyty, na której umieszcza się zdjęcie rentgenowskie.
Najczęściej występują jako negatoskopy klatkowe (czyli z zachowanym podziałem na poszczególne pola, na których umieszcza się zdjęcia radiologiczne) i bezklatkowe czyli tak zwane ściany opisowe.
Istnieją również negatoskopy specjalnych zastosowań, takie jak negatoskopy stomatologiczne, mammograficzne, cefalometryczne.

</doc>
<doc id="651261" url="https://pl.wikipedia.org/wiki?curid=651261" title="Automobilklub Śląski">
Automobilklub Śląski

Automobilklub Śląski – stowarzyszenie powstałe w 1924 roku. Jest organizacją społeczną powołaną w celu popularyzowania sportu i turystyki motorowej, podnoszenia kultury motoryzacyjnej i bezpieczeństwa ruchu drogowego.
Historia.
Zebranie organizacyjne, na którym powołano Śląski Klub Automobilowy (później przemianowany na Automobilklub Śląski) miało miejsce w marcu 1924 r. w ówczesnej sali obrad Sejmu Śląskiego. Od początku istnienia Klubu do ostatnich wyborów w kwietniu 1939 r. jego prezesem był Marszałek Sejmu Śląskiego Konstanty Wolny (mimo iż początkowo nie posiadał prywatnego samochodu ani nawet prawa jazdy). Automobilklub Śląski był organizacją autonomiczną, afiliowaną jednak przy Automobilklubie Polskim.
Automobilklub był początkowo organizacją elitarną. Wśród jego założycieli były 123 osoby, jednak liczba członków w 1926 r. wzrosła do 190, a w 1937 – do 700 osób.
Siedziba władz Automobilklubu znajduje się obecnie w Katowicach, przy ulicy Stanisława 4. Automobilklub Śląski prowadzi m.in. Muzeum Pojazdów Zabytkowych w Zabrzu.

</doc>
<doc id="651262" url="https://pl.wikipedia.org/wiki?curid=651262" title="Instytut - Pomnik Centrum Zdrowia Dziecka">
Instytut - Pomnik Centrum Zdrowia Dziecka



</doc>
<doc id="651263" url="https://pl.wikipedia.org/wiki?curid=651263" title="CZD">
CZD



</doc>
<doc id="651264" url="https://pl.wikipedia.org/wiki?curid=651264" title="Eugeniusz Kazimirowski">
Eugeniusz Kazimirowski

Eugeniusz Marcin Kazimirowski (ur. 11 listopada 1873 w Wygnance, zm. 23 września 1939 w Białymstoku) – polski malarz, twórca pierwszego obrazu Jezusa Miłosiernego.
Życiorys.
Syn Augusta i Marii z Kossakowskich. W latach 1892–1897 studiował na Akademii Sztuk Pięknych w Krakowie. Od 18 maja 1897 studiował na Akademii Sztuk Pięknych w Monachium u Johanna Caspara Hertericha, później odbył podróże artystyczne po Francji i Włoszech. Był członkiem Polskich Drużyn Strzeleckich w Czortkowie, POW w Wilnie. Do 1914 mieszkał w Krakowie. Często wyjeżdżał podejmując się prac zarobkowych, m.in. w Wilnie i we Lwowie. Letnie miesiące spędzał w wiejskich posiadłościach u przyjaciół na Ukrainie i na Wileńszczyźnie, malując pejzaże i portrety. Od 1915 był wieloletnim nauczycielem seminarium nauczycielskiego w Wilnie i dekoratorem teatralnym w Teatrze Wielkim i Teatrze Polskim w Wilnie.
Bardzo aktywny twórczo, ze szczególnym upodobaniem malował portrety i pejzaże, obrazy religijne i kościelne polichromie, ale też zatrudniał się jako dekorator teatralny. Dużą popularnością cieszyły się jego widoki Wilna. Był też E. Kazimirowski działaczem Wileńskiego Towarzystwa Krajoznawczego, które miało swą siedzibę w klasztornym skrzydle kościoła św. Michała. Pracownia i niewielkie mieszkanie artysty mieściły się przy ul. Rasų 6 (obecnie nr 4 a). Drugą część budynku zajmował ksiądz Michał Sopoćko, spowiednik Siostry Faustyny, która od 1933 r. przebywała w Zgromadzeniu Sióstr Matki Bożej Miłosierdzia na Antokolu. W 1934 r. w pracowni E. Kazimirowskiego powstał pierwszy obraz Jezusa Miłosiernego „Jezu ufam Tobie”. Ksiądz Michał Sopoćko poprosił artystę o pomoc w malarskim zrealizowaniu widzeń Faustyny.
Od 1936 mieszkał w Białymstoku. Pełnił funkcję dyrektora Związku Propagandy Turystycznej. Cały dorobek białostocki Kazimirowskiego zaginął po jego śmierci w 1939. Dorobek malarski pozostawiony w Krakowie i we Lwowie zaginął w czasie II wojny światowej. Zachowało się tylko kilka obrazów z okresu wileńskiego.
Zgodnie z zapisem w kościelnej księdze zgonów parafii farnej w Białymstoku, zmarł 23 września 1939 roku, z powodu zapalenia płuc. Został pochowany dwa dni później, 25 września 1939 roku, na cmentarzu parafialnym, w centralnej części cmentarza.

</doc>
<doc id="651269" url="https://pl.wikipedia.org/wiki?curid=651269" title="Spleen and Ideal">
Spleen and Ideal

Spleen And Ideal – drugi album zespołu Dead Can Dance, wydany w 1985. Muzyka na płycie odchodzi od wpływów punk rockowych i gotyckich z pierwszego albumu i kieruje się bardziej ku world music. Teksty na albumie inspirowane były twórczością Charlesa Baudelaire'a i Thomasa de Quincey.

</doc>
<doc id="651270" url="https://pl.wikipedia.org/wiki?curid=651270" title="Pociąg Papieski">
Pociąg Papieski



</doc>
<doc id="651273" url="https://pl.wikipedia.org/wiki?curid=651273" title="Skagaströnd">
Skagaströnd

Skagaströnd – miejscowość w północno-zachodniej Islandii, na zachodnim brzegu półwyspi Skagi, nad zatoką Húnaflói, u podnóża góry Spákonufell (646 m n.p.m.), około 20 km na północ od Blönduós. W 2018 r. zamieszkiwało ją 477 mieszkańców .
Początki osady związane są z portem, który powstał przy charakterystycznym skalistym przylądku zwanym "Höfðinn" (isl. „przylądek”), który obecnie, znany bardziej pod nazwą Spákonufellshöfði, objęty jest ochroną. Powstała wówczas przy porcie osada handlowa nazywana była Höfðakaupstaður (isl. „miasto handlowe na przylądku”). Duńczycy, dla których nazwa ta była trudna do wymówienia, używali jednak nazwy Skagestrand (duń. „wybrzeże z cyplem”).
W 1585 król duński wydał pozwolenie handlarzom z Anglii i Hamburga na prowadzenie handlu w Skagaströnd. Po wprowadzeniu duńskiego monopolu na handel w 1602 Skagaströnd było jednym z dwudziestu punktów handlowych na wyspie.
Osada zaczęła się rozwijać dopiero w XIX w. – w 1900 zamieszkiwało ją około 100 osób. Szybki wzrost ludności odnotowano w latach 30. i 40., co wiązać można z rozbudową portu i rozwojem połowów śledzi. W 1945 planowano budowę osady dla 3 tys. osób. W tym okresie próbowano wprowadzić historyczną nazwę Höfðakaupstaður, ale w użyciu pozostała obecna nazwa Skagaströnd.

</doc>
<doc id="651275" url="https://pl.wikipedia.org/wiki?curid=651275" title="Kazańska Ikona Matki Bożej">
Kazańska Ikona Matki Bożej

Matka Boska Kazańska – jedna z najbardziej czczonych ikon w Rosyjskiej Cerkwi Prawosławnej. 
Historia.
Powstanie i kult Kazańskiej Ikony Matki Bożej sięga XVI wieku. W 1579 roku, po wielkim pożarze w Kazaniu dziewięcioletniej dziewczynce, Matronie Onuczinej, we śnie ukazała się Matka Boska i wskazała miejsce, gdzie znajduje się jej ikona. Zgodnie z tymi wskazówkami ikonę znaleziono na popielisku, przykrytą metrową warstwą popiołu i gruzu. W następnych latach w tym miejscu powstał żeński klasztor, w którym pierwszą zakonnicą, a następnie przeoryszą, została Matrona Onuczina (imię zakonne Marta).
W 1612 r., w czasie wojny polsko-rosyjskiej, Kazańska Ikona Matki Bożej przybyła do stolicy wraz z pospolitym ruszeniem z Niżnego Nowogrodu. W niedzielę 22 października z miasta wypędzono oddziały polskie, a żołnierze z cudowną ikoną udali się na Kreml. W 1633 r. ikonę umieszczono w moskiewskim soborze Kazańskiej Ikony Matki Bożej. W 1721 roku z polecenia cara Piotra I ikonę tę (lub jej kopię) przeniesiono do Petersburga, gdzie zajęła ostatecznie poczesne miejsce w zbudowanym w 1811 r. soborze Kazańskiej Ikony Matki Bożej, głównej świątyni monasteru na miejscu jej odnalezienia. Natomiast w roku 1904 została skradziona i zaginęła bez wieści. Pojawiła się później na czarnym rynku, gdzie zakupił ją John Haffert, Amerykanin, założyciel Błękitnej Armii Fatimskiej i autor wielu publikacji, w tym tłumacz znaczącej książki o Akita, pt. „Łzy i przesłanie Maryi”. Haffert skonstruował w Fatimie kaplicę dla przechowywania kosztownej ikony. Potem zaś ofiarował ją Janowi Pawłowi II, aby ten zwrócił ją prawosławnym. W 2004 została przekazana Rosyjskiej Cerkwi Prawosławnej przez wysłannika papieża Jana Pawła II, kardynała Waltera Kaspera. Według niektórych opinii jest to jednak kopia, a nie oryginał.

</doc>
<doc id="651276" url="https://pl.wikipedia.org/wiki?curid=651276" title="Pobożniak">
Pobożniak



</doc>
<doc id="651279" url="https://pl.wikipedia.org/wiki?curid=651279" title="Miodownica dębówka">
Miodownica dębówka

Miodownica dębówka ("Lachnus roboris") – mszyca z rodziny miodownicowatych.
Jest to niewielki, dorastający do 5 mm długości, brunatny owad żyjący na młodych pędach dębów. Występuje w koloniach liczących od kilku do kilkudziesięciu osobników. W ciągu roku daje 6-7 pokoleń.
Miodownica dębówka występuje w całej Europie, najliczniej w Europie Środkowej.

</doc>
<doc id="651280" url="https://pl.wikipedia.org/wiki?curid=651280" title="Dělnický a bezdomovecký šedý metal">
Dělnický a bezdomovecký šedý metal

Dělnický a bezdomovecký šedý metal (czes. "robotniczy i bezdomny szary metal") - drugi album czeskiej grupy Umbrtka. Został wydany w roku 2001.

</doc>
<doc id="651281" url="https://pl.wikipedia.org/wiki?curid=651281" title="Lachnus roboris">
Lachnus roboris



</doc>
<doc id="651282" url="https://pl.wikipedia.org/wiki?curid=651282" title="Kovostroj plzeňských pánů práce">
Kovostroj plzeňských pánů práce

Kovostroj plzeňských pánů práce (czes. "kovostroj pilzeńskich panów pracy") - czwarty album czeskiej grupy Umbrtka. Został wydany w roku 2001.

</doc>
<doc id="651283" url="https://pl.wikipedia.org/wiki?curid=651283" title="Franz Eckert">
Franz Eckert

Franz Eckert (ur. 5 kwietnia 1852 w Neurode (ob. Nowa Ruda), zm. 6 sierpnia 1916 w Seulu) – niemiecki kompozytor, współtwórca, razem z , hymnu państwowego Japonii, "Kimi ga yo" oraz hymnu Cesarstwa Koreańskiego.
Życiorys.
Urodzony w Nowej Rudzie, w rodzinie urzędnika sądowego, od najmłodszych lat zdradzał talent muzyczny. Ukończył konserwatoria we Wrocławiu i Dreźnie. Przez kilka lat pracował jako muzyk wojskowy w Nysie i Wilhelmshaven, w tym drugim był kapelmistrzem orkiestry marynarki wojennej.
W 1879 roku wyjechał do Japonii, gdzie piastował funkcję kapelmistrza cesarskiej orkiestry marynarki wojennej. Jako pracownik Ministerstwa Dworu Cesarskiego (Kunai-shō) założył orkiestrę domu cesarskiego w Tokio. Ważnym zadaniem było opracowanie śpiewnika dla japońskich szkół podstawowych. W 1897 roku skomponował pieśń "Kanashimi no kiwami" (pol. "Niezmierzony ból") na ceremonię pogrzebową japońskiej cesarzowej-wdowy Eishō, po cesarzu Kōmei.
W 1880 roku otrzymał od Ministerstwa Marynarki Wojennej zlecenie napisania hymnu państwowego. Utwór o tytule "Kimi ga yo" jest oparty na pieśni autorstwa Hiromoriego Hayashi. Pierwszy raz został zaprezentowany 3 listopada 1880 roku, z okazji urodzin cesarza Meiji. W roku 1888 powstała ostateczna wersja hymnu, od tego też roku jest to oficjalny hymn Japonii. Rok później Eckert ze względów zdrowotnych powrócił do Niemiec.
Już w 1891 roku ponownie wyjechał, tym razem do Korei, gdzie był twórcą cesarskiej orkiestry wojskowej i skomponował pierwszy hymn Cesarstwa Koreańskiego, "Aegukga", powtarzając tym samym sukcesy japońskie. Pisząc muzykę hymnu zaczerpnął z dzieł Wagnera. Hymn ten został wykonany po raz pierwszy publicznie 9 października 1902 roku podczas ceremonii urodzinowej pierwszego koreańskiego cesarza Gojonga (1852–1919), który był entuzjastą Prus.
Zmarł 8 sierpnia 1916 roku w Seulu, gdzie został pochowany na cmentarzu dla obcokrajowców w dzielnicy Hapjeong-dong w okręgu miejskim (gu) Seulu . Przyczyną śmierci był rak żołądka.
W listopadzie 2006 roku w Nowej Rudzie został odsłonięty jego pomnik.

</doc>
<doc id="651284" url="https://pl.wikipedia.org/wiki?curid=651284" title="Pisanie bezwzrokowe">
Pisanie bezwzrokowe

Pisanie bezwzrokowe (inaczej pisanie dziesięcioma palcami lub pełnopalcowe) – system wprowadzania znaków na klawiaturze maszyny do pisania lub komputera. Pozycja poszczególnych klawiszy jest przy tym opanowywana tak, by kontrola czy sterowanie wzrokowe były zbędne.
Układ palców ręki lewej i prawej w rzędzie podstawowym.
Lewa ręka: 
Prawa ręka: .
Na praktycznie wszystkich klawiaturach znajdziemy na klawiszach i małe ale wyczuwalne wzniesienie, umożliwiające bezwzrokowe ich znalezienie i orientację na klawiaturze.
Zasada obsługi klawiszy ściśle określonym palcem.
Co do obsługi poszczególnych klawiszy, jak widać na rysunku, każdy palec ma ściśle określony zakres przycisków.
Ścisłe powiązanie palca i przycisku doprowadza w efekcie do wytworzenia automatyzmów, co prowadzi do przyspieszenia ruchów palców z jednej strony, z drugiej zaś do zmniejszenia liczby błędów.
Odstępnik, czyli spacja, jest książkowo uruchamiana kciukiem przeciwnej ręki do tej, która obsługiwała ostatnio użyty klawisz. W praktyce jest to robione bezwiednie i nie odgrywa znaczącej roli. Klawisz , lub w dawnej nomenklaturze maszyn do pisania zmieniak rejestrów, uruchamiany jest zawsze małym palcem ręki przeciwnej do tej, która obsługuje dany klawisz np. by uzyskać duże „A” należy małym palcem prawej ręki nacisnąć , lewym małym palcem nacisnąć . Przyciski , , , jak również i (czy odpowiednie klawisze na klawiaturze Macintoshy) oryginalnie nie występowały na klawiaturze maszyn do pisania i nie należą do systemu pisania bezwzrokowego. Pod warunkiem korzystania z właściwego sterownika (czyli klawiatury maszynistki) nie są też konieczne do wpisywania tekstów, co jest podstawowym przeznaczeniem systemu bezwzrokowego. 
Klawisz może być wygodnie obsługiwany małym palcem. Klawisze najłatwiej osiągnąć kciukiem (z wyjątkiem starszych klawiatur pecetowych oraz klawiatur firmy Apple, gdzie wygodniejszy jest mały palec).
Historia.
Metoda pisania bezwzrokowego została wymyślona i zastosowana w 1876 przez Franka McGurrina, stenografa sądowego z Salt Lake City.
25 lipca 1888 McGurrin, który w owym czasie jako jedyny zapewne posługiwał się metodą bezwzrokową, wygrał w Cincinnati konkurs w pisaniu na maszynie na czas. Wynik ten odnotowany przez prasę zapewnił mu sławę oraz nagrodę pieniężną w wysokości 500 dolarów. McGurrin w późniejszym czasie prowadził kursy maszynopisania metodą bezwzrokową. Metoda bezwzrokowa jest do dziś stosowana powszechnie przy profesjonalnym wpisywaniu tekstów.
Zalety i wady bezwzrokowego pisania.
Po kilkudziesięciu godzinach ćwiczeń można uzyskać znacznie szybsze wpisywanie tekstów niż przy pisaniu sterowanym wzrokiem. Przy pisaniu tekstów na komputerze możliwe jest śledzenie wyniku na monitorze, przy przepisywaniu nie trzeba odrywać wzroku od brudnopisu. Podstawową i jedyną wadą jest konieczność poświęcenia kilkudziesięciu godzin na trening. Przy pisaniu sterowanym wzrokiem efekt nauki jest szybki, ale już po krótkim czasie nie można osiągnąć dalszej poprawy wyniku.
Przy metodzie bezwzrokowej w klasie mistrzowskiej osiągane są wyniki powyżej 700 znaków na minutę. Na międzynarodowych turniejach obserwuje się wyniki powyżej 1000 uderzeń na minutę. Posiadaczką obecnego Rekordu Guinnessa jest Barbara Blackburn, z wynikiem 1060 znaków na minutę na klawiaturze w układzie Dvoraka.
Polskie układy klawiatury.
Klawiatura w układzie programisty (QWERTY), powszechnie używana w Polsce, utrudnia opanowanie pisania bezwzrokowego w języku polskim. Źródłem trudności jest konieczność jednoczesnego naciskania dwóch klawiszy w celu wprowadzenia każdego znaku diakrytycznego.
W wielu systemach do wprowadzania znaków diakrytycznych domyślnie stosowany jest wyłącznie prawy przycisk . Może to powodować dodatkowe trudności przy konieczności jednoczesnego naciśnięcia innego klawisza po prawej stronie klawiatury , , . Dlatego osoby preferujące ten układ klawiatury w pisaniu bezwzrokowym często stosują rozwiązania umożliwiające uzyskiwanie polskich liter również z lewym Altem. System Windows oferuje również udogodnienie pozwalające na stosowanie kombinacji + lewy zamiast prawego .
Układ klawiatury maszynistki ułatwia wpisywanie tekstów bezwzrokowo poprzez umieszczenie liter diakrytycznych pod dedykowanymi klawiszami po prawej stronie bloku liter. Większość polskich znaków (z wyjątkiem "ó" i "ą") może być w tym układzie wpisana jednym klawiszem, dwu klawiszy wymagają natomiast znaki interpunkcyjne (np. kropka, przecinek, dywiz). 
Alternatywne układy klawiatury.
Zwolennicy klawiatury Dvoraka twierdzą, że przy tym układzie możliwe jest jeszcze szybsze wpisywanie tekstów, oraz że układ ten można szybciej opanować. Dane na ten temat są dyskusyjne. Układ Dvoraka nie uzyskał powszechniejszej akceptacji.
Odmiany systemu.
W niektórych krajach (np. w Stanach Zjednoczonych) nauczany jest nieznacznie różniący się system. Różnica dotyczy górnego rzędu klawiszy. I tak mały palec lewej ręki obsługuje skrajny lewy przycisk oraz klawisz , serdeczny — , środkowy — , wskazujący — oraz . Palce prawej ręki przyporządkowane są następująco: wskazujący — i , środkowy — , serdeczny — , mały — oraz wszystkie inne przyciski na prawo od klawisza . W praktyce odgrywa to jedynie rolę przy produkcji klawiatur „łamanych” w środku, czyli ergonomicznych.

</doc>
<doc id="651286" url="https://pl.wikipedia.org/wiki?curid=651286" title="Hymny šedé síly">
Hymny šedé síly

Hymny šedé síly (czes. "hymny szarej siły") - piąty album czeskiej grupy Umbrtka. Został wydany w roku 2002.

</doc>
<doc id="651288" url="https://pl.wikipedia.org/wiki?curid=651288" title="Mutacja XXX">
Mutacja XXX



</doc>
<doc id="651289" url="https://pl.wikipedia.org/wiki?curid=651289" title="Ozvěny špíny">
Ozvěny špíny

Ozvěny špíny (czes. "echo brudów") - szósty album czeskiej grupy Umbrtka. Jest to kompilacja utworów wydanych wcześniej. Został wydany w roku 2002.

</doc>
<doc id="651290" url="https://pl.wikipedia.org/wiki?curid=651290" title="Zintegrowany system informacji o nieruchomościach">
Zintegrowany system informacji o nieruchomościach

Zintegrowany system informacji o nieruchomościach (ZSIN), początkowo nazywany Zintegrowanym systemem katastralnym (ZSK) – zespół rozwiązań prawnych, organizacyjnych i technicznych zapewniający szybki dostęp do aktualnych i wiarygodnych informacji o nieruchomościach, gromadzonych w ewidencjach i rejestrach publicznych.
Zgodnie z Prawem geodezyjnym i kartograficznym, Główny Geodeta Kraju we współpracy z organami administracji samorządowej oraz Ministrem Sprawiedliwości, ministrem właściwym do spraw administracji publicznej, ministrem właściwym do spraw finansów publicznych, ministrem właściwym do spraw środowiska, Prezesem Głównego Urzędu Statystycznego oraz Prezesem Agencji Restrukturyzacji i Modernizacji Rolnictwa tworzy i utrzymuje zintegrowany system informacji o nieruchomościach, będący systemem teleinformatycznym, umożliwiający w szczególności:
Główny Geodeta Kraju oraz inne organy ww. miały czas na wdrożenie pełnej funkcjonalności ZSIN w terminie nie dłuższym niż 42 miesiące od dnia wejścia w życie rozporządzenia Rady Ministrów z dnia 17 stycznia 2013 r. w sprawie zintegrowanego systemu informacji o nieruchomościach, tj. 9 września 2016 r.

</doc>
<doc id="651291" url="https://pl.wikipedia.org/wiki?curid=651291" title="Miodownica sosnowa">
Miodownica sosnowa

Miodownica sosnowa ("Cinara pini") – mszyca z rodziny miodownicowatych.
Dorasta do 4 mm długości. Żeruje na sosnach. Ciało miodownicy pokryte jest białą, delikatną watowatą wydzieliną gruczołów woskowych. Jaja są czarne, błyszczące, przyklejone do wierzchniej strony igieł w rządkach po 2-4 sztuki. Zimują jaja oraz bezskrzydłe, partenogenetyczne samice, które można spotkać na wiosnę na wierzchołkach zeszłorocznych i u podstaw tegorocznych pędów. Samice dają początek kolejnemu pokoleniu partenogenetycznych samic. Dopiero jesienią nowe samice wydają pokolenie obupłciowe. Samice po zapłodnieniu składają jaja.
Występuje w Europie i północnej Azji.

</doc>
<doc id="651292" url="https://pl.wikipedia.org/wiki?curid=651292" title="Cinara pini">
Cinara pini



</doc>
<doc id="651293" url="https://pl.wikipedia.org/wiki?curid=651293" title="Lubieszów (Ukraina)">
Lubieszów (Ukraina)

Lubieszów (ukr. Любешів, "Lubesziw") – osiedle typu miejskiego na Ukrainie, w obwodzie wołyńskim, siedziba administracyjna rejonu lubieszowskiego. Leży na historycznym Polesiu.
Historia.
W połowie XVII wieku była tu wieś spalona przez Tatarów w 1653 roku. Większego znaczenia miejscowość nabrała w II poł. XVII wieku, gdy marszałek wielki litewski Jan Karol Dolski herbu Kościesza zbudował tu miasteczko "Nowy Dolsk" (nazwa się nie przyjęła) wraz z pałacem i ogrodem. Dolski założył tu w 1684 roku klasztor zakonu pijarów, którzy w otworzyli tu w 1693 roku kolegium słynące z wysokiego poziomu nauczania. W 1706 roku miasteczko zniszczyły poważnie wojska szwedzkie. Odbudował je Michał Serwacy Wiśniowiecki, który zbudował w nim nowy pałac. W 1768 roku kasztelan bracławski Jan Antoni Czarnecki zbudował w Lubieszowie klasztor kapucynów. W kolegium pijarów uczył się w latach 1753–1756 Tadeusz Kościuszko, jego brat Józef Kościuszko, filozof Daniel Kazimierz Narbutt, botanik Stanisław Bonifacy Jundziłł. Szkołę zamknęli w 1834 roku Rosjanie po upadku powstania listopadowego. Dwa lata wcześniej zamknięto oba klasztory.
Prywatne miasto szlacheckie położona była w końcu XVIII wieku w hrabstwie lubieszowskim w powiecie pińskim województwa brzeskolitewskiego.
Po rozbiorach Lubieszów wchodził w skład powiatu pińskiego, guberni mińskiej. Po powstaniu listopadowym władze rosyjskie w ramach represji w 1832 roku zamknęły oba klasztory. Kościół pijarów stał się świątynią parafialną, a katolicki kościół kapucynów zamieniono na cerkiew prawosławną. W 1834 roku zamknięto kolegium pijarów.
W latach 1915–1916 miasteczko zniszczono podczas działań wojennych między Austriakami i Rosjanami. Za II RP istniała wiejska gmina Lubieszów.
W 1942 roku Niemcy i policjanci ukraińscy zamordowali tu 800 Żydów.
We wrześniu 1943 roku UPA zaatakowało miasteczko, jednak atak odparli partyzanci radzieccy, którzy ewakuowali mieszkańców czasowo w bezpieczne miejsce. Kolejny nastąpił w dniu 9 listopada 1943 roku i w jego efekcie oddział UPA wymordował 283 bezbronnych Polaków zamieszkujących Lubieszów i pobliską Rejmontówkę. Część spalono żywcem. Spalono wtedy także dwie sercanki, którymi były siostra zakonna Jadwiga Alojza Gano i siostra Andrzeja Maria Osakowska. W 70. rocznicę wydarzeń, na starym miejscowym cmentarzu odsłonięto pomnik upamiętniający to wydarzenie.
W 2013 liczyło 5731 mieszkańców.

</doc>
<doc id="651294" url="https://pl.wikipedia.org/wiki?curid=651294" title="Stowarzyszenie Pacjentów „Primum Non Nocere”">
Stowarzyszenie Pacjentów „Primum Non Nocere”

Stowarzyszenie Pacjentów „Primum Non Nocere” – stowarzyszenie udzielające pomocy pacjentom systemu opieki zdrowotnej, walczące o wysoki poziom szpitalnictwa, przestrzeganie etyki lekarskiej i domagające się udzielania natychmiastowej pomocy osobom poszkodowanym w wyniku błędów i wypadków medycznych. Stowarzyszenie powstało w 1998 roku. Założycielem i przewodniczącym do 2009 roku był Adam Sandauer. Po jego rezygnacji z funkcji przewodniczącego od połowy 2009 roku stowarzyszeniem kieruje Zbigniew Dudko, zaś Adam Sandauer pozostał przewodniczącym honorowym.
Stowarzyszenie opowiada się za wprowadzeniem systemu obowiązkowych ubezpieczeń od następstw złego leczenia bez dochodzenia winy lekarza, podobnego do systemu obowiązującego w państwach skandynawskich.
Od 1998 roku Stowarzyszenie prowadzi kampanie na rzecz utworzenia urzędu Rzecznika Pacjenta, jako instytucji powołanej dla niesienia pomocy osobom poszkodowanym w wyniku błędów i wypadków medycznych. Zakres działania i obowiązki powołanego ustawą z 2008 roku urzędu Rzecznika Praw Pacjenta, mimo podobieństwa nazwy, odbiega od koncepcji Rzecznika Pacjenta zawartej w opracowanej przez Stowarzyszenie propozycji ustawy.
Stowarzyszenie występuje o nieprzedawnianie się odpowiedzialności cywilnej i alimentacyjnej do czasu, gdy żyją poszkodowani potrzebujący pomocy, oraz o zaostrzenie walki z korupcją w systemie ochrony zdrowia.

</doc>
<doc id="651296" url="https://pl.wikipedia.org/wiki?curid=651296" title="Betonová opona">
Betonová opona

Betonová opona (czes. "betonowa kurtyna") – siódmy album czeskiej grupy Umbrtka. Został wydany w roku 2002.

</doc>
<doc id="651297" url="https://pl.wikipedia.org/wiki?curid=651297" title="Nad propastí dne">
Nad propastí dne

Nad propastí dne (czes. "nad przepaścią dnia") - ósmy album czeskiej grupy Umbrtka. Został wydany w roku 2003.

</doc>
<doc id="651298" url="https://pl.wikipedia.org/wiki?curid=651298" title="Kinematografia japońska">
Kinematografia japońska

 liczy ponad sto lat. Historia kinematografii japońskiej zaczęła się w epoce kina niemego, obecnie na świecie sporą popularnością cieszą się przede wszystkim anime, horrory japońskie oraz klasyki, takie jak np. filmy Akiry Kurosawy.
Historia.
Okres kina niemego.
Pierwsze pokazy filmowe na ziemiach japońskich odbyły się w 1896, lecz za pierwszy komercyjny pokaz z użyciem kinematografu w Japonii uważa się pokaz z 15 lutego 1897, który odbył się w teatrze Nanchi Embujō w Osace. Natomiast za pierwszy film wyprodukowany w Japonii uważa się krótki dokument "Geisha no te-odori" (芸者の手踊り) z czerwca 1899. Z około 1905 pochodzi materiał, który uznawany jest za pierwsze anime lub prekursora japońskiej animacji – namalowana bezpośrednio na pięćdziesięciu klatkach taśmy celuloidowej krótka scena przedstawiająca piszącego chłopca, który następnie odwraca się do widza i unosi czapkę.
Pierwszą profesjonalną japońską aktorką była Tokuko Nagai Takagi, która w latach 1911–1914 pojawiła się w czterech krótkich filmach zachodniego studia Thanhouser Company. Pierwszym natomiast aktorem, który zdobył w Japonii dużą sławę, był Matsunosuke Onoe.
W owym czasie większość japońskich kin zatrudniało benshi – narratora, który komentował wydarzenia dziejące się na ekranie. Funkcja ta ma swoje korzenie w klasycznym teatrze japońskim – kabuki i bunraku.
Wielkie trzęsienie ziemi, które nawiedziło Japonię w 1923, bombowe naloty wojsk aliantów na Tokio podczas II wojny światowej oraz czynniki naturalne sprawiły, że do dziś przetrwało niewiele filmów z tamtego okresu.
Sporym powodzeniem cieszyły się w okresie kina niemego obrazy Kenji Mizoguchiego, którego późniejsze produkcje (np. "Życie Oharu", 1953) zyskają międzynarodowe uznanie.
Lata 30. XX wieku.
W przeciwieństwie do Hollywood, w latach 30. Japończycy nadal często produkowali filmy nieme. Ważniejszymi filmami dźwiękowymi z tego okresu były produkcje Mizoguchiego – "Siostry z Gion" (1936), "Elegia Naniwy" (1936) czy "Opowieść ostatniej chryzantemy" (1939).
Wraz z nasilaniem się cenzury, filmy niektórych reżyserów, m.in. Daisuke Itō, stały się obiektem ataków. Jako że sporą popularnością już wtedy cieszyły się anime, japoński rząd postanowił wykorzystywać animacje w celach propagandowych.
Lata 40. XX wieku.
Akira Kurosawa nakręcił swój pierwszy film "Saga o dżudo" (1943). Wraz z okupacją wojsk alianckich, trwającą od końca II wojny światowej, do Japonii trafiło sporo amerykańskich animacji, których projekcji zabronił przedwojenny rząd. W tym też okresie powstawały również kolejne propagandowe anime, m.in. "Momotarō no umiwashi" oraz inne przygody Momotarō, opowiadające o człowieku i zwierzętach walczących o jakiś wspólny cel.
Lata 50. XX wieku.
Na lata 50. przypadł okres największej świetności japońskiej kinematografii. Trzy filmy z tego okresu ("Rashōmon", "Siedmiu samurajów" i "Tokijska opowieść") w 2002 znalazły się w czołówce najlepszych filmów wszech czasów w rankingu sporządzonym przez brytyjski magazyn branżowy „Sight &amp; Sound”.
Dekadę sukcesów rozpoczął "Rashōmon" Kurosawy, który zdobył Oscara dla najlepszego filmu nieanglojęzycznego oraz przyczynił się do rozpowszechnienia kina japońskiego na Zachodzie. W tym też okresie sławę zdobył legendarny aktor Toshirō Mifune. Niedługo potem pojawił się kolejny film Kurosawy, egzystencjalny dramat "Piętno śmierci" (1952), oraz nastrojowa "Tokijska opowieść" (1953) Yasujirō Ozu.
Rok 1954 przyniósł dwa znane filmy. Pierwszy z nich to kolejny film Kurosawy, "Siedmiu samurajów". Opowiadał on o grupie samurajskich wojowników chroniących bezbronnych wieśniaków przed gangiem złoczyńców. W 1960 w Hollywood została nakręcona jego wersja amerykańska jako "Siedmiu wspaniałych" Johna Sturgesa. W tym samym roku pojawił się antynuklearny horror autorstwa Ishirō Hondy "Godzilla: Król potworów", będący początkiem serii filmów o Godzilli. Chociaż film był kilkakrotnie przerabiany na potrzeby zachodnich rynków, stał się międzynarodową ikoną Japonii i wywołał boom na filmy kaijū.
W latach 50. Kenji Mizoguchi nakręcił swoje najwybitniejsze dzieła: "Życie Oharu" (1952), "Opowieści księżycowe" (1953) i "Zarządca Sanshō" (1954). Hiroshi Inagaki otrzymał Oscara za film nieanglojęzyczny za obraz "Samuraj" (1954) – pierwszy z jego samurajskiej trylogii. Powstały głośne filmy Mikio Naruse, m.in. "Jadło" (1950), "Ostatnie chryzantemy" (1954) i "Płynące chmury" (1955). W 1959 pojawił się film "Dzień dobry" Yasujirō Ozu.
Lata 60. XX wieku.
W 1961 powstała "Straż przyboczna" Kurosawy, mająca później duży wpływ na filmy zachodnie. Coraz częściej kręcone były filmy w kolorze.
Kon Ichikawa nakręcił trzygodzinny dokument "Olimpiada w Tokio" (1965). Po filmie "Namaszczony do zabijania" (1967), surrealistycznym obrazie o yakuzie, Nikkatsu Corporation zwolniło Seijuna Suzukiego za „kręcenie filmów bez sensu i nieprzynoszących żadnych zysków”. W 1963 powstało "Tetsuwan Atomu" Osamu Tezuki – jedno z pierwszych anime, które stało się niezwykle popularne także na Zachodzie.
W latach 60. powstały najważniejsze filmy Nagisy Ōshimy, Kaneto Shindō oraz Shōhei Imamury. Obraz Hiroshiego Teshigahary "Kobieta z wydm" (1964) zdobył Nagrodę Specjalną Jury na 17. MFF w Cannes, nominowany był także do Oscara za najlepszą reżyserię i film nieanglojęzyczny. Rok później Nagrodę Specjalną Jury na 18. MFF w Cannes zdobył również japoński film – "Kwaidan, czyli opowieści niesamowite" Masakiego Kobayashiego.
Lata 70. XX wieku.
Powstało "Imperium zmysłów" (1976) Nagisy Ōshimy, inspirowane historią Sady Abe, która udusiła swojego kochanka w trakcie stosunku. Ze względu na mocne sceny erotyczne, w Japonii nie zaprezentowano pełnej wersji filmu.
Lata 80. XX wieku.
W 1984 Hayao Miyazaki, na podstawie swojej mangi, stworzył pełnometrażowe anime "Nausicaä z Doliny Wiatru", natomiast w 1988 powstała "Akira" Katsuhiro Ōtomo. W połowie lat 80. pojawiły się OAV – anime przeznaczone bezpośrednio do dystrybucji na kasetach VHS.
Shōhei Imamura zdobył Złotą Palmę na 36. MFF w Cannes za film "Ballada o Narayamie" (1983).
Lata 90. XX wieku.
Shōhei Imamura zdobył na 50. MFF w Cannes swoją drugą Złotą Palmę, tym razem za film "Węgorz" (1997). Nagrodę współdzielił z irańskim reżyserem Abbasem Kiarostamim, ale mimo to został czwartym – po Alfie Sjöbergu, Francisie Fordzie Coppoli i Bille Auguście – twórcą, który nagrodę tę zdobył dwukrotnie.
Powstały filmy Takeshiego Kitano "Sonatine" (1993), "Powrót przyjaciół" (1996) czy "Hana-bi" (1997, Złoty Lew na 54. MFF w Wenecji).
Takashi Miike nakręcił około 50 filmów, zapewniając sobie imponującą filmografię z takimi tytułami jak m.in. "Gra wstępna" (1999) czy "Żywi lub martwi" (1999).
Hayao Miyazaki wyreżyserował dwa filmy, które przyniosły ogromne zyski i cieszyły się uznaniem krytyki. "Szkarłatny pilot" (1992) swoją popularnością pobił "E.T." Stevena Spielberga, a "Księżniczka Mononoke" (1997) utrzymywała się na szczycie najchętniej oglądanych filmów, dopóki nie została zdeklasowana przez "Titanica".
XXI wiek.
Powstał film "" (2001) Miyazakiego, który pobił w Japonii rekordy oglądalności. Jako pierwsze (i jak dotychczas jedyne) anime w historii zdobył Oscara za najlepszy film animowany. Film uhonorowano również Złotym Niedźwiedziem na 52. MFF w Berlinie.
Pojawiły się dwa nowa filmy Kitano: "Lalki" (2002) oraz wysokobudżetowy "Zatōichi" (2003). W kinie artystycznym triumfy święcili Hirokazu Koreeda, Naomi Kawase i Kiyoshi Kurosawa. Oscar dla najlepszego filmu nieanglojęzycznego przypadł filmowi "Pożegnania" (2008) Yōjirō Takity.
Powstały amerykańskie wersje horrorów, m.in. ' i "Klątwa ju-on". W 2004 swoją premierę miała superprodukcja ', zrealizowana dla uczczenia 50. „urodzin” potwora. Film sprzedał się jednak najgorzej z całej serii.
Gatunki filmowe.
Do najważniejszych tradycyjnych gatunków kina japońskiego należą przede wszystkim:

</doc>
<doc id="651301" url="https://pl.wikipedia.org/wiki?curid=651301" title="Eiga">
Eiga



</doc>
<doc id="651302" url="https://pl.wikipedia.org/wiki?curid=651302" title="Kino Japonii">
Kino Japonii



</doc>
<doc id="651303" url="https://pl.wikipedia.org/wiki?curid=651303" title="Japońskie kino">
Japońskie kino



</doc>
<doc id="651304" url="https://pl.wikipedia.org/wiki?curid=651304" title="Melša – Frank Zappa meets Darkthrone">
Melša – Frank Zappa meets Darkthrone

Melša - Frank Zappa meets Darkthrone - dziewiąty album czeskiej grupy Umbrtka. Jest to kompilacja rzadkich utworów. Został wydany w roku 2003.

</doc>
<doc id="651305" url="https://pl.wikipedia.org/wiki?curid=651305" title="Film japoński">
Film japoński



</doc>
<doc id="651306" url="https://pl.wikipedia.org/wiki?curid=651306" title="CV 33">
CV 33



</doc>
<doc id="651307" url="https://pl.wikipedia.org/wiki?curid=651307" title="Horochów">
Horochów

Horochów (ukr. Горохів, "Horochiw") – miasto na Ukrainie, w obwodzie wołyńskim, w rejonie łuckim.
Prywatne miasto szlacheckie położone było w XVI wieku w województwie wołyńskim.
Historia.
W 1450 roku król Kazimierz IV Jagiellończyk podarował Horochów z okolicznymi włościami Olizarowi Szyłowiczowi.
W 1650 roku miasto wraz z 4 wsiami należało do rodu Warszyckich, w końcu XVIII wieku do Poniatowskich. W 1777 istniał tu teatr dworski. W 1795 roku trafiło w ręce rodu Strojnowskich.
Pod rozbiorami siedziba w powiecie włodzimierskim guberni wołyńskiej.
W 1816 roku Horochów zwiedził i opisał Julian Ursyn Niemcewicz w „Podróżach historycznych”.
Podczas I wojny światowej, w latach 1916-1917, przez Horochów przebiegał front austriacko-rosyjski a okolice miasta były areną zaciętych walk.
W II Rzeczypospolitej Horochów był siedzibą powiatu horochowskiego w województwie wołyńskim. W 1937 roku w mieście mieszkało 7800 osób, z czego 40% stanowili Żydzi.
24 czerwca 1941 roku miasto zostało zajęte przez Wehrmacht. 12 sierpnia 1941 roku SD z Łucka przy udziale ukraińskich schutzmanów rozstrzelało 300 Żydów. W październiku 1941 roku Niemcy utworzyli w Horochowie getto dla ludności żydowskiej. 8 września 1942 roku getto zostało „zlikwidowane” przez oddział SD z Łucka przy współudziale niemieckiej żandarmerii i ukraińskiej policji. Rozstrzelano około 3 tys. Żydów, których pochowano w zbiorowej mogile wykopanej dzień wcześniej przez ludność ukraińską około 1 km na południe od miasta.
Podczas rzezi wołyńskiej Horochów stanowił schronienie dla około 1200 polskich uciekinierów z okolicznych wsi. Korzystając z tego Niemcy utworzyli w mieście 150 osobowy Schutzmannschaft złożony z Polaków, który zwalczał Ukraińską Powstańczą Armię i bronił miasto przez napadami.
W styczniu 1944 roku Niemcy wycofali się z Horochowa ewakuując także schutzmanów oraz polską ludność. Miasto zostało zajęte 18 lipca 1944 roku przez wojska radzieckie 1 Frontu Ukraińskiego.
W 1989 liczyło 9329 mieszkańców. Do 2020 siedziba rejonu horochowskiego

</doc>
<doc id="651308" url="https://pl.wikipedia.org/wiki?curid=651308" title="Filmy japońskie">
Filmy japońskie



</doc>
<doc id="651309" url="https://pl.wikipedia.org/wiki?curid=651309" title="Bioidentyfikatory">
Bioidentyfikatory



</doc>
<doc id="651310" url="https://pl.wikipedia.org/wiki?curid=651310" title="The Hand of Nothighness">
The Hand of Nothighness

The Hand of Nothighness (ang. "ręka nicości") – dziesiąty album czeskiej grupy Umbrtka. Jest to ponownie nagrane demo z roku 1999. Został wydany w roku 2003.

</doc>
<doc id="651313" url="https://pl.wikipedia.org/wiki?curid=651313" title="Luboml">
Luboml

Luboml (ukr. "Лю́бомль") – miasto na Ukrainie, w obwodzie wołyńskim, siedziba rejonu lubomelskiego.
Miasto królewskie lokowane w 1287 roku położone było w XVI wieku w województwie ruskim. Leży w historycznej ziemi chełmskiej.
Do 1945 w Polsce, w województwie wołyńskim, siedziba powiatu lubomelskiego i gminy Luboml.
Historia.
Pierwsze wzmianki pochodzą z około 1287 roku z Latopisu Ipatiewskiego, wymieniającego Luboml jako gród ruski należący do księcia Haliskiego. W 1356 wszedł w posiadanie Polski i został nadany w dzierżawę lenną księciu bełzkiemu Jerzemu Narymuntowiczowi. Z 1507 roku pochodzi pierwsze świadectwo istnienia osiedla żydowskiego w Lubomlu. W rynku Braniccy w końcu XVIII w. urządzili osobliwe chodniki z końskich zębów na cementowym podłożu. Z czasem utworzono w tym mieście starostwo grodowe, które za Zygmunta III wcielono do dóbr stołowych królewskich. W 1659 sejm nadał je w dożywocie hetmanowi Kozaków Iwanowi Wyhowskiemu. Ostatnią starościną była w 1771 Antonina Rzewuska. U schyłku Rzeczypospolitej w Lubomlu stacjonował 4 Regiment Pieszy Buławy Wielkiej Koronnej.
W 1877 otwarto stację kolejową na trasie łączącej Chełm i Kowel. W 1883 w Lubomlu zmarł polski malarz Leopold Niemirowski.
W 1918-1919 miejsce organizacji jednostek Wojska Polskiego. Powstały tu Lubomiski Szwadron Marszowy 1 Pułku Ułanów oraz Wołyńska Bateria Artylerii Konnej. Za II RP miasto było siedzibą wiejskiej gminy Luboml. Na przedmieściach miejscowości znajdowała się wówczas wieś "Zawale", a na północnym krańcu miasta istniał przysiółek "Browarnia".
Do 1939 była to obok miejscowości Bereźne miejscowość o najwyższym odsetku ludności żydowskiej w Polsce. Podczas okupacji niemieckiej populacja żydowska została eksterminowana. Od 22 do 29 lipca 1941 dwa plutony 1. kompanii 314. pułku policyjnego rozstrzelały tu 273 Żydów. 6 grudnia 1941 w Lubomlu założono getto, zlikwidowane po 10 miesiącach. Niemcy wraz z ukraińską policją od 1 do 7 października 1942 rozstrzeliwali Żydów w okolicznych lasach. Zabito według różnych źródeł 3-4 lub 8 tys. osób.
Podczas rzezi wołyńskiej Luboml był miejscem schronienia polskich uchodźców z okolicznych wsi.
W pobliżu, w gromadzie Mielniki, w gminie Huszcza, znajduje się grób 18 polskich oficerów Korpusu Ochrony Pogranicza, którzy dostali się do sowieckiej niewoli, gdy ochraniali tabor brygady KOP „Polesie”. Rozstrzelano ich na oczach swoich żołnierzy, w nocy z 28 na 29 września 1939. Ich grób w 2002 został odnaleziony przez archeologów Rady Ochrony Pamięci Walk i Męczeństwa.
Transport.
W Lubomlu czynne są stacja kolejowa i dworzec autobusowy. Otaczającymi dużymi miastami (min. 100 tys. mieszkańców) są:

</doc>
<doc id="651315" url="https://pl.wikipedia.org/wiki?curid=651315" title="Paměti špinavé lávky">
Paměti špinavé lávky

Paměti špinavé lávky (czes. "pamięci brudnego pomostu") - jedenasty album czeskiej grupy Umbrtka. Został wydany w roku 2005.

</doc>
<doc id="651316" url="https://pl.wikipedia.org/wiki?curid=651316" title="Lití podzimního asfaltu">
Lití podzimního asfaltu

Lití podzimního asfaltu (czes. "lanie jesiennego asfaltu") - dwunasty album czeskiej grupy Umbrtka. Został wydany w roku 2005.

</doc>
<doc id="651317" url="https://pl.wikipedia.org/wiki?curid=651317" title="Barbu Catargiu">
Barbu Catargiu

Barbu Catargiu (ur. 26 października 1807, zm. 20 czerwca 1862) – konserwatywny rumuński dziennikarz i polityk. Pełnił funkcję premiera Zjednoczonych Księstw Mołdawii i Wołoszczyzny (Rumunii) przez cztery miesiące w 1862 roku, w tym samym roku został zamordowany.
Catargiu na stanowisko premiera Zjednoczonych Księstw Mołdawii i Wołoszczyzny został powołany przez księcia Aleksandra J. Cuzę 3 lutego 1862 r. a następnie zaprzysiężony 15 lutego 1862 r. Objąwszy władzę Catargiu próbował wprowadzić w życie szereg projektów reform ustrojowych i ekonomicznych. Dzięki jego staraniom weszły w życie ustawy o podatku rolnym oraz o podatku na utrzymanie dróg i mostów. Niezrealizowane pozostały natomiast starania dotyczące przyznania koncesji na budowę pierwszej w kraju kolei. Najistotniejszą sprawą rządów Catargiu było przeprowadzenie reformy rolnej. Projekt konserwatywnej Komisji Centralnej przewidywał, że chłopi otrzymają niewielkie nadziały ziemi, nie na własność jednak, lecz w dzierżawę. Projekt ten wzbudził niezadowolenie zarówno wśród konserwatystów, jak też opozycyjnych ugrupowań liberalnych, które planowały zorganizowanie protestów i demonstracji ulicznych. 20 czerwca 1862 r., po czterech miesiącach pełnienia władzy, Catargiu został zastrzelony, personaliów zamachowca nie udało się ostatecznie ustalić.

</doc>
<doc id="651318" url="https://pl.wikipedia.org/wiki?curid=651318" title="Galapagos (powieść)">
Galapagos (powieść)

Galápagos (tyt. oryginału "Galapagos") – powieść science-fiction amerykańskiego pisarza Kurta Vonneguta. Powieść jest ironiczną krytyką człowieka i cywilizacji oraz żartem z teorii ewolucji. Jest też jednocześnie jej pochwałą. Przekonania Vonneguta leżały bowiem jak najdalej od koncepcji inteligentnego projektu.
Treść powieści.
Narratorem powieści jest duch Leona Trouta, syna fikcyjnego pisarza science-fiction Kilgore'a Trouta. Leon Trout dezerteruje z armii amerykańskiej podczas wojny w Wietnamie nie mogąc znieść okrucieństwa swoich towarzyszy broni i uzyskuje azyl polityczny w Szwecji, gdzie pracuje w stoczni jako spawacz. Ginie przy budowie statku wycieczkowego "Bahia de Darwin" w wyniku bezbolesnej dekapitacji przez spadającą blachę.
Mimo wielokrotnych ponagleń ojca nie korzysta z szansy udania się w zaświaty, i milion lat spędza na Ziemi jako duch, najpierw na Bahii de Darwin, później na jednej z wysp archipelagu Galapagos, Santa Rosalii. O swoich doświadczeniach opowiada w powieści, stosując przy tym liczne retrospekcje.
Właściwa akcja powieści zaczyna się w 1986 roku. Jej główni bohaterowie to grupka uczestników "Przyrodniczej Wyprawy Stulecia", którzy z różnych względów nie zrezygnowali z udziału w niej, mimo że w międzyczasie wybuchł światowy kryzys ekonomiczny, co całkowicie zdestabilizowało gospodarkę wielu krajów, w tym Ekwadoru. Są to:
Wszyscy oni uciekli z Guayaquil od panującej w mieście anarchii i inwazji Peru na Ekwador, którą omyłkowo zinterpretowali jako apokaliptyczny deszcz meteorytów. Płynąc statkiem "Bahia de Darwin" przypadkowo wylądowali na Santa Rosalii. Równocześnie na Targach książki we Frankfurcie kilka kobiet dostało gorączki, w wyniku której stały się bezpłodne. Wirus tej gorączki rozprzestrzenił się na cały świat poza kilkoma wyspami, w tym Galapagos.
Adolf von Kleist został nowoczesnym Adamem a Hisako oraz sześć Kanka-bonek - nowoczesnymi Ewami. To oni dali początek całemu rodzajowi ludzkiemu. Przez milion lat "Homo sapiens" ewoluował na wyspie w gatunek przypominający fokę: z płetwami zamiast rąk i opływową czaszką, której rozmiary wymusiły zmniejszenie objętości mózgu. Przedstawiciele tego gatunku mogli długo pozostawać pod wodą łowiąc ryby, a w czasie wolnym wylegiwali się na plaży wyspy. Liczebność populacji regulowały orki i rekiny.
Narrator opowieści nie widzi w tym fakcie tragedii. Wręcz przeciwnie, krytykuje dwudziestowieczną ludzkość ukazując paradoksy i absurdy obecne w jej zachowaniu. Ludzkie wielkie mózgi, konstatuje, nie były najbardziej udanym wytworem ewolucji, lecz jej błędem, ślepą uliczką i zbędnym dodatkiem, jak na przykład wielkie rogi dziś już wymarłego irlandzkiego łosia. Wskazuje też na niepewność ludzkich przekonań (nawet tych najbardziej racjonalnych) i uczula na rolę przypadku w historii.

</doc>
<doc id="651319" url="https://pl.wikipedia.org/wiki?curid=651319" title="Kiwerce">
Kiwerce

Kiwerce () – miasto na Ukrainie i stolica rejonu w obwodzie wołyńskim. Leży na Wołyniu.
Węzeł kolejowy.
Historia.
Kiwerce założono w 1870 w związku z budową linii kolejowej Żytomierz-Kowel i do dziś to miasto jest ważnym węzłem kolejowym. W Kiwercach od głównej trasy kolejowej odchodzi także odnoga prowadząca do pobliskiego Łucka.
W okresie II Rzeczypospolitej Kiwerce były siedzibą gminy wchodzącej w skład powiatu łuckiego. W 1923 r. erygowana została Parafia Najświętszego Serca Jezusowego w Kiwercach. Miejscowość była siedzibą gminy Kiwerce.
W dniach 14–15 września 1939 r. w Kiwercach zorganizowana została Samodzielna Kompania Czołgów R-35.
Podczas okupacji niemieckiej dla żydowskich mieszkańców miejscowości utworzono getto. 25 maja 1942 roku Sicherheitsdienst wraz z 1. zmotoryzowanym plutonem żandarmerii z Łucka i ukraińską policją rozstrzelało Żydów w liczbie 270.
Podczas rzezi wołyńskiej do Kiwerc ściągali polscy uchodźcy z eksterminowanych przez UPA wsi, licząc na ochronę załogi niemieckiej. 13 czerwca 1943 ksiądz Kazimierz Batowski pochował we wspólnej mogile na cmentarzu 150 Polaków zamordowanych przez UPA w okolicznych koloniach. lipca 1943 węgierska i holenderska ochrona stacji kolejowej w Kiwercach wraz z niemieckimi posiłkami z Łucka odparła atak UPA na Kiwerce. Ujęto i rozstrzelano 30 upowców oraz towarzyszącego im ukraińskiego duchownego.
W czasie II wojny światowej w mieście miał swoją siedzibę Obwód Armii Krajowej Kiwerce. Czasowo stacjonowała tu także część 202 batalionu policyjnego złożonego z Polaków; pododdział ten zdezerterował i przyłączył się do samoobrony Przebraża.
W 1945 roku zaczęto wydawać gazetę.
Prawa miejskie Kiwerce otrzymały w 1951.
W 1989 liczyło 16 722 mieszkańców.
W 2013 liczyło 14 611 mieszkańców.
Współcześnie w Kiwercach znajduje się stacja kolejowa, dwie cerkwie prawosławne (patriarchatu moskiewskiego i patriarchatu kijowskiego), kościół rzymskokatolicki i kościół ewangelicki.

</doc>
<doc id="651324" url="https://pl.wikipedia.org/wiki?curid=651324" title="Okurō Oikawa">
Okurō Oikawa

 – japoński astronom. 
Pracował w obserwatorium w Tokio. Odkrył 8 planetoid, w tym 7 samodzielnie. Na jego cześć nazwano asteroidę (2667) Oikawa. 

</doc>
<doc id="651338" url="https://pl.wikipedia.org/wiki?curid=651338" title="Kamień Koszyrski">
Kamień Koszyrski

Kamień Koszyrski (ukr. Камінь-Каширський) – miasto na Ukrainie i stolica rejonu w obwodzie wołyńskim.
Pierwotnie było prywatnym miastem szlacheckim w XVI wieku. W okresie I Rzeczypospolitej miejscowość administracyjnie należała do województwa wołyńskiego, a w okresie II Rzeczypospolitej do województwa poleskiego.
Historia.
Król Polski Kazimierz III Wielki wzniósł tu zamek obronny. W 1430 r. Kamień Koszyrski otrzymał prawa miejskie. Miasto należało do rodu Sanguszków. Adam Aleksander Sanguszko ufundował w 1628 r. klasztor dominikański. W 1649 r. zamek został doszczętnie zniszczony. Po 1653 r. własność Krasickich.
W 1916 doprowadzono do miasta linię kolejową i powstała stacja Kamień Koszyrski.
W latach 1921–1939 stolica powiatu koszyrskiego w województwie poleskim II RP. Kamień Koszyrski był wówczas zamieszkany w większości przez ludność żydowską.
Po agresji ZSRR na Polskę w Kamieniu Koszyrskim był więziony przez Sowietów Jan Kobyrski – kapitan piechoty Wojska Polskiego, zamordowany w czasie zbrodni katyńskiej.
19 sierpnia 1943 r. ukraińscy nacjonaliści (batalion "Nazara-Krygi", sotnia "Łysego" i sotnia "Kubika") zaatakowali Kamień Koszyrski, gdzie zamordowali 120 Polaków. W wyniku potyczki z żołnierzami niemieckiego garnizonu rannych zostało dwóch partyzantów UPA. Kilka dni później, 24 sierpnia został przez Niemców rozstrzelany proboszcz miejscowej parafii rzymskokatolickiej ks. Leopold Aulich oraz wikariusz ks. Kazimierz Rybałtowski, w odwecie za współpracę z polskim podziemiem lub pomoc okazywaną prześladowanym Żydom. Niektóre źródła podają jako datę śmierci dzień 26 lipca 1943 roku. Obaj zostali pochowani niedaleko kościoła w Kamieniu Koszyrskim.
Struktury wyznaniowe.
W 2014 r. Kamień Koszyrski był centrum jednego z dekanatów eparchii wołyńskiej Ukraińskiego Kościoła Prawosławnego Patriarchatu Moskiewskiego. Czynne były dwie cerkwie: św. Eliasza (spłonęła w 2015 r.) oraz Narodzenia Matki Bożej.
W 2019 r. rozpoczęto odbudowę cerkwi św. Eliasza.

</doc>
<doc id="651340" url="https://pl.wikipedia.org/wiki?curid=651340" title="Włochatkowate">
Włochatkowate

Włochatkowate syn. włochatki ("Chaitophorinae") – podrodzina mszyc z rodziny mszycowatych. Ciało włochatkowatych pokryte jest drobnymi włoskami. Są to owady żyworodne i jednodomne. Najczęściej żerują na liściach klonów, topoli i wierzb. Włochatkowate pospolicie występująca na obszarze całej Europy.
Najbardziej pospolite są włochatki z rodzajów:

</doc>
<doc id="651341" url="https://pl.wikipedia.org/wiki?curid=651341" title="Chaitophoridae">
Chaitophoridae



</doc>
<doc id="651343" url="https://pl.wikipedia.org/wiki?curid=651343" title="Rożyszcze">
Rożyszcze

Rożyszcze (ukr. Рожище) – miasto na Ukrainie i stolica rejonu w obwodzie wołyńskim na Wołyniu.
Znajduje tu się stacja kolejowa Rożyszcze, położona na linii Zdołbunów – Kowel.
Historia.
Rożyszcze położone w województwie wołyńskim były własnością władyków łucko-ostrogskich w 1570 roku. Po rozbiorach Polski właścicielem wsi był Walerian Stroynowski.
W II RP miasto było siedzibą wiejskiej gminy Rożyszcze. Ludność w większości stanowili Żydzi.
Podczas okupacji niemieckiej dokonano eksterminacji ludności żydowskiej. W październiku 1941 roku policjanci z 320. batalionu policyjnego z Łucka rozstrzelali 603 ofiary. 22 sierpnia 1942 roku SD z Łucka przy udziale niemieckiej żandarmerii i ukraińskiej policji rozstrzelało około 3 tys. żydowskich mieszkańców miejscowego getta w pobliskiej kopalni piasku. Kilkuset Żydów zdołało zbiec wywołując pożar getta; około 400 z nich ukraińscy policjanci wyłapali i rozstrzelali na cmentarzu.
Podczas rzezi wołyńskiej w 1943 roku w mieście istniała zakonspirowana polska samoobrona w liczbie 130 ludzi; znajdował się tu także oddział policji złożony z Polaków. To, oraz stacjonowanie oddziałów niemieckich i węgierskich odstraszało bojówki UPA, przez co do Rożyszcz ściągali polscy uchodźcy z okolicznych wsi.
Słynący łaskami obraz "Chrystusa Miłosiernego", pochodzący z Rożyszcz, przywieziony został po II wojnie światowej, do wsi Zielonka Pasłęcka (województwo warmińsko-mazurskie).
W 1945 roku zaczęto wydawać gazetę.
W 1975 liczyło 13 tys. mieszkańców, w 1989 14 391, w 2013 liczyło 13 327 mieszkańców.

</doc>
<doc id="651344" url="https://pl.wikipedia.org/wiki?curid=651344" title="Żejmiana">
Żejmiana

Żejmiana (lit. "Žeimena") – rzeka na Litwie, na Auksztocie, w dorzeczu Niemna, prawy dopływ Wilii. Nad rzeką znajdują się miejscowości Kołtyniany, Nowe Święciany i Podbrodzie. Pod Święcianami nad Żejmianą dzieciństwo spędził Andrzej Strumiłło. Rzeka przepływa przez Auksztocki Park Narodowy oraz jezioro Żejmiana (Jezioro Zejmiańskie) o długości 12 km i szerokości ponad 1 km.

</doc>
<doc id="651346" url="https://pl.wikipedia.org/wiki?curid=651346" title="Iwanicze">
Iwanicze

Iwanicze () – osiedle typu miejskiego na Ukrainie i stolica rejonu w obwodzie wołyńskim.
Stacja kolejowa.
Historia.
W 1945 roku zaczęto wydawać gazetę.
W 1989 liczyło 7031 mieszkańców.
W 2013 liczyło 6810 mieszkańców.

</doc>
<doc id="651348" url="https://pl.wikipedia.org/wiki?curid=651348" title="Łokacze">
Łokacze

Łokacze () – osiedle typu miejskiego na Ukrainie i stolica rejonu w obwodzie wołyńskim.
Prywatne miasto szlacheckie położone było w XVI wieku w województwie wołyńskim, w 1739 roku należało do klucza Łokacze Lubomirskich.
Historia.
W II RP Łokacze należały do gminy Chorów powiatu horochowskiego województwa wołyńskiego. Żydzi stanowili 70% mieszkańców, oprócz nich mieszkali także Ukraińcy i Polacy.
Od września 1939 pod okupacją sowiecką, od 23 czerwca 1941 pod okupacją niemiecką. W miasteczku znajdował się posterunek niemieckiej żandarmerii i ukraińskiej policji. Ludność żydowską zamknięto w getcie, zlikwidowanym 13 września 1942; SD z udziałem ukraińskich policjantów rozstrzelało 1350 osób.
17 kwietnia 1943 korzystając z nieobecności Niemców i dezercji ukraińskich policjantów Łokacze zaatakowała UPA zabijając 14 Polaków; zabrano także lekarstwa i środki opatrunkowe z apteki. Po 11 lipca 1943 Łokacze stały się schronieniem dla uchodźców z rzezi wołyńskiej. Niemcy zwerbowali do policji 27 Polaków; istniała także tolerowana przez nich samoobrona. Oba oddziały wraz z Niemcami broniły miasteczka oraz patrolowały okolicę. Ustalono, że zabiły one 26 Ukraińców. W styczniu i lutym 1944 większość Polaków ewakuowała się do większych ośrodków; 2 lutego Łokacze opuścili Niemcy. 13 czerwca 1944 na miejscowość ponownie napadła UPA zabijając nieustaloną liczbę Polaków.
W 1945 roku zaczęto wydawać gazetę.
W 1989 liczyło 4118 mieszkańców.
W 2013 liczyło 3920 mieszkańców.

</doc>
<doc id="651349" url="https://pl.wikipedia.org/wiki?curid=651349" title="Maniewicze">
Maniewicze

Maniewicze (ukr. Маневичі, niem. Manewytschi, jid. מנייביץ') – osiedle typu miejskiego na Ukrainie i stolica rejonu w obwodzie wołyńskim.
Historia.
Miasteczko powstało za czasów Imperium Rosyjskiego w 1892 jako stacja kolejowa podczas budowy kolei Kowel–Sarny. Stacja dostała nazwę od pobliskiej wsi (obecnie wieś Prylisne). W latach 30. ХХ w. prężnie się rozwija. M.in. zbudowano jedną z fabryk belgijskiego koncernu Parquets LaСhappelle. Powstały liczne tartaki. W latach 30. do miasta masowo przybywają Polacy oraz Żydzi i stanowią większość zamieszkałej tu ludności. W okresie lat 1930-1939 wg szacunków zamieszkują tutaj przeważnie Żydzi (ok. 50%), Polacy (ok. 30%) oraz Ukraińcy, Niemcy. Miejscowość była siedzibą wiejskiej gminy Maniewicze.
Polska ludność została częściowo deportowana przez komunistów w latach 1939–1941, w wyniku agresji Związku Radzieckiego na Polskę 17 września 1939 roku, natomiast prawie cała żydowska ludność Maniewicz została wymordowana podczas ІІ wojny światowej. W 1941 roku Ukraińcy urządzili trzydniowy pogrom, podczas którego grabiono żydowskie mienie. 26 sierpnia 1941 Sicherheitsdienst z Kowla wraz z ukraińską policją rozstrzelało 327 Żydów. 2 września 1942 dla około 1 tys. pozostałych przy życiu Żydów, także przesiedlonych z okolicznych wsi, założono getto, zlikwidowane zaledwie 3 dni później. Masakry odbywały się w lesie, w kierunku na wieś Czerewacha. Około 200 Żydów zdołało zbiec przed egzekucją; część z nich przyłączyła się do oddziału sowieckiej partyzantki Nikołaja Kopiszczuka "Kruka".
Większość Polaków opuściła miasteczko po wojnie. Od 1993 działa tu oddział Stowarzyszenia Kultury Polskiej na Wołyniu.

</doc>
<doc id="651354" url="https://pl.wikipedia.org/wiki?curid=651354" title="Turzysk">
Turzysk

Turzysk () – osiedle typu miejskiego na Ukrainie i stolica rejonu w obwodzie wołyńskim na Wołyniu. 5,8 tys. mieszkańców (szacunek na 2006).
Prywatne miasto szlacheckie położone było w XVI wieku w województwie wołyńskim.
Znajduje się tu stacja kolejowa Turzysk, położona na linii Lwów – Sapieżanka – Kowel.
Historia.
Nazwa miejsca wspomniana w kontekście zmagań panujących na Włodzimierzu z Jaćwingami
W XVI w. miejscowość należała do Sanguszków. Hetman polny Roman Sanguszko spełniając ostatnią wolę żony nakazał w swym testamencie z 1571 r. wybudować tam przycerkiewny szpital. Zapis ten zrealizowała jego matka księżna Hanna Zbaraska. Następnie Turzysk należał do Zasławskich, Lubomirskich i Stadnickich. W 1731 miał tu miejsce ślub Józefa Kantego Ossolińskiego z Teresą Stadnicką, po którym miejscowość przeszła w posiadanie Ossolińskich, a na początku XIX w. Moszyńskich. W 1759 król Polski August III Sas nadał prawo magdeburskie. W 1908 otwarto w Turzysku stację kolejową na trasie łączącej Jarosław i Kowel.
W II Rzeczypospolitej miejscowość była siedzibą wiejskiej gminy Turzysk w województwie wołyńskim. 70% mieszkańców stanowili Żydzi (w liczbie 1173 w 1921 roku).
II wojna światowa.
Od września 1939 r. pod okupacją sowiecką a od 28 czerwca 1941 r. pod okupacją niemiecką. Wiosną 1942 r. Niemcy utworzyli w Turzysku getto dla ludności żydowskiej, zlikwidowane 10 września 1942 r. 1512 Żydów rozstrzelano w dawnej kopalni piasku koło żydowskiego cmentarza. Zbrodni dokonało Sicherheitsdienst oraz ukraińscy policjanci, w tym ze 103. batalionu z Maciejowa. W połowie 1943 roku miasteczko opustoszało - Polacy w obawie przed UPA wyjechali do Kowla lub Zasmyk, natomiast Ukraińcy opuścili miejscowość spodziewając się niemieckiego odwetu za zabicie komendanta policji. W lipcu 1943 r. Turzysk opanowała UPA. W 1944 r. Turzysk ponownie zajęła Armia Czerwona. W walkach o Turzysk w 1944 uczestniczyli Polacy.

</doc>
<doc id="651355" url="https://pl.wikipedia.org/wiki?curid=651355" title="RapidRise">
RapidRise

RapidRise (Low Normal) - konstrukcja tylnej przerzutki, w której sprężyna powrotna pantografu ciągnie wózek w kierunku większych zębatek, czyli jest odpowiedzialna za redukcję biegów. Shimano opatentowało ją w drugiej połowie lat 90. XX wieku a pierwszą przerzutka z tzw. "odwrotną sprężyną" był XTR z 1998 roku. Z biegiem lat coraz więcej grup osprzętu górskiego zawierało przerzutki RapidRise, które od 2003 roku Shimano przechrzciło na "Low Normal".
Chronologicznie przerzutki o takim działaniu jak RapidRise były pierwsze. Dopiero na przełomie lat 40. i 50. XX wieku, po opracowaniu konstrukcji pantografu, sprężyna powrotna ciągnęła wózek w kierunku małych zębatek. Takie przerzutki są określane po angielsku jako "High Normal".

</doc>
<doc id="651356" url="https://pl.wikipedia.org/wiki?curid=651356" title="Dean Guitars">
Dean Guitars

Dean Guitars – amerykański producent gitar założony w 1976. 
Produkuje gitary elektryczne i basowe – od tanich instrumentów dla początkujących po gitary profesjonalne, a także gitary akustyczne, klasyczne, banjo, mandoliny oraz wzmacniacze.
Najbardziej znanym propagatorem gitar Dean był gitarzysta heavymetalowy Dimebag Darrell. Poza tym gitar Dean używają m.in.: Zakk Wylde, Michael Schenker, Rudolf Schenker (Scorpions), Kerry King (Slayer) Michael Angelo Batio (Nitro), Matt Heafy &amp; Corey Beaulieu (Trivium), Dusty Hill &amp; Billy Gibbons (ZZ Top), Steve Clark &amp; Phil Collen (Def Leppard), Jerry Cantrell (Alice in Chains), MIchael Amott (Arch Enemy) a także lider Megadeth - Dave Mustaine.
Użytkownicy gitar Deana w Polsce: 

</doc>
<doc id="651359" url="https://pl.wikipedia.org/wiki?curid=651359" title="Wayne Routledge">
Wayne Routledge

Wayne Routledge (ur. 7 stycznia 1985 na przedmieściach Londynu) - angielski piłkarz, grający na pozycji skrzydłowego pomocnika. Reprezentuje barwy Swansea City.
Swoją karierę rozpoczął w Crystal Palace i to w nim zadebiutował w Premiership (w meczu z Wolverhampton Wanderers we wrześniu 2002, zdobył w nim bramkę). Z klubu odszedł w roku 2005. Nie chciał przedłużyć kontraktu, ponieważ londyńska drużyna spadła do The Championship.
Młodym graczem drugiej linii zainteresował się Tottenham Hotspur i postanowił ściągnąć go przed nowym sezonem. Kluby nie mogły się dogadać co do opłat za 20-latka, a więc sprawę transferu skierowano do trybunału, gdzie ustalono, że "„Koguty”" zapłacą sumę początkową 1.25 milionów euro, a w zależności od liczby występów w przyszłości - kwota dojdzie do 2 milionów.
Jego kariera na stadionie White Hart Lane nie potoczyła się szczęśliwie, z powodu serii kontuzji. Rzadko był w pełni formy, nie mógł więc przebić się do pierwszej jedenastki, będąc dublerem dla takich zawodników jak: Aaron Lennon, Andy Reid, czy Teemu Tainio. Już po połowie sezonu został wypożyczony do Porsmouth, gdzie w rundzie wiosennej wystąpił 13 razy w meczach ligowych. Po zakończeniu półrocznej wizyty w "„The Pompeys”" powrócił do Tottenhamu i znowu został wypożyczony, tym razem do Fulham. Sezon 2006/2007 spędził właśnie tam, a po nim powrócił do Tottenhamu. 30 stycznia 2008 podpisał kontrakt na kwotę 1,25 miliona funtów z Aston Villą.
Zadebiutował tam 5 kwietnia w spotkaniu z Boltonem Wanderers. Było to jego jedyne spotkanie w debiutanckim sezonie. Później wystąpił jeszcze w jednym ligowym pojedynku, jednym pucharowym oraz czterema w Pucharze UEFA i jednym w Pucharze Intertoto. W listopadzie 2008 roku został wypożyczony do Cardiff City. Pierwszy występ w tej drużynie zaliczył 22 listopada, kiedy to zagrał w ligowym pojedynku z Plymouth Argyle. Po dziewięciu meczach rozegranych w barwach Cardiff City Routledge 2 stycznia 2009 roku przeszedł do Queens Park Rangers.
W styczniu 2010 roku dołączył do Newcastle United podpisując 3,5 letni kontrakt z klubem, kwoty transferu nie ujawniono. W 2011 roku przebywał na wypożyczeniu w Queens Park Rangers.
1 sierpnia 2011 roku podpisał kontrakt ze Swansea City, która po raz drugi w swojej historii awansowała do najwyższej klasy rozgrywkowej w Anglii (wliczając awans do dawnej First Division w 1980 roku). W sezonie 2012/2013 Routledge wywalczył z "Łabędziami" Puchar Ligi Angielskiej. 25 września 2014 roku podpisał nowy kontrakt, obowiązujący przez cztery następne sezony.
pomocnik reprezentował Anglię jako zawodnik młodzieżówki - w różnych kategoriach wiekowych: do lat 16, do lat 19 i do lat 21.

</doc>
<doc id="651368" url="https://pl.wikipedia.org/wiki?curid=651368" title="I Write Sins Not Tragedies">
I Write Sins Not Tragedies

I Write Sins Not Tragedies to pierwszy singel pop punkowego zespołu Panic! at the Disco z albumu A Fever You Can’t Sweat Out.
Piosenka mówi o panu młodym, któremu w dniu ślubu dwoje gości mówi o tym, że jego narzeczona go zdradza. Bezradny próbuje racjonalnie to wyjaśnić.

</doc>
<doc id="651371" url="https://pl.wikipedia.org/wiki?curid=651371" title="Nicolae Crețulescu">
Nicolae Crețulescu

Nicolae Crețulescu (ur. 1812, zm. 1900) – rumuński polityk i lekarz, trzykrotny premier Rumunii.
Studiował medycynę w Paryżu, razem m.in. z Gustavem Flaubertem. Jego największym dziełem jako lekarza było przetłumaczenie książki do anatomii Cruveilhiera. Trzy razy zajmował stanowisko premiera Rumunii: od 1862 do 1863, od 1865 do 1866 i w 1867 roku.
Po raz pierwszy został premierem po zabójstwie Barbu Catargiu. Uniknął dyskusji nad reformą rolną, w tym czasie najbardziej palącym tematem rumuńskiej polityki. Zamiast tego skupił się na przeprowadzaniu reorganizacji państwowej służby zdrowia, archiwów państwowych itp. Ponadto pracował nad przyjętymi później prawami dotyczącymi sekularyzacji własności zakonów.

</doc>
<doc id="651372" url="https://pl.wikipedia.org/wiki?curid=651372" title="Krucjata Bourne’a (film)">
Krucjata Bourne’a (film)

Krucjata Bourne’a (ang. "The Bourne Supremacy") – amerykańsko-niemiecki film sensacyjny z 2004 roku w reżyserii Paula Greengrassa. Scenariusz Tony’ego Gilroya zainspirowany został powieścią Roberta Ludluma o tym samym tytule. Film jest kontynuacją losów bohatera filmu "Tożsamość Bourne’a" (2002).
Fabuła.
Fabuła filmu, w porównaniu z książkową, została znacznie zmieniona.
Bourne wciąż nękany koszmarami, nie może przypomnieć sobie swojej tożsamości. Tymczasem jedna z berlińskich akcji CIA, mających ujawnić „kreta” w agencji, okazuje się fiaskiem po morderstwie „obiektu” i jednego z agentów mających odebrać wiadomości. Winą obarczono Bourne’a. Tymczasem Jason wraz ze swoją ukochaną Marie przez długi czas uciekali, ukrywając się przed wszystkimi na drugim końcu świata. Agentka Pamela Landy prowadząca wspomnianą akcję dostaje zgodę na wgląd do akt personalnych projektu Treadstone – zaczyna nowe poszukiwana Jasona. On i Marie zostają odnalezieni w Goa – ktoś zlecił ich eliminację. Marie ginie w objęciach Jasona zastrzelona przez jednego z agentów. Jason próbuje uratować swoją ukochaną, lecz nie udaje się, więc postanawia powziąć zemstę – nie wie jednak, że projekt "Treadstone" został już dawno zarzucony. Jedzie do Berlina, by zgładzić szefa "Treadstone". Pod wpływem wstrząsu powoli wraca mu pamięć związana z tym miastem.

</doc>
<doc id="651376" url="https://pl.wikipedia.org/wiki?curid=651376" title="Nadchloran potasu">
Nadchloran potasu

Nadchloran potasu, , – nieorganiczny związek chemiczny z grupy nadchloranów, sól kwasu nadchlorowego i potasu. Jest silnym utleniaczem, lecz słabszym niż sole innych tlenowych kwasów chloru. Z substancjami palnymi tworzy palne mieszaniny, które po zainicjowaniu deflagrują lub wybuchają. Stosowany jest przede wszystkim do produkcji niektórych mieszanin pirotechnicznych, a dawniej także materiałów wybuchowych. Mieszaniny pirotechniczne oparte na tym utleniaczu są bardzo silne, stabilne i wykazują niewielką wrażliwość na bodźce mechaniczne, znacznie mniejszą od mieszanin, w których utleniaczem jest chloran potasu. Związek ten może być wykorzystywany w mieszaninach pirotechnicznych z siarką w przeciwieństwie do chloranu potasu, który stwarza ryzyko samoistnego wybuchu, kiedy pod wpływem kwaśnych tlenków siarki wydzieli się kwas chlorowy. W przypadku spożycia wykazuje działanie szkodliwe, jednak słabsze niż chloran potasu.
Otrzymywany jest w reakcji wymiany i KCl lub elektrolitycznie.
Znajduje ograniczone zastosowanie w preparatyce chemicznej. Należy do najsłabiej rozpuszczalnych soli potasu (0,75 g/100 ml wody w 0 °C). Jest też stosowany w leczeniu nadczynności tarczycy (prawdopodobnie ze względu na podobny promień jonowy i hydrofilowość do jonu jodkowego , blokuje syntezę hormonów tarczycy).

</doc>
<doc id="651377" url="https://pl.wikipedia.org/wiki?curid=651377" title="Hellenowie (plemię)">
Hellenowie (plemię)

Hellenowie – małe starożytne plemię żyjące w południowej Tesalii (Achaja Ftiocka). 
Od nazwy tego plemienia pochodzi własna nazwa wszystkich Greków – Hellenowie oraz Grecji – Hellada. Nazwa ta występuje u Homera tylko w odniesieniu do tesalskiego plemienia. Wszystkich Greków Homer nazywał Achajami, Danajami lub Argiwami. Słowa i (współcześnie Ελλάδα i Έλληνες) upowszechniły się stopniowo dopiero we wczesnym okresie klasycznym – najpierw na oznacznie całości Tesalii, dopiero następnie na oznaczenie całej Grecji, pod wpływem mitu o powrocie Heraklidów. 

</doc>
<doc id="651381" url="https://pl.wikipedia.org/wiki?curid=651381" title="Zbroja biała">
Zbroja biała

Zbroja biała – rodzaj zbroi płytowych używanych w późnym średniowieczu, charakteryzujących się odkrytą powierzchnią blach (nie pokrytych materiałem, jak np. w zbroi krytej czy brygantynie).
Zbroje białe najczęściej wykańczano poprzez polerowanie, a odsłonięta powierzchnia metalu umożliwiała stosowanie dodatkowych technik zdobniczych jak np. wytrawianie, rytowanie, inkrustowanie.

</doc>
<doc id="651383" url="https://pl.wikipedia.org/wiki?curid=651383" title="Jezioro Święte (województwo pomorskie)">
Jezioro Święte (województwo pomorskie)

Jezioro Święte (kaszb. "Jezoro Swiãté", niem. "Swantesee") – jezioro o ogólnej powierzchni 23,44 ha i maksymalnej głębokości 5 m, położone na południe od wsi Bukowina w województwie pomorskim, na terenie gminy Sierakowice w powiecie kartuskim oraz gminy Cewice w powiecie lęborskim.
Jezioro Święte znajduje się na Pojezierzu Kaszubskim, na północnozachodnim krańcu Kaszubskiego Parku Krajobrazowego w zespole jezior potęgowskich. Do 1 września 1939 przez jezioro przebiegała granica polsko-niemiecka (granica przebiegała dalej na wschód wzdłuż jeziora Kamienickiego}.
Zachodni brzeg jeziora graniczy z drogą wojewódzką nr 214.

</doc>
<doc id="651386" url="https://pl.wikipedia.org/wiki?curid=651386" title="Mihail Kogălniceanu">
Mihail Kogălniceanu

Mihail Kogălniceanu (ur. 6 września 1817 w Jassach, zm. 1 lipca 1891 w Paryżu) – rumuński historyk, publicysta i polityk. 11 października 1863, po utworzeniu unii Mołdawii i Wołoszczyzny (rządzonych przez Aleksandra Jana Cuzę), został premierem Rumunii.
Z powodzeniem forsował rozwiązania legislacyjne mające na celu sekularyzację własności monasterów (ustawy przyjęte 25 grudnia 1863 r.). Jednakże jego działania dotyczące reformy rolnej zakończyły się wystosowaniem wotum nieufności względem jego rządu i rezygnacją premiera w 1865 roku.

</doc>
<doc id="651389" url="https://pl.wikipedia.org/wiki?curid=651389" title="Miloš Obilić">
Miloš Obilić

Miloš Obilić (), rzadziej: Kobilić, Kobilović – zgodnie z tradycją Serbów i południowych Słowian, był serbskim bohaterem, który w czasie bitwy na Kosowym Polu pomiędzy Serbią a Imperium Osmańskim, zabił zatrutym sztyletem tureckiego sułtana Murada I. Obilić był także uważany za założyciela Zakonu Smoka. Istnieje również albańska wersja tradycji, w której Obilić był właśnie Albańczykiem.
Najbardziej popularna wersja legendy utrzymuje, że podczas bitwy Miloš Obilić udawał nawróconego na islam zdrajcę i dostał się przed oblicze sułtana Murada. W chwili, gdy pozwolono mu zbliżyć się do sułtana celem zwyczajowego ucałowania stóp Miloš Obilić zabił go zatrutym sztyletem.
Od jego imienia pochodzą nazwy serbskiego miasta w Kosowie, Obilić, klubu piłkarskiego z Belgradu – FK Obilić Belgrad i należącego do niego stadionu – Stadion Miloša Obilicia
Miloš Obilić, opiewany w ludowych pieśniach (m.in. "Budowanie Rawanicy", "Książęca wieczerza") i legendach, zaczął być również nieformalnie czczony jako święty. Jego kult funkcjonował nawet na górze Athos, chociaż żaden z lokalnych Kościołów prawosławnych nie przeprowadził jego procesu kanonizacyjnego. Do utrwalenia mitu Obilicia-mściciela Serbii, zwiastuna przyszłego zwycięstwa i wolności, wykonawcy aktu „zemsty sprawiedliwej”, przyczynili się władyka czarnogórski Piotr II Petrowić-Niegosz w swoim utworze "Górski wieniec" oraz prawosławny biskup, kanonizowany w 2003 Mikołaj (Velimirović), w swoich kazaniach poświęconych bitwie na Kosowym Polu. Nie istnieją przy tym źródła historyczne jednoznacznie potwierdzające, że Obilić żył naprawdę.
Imię Obilicia nosiło najwyższe wojskowe odznaczenie czarnogórskie, ustanowione przez Piotra II Petrowicia-Niegosza.

</doc>
<doc id="651391" url="https://pl.wikipedia.org/wiki?curid=651391" title="Obrotnik">
Obrotnik



</doc>
<doc id="651393" url="https://pl.wikipedia.org/wiki?curid=651393" title="Filtry (Warszawa)">
Filtry (Warszawa)

Filtry – obszar MSI w dzielnicy Ochota w Warszawie. 
Nazwa pochodzi od znajdującego się tam Zespołu Stacji Filtrów. Przed wojną obszar należał administracyjnie do dzielnicy Śródmieście. Sama nazwa „Filtry” pojawiła się na mapach miasta po wprowadzeniu MSI.
Położenie.
Według MSI Filtry zlokalizowane są między:

</doc>
<doc id="651395" url="https://pl.wikipedia.org/wiki?curid=651395" title="Maiale">
Maiale

Maiale (wł."Świnia") właśc. SLC (wł. Silura a Lenta Corsa – Torpeda wolnobieżna) – typ żywych torped konstrukcji włoskiej z okresu II wojny światowej.
Historia.
W 1935 roku w Zjednoczonym Królestwie Włoch został utworzony tajny ośrodek zajmujący się konstrukcją specjalnych morskich środków szturmowych. W późniejszym czasie został on przekształcony w jednostkę dywersyjną noszącą oznaczenie X flotylla MAS. Jednostka skupiała oddziały płetwonurków bojowych, żywych torped i motorówek wybuchowych. Jej baza mieściła się u ujścia rzeki Serchio, między portami La Spezia i Livorno. Została tak nazwana w celu dezinformacji nieprzyjaciela. Nazwa sugerowała, że jest to jedna z flotylli kutrów torpedowych. 
Szkoleni tam płetwonurkowie bojowi otrzymali torpedę kierowaną, stworzoną przez dwóch oficerów marynarki – Teseo Tesei i Eliosa Toschi. Nazwa Maiale (Świnia), została nadana torpedzie przez używające jej załogi. Pochodzi ona (wg różnych źródeł) bądź od trudności sterowania i utrzymania się na "grzbiecie" torpedy, bądź od "obsceniczności" sposobu jej dosiadania.
Największym sukcesem włoskich płetwonurków na pojazdach SLC było poważne uszkodzenie pancerników HMS "Queen Elizabeth" i "Valiant" oraz zbiornikowca "Sagona" w porcie w Aleksandrii 18 grudnia 1941. Sześciu płetwonurków na trzech SLC dostarczonych przez okręt podwodny "Sciré" zdołało przedostać się od bazy i postawić trzy miny, które spowodowały wyłączenie z akcji HMS "Queen Elizabeth" na ponad 17 miesięcy, "Valiant" na ponad pół roku i niszczyciela "Jervis" na ponad miesiąc oraz zniszczenie zbiornikowca. Wszyscy nurkowie przeżyli, lecz dostali się do niewoli.
Konstrukcja.
Żywa torpeda SLC została skonstruowana w oparciu o standardową torpedę kalibru 533 mm, stosowaną we włoskiej Regia Marinie. Jej długość wynosiła 6,70 m. Napęd stanowił silnik elektryczny, zasilany przez 30 akumulatorów o napięciu 60 V. Pozwalało to osiągać prędkość 2,5 węzła na powierzchni i 1,5 węzła w zanurzeniu. Napęd torpedy posiadał cztery biegi. Trzy zakresy prędkości do przodu i jeden wstecz. Załogę pojazdu stanowiło dwóch ludzi: sternik (z reguły oficer) i mechanik – podoficer. Siedzieli oni okrakiem na torpedzie w specjalnych siedziskach. Oba siedziska były nieco obudowane. Sternik posiadał przed sobą osłonę ze szkła organicznego, która chroniła go przed bryzgami fal w czasie marszu na powierzchni. Za osłoną znajdowały się przyrządy kontrolno-pomiarowe torpedy. Za stanowiskiem mechanika znajdował się pojemnik rufowy. Znajdowały się w nim takie narzędzia jak nożyce do cięcia sieci zagrodowych, magnetyczne uchwyty do mocowania ładunków wybuchowych oraz zapasowe aparaty tlenowe. Obaj członkowie załogi byli ubrani w skafandry do nurkowania i aparaty tlenowe, które umożliwiały sześciogodzinne przebywanie pod wodą. Pojazdy typu SLC mogły zanurzać się na maksymalną głębokość 30 metrów. Uzbrojenie torpedy stanowiła odczepiana głowica bojowa o masie do 300 kg, wyposażona w zapalnik zegarowy.
W późniejszym okresie, skonstruowano nowocześniejszy model pojazdu. Był on znany pod oznaczeniem SSB (Siluro San Bartolomeo – Torpeda św. Bartłomieja). Była ona wyposażona w rodzaj niewielkiej kabiny zapewniającej większy komfort załodze.
Na podstawie zdobytych egzemplarzy SLC, Brytyjczycy zbudowali swój pojazd podwodny noszący oznaczenie Chariot.

</doc>
<doc id="651397" url="https://pl.wikipedia.org/wiki?curid=651397" title="Sweti Włas">
Sweti Włas

Sweti Włas (bułg. Свети Влас) – miasto we wschodniej Bułgarii, w obwodzie Burgas i gminie Nesebyr, nad Morzem Czarnym, założone w XIV wieku. W 2005 roku liczyło ponad 2 tys. mieszkańców. Miejscowość słynna jest ze swoich walorów turystycznych, stanowi alternatywę dla pobliskiego Słonecznego Brzegu.

</doc>
<doc id="651404" url="https://pl.wikipedia.org/wiki?curid=651404" title="Nicolae Cretzulescu">
Nicolae Cretzulescu



</doc>
<doc id="651409" url="https://pl.wikipedia.org/wiki?curid=651409" title="Szalunek">
Szalunek



</doc>
<doc id="651414" url="https://pl.wikipedia.org/wiki?curid=651414" title="Wyżwa Stara">
Wyżwa Stara

Wyżwa Stara (ukr. Стара Вижівка) – osiedle typu miejskiego na Ukrainie i stolica rejonu w obwodzie wołyńskim. 5151 mieszkańców (2001).
Znajduje tu się przystanek kolejowy Wyżwa, położony na linii Kijów – Kowel – Brześć.

</doc>
<doc id="651419" url="https://pl.wikipedia.org/wiki?curid=651419" title="Jerzy Monasterski">
Jerzy Monasterski



</doc>
<doc id="651421" url="https://pl.wikipedia.org/wiki?curid=651421" title="Jacopo Bellini">
Jacopo Bellini

Jacopo Bellini (ur. ok. 1400, zm. 1470) – włoski malarz.
Uczeń Gentile da Fabriano. Początkowo tworzył we Florencji, później w Wenecji. Łączył pozostałości stylu bizantyjskiego, gotyku i renesansu. Uważa się, że nie był on w pełni artystą renesansowym. Tworzył obrazy głównie o treści religijnej. Z jego malarskiego dorobku pozostało bardzo niewiele: 2 szkicowniki (z ok. 1450) oraz 3 obrazy (dwa wizerunki Madonny i Ukrzyżowanie). Malował obrazy techniką olejną na płótnie jako jeden z pierwszych we Włoszech.
Miał dwóch synów. Starszy Gentile (ok. 1429-1507) wyróżniał się jako portrecista i przedstawiciel malarstwa wedutowego, natomiast młodszy Giovanni (ok. 1430-1516) zw. Giambellino jest najsłynniejszym członkiem rodziny.

</doc>
<doc id="651425" url="https://pl.wikipedia.org/wiki?curid=651425" title="Kering">
Kering

Kering SA (do maja 2005 r. "Pinault-Printemps-Redoute", od maja 2005 r. do czerwca 2013 r. "PR S.A.") – francuski holding, skupiający producentów produktów markowych. Spółka wchodzi w skład indeksu CAC 40, a jej siedzibą jest Paryż. Szefem spółki jest François-Henri Pinault.
Podział grupy.
Grupa posiada około 60% akcji spółki Puma AG, notowanej na giełdzie frankfurckiej.
Wcześniejsze aktywa, które spółka sprzedała:

</doc>
<doc id="651427" url="https://pl.wikipedia.org/wiki?curid=651427" title="Snæfellsjökull">
Snæfellsjökull

Snæfellsjökull – stratowulkan, którego szczyt przykryty jest lodowcem, na półwyspie Snæfellsnes w Islandii, w Parku Narodowym Snæfellsjökull.
Nazwa.
Pierwotnie wulkan znany był jako "Snjófell", później jako "Snæfell", a kiedy okazało się, że jego czubek nakrywa lodowiec nazwę zmieniono na "Snæfellsjökull", często skracaną do "Jökull".
Geografia.
Snæfellsjökull znajduje się na półwyspie Snæfellsnes w zachodniej Islandii. Wznosi się na wysokość 1446 m n.p.m. i jest najbardziej na zachód wysuniętym wulkanem systemu wulkanicznego ciągnącego się na przestrzeni 30 km. Jego głęboki na 200 m krater wypełnia lodowiec spływający po stokach wulkanu.
Boki Snæfellsjökull usłane są licznymi mniejszymi stożkami. Niższe kratery boczne wyrzucały lawę bazaltową a wyższe materiał o wysokiej zawartości ditlenek krzemu. Zastygłe strumienie lawy biegną przez całą zachodnią część wulkanu aż do oceanu. Ostatnia erupcja wulkanu miała miejsce ok. roku 200. W okolicy znajduje się przynajmniej 20 pól lawowych.
Historia.
Snæfellsjökull pojawił się na mapach nawigacyjnych w XVI w. – był ważnym punktem orientacyjnym dla żeglarzy. Na mapach islandzkich zaznaczany był od czasów Guðbrandura Þorlákssona (1541–1627). Do końca XIX w. uważany był za najwyższy szczyt Islandii.
Według legendy, pierwszym który zdobył górę był Barður Dumbsson, który po tym jak zniknął ze świata i wszedł do wnętrza góry, nazywany jest Barðurem Snæfellsásem i uważany za boga, patrona ludzi żyjących wokół wulkanu. Okoliczni mieszkańcy mieli wiele opowieści o nadprzyrodzonych stworach strzegących lodowca. Góra została po raz pierwszy zdobyta 1 czerwca 1754 roku – na szczyt wspięli się Eggert Ólafsson i Bjarni Pálsson, którzy oszacowali jego wysokość na 2154 m. Pomiary z końca XVIII w. podawały 1460–1470 m a z początku XIX w. 1436 m. W 1910 roku duński sztab generalny wyznaczył dokładną wysokość na 1446 m n.p.m.
Snæfellsjökull został rozsławiony w XIX w., kiedy Juliusz Verne (1828–1905) umieścił tu akcję swojej książki "Podróż do wnętrza Ziemi". Główni bohaterowie schodzą do wnętrza Ziemi poprzez Snæfellsjökull.
W 2001 roku dla ochrony lodowca, wulkanu i okolicznych terenów utworzono Park Narodowy Snæfellsjökull.

</doc>
<doc id="651428" url="https://pl.wikipedia.org/wiki?curid=651428" title="Strategia (teoria gier)">
Strategia (teoria gier)

Strategia – plan działania gracza opisujący jego zachowanie w każdej możliwej sytuacji. Strategia w pełni określa akcję (ruch), którą gracz podejmie w danej sytuacji, na każdym etapie gry, dla każdej możliwej historii prowadzącej do tej sytuacji.
Pojęcia strategii nie należy mylić z pojęciem ruchu. Ruch jest specyficzną akcją jaką gracz podejmuje w danej sytuacji; na przykład ruchem jest postawienie krzyżyka w środkowym kwadracie planszy w grze w kółko i krzyżyk. Dla odróżnienia, strategia określa akcję nie w jednej konkretnej sytuacji, lecz we wszystkich możliwych sytuacjach. Strategię można więc interpretować jako algorytm: znając strategię gracza, podczas jego nieobecności można wykonać za niego ruch w dowolnej sytuacji, niezależnie od poprzednich ruchów jego przeciwników. Strategia jest pojęciem bardziej skomplikowanym niż ruch, podczas gdy w grze w kółko i krzyżyk gracz ma w każdej sytuacji do wykonania nie więcej niż kilka możliwych ruchów, w grze tej obaj gracze mają setki tysięcy możliwych strategii.
Profil strategii to zbiór zawierający jako elementy strategie, po jednej dla każdego gracza. Profil strategii pozwala wyznaczyć ruch każdego gracza w każdej sytuacji, a zatem w pełni określa całkowity przebieg gry.
Rodzaje strategii.
Wyróżniamy kilka rodzajów strategii, w zależności od ich własności:
Przykłady strategii.
Przykładem strategii w grze w iterowany dylemat więźnia jest strategia wet za wet.

</doc>
<doc id="651429" url="https://pl.wikipedia.org/wiki?curid=651429" title="Snaefellsjokull">
Snaefellsjokull



</doc>
<doc id="651433" url="https://pl.wikipedia.org/wiki?curid=651433" title="Mihail Kogalniceanu">
Mihail Kogalniceanu



</doc>
<doc id="651434" url="https://pl.wikipedia.org/wiki?curid=651434" title="Billy Graham">
Billy Graham

Billy Graham, właśc. William Franklin Graham Jr. (ur. 7 listopada 1918 w Charlotte, zm. 21 lutego 2018 w Montreat) – amerykański ewangelista przebudzeniowy, teolog i antropolog, jeden z najbardziej znanych ewangelistów na świecie i autor bestsellerów. Najbardziej rozpoznawalna postać w protestantyzmie drugiej połowy XX wieku. Bywał nazywany „Bożym ambasadorem”, „pastorem Ameryki”, „największym chrześcijaninem, jakiego kiedykolwiek wydała Ameryka”, „Janem Chrzcicielem”, „protestanckim papieżem”, „pastorem prezydentów”, „kapelanem Białego Domu” itd. Był kaznodzieją zaangażowanym w działalność ewangelizacyjną, podczas której odwiedził wiele krajów świata, w tym państwa socjalistyczne takie jak: Węgry, Polskę, Związek Radziecki i Koreę Północną. Pochodził z rodziny prezbiteriańskiej, sam jednak przystąpił do Południowej Konwencji Baptystów.
Osobiście spotkał się i rozmawiał z każdym prezydentem Stanów Zjednoczonych od Trumana do Obamy. Był doradcą amerykańskich prezydentów od Eisenhowera po Busha, z wieloma z nich był zaprzyjaźniony. W latach 50. i 60. walczył z komunizmem i rasizmem. Popierał interwencje zbrojne Stanów Zjednoczonych w Korei, Wietnamie i Iraku. Po aferze Watergate zdystansował się od świata polityki.
Laureat wielu prestiżowych nagród i wyróżnień, m.in. najwyższych cywilnych wyróżnień amerykańskich, siódmego miejsca na liście najbardziej podziwianych osób XX wieku Instytutu Gallupa). Był protestanckim kaznodzieją, który przemawiał do największej liczby słuchaczy w historii, pierwszym duchownym, który otrzymał gwiazdę w Hollywood Walk of Fame. Kawaler Komandor Orderu Imperium Brytyjskiego (KBE).
Był autorem wielu książek, większość z nich zyskała w Stanach Zjednoczonych status bestsellerów oraz doczekała się licznych przekładów. Najważniejsza z nich, "Pokój z Bogiem", została sprzedana w nakładzie ponad 2 milionów egzemplarzy. Zajmował się także produkcją oraz dystrybucją filmów chrześcijańskich.
Młodość.
Urodził się 7 listopada 1918 roku w Charlotte, w prezbiteriańskiej rodzinie, jako najstarsze dziecko Williama Franklina Grahama I (1888–1962) i Morrow Coffey (1892–1981). Jego rodzice prowadzili farmę mleczną, mieli 75 krów i około czterystu stałych klientów. Gdy miał pięć lat, ojciec zabrał go na ewangelizację Billy’ego Sundaya. Charlotte w owym czasie zdominowane było przez protestanckich fundamentalistów. W 1933 roku, kiedy zniesiono prohibicję, ojciec zmuszał go oraz jego siostrę do picia piwa, dopóki nie zwymiotowali, co wytworzyło u nich awersję do alkoholu.
Według Centrum Billy’ego Grahama, Graham nawrócił się w 1934 roku w wieku 16 lat, podczas serii kampanii przebudzeniowych przeprowadzanych w Charlotte przez ewangelistę Mordecaia Hama. Chciał przyłączyć się do lokalnej grupy młodzieżowej, ale nie został przez nich przyjęty, ponieważ ich zdaniem był zbyt „świecki”. Wtedy bardzo chciał się spotkać z Hamem, spotkanie nastąpiło na farmie Grahama.
Po ukończeniu Sharon High School w 1936 roku, rozpoczął naukę na Bob Jones College (obecnie Bob Jones University), który wtedy znajdował się w Cleveland. Po jednym semestrze stwierdził, że uczelnia jest zbyt restrykcyjna i legalistyczna. Brakowało mu też zajęć sportowych i był zniechęcony do kontynuowania tutaj nauki. W owym czasie był pod wpływem pastora Charleya Younga, z Eastport Bible Church, który był też dla niego inspiracją. W 1937 roku przeniósł się do Florida Bible Institute, gdzie studiował teologię. Tam zaczął głosić swoje pierwsze kazania, grał też w golfa w zawodach międzyuczelnianych. Temat jego pierwszego kazania brzmiał: „Co by się stało, gdyby Chrystus nie przyszedł?”.
Gdy kończył Florida Bible Institute w 1940 roku, jego życie duchowe wciąż było na etapie eksperymentowania. Studiował też antropologię na Wheaton College (Illinois) i jej naukę zakończył w 1943 roku.
W lutym 1938 roku rozmyślał o tym, że chrześcijaństwo w USA stopniowo upada i uświadomił sobie, że „potrzebujemy proroka”, „potrzebujemy człowieka, który wezwie Amerykę z powrotem do Boga”. Ciążyło to bardzo w jego sercu, ale jednocześnie był przekonany, że nie jest to zadanie dla niego. Mówił o sobie – „nie jestem elokwentny”, „nie potrafię mówić dłużej niż dziesięć minut”, „jestem za słabo wyedukowany”. Jednak w owym czasie Brunette Bruck, sekretarka, wielokrotnie mu powtarzała: „Bóg powołuje cię do głoszenia”.
W 1939 roku został ordynowany na duchownego Południowej Konwencji Baptystów w Palatka na Florydzie. W latach 1943–1945 był pastorem pierwszego baptystycznego kościoła w Western Springs w Illinois. Jego zbór liczył 35 osób, a Graham otrzymywał 45 dolarów tygodniowo. Na początku 1945 roku ewangelista Torrey Johnson, zaproponował mu głoszenie przez radio każdego niedzielnego wieczoru, ponieważ on sam nie ma już na to czasu. Johnson był też jednym z założycieli organizacji „Youth for Christ” (YFC). Graham stał się jej pierwszym pełnoetatowym ewangelistą (otrzymywał 75 dolarów tygodniowo). W „Youth for Christ” Graham pracował do roku 1952. W 1948 roku został rektorem Northwestern College w Minnesota i był najmłodszym rektorem w kraju. Funkcję tę pełnił do roku 1952.
Rodzina.
Dwa miesiące po uzyskaniu dyplomu, 13 sierpnia 1943 roku, ożenił się z Ruth Bell (1920–2007), której rodzice byli prezbiteriańskimi misjonarzami w Chinach. Graham poznał Ruth w Wheaton College. Zamieszkali w drewnianej chatce zaprojektowanej przez Ruth w Paśmie Błękitnym w Montreat. Ruth była poetką i pisarką, jest autorką i współautorką 14 książek, regularnie pisywała do gazet i czasopism. Pomimo iż jej mąż stał się baptystą, ona sama do końca życia pozostała prezbiterianką.
W 1993 roku, w wywiadzie dla ABC – z okazji 50-lecia małżeństwa – Ruth powiedziała, że gdy była studentką, modliła się: „Boże, jeżeli pozwolisz mi wyjść za tego człowieka, będzie to największy zaszczyt, jaki mógłby mnie spotkać”. Kiedykolwiek reporterzy pytali Grahama o to, kto jego zdaniem jest największym chrześcijaninem, za każdym razem niezmiennie odpowiadał, że nigdy w swym życiu nie spotkał tak wielkiego chrześcijanina jak Ruth. Na pogrzebie powiedział: „Nikt inny nie mógłby unieść takich ciężarów, jakie ona dźwigała. Ona była integralną częścią naszej służby, a moja wieloletnia praca nie byłaby możliwa bez jej zachęty i wsparcia”. Podczas swych 93. urodzin w dniu 7 listopada 2011 powiedział, że czeka na ponowne połączenie ze swoją żoną po śmierci.
Graham miał z Ruth pięcioro dzieci: Virginię Leftwich (Gigi) Graham Tchividjian (ur. 1945), Anne Graham Lotz (ur. 1948), Ruth Graham (ur. 1950; założycielka organizacji Ruth Graham &amp; Friends), Franklina Grahama (ur. 1952) oraz Nelsona „Ned” Graham (ur. 1958). Gigi jest autorką siedmiu książek, za jedną z nich otrzymała „Gold Medallion Award”. Anne Graham Lotz ukończyła studia w wieku 18 lat. W 1988 roku założyła AnGeL Ministries, została ewangelistką i doświadczyła wielu przeciwności oraz utrudnień ze strony konserwatywnych chrześcijan uważających, że kobieta nie może zajmować się kaznodziejstwem. W 1999 roku "New York Times" zaliczył ją do pięciu najbardziej wpływowych ewangelistów w Stanach Zjednoczonych. Franklin Graham, który jest kaznodzieją i ewangelistą, przejął prowadzenie misji Billy’ego Grahama. Postrzegany jest jako kopia ojca: ta sama ekspresja, podobne formuły, ten sam styl gestykulacji. Ned został pastorem, zajmuje się dystrybucją literatury chrześcijańskiej w Chinach. Według Grahama wielkim doświadczeniem dla niego jako rodzica był czas, gdy jego dwaj synowie brali narkotyki.
Graham doczekał się 19 wnuków i 28 prawnuków. Tullian Tchividjian (ur. 1972), syn Gigi, jest pierwszym pastorem „Coral Ridge Presbyterian Church” w Fort Lauderdale (Floryda). Will Graham (ur. 1975), najstarszy syn Franklina, od 2006 roku pełni służbę ewangelisty.
Graham stosował żelazne zasady w swoim życiu. Nigdy nie przebywał sam na sam z inną kobietą niż Ruth. Taki sposób postępowania nazywany bywa zasadą Billy’ego Grahama.
Ewangelista.
Kampanie ewangelizacyjne.
Graham rozpoczął swoje kampanie ewangelizacyjne w 1947 roku w Grand Rapids oraz w swoim rodzinnym Charlotte. Przełomowym punktem w jego karierze była kampania w Los Angeles w 1949 roku. Przeprowadzana była w namiocie cyrkowym początkowo mieszczącym 6 tysięcy osób, lecz wkrótce powiększonym do 9 tysięcy. Ewangelizacja przewidywana była na trzy tygodnie, ale trwała osiem tygodni, przybyło na nią 350 tysięcy ludzi. Po tej ewangelizacji stał się szeroko znany w Ameryce i stał się ikoną narodową. Do sukcesu przyczynił się magnat prasowy William Randolph Hearst, który dał swoim dziennikarzom krótkie polecenie: "puff Graham" (wesprzeć Grahama). W efekcie tego ewangelizacja była opisywana w dziennikach należących do Hearsta. Przypuszcza się, że Hearst cenił Grahama ze względu na jego patriotyzm i dostrzegał w nim szansę na powstrzymanie komunistycznego zagrożenia. Ewangelizacją w Los Angeles zainteresowały się również pisma spoza koncernu Hearsta: „TIME”, „LIFE” oraz "Newsweek". "TIME" oraz "LIFE" oceniły, że Graham jest następcą Billy’ego Sundaya.
Kolejna ważna kampania ewangelizacyjna miała miejsce w Londynie w 1954 roku. Graham przybył tam na zaproszenie ewangelikalnych kościołów, ale został sceptycznie przyjęty przez przedstawicieli Kościoła anglikańskiego oraz prezbiterian (porównywano go z gwiazdami kina), z początku niechętną była również prasa, spotkał się jednak z entuzjastycznym zainteresowaniem tłumów, pomimo niesprzyjających warunków pogodowych. Początkowy sceptycyzm i niechęć ze strony Kościołów oraz prasy zmieniły się w bardziej przychylne nastawienie. W Londynie w ciągu trzech miesięcy słuchało go około 2 milionów ludzi, czemu towarzyszyło około 40 tysięcy nawróceń. Ostatniego dnia zgromadziło się 185 tysięcy słuchaczy. Jednym ze słuchaczy był abp Canterbury Geoffrey Francis Fisher. Sukces w Londynie miał wielkie znaczenie dla Grahama, ponieważ zorientował się, że jego przesłanie jest skuteczne również poza granicami Stanów Zjednoczonych. Z Londynu udał się do Amsterdamu, Berlina, Kopenhagi, Düsseldorfu, Frankfurtu, Paryża i Sztokholmu.
W marcu 1955 przybył do Szkocji, gdzie przeprowadził 6-tygodniową krucjatę. Jeden z dziennikarzy magazynu Kościoła Szkocji "Life and Work" napisał, że sam Duch Boży przemawia przez Grahama. Wraz z żoną zaproszony został do Clarence House, gdzie spotkał się z królową Elżbietą oraz księżniczką Małgorzatą.
Podczas krucjaty w Niemczech spotkał się z kanclerzem Niemiec Konradem Adenauerem, który miał mu powiedzieć: „Panie Graham, nie wiem czy jest jakaś inna nadzieja dla świata, poza zmartwychwstaniem Jezusa”.
W 1957 roku odbyła się krucjata nowojorska, gdzie przez 16 tygodni, od maja do września, głosił w hali sportowej Madison Square Garden, a specjalne spotkania odbyły się przy Times Square oraz Yankee Stadium. Za główne zagrożenie dla świata uznał wtedy plagę komunizmu. "New York Herald Tribune" codziennie komentował ewangelizację w rubryce zatytułowanej "Billy Graham Says". ABC Television zgodził się na sprzedaż swego czasu antenowego w soboty. 20 lipca na ewangelizację na Yankee Stadium przybył wiceprezydent Richard Nixon. Billy’ego Grahama słuchało w sumie około 2,4 miliona uczestników i pod względem liczby słuchaczy ewangelizacja ta przebiła wszystkie przeprowadzone dotąd w Nowym Jorku. Sponsorami byli: William Randolph Hearst (junior), wydawca Henry Luce, lotnik Eddie Rickenbacker, oraz Norman Vincent Peale. W 1960 roku zorganizował w Nowym Jorku krucjatę dla hiszpańskojęzycznych Amerykanów, przybyło na nią około 70 gangsterów.
W 1959 roku przeprowadził pierwszą swoją krucjatę w Australii. Uczestniczyła w niej czwarta część Australijczyków, zaowocowała ona nieprzerwanym wzrostem australijskich kościołów przez następne 15 lat i uznano za najbardziej efektywne głoszenie Ewangelii w historii Australii. W 1963 roku przybył po raz drugi do Los Angeles, przemawiał w Memorial Coliseum, którego wszystkie miejsca zostały zajęte (134 254 osób), ponadto 20 tysięcy zgromadziło się na zewnątrz.
W czasach zimnej wojny był pierwszym amerykańskim ewangelistą, który przemawiał za żelazną kurtyną. Głosił Ewangelię do ludzi we wszystkich socjalistycznych krajach Europy Wschodniej z wyjątkiem Bułgarii. W 1959 roku przybył do Moskwy, ale nie zezwolono mu na głoszenie kazań, w 1966 roku chciał przyjechać do Polski, ale nie uzyskał zgody. Zgodę taką otrzymał dopiero w Jugosławii w 1967 roku, gdzie w Zagrzebiu przemawiał do 3 tysięcy protestantów przybyłych z czterech socjalistycznych krajów. W 1977 roku przybył do Węgier, w 1978 roku do Polski, w 1982 do ZSRR, NRD i CSRS, a w 1985 do Rumunii i po raz drugi do Węgier. Graham w swoim przesłaniu wzywał do pokoju.
W czasach apartheidu Graham odmawiał odwiedzenia RPA, dopóki rząd tego kraju nie wyrazi zgody na ewangelizację bez sektorów segregujących. Doszło do tego dopiero w 1973 roku. W Durbanie przemawiał do 45-tysięcznego tłumu – połowę stanowili czarnoskórzy – i w swoim przesłaniu głosił, że Chrystus nie należy tylko do białego człowieka, „Chrystus należy do wszystkich ludzi”. Nazajutrz gazety pisały „Apartheid upadnie”. Podobne spotkanie miało miejsce w Johannesburgu. W 1985 roku biskup Alpheus Zulu ocenił, że proces pojednania narodowego został zapoczątkowany w Durbanie i Johannesburgu przez Grahama.
W roku 1973 odwiedził Koreę Południową, gdzie przemawiał w sumie do 3,2 miliona ludzi, co przewyższało ówczesną liczbę chrześcijan w Korei. 3 czerwca, tj. ostatniego dnia jego pobytu, przybyło na Yoido Plaza w centrum Seulu około 1,1 miliona ludzi, co było największym religijnym zgromadzeniem, jakie miało miejsce w historii do czasów Jana Pawła II. Graham nazwał później to spotkanie swoim największym doświadczeniem. Han Kyung-chik (1902–2000), założyciel prezbiteriańskiego Kościoła w Korei, ocenił później, że krucjata Grahama wprowadziła koreańskie chrześcijaństwo na nowy etap dojrzałości.
W 1989 roku, podczas krucjaty w Londynie, wykorzystując możliwości jakie dostarczała nowoczesna technika, przemawiał do 800 tysięcy ludzi zgromadzonych w 247 miejscach Zjednoczonego Królestwa oraz Irlandii, ponadto do 16 tysięcy miejsc w 13 krajach Afryki jednocześnie.
W 1990 roku podczas krucjaty w Hongkongu, wykorzystując łączność satelitarną (głos oraz wizja), przemawiał do około 100 milionów ludzi zgromadzonych w 70 tysiącach miejsc 26 krajów Azji. W następnym roku, w podobny sposób z Buenos Aires przemawiał do 5 milionów ludzi zgromadzonych w 850 miejscach 20 krajów Ameryki łacińskiej.
W 1991 roku przeprowadził swoją czwartą krucjatę w Nowym Jorku (w Central Parku). Posłudze Grahama towarzyszyły występy Johnny’ego Casha, June Carter Cash, Sandi Patti, Take Six, Brooklyn Tabernacle Choir oraz koreańskiego chóru. Jako główne zagrożenie dla miasta podał narkotyki i przestępczość. W Central Parku zgromadziło się 250 tysięcy ludzi, co było największym religijnym zgromadzeniem, jakie do tej pory miało miejsce w Stanach Zjednoczonych.
W 1993 roku zorganizowano kampanię ewangelizacyjną dla Europy, której nadano nazwę ProChrist. Na miejsce kilkudniowego spotkania wybrano Niemcy, spotkania odbywały się 17-21 marca na stadionie w Essen i były transmitowane do 1400 miejsc przekazu w 55 krajach, w 16 strefach czasowych.
Ostatnia przeprowadzona przezeń kampania ewangelizacyjna miała miejsce w Nowym Jorku w 2005 roku. Przeprowadzono ją na Shea Stadium, trwała trzy dni, a przybyło na nią ponad 242 tysiące ludzi. Głos zabierali Bill i Hillary Clinton. Była to 417 krucjata Grahama, piąta przeprowadzona w Nowym Jorku (1957, 1969, 1970, 1991, 2005).
Uważa się, że największym osiągnięciem ewangelizacyjnym Grahama była krucjata w Nowym Jorku w 1957 roku. Na drugim miejscu umieszcza się zwykle krucjatę w Londynie z 1954 roku. Jako przykład nieudanej krucjaty podaje się czasem krucjatę z Manchesteru w 1961, mimo że przez trzy tygodnie każdego wieczoru przychodziło około 30 tysięcy ludzi. Krucjata przeprowadzona została bez udziału kościoła anglikańskiego, który postawił Grahamowi warunki niemożliwe do spełnienia (przemawiać mieliby krytycy Grahama).
Styl Grahama.
Kazania głoszone były zwykle według następującego schematu: Graham najpierw czytał tekst Ewangelii, następnie go komentował, poświęcając wiele miejsca grzechom i zagrożeniom świata (przestępstwa kryminalne, problemy osobiste, rasizm, komunizm, bomba wodorowa, narkotyki etc.). Lista grzechów mogła się różnić, ale przesłanie zawsze było to samo – pod koniec kazania wzywał do poddania się Chrystusowi, wzywał do wyjścia do przodu i oddania swego serca Chrystusowi. Często stosowaną formułą było „Biblia mówi”. Pomimo iż jego przesłaniu brakowało pewnych społecznych elementów, po każdej jego krucjacie rozbite rodziny były jednoczone, alkoholicy byli uwalniani od swego nałogu, spadała przestępczość. Graham oferował nadzieję i zbawienie. Głosząc starał się dawać z siebie jak najwięcej, wkładał w to całe serce, starał się przybliżyć słuchaczom Chrystusa, tak dobrze jak potrafił.
Gdy był młody, przemawiał z wielką ekspresją, wykonywał wiele gestów, używał rąk i ramion, poruszał się wzdłuż i w poprzek platformy ewangelizacyjnej. Graham był mistrzem w przekazywaniu swego przesłania, efektownie używał języka ciała (NLP) dla wzmocnienia swego przesłania. Po każdej krucjacie tracił 10–15 funtów (tj. 4,5–7 kg). Najbardziej wyczerpującą była krucjata w Nowym Jorku z 1957, kiedy stracił ok. 30 funtów wagi (ok. 14 kg) i był wyczerpany fizycznie. W przeciwieństwie do innych ewangelistów wprowadził do swojej służby współczesną muzykę, zapraszał też na swoje krucjaty znanych muzyków i artystów.
Przywiązywał wielką wagę do pracy przed- i po-krucjatowej. Było to nowością w stosunku do poprzednich ewangelistów. Przygotowania do krucjat trwały długo i uczestniczyły w nich tysiące ludzi. Po zakończeniu krucjaty organizowano spotkania z jej uczestnikami, przygotowywano filmy i książki relacjonujące krucjatę.
Sukces kaznodziejski Grahama był przedmiotem licznych analiz psychologicznych i socjologicznych. Pierwszym wrażeniem jakie odnosi uczestnik krucjat to zadowolenie, pewność siebie, słuchacz myśli, że nie jest sam, a takich jak on jest wielu. Otaczający tłum powoduje, że jednostka czuje się anonimowo i bezpiecznie. Nadchodzi jednak moment, w którym kończy się anonimowość i bezpieczeństwo słuchacza, Graham żąda od słuchacza przeanalizowania swej przeszłości i dokonania jej oceny. Kieruje pytanie do słuchacza i oczekuje odpowiedzi. W tym momencie słuchacz szczególnie mocno odczuwa swoje JA, odczuwa siebie. Są to chwile, kiedy słuchacz zastanawia się: „kim jestem?” Są to chwile, w których rozbijane jest własne JA i szczególnie mocno odczuwa się TU i TERAZ.
Przygotowania do krucjat.
Graham przywiązywał wielką wagę do tego, by każda jego krucjata była wspierana przez grupy modlitewne. Był przekonany, że moc Boża objawiająca się na jego krucjatach uzależniona jest od modlitw wspierających go ludzi. Podczas krucjaty w Los Angeles zorganizowano ponad 1000 grup modlitewnych w Los Angeles oraz okolicach, które modliły się o sukces krucjaty. Grupy te funkcjonowały przez cały czas trwania krucjaty. Przed rozpoczęciem ewangelizacji w Glasgow w 1955 zorganizowano 500 grup modlitewnych w Szkocji, a 500 innych w Anglii, Irlandii Północnej oraz Walii, które odbywały regularne spotkania z myślą o ewangelizacji w Glasgow. Przy pomocy środków masowego przekazu zwrócono się do chrześcijan na całym świecie o wsparcie modlitewne. Ponadto podczas trwania tej ewangelizacji 100–400 osób modliło się w zaimprowizowanej „górnej izbie”. Podobne grupy modlitewne zorganizowano podczas krucjaty w Nowym Jorku (1957), Sydney (1959), nie zorganizowano natomiast w Manchester (1961).
W przerwach między krucjatami narzucał sobie ciężki reżim pracy, urządzał piesze wycieczki, grał w golfa, prowadził własne studia biblijne. Każdego poranka i każdego popołudnia spędzał czas na modlitwie. Nawet podczas wyjazdów starał się to kontynuować. James E. Moore ocenił, że pracował jak płatny wojownik. W wywiadzie dla "Journal American" powiedział, że chrześcijaństwo nie jest dla słabeuszy, „musimy być mocni, męscy i dynamiczni, jeżeli chcemy ustać. Musimy odzyskać duchowy ogień i sztandar chwały naszych przodków”. W latach 60. próbował zrozumieć kulturę hippisów.
Robert O. Ferm, który zbadał 11 krucjat z okresu 1952–1954, twierdzi, że 38% nawróconych stanowią mężczyźni, zaś 62% kobiety. Wśród nich największe grupy stanowią studenci oraz gospodynie domowe, 70–80% było już członkami Kościołów.
BGEA.
W 1950 roku założył Billy Graham Evangelistic Association ("Stowarzyszenie Ewangelizacyjne Billy’ego Grahama"), w skrócie BGEA, z siedzibą w Minneapolis. Celem stowarzyszenia jest docieranie do ludzi z Ewangelią dostępnymi kanałami. Działalność stowarzyszenia obejmuje: organizacja krucjat, programy telewizyjne, programy radiowe, produkcja filmów chrześcijańskich, działalność wydawnicza, a także – od 2007 roku – opieka nad Biblioteką Billy’ego Grahama. Stowarzyszenie promuje chrześcijański styl życia.
Celem stowarzyszenia było też opłacanie swoich pracowników, w tym przede wszystkim Billy’ego Grahama (w latach 60. było to 15 tysięcy dolarów rocznie, tyle co dochody przeciętnego pastora). Od tej też pory Graham przestał przyjmować „ofiary miłości”, wszelkie ofiary szły na misję.
Od 1956 roku zaczęto wydawać miesięcznik "Christianity Today", który z czasem stał się najbardziej wpływowym chrześcijańskim pismem w USA. Od 1960 roku wydawany jest inny periodyk – „Decision Magazine”. "Decision Magazine" ukazuje się jedenaście razy w roku, którego nakład w 1974 roku osiągnął 5 milionów egzemplarzy. Obecnie wydawany jest w nakładzie 1,7 mln egzemplarzy, w pięciu językach, dociera do 160 krajów. Wiele chrześcijańskich czasopism publikuje felietony Grahama pt. „Moja odpowiedź”.
31 maja 2007 siedziba stowarzyszenia przeniesiona została do Biblioteki Billy’ego Grahama w Charlotte. W uroczystości uczestniczyli byli prezydenci: Jimmy Carter, George H.W. Bush oraz Bill Clinton.
Ewangelista ewangelistów.
W 1966 roku Graham zorganizował Światowy Kongres Ewangelizacji w Berlinie, na który zaprosił znanych kaznodziejów, ewangelistów i liderów, z całego świata. Była to pierwsza tego typu konferencja zorganizowana przez ewangelikalnych protestantów. Przesłanie Kongresu sprowadzało się do słów: „Jedna rasa, jedna ewangelia, jedno zadanie”. W 1977 roku zorganizowano w Lozannie Międzynarodowy Kongres Ewangelizowania Świata. Dyskutowano nad sposobami ewangelizowania Afryki, Azji i Ameryki Łacińskiej, po to aby przesunąć punkt ciężkości ewangelikalnego chrześcijaństwa z Zachodu do innych kultur. Przybyło 2700 ewangelikalnych działaczy ze 150 krajów świata. Kolejny Kongres odbył się w 1989 roku w Manili, trzeci Kongres odbył się w Kapsztadzie, w październiku 2010, już bez udziału Grahama.
Oprócz tego organizował konferencje dla podróżujących ewangelistów w Amsterdamie w 1983 oraz 1986 roku. Zastanawiano się nad przyczynami koreańskiego przebudzenia. W 2000 odbyła się kolejna konferencja w Amsterdamie.
W polityce.
Działalność polityczna.
Graham był zarejestrowanym członkiem Partii Demokratycznej, jednak od czasów prezydentury Nixona sympatyzował z republikanami. W latach 50. wielokrotnie uderzał w antykomunistyczną nutę w swoich publicznych wystąpieniach. W 1952 roku, podczas krucjaty w Waszyngtonie powiedział, że jeżeli jego kraj kiedykolwiek zbliży się do komunizmu, to zmobilizuje lud chrześcijański dla zachowania ustanowionych przez Boga instytucji. Komunizm nazywał religią Szatana, konkurencyjną względem chrześcijaństwa. Książkę Charlesa W. Lowry „Communism and Christ” (wydana w 1952) Graham wysłał do każdego członka Kongresu, do prezydenta Trumana i członków jego gabinetu. W 1954 roku w jednym z wywiadów powiedział, że albo komunizm musi zginąć, albo chrześcijaństwo, ponieważ toczy się bój pomiędzy Chrystusem a Antychrystem. Odwiedzał amerykańskich żołnierzy w Korei (1952) oraz w Wietnamie (1966, 1968).
Popierał wojnę w Korei i wojnę wietnamską. Po aferze Watergate uświadomił sobie, że został wykorzystany przez polityków. Zaniepokoił się tym i zdecydował się zwiększyć swój dystans do świata polityki. Stwierdził, że chrześcijanin nie powinien angażować się w politykę, ponieważ Jezus nie miał partii politycznej.
Żądał zniesienia segregacji rasowej. Od 1953 roku nie zgadzał się, aby podczas jego krucjat na Południu były osobne sektory dla białych i czarnych (spotkania muszą być „integrated”, nie „segregated”). Graham zapłacił kaucję dla uwolnienia Martina Luthera Kinga z więzienia; zaprosił Kinga za pulpit podczas swej 16-tygodniowej krucjaty w Nowym Jorku w 1957 roku. Jednak ze względu na niepokoje i zarzuty, że zajął się polityką rasizmu, nigdy już więcej nie poprosił Kinga na swoje krucjaty.
Na początku lat 50. kilku polityków z Partii Demokratycznej namawiało go, by z ramienia ich partii wystartował do senatu i reprezentował stan Karolina Północna. W 1979 roku Jerry Falwell nakłaniał Grahama do przyłączenia się do założonej przezeń partii politycznej Moral Majority. Graham odmówił, ponieważ jego zdaniem duchowni powinni się wypowiadać w kwestiach związanych z moralnością, a nie np. w sprawie Kanału Panamskiego albo jakości uzbrojenia armii. Jego zdaniem ewangeliści nie powinni identyfikować się z żadną konkretną partią polityczną bądź osobą. Ewangelista powinien stać w środku i przemawiać zarówno do zwolenników prawicy, jak i lewicy. Graham porównany z takimi ewangelistami jak Pat Robertson, Ralph Reed lub Jerry Falwell jawi się jako niemal neutralny politycznie. Gdy odmówił wsparcia dla antyaborcjonistów z „Operation Rescue”, drogi jego oraz fundamentalistów rozeszły się na zawsze.
W latach 50. Graham był zdeklarowanym antykomunistą, co często podkreślał, jednak w końcu lat 70. zaczął odwiedzać kraje bloku komunistycznego i przeprowadzać w nich swoje kampanie ewangelizacyjne. Wpłynęło to na zmianę jego poglądów politycznych, a także na poszerzenie jego perspektywy teologicznej. W 1982 roku przemawiał na konferencji pokojowej w Moskwie zorganizowanej dla liderów religijnych w celu ratowania świata przed nuklearną katastrofą.
W kontekście zbliżającej się wojny w Zatoce Graham powiedział, że nadchodzą czasy, kiedy trzeba będzie walczyć o pokój. 12 marca 1991 roku powiedział dla CBS, że wojna w Zatoce nie jest wojną przeciwko Irakijczykom, a tylko przeciwko ludziom reżimu. Wzywał też do modlitw o pokój na Bliskim Wschodzie. 14 września 2001 roku, w następstwie zamachu z 11 września, Graham poprowadził modlitwę oraz nabożeństwo w Katedrze Narodowej w Waszyngtonie, w którym uczestniczył prezydent George W. Bush. Przemawiał też podczas uroczystości upamiętniającej zamach terrorystyczny w Oklahoma City w 1995 roku.
W 1992 roku odwiedził Koreę Północną i spotkał się z ówczesnym przywódcą Korei Północnej Kim Ir Senem, z którym wymienił się prezentami (wśród nich egzemplarz książki „Pokój z Bogiem”). Prezydent Kim podarował mu pierwsze tomy swojej autobiografii. Wizyta ta była krytykowana przez część amerykańskich reporterów i określana mianem głupoty. Pomimo iż zawsze zwalczał komunizm, w przemówieniu z 1999 roku pochwalił dyktatora Kim Ir Sena za walkę o wolność dla swego kraju przeciwko imperium japońskiemu, określił go także jako „inny rodzaj komunisty”.
Według przeprowadzonego przez "Newsweek" wywiadu (2006), polityka jest dla Grahama drugoplanowym celem, pierwszorzędnym zawsze była ewangelizacja. Natomiast Steven P. Miller, historyk, w swojej książce "Billy Graham and the Rise of the Republican South" utrzymuje, że Graham odegrał kluczową rolę w kształtowaniu amerykańskiej sceny politycznej II połowy XX wieku, jakkolwiek rola ta nie jest doceniana. Uważa też, że przyczynił się do zakończenia dominacji Partii Demokratycznej na Południu. Harold Bloom ocenił, że polityka miała destrukcyjny wpływ na jego służbę.
Pastor prezydentów.
Graham miał prywatne audiencje z wieloma urzędującymi amerykańskimi prezydentami od Trumana do Obamy. Doradzał każdemu prezydentowi od Eisenhowera po Busha, przyjaźnił się z każdym od Johnsona po Busha, z wyjątkiem Cartera. Oficjalnie nie popierał żadnych kandydatów startujących w wyborach, swojego poparcia udzielał jedynie nieoficjalnie.
W 1950 roku kongresmen z Karoliny Południowej zainicjował spotkanie Grahama z Trumanem, wraz z trzema pastorami, w Gabinecie Owalnym i nakłaniał do zwalczania komunizmu w Korei Północnej. Graham próbował ponadto nawracać Trumana, ten odpowiedział, że stara się żyć „kazaniem na górze”. Było to jedyne spotkanie Grahama z Trumanem w czasach, gdy ten był urzędującym prezydentem. Graham stwierdził po latach, że zrobił wtedy z siebie głupca. W 1952 roku zaprosił Trumana na krucjatę w Waszyngtonie (styczeń-luty), ale ten odmówił. Ze względu na Grahama Kongres wydał specjalną ustawę, dzięki której mógł on poprowadzić pierwsze nabożeństwo na schodach Kapitolu w 1952 roku. Zaprosił na nie Trumana, ale ten znowu odmówił. Truman stwierdził później, że Graham był przyjacielem wielu prezydentów, ale nigdy nie był jego przyjacielem, dopóki był urzędującym prezydentem. Truman wątpił, by w działalności Grahama przejawiała się autentyczna moc Boża. Twierdził, że mamy tu do czynienia z „podróbką” ("counterfeit"). Podejrzewał też, że Grahamowi chodziło głównie o to, by trafiać na pierwsze strony gazet.
Graham stał się regularnym gościem Gabinetu Owalnego podczas prezydentury Eisenhowera. Był on pierwszym prezydentem, który słuchał jego kazań. We wrześniu 1957 roku Graham przekonywał go, aby wysłać wojsko dla interwencji w Little Rock Nine przeciwko wspierającym segregację rasową terrorystom. Podczas tej interwencji był w Waszyngtonie na polu golfowym, z wiceprezydentem Nixonem. Graham został zaproszony przez byłego prezydenta Eisenhowera, aby być przy nim w momencie jego śmierci. Johnson poprosił Grahama, by wygłosił protestancką modlitwę podczas swej inauguracji. W czasach prezydentury Johnsona Graham spędził więcej niż 20 nocy w Białym Domu.
Od czasów Eisenhowera był doradcą każdego kolejnego prezydenta. Zarówno Eisenhower, jak i John F. Kennedy zasięgali opinii u Grahama przed podjęciem ważnych decyzji i powoływali się na jego autorytet. Kennedy grywał z Grahamem w golfa. Johnson, Nixon, Ford i Bush nazywali go pastorem Ameryki.
Graham cieszył się wieloletnią przyjaźnią Nixona i dla wszystkich było oczywiste, że to jemu życzy zwycięstwa w wyborach prezydenckich w 1960 przeciwko Kennedy’emu. Gdy jednak był proszony o oficjalne wsparcie któregoś z kandydatów, za każdym razem odmawiał. Henry Luce, wydawca „TIME”, namawiał Grahama, by opublikował artykuł, w którym opisze, co myśli o Nixonie, bez wzywania do głosowania nań. Graham zgodził się, jednak gdy artykuł był już gotowy, zmienił zdanie i zamiast tego napisał, że każdy chrześcijanin ma obowiązek wziąć udział w wyborach. Jednak w listopadzie 1960, gdy po zwycięstwie wyborczym Kennedy chciał spotkać się z Grahamem, aby zagrać z nim w golfa, ten zapytał najpierw Nixona, czy nie będzie tym spotkaniem urażony. Na pogrzebie Johna F. Kennedy’ego, Robert F. Kennedy, posadził Grahama wśród osobistych przyjaciół zmarłego prezydenta. Graham spędził ostatnią noc prezydentury Johnsona w Białym Domu; podobnie pierwszą noc Nixona.
Po zwycięstwie Nixona w wyborach 1968 stał się częstym gościem w Białym Domu i prowadził prywatne spotkania modlitewne organizowane tam przez prezydenta. Nixon oferował Grahamowi posadę ambasadora Izraela podczas spotkania z premier Goldą Meir, ale ten odmówił. Nixon pojawił się podczas krucjaty we Wschodnim Tennessee w 1970 roku. Było to jedno z największych zgromadzeń w historii stanu Tennessee. Nixon przemawiał z platformy ewangelizacyjnej i był pierwszym prezydentem, który tego dokonał. Przyjaźń ta została wystawiona na próbę podczas afery Watergate, kiedy Graham ostro zganił postępowanie Nixona. Pogodził się z nim po jego rezygnacji, udzielając mu wsparcia i pociechy. Oświadczył wtedy: „Trzymam się z dala od polityki”.
W 1976 roku Graham był krótko hospitalizowany. Trzech prezydentów USA tego samego dnia życzyło mu powrotu do zdrowia: były prezydent Nixon, sprawujący urząd prezydencki Ford oraz prezydent elekt Jimmy Carter. Dla prezydenta Cartera był tylko doradcą, nie utrzymywał z nim bliskiej przyjaźni. Kontakty z Carterem były podobne do kontaktów z Eisenhowerem i Kennedym. Carter stwierdził, że jest jednym z dziesiątek milionów ludzi, których życie duchowe było kształtowane przez Billy’ego Grahama.
Był jednym z gości zaproszonych osobiście przez Reagana na jego inaugurację. Graham udzielił błogosławieństwa dla Busha podczas jego inauguracji. Podobnie błogosławił Clintona. Uczestniczył w inauguracjach ośmiu prezydentów. Ze względu na stan zdrowia nie mógł uczestniczyć w pierwszej inauguracji Busha w 2001, zastąpił go w tym jego syn Franklin. W czasach prezydenta Reagana często uczestniczył w czwartkowych spotkaniach modlitewnych w Białym Domu. Tej samej nocy (16-17 stycznia), w której rozpoczęto wojnę w Zatoce, George H.W. Bush zaprosił „pastora Ameryki”, jak go nazywał, do Białego Domu.
Na dwa dni przed wyborami prezydenckimi 2000 Graham wygłosił modlitwę podczas śniadania na Florydzie w obecności George’a W. Busha. Przyjaźń Grahama z Bushem miała podobny charakter do przyjaźni z Nixonem. Podczas krucjaty w Nowym Jorku w 2005 Bill Clinton przypomniał, jak odwiedził krucjatę Grahama w Little Rock (Arkansas), w 1959 roku – „Byłem wtedy małym chłopcem i nigdy nie zapomnę, jak go pokochałem od tego czasu”. Clinton spotkał się z Grahamem w 1989 roku, w Little Rock, gdy był już gubernatorem. Clinton był w sumie na czterech krucjatach Grahama: w 1959, 1971, 1989 i 2005 roku.
Obama chciał spotkać się z Grahamem jeszcze podczas swej kampanii w 2008, ale Graham nie był zdolny, by go odwiedzić. Po raz kolejny Obama chciał go odwiedzić podczas urodzin w 2009, co również nie doszło do skutku. Ostatecznie do spotkania doszło 25 kwietnia 2010 roku, prezydent Obama odwiedził Grahama w jego domu w Montreat i odbył z nim „prywatną modlitwę”.
20 grudnia 2010 roku George Bush (junior) odwiedził Bibliotekę Billy’ego Grahama, wraz ze swoją żoną. Podpisał tam ponad 1000 egzemplarzy swojej książki "Decision Points". Laura Bush podpisywała swoją książkę "Spoken From the Heart". Bush powiedział, że Graham pomógł mu w rozumieniu nauki Chrystusa. W 2012 podczas wyborów prezydenckich poparł Romneya, z którym też się spotkał. Przy tej okazji Graham oświadczył, że prawdopodobnie są to jego ostatnie wybory.
Pogrzeby państwowe.
W 1993 roku poprowadził modlitwę na pogrzebie Johna Connally’ego, byłego gubernatora Teksasu. W tym samym roku poprowadził też usługę pogrzebową byłej pierwszej damy Pat Nixon.
Graham był obecny na dwóch prezydenckich pogrzebach. Przewodniczył pochówkowi prezydenta Lyndona B. Johnsona w 1973 roku i wygłosił mowę pochwalną. Poprowadził też usługę pogrzebową Nixona w 1994 roku. W mowie pochwalnej nazwał Nixona jednym z najbardziej niezrozumianych ludzi, a zarazem jednym z największych ludzi XX wieku. Z powodu endoprotezy nie był już zdolny do prowadzenia pogrzebu Reagana 11 czerwca 2004 roku, zastąpił go w tym inny ewangelista, John Danford, senator z partii republikańskiej. Były prezydent George H.W. Bush wygłosił mowę pochwalną. Z powodu zdrowia Graham nie mógł też prowadzić pogrzebu Geralda R. Forda 2 stycznia 2007 roku oraz pogrzebu byłej pierwszej damy Bird Johnson w lipcu 2007 roku.
Graham w mediach.
Od 5 listopada 1950 roku prowadził 30-minutowy program radiowy "Hour of Decision". Po pięciu latach program miał ponad 20 milionów stałych słuchaczy. Program był emitowany w niedzielny poranek przez ponad 50 lat. Służbę teleewangelisty rozpoczął w 1957 roku, pomysł wyszedł od jego żony, Ruth. Służbę radiową i telewizyjną zakończył w 2008 roku.
Według Grahama w 1950 roku prezydent Paramount Pictures, Y. Frank Freeman, proponował mu rolę w filmach. Graham odpowiedział, że Bóg go powołał dla głoszenia Ewangelii i nie zamierza nic innego robić. W spotkaniu uczestniczył reżyser Cecil B. DeMille, który planował wtedy utworzyć remake dla filmu "Dziesięć przykazań" – "Dziesięcioro przykazań". W spotkaniu uczestniczyli aktorzy: Anthony Quinn, Barbara Stanwyck, Betty Hutton i Bob Hunter. Jednak rok później Graham utworzył własne studio filmowe, dla produkcji dramatów religijnych.
Po wykorzystaniu radia i telewizji Billy Graham postanowił sięgnąć po kolejne medium – film. W tym też celu w 1951 roku jego stowarzyszenie (BGEA) powołało "World Wide Pictures". W tym też roku powstał pierwszy film – "Mr. Texas". Podczas premiery wynajęto dwadzieścia cztery reflektory, chcąc przebić wszystko to, co widziano do tej pory podczas premiery, jednak głośniki ustawione były zbyt daleko, a dźwięk był źle zsynchronizowany z obrazem na 15-metrowym ekranie. J. Arthur Rank, brytyjski producent filmowy, ocenił później, że film nie jest dobry pod względem technicznym, ale ma zrozumiałe przesłanie. Był to pierwszy chrześcijański western. W następnych latach powstały filmy: "Oiltown, U.S.A." (1954), "Souls in Conflict" (1955), "The Heart Is a Rebel" (1958), "Shadow of the Boomerang" (1960). Filmy te opowiadają o bohaterach sceptycznie nastawionych do chrześcijaństwa, jednak pod koniec filmu nawracają się pod wpływem świadectwa swego przyjaciela bądź członka rodziny. Nawrócenie zazwyczaj dokonuje się po wysłuchaniu kazania Grahama. Akcja tych filmów osadzona została w kontekście krucjat Grahama (w jednym przypadku była to audycja radiowa). Filmy te przewidziane zostały na potrzeby kościelne, w latach 60. zaczęto również kręcić filmy na potrzeby kinowe. Pierwszym takim filmem był "The Restless Ones" (1965). Filmy te zmieniły kulturę chrześcijan w USA, w wielu kościołach nabożeństwo wieczorne zamieniano na oglądanie filmu. W końcu lat 80. stwierdzono, że w kazanie Grahama na ekranie nie przynosi zadowalającego efektu i ograniczono produkcję filmów kinowych. "World Wide Pictures" na swojej stronie donosi, że w wyniku filmów wyprodukowanych przez wytwórnię nawróciło się około 2 milionów ludzi.
Billy Graham współtworzył scenariusz do filmu "Wiretapper" (1955) oraz "The Mighty Fortress" (1955), był producentem filmu "Souls in Conflict" (1954) oraz "The Restless Ones" (1965). W 1964 roku Graham sfinansował 28-minutowy film dokumentalny „Man in the 5th Dimension” ("Człowiek w piątym wymiarze"), w którym też zagrał główną rolę. Został on przedstawiony podczas światowych targów w Nowym Jorku, obejrzało go około miliona widzów. W 1969 roku wystąpił w programie telewizyjnym z Woodym Allenem. Program łączył elementy komedii z ewangelizacyjnym przesłaniem.
W latach 50. wielokrotnie spekulowano w mediach, jaką karierę zrobiłby Graham jako gwiazda Hollywoodu. Podejrzewano, że filmowi kaznodzieje są stylizowani na Grahama, ale było to dementowane przez producentów filmowych. Nazywano Grahama „hollywoodzką wersją Jana Chrzciciela”. Henry Luce umieścił Grahama na okładce tygodnika „TIME” w 1954 roku.
W 2006 roku nakręcono film dokumentalny '. W 2008 roku nakręcono film ', którego premiera odbyła się 10 października 2008 roku. Główną rolę zagrał Armie Hammer. Hammer za swoją rolę otrzymał nominację do nagrody „Faith and Values Award”, przyznawaną za najbardziej inspirujące z perspektywy chrześcijańskiej wykonanie roli. Graham nie skomentował filmu, lecz jego syn, Franklin, ocenił go krytycznie. 18 sierpnia 2008 roku, Franklin wydał oficjalne oświadczenie w imieniu Stowarzyszenia Billy’ego Grahama, że film powstał bez współpracy ze Stowarzyszeniem i nie jest przez nie aprobowany. Jednak najstarsza córka Grahama, Gigi, oceniła film pozytywnie. Hammer powiedział, że za główną inspirację do filmu służył mu wywiad jaki Woody Allen przeprowadził z Grahamem w latach 70. Postać Grahama pojawiała się w wielu filmach i była grana przez różnych aktorów, w roku 2013 w filmie "Nixon's the One" zagrał go Andrew Hall.
Ostatnie lata.
W 2004 roku Południowa Konwencja Baptystów wystąpiła ze Światowego Związku Baptystycznego, zarzucając jej tendencje liberalne oraz ekumeniczne. Graham udzielił swego poparcia dla międzynarodowej instytucji. 
Ostatnią krucjatę poprowadził w 2005 roku. Po tej krucjacie przestał pokazywać się publicznie, ze względu na pogarszający się stan zdrowia. Służbę radiową i telewizyjną zakończył w 2008 roku. W 2009 roku Stowarzyszenie Billy’ego Grahama (BGEA) zwolniło 55 swoich pracowników, tj. 10% zatrudnionych. 
Pomimo iż zakończył organizację własnych krucjat w 2005, wystąpił jeszcze z usługą w 2006 roku na „Festiwalu Nadziei” organizowanym przez jego syna, Franklina, w Nowym Orleanie, który podniósł się po szkodach wyrządzonych przez Huragan Katrina. 
W lutym 2009 roku córka Grahama, Anne Graham Lotz, oświadczyła, że Graham cierpi na chorobę Parkinsona oraz raka prostaty. Zdaniem Lotz jest to rezultat jego licznych krucjat, gdyż każda krucjata jest niezwykle wyczerpująca „fizycznie, emocjonalnie i duchowo”. 
W kwietniu 2010 roku, w wieku 91 lat jego wzrok i słuch miały już mniej niż 50% percepcji. Pomimo to Will Graham, wnuk Grahama, powiedział reporterom, że jego dziadek ma ostatnio więcej energii i myśli o tym, by głosić jeszcze jeden raz, zaznaczając jednak, że byłoby to raczej głoszenie przez telewizję niż na stadionie. 
11 maja 2011 roku Grahama przyjęto do szpitala Hospital w Asheville z powodu zapalenia płuc. 15 maja wrócił do domu, gdyż zdaniem lekarzy jego stan zdrowia się poprawił. Anne Graham Lotz doniosła, że 10 października 2011 roku poddany został tlenoterapii. 30 listopada znów został przyjęty do szpitala z powodu zapalenia płuc. 7 grudnia wrócił do domu, Franklin oświadczył, że Graham pracuje nad nową książką o zbawieniu. Została ona wydana w 2012 roku. 
Billy Graham zmarł 21 lutego 2018 roku. 
28 lutego i 1 marca 2018 roku Graham został czwartym prywatnym obywatelem w historii Stanów Zjednoczonych pochowanym w rotundzie Kapitolu Stanów Zjednoczonych w Waszyngtonie.
Poglądy.
Biblia jest kluczem i autorytatywnym źródłem, do niej należy się zwracać z każdym problemem. Prawda jest poza czasem i poza wiecznością, i się nie zmienia. Piekło oznacza separację od Boga. Wytykamy pogan i dawnych bałwochwalców, ale różnimy się od nich tylko tym, że nasze bożki wykonane są ze lśniącego chromu i stali. Chrystus zajął na krzyżu miejsce, na którym my powinniśmy się znaleźć. On również zniósł męczarnie piekielne, które miały być naszym udziałem. Przez śmierć Chrystusa grzech został ukrzyżowany. Istnieje więcej dowodów potwierdzających zmartwychwstanie Chrystusa, niż na to, że kiedykolwiek żył Cezar. Zmartwychwstanie oznacza, że Chrystus jest tym za kogo się podawał, że jest Bogiem.
Wielość kościołów może dezorientować, wyboru należy dokonywać z modlitwą. Prawdziwy chrześcijanin chodzi do kościoła po to, aby wraz z innymi oddać chwałę Bogu. Fakt kuszenia nie oznacza, że obcowanie z Bogiem zostało przerwane, pokusa jako taka nie jest grzechem. Szatan może tylko kusić, ale nie może zmusić do ulegania pokusie.
Oceny i kontrowersje.
Billy Graham głosił w 185 krajach, zaś liczba osób, do których przemawiał, przekroczyła 210 milionów. Według szacunków współpracowników Grahama liczba osób, które po jego kazaniach publicznie uznały Jezusa Chrystusa za swojego zbawiciela przekroczyła 3,2 miliona, łączna liczba osób, które słyszały kazania Grahama – osobiście, przez radio lub telewizję – przekroczyła natomiast 2,2 miliarda. Liczba Amerykanów, którzy słuchali go osobiście, wynosi 35 milionów. W połowie 1957 roku jego imię było znane dla 85% Amerykanów, a 75% oceniało go pozytywnie. Prawdopodobnie przemawiał do największej liczby słuchaczy w historii. W połowie lat 60. stał się osobą, która dodawała świętości wydarzeniom, autorytetem dla prezydentów, przed wypowiedzeniem wojny zasięgano jego opinii, w połowie lat 70. zaczęto go określać mianem „pastora Ameryki”
W jego służbie nie było żadnych skandali finansowych ani seksualnych. Mieszkał w skromnym domu, nie przyjmował „ofiar miłości”, pobierał stałą pensję od swojej misji (BGEA), odrzucił oferty z telewizji (milion dolarów) oraz Hollywoodu, nigdy nie zbudował „Kościoła Billy’ego Grahama”. Gdy kończył służbę, 96% Amerykanów określało siebie jako wierzących, a liczba ewangelikalnych chrześcijan osiągnęła 40%. Gdy zaczynał służbę ewangelizacyjną, naród amerykański poszukiwał nowej tożsamości religijnej. Graham miał wielki wpływ na jej kształtowanie. Stworzył nowy typ kultury religijnej, bazujący na mediach, zacierał różnice pomiędzy polityką a religią, a apolitycznych amerykańskich chrześcijan zachęcił do angażowania się w politykę.
Jednak w jego rodzinnym stanie nie popierał go Kościół episkopalny, a także znaczna część baptystów. Jeden z jego biografów, Stanley High, ocenił, że zarówno w Stanach Zjednoczonych, jak i Wielkiej Brytanii, miał większe wsparcie ze strony prezbiterian niż baptystów. Grahama wspierali niemieccy biskupi luterańscy, tacy jak Otto Dibelius oraz Hanns Lilje.
Graham głosił w latach 1949 do 2005. W tym czasie dokonało się wiele zmian w Ameryce i na świecie, jak również w chrześcijaństwie. Zniesiono komunizm, pojawiły się nowe ruchy społeczne i nurty teologiczne, AIDS stało się problemem globalnym, jednak przesłanie Grahama pozostało dokładnie to samo – świat zmierza do destrukcji. Kazania Grahama badane z punktu widzenia teologicznego, etycznego, homiletycznego oraz estetycznego niejednokrotnie nie spełniają podstawowych zaleceń tych dyscyplin i tym samym jego sukces staje się zagadką. Większość ludzi „nawrócona” na jego ewangelizacjach prędzej czy później wracała do swoich grzechów. Jednak niektórzy z nich zmieniali swój tryb życia, stawali się religijni, a ich religijność – jak ocenia Thomas G. Long – przekraczała nawet poziom Grahama.
Latem 1949 roku, Charles Templeton, wtedy współpracujący z Grahamem ewangelista, podczas przygotowań do kampanii w Los Angeles poradził mu, by zmodernizował swój sposób głoszenia i nie robił tego w taki sposób jak 50 lat temu – „musisz się nauczyć nowego żargonu, bo inaczej nie odniesiesz sukcesu”. Graham odpowiedział: „Nie jest jeszcze za późno, by zostać farmerem”. Po kampanii w Los Angeles oskarżano go, że zamierza cofnąć religię o sto lat. Graham odpowiedział, że nie zamierza cofać religii o zaledwie 100, ale 1900 lat, do czasów Dziejów Apostolskich. Templeton stał się agnostykiem, stwierdzając, że znaczna część nauczania Grahama to „dziecinne nonsensy”.
Teolodzy chrześcijańscy na ogół nie zajmowali się oceną Grahama i uważali, że jest niewart krytyki, niemniej niektórzy wytykali mu anachronizm, braki w teologicznym przygotowaniu, przyznając jednocześnie, że jego praca ewangelizacyjna daje pozytywne efekty oraz że jest on głęboko religijny. Krytykę ze strony teologów rozpoczął Reinhold Niebuhr w 1957 roku, który wytknął Grahamowi, iż traktuje „krew Chrystusa” jako panaceum na wszystko, jako środek uwalniający od wszelkich grzechów, nie mówi natomiast nic o doświadczeniach, jakie czekają w życiu każdego chrześcijanina. Niebuhr zarzucił też Grahamowi obskurantyzm. W roku 1960 William G. McLoughlin, chrześcijański historyk, zarzucił Grahamowi anachronizm i ożywienie fundamentalizmu. McLoughlin nazwał go też nieoficjalnym kapelanem Białego Domu, który pomaga Eisenhowerowi i Nixonowi przy podejmowaniu decyzji.
Graham zawsze był przeciwny nawracaniu Żydów. Odnosząc się jedynie do Chrystusa, nie agitował na rzecz konkretnego chrześcijańskiego kościoła. W kazaniach nie poruszał nigdy kwestii dzielących denominacje i wyznania chrześcijańskie. Jego ekumenizm i ponadkonfesyjny charakter jego posługi był zawsze krytykowany przez fundamentalistów protestanckich. Fundamentaliści chrześcijańscy zawsze byli najbardziej surowymi krytykami Grahama.
Na swoich krucjatach zarówno protestantów, jak i katolików odsyłał do swoich Kościołów. Z tego powodu fundamentaliści protestanccy z Południa uważają go za fałszywego proroka, zwodziciela i agenta Antychrysta. Ich zdaniem 80% nawróceń, jakie miały miejsce pod wpływem wystąpień Grahama, jest powierzchownych i krótkotrwałych. Wielu spośród „nawróconych” nadal uczęszcza do Kościoła katolickiego lub liberalnych Kościołów protestanckich, co zdaniem owych krytyków jest dowodem na brak nawrócenia, zaś większość „uwolnień” dotyczy spraw trywialnych, np. uwolnienia z nałogu nikotynowego. Krytycy zarzucają mu, że tylko 2% „nawróconych” nie było przedtem chrześcijanami. Wytyka mu się ekumenizm zarówno w stronę Kościoła katolickiego („koń trojański”), jak i liberalnych Kościołów protestanckich. Zarzuca mu się współpracę z masonerią.
Z punktu widzenia fundamentalnych protestantów, protestanci liberalni byli odstępcami, ponieważ wyparli się kluczowych doktryn biblijnych, takich jak nieomylność Pisma Świętego, narodzenie z dziewicy, bóstwo Chrystusa i Jego fizyczne zmartwychwstanie. Katolicy natomiast nie są dla nich nawet prawdziwymi chrześcijanami, ponieważ oprócz wiary w Chrystusa mają jeszcze Magisterium Kościoła, któremu muszą się podporządkować. Krytyka Grahama ze strony fundamentalistów odbywa się na dziesiątkach tysięcy stron internetowych. Cytują oni wypowiedzi Grahama z początku lat 50., w których krytykował zarówno liberalnych protestantów, jak i katolików. Graham na przestrzeni sześćdziesięciu lat tak naprawdę nie zmienił swego teologicznego przesłania, ale stał się bardziej tolerancyjny. W 1978 w wywiadzie dla "McCall's" przyznał, że stał się bardziej tolerancyjny, a jego kontakty z katolikami i luteranami oddaliły go od tradycji południowych baptystów i pomogły mu w ewolucji jego nastawienia do innych tradycji chrześcijańskich.
31 maja 1997 roku w programie Roberta Schullera powiedział, że muzułmanie, buddyści oraz wyznawcy innych religii mogą być zbawieni, o ile żyją zgodnie ze swoim sumieniem. Wywołało to wielkie kontrowersje w środowisku fundamentalistycznych protestantów.
Przynależność konfesyjna Grahama traktowana zwykle była w środowisku baptystycznym jako powód do chluby, niemniej często to się wiązało z problematycznymi elementami, ze względu na jego ekumenizm. Graham pozytywnie wypowiadał się o papieżach, Jana Pawła II uznał za wzór głosiciela Chrystusa, prowadził ewangelizacje w świątyniach katolickich i prawosławnych, uznawał chrzest niemowląt, sprzeciwiał się akcjom nawracania Żydów. Wpływało to na nieufność względem Grahama w jego własnym środowisku, a także wrogość.
Reputacja Grahama została nadszarpnięta podczas afery Watergate, ponieważ był bliskim przyjacielem Nixona. Po roku 1974 obniżyła się popularność Grahama w USA, co przełożyło się na miejsce zajmowane dotychczas w rankingu najbardziej podziwianych ludzi na świecie (w latach 1969-1974 był na drugim miejscu), spadł również nakład miesięcznika „Decision” (w roku 1974 uzyskał rekordowy nakład – 5 milionów egzemplarzy). W roku 2002 ujawniono magnetofonowe nagrania rozmów z prezydentem Nixonem z 1972 roku („taśmy Watergate”), w których zgodził się ze stwierdzeniem Nixona, że Żydzi kontrolują amerykańską prasę. Graham po ujawnieniu nagrań wyznał, że nie pamięta tej rozmowy, niemniej przeprasza Żydów za swoje komentarze. W 2009 roku ujawniono kolejne taśmy, w których Graham używa sformułowania „synagoga Szatana”. Christopher Hitchens nazwał Grahama „okropnym złym człowiekiem” ("a disgustingly evil man").
Graham przyjaźnił się i utrzymywał kontakt z wieloma prezydentami. Przyjaźń ta nie odbywała się w teologicznej próżni. Ich perspektywa była odmienna od fundamentalnej perspektywy południowych baptystów, do których należał Graham. Ta jego teologiczne otwartość stała się czynnikiem generującym krytyczne oceny. Grahamowi wytyka się zwłaszcza przyjaźń z dwoma najbardziej kontrowersyjnymi prezydentami USA (Nixon i Clinton) oraz fakt, że zbyt gorliwie zwalczał komunizm i tym samym oddalał się od swego prawdziwego powołania, jakim było głoszenie Ewangelii. W swoich publicznych wystąpieniach bywał ekstrawagancki i potrafił uderzyć w nutę katastroficzną (Ameryka wkrótce upadnie tak, jak upadł Rzym i Niemcy). Cecil Bothwell, polityk i pisarz, wytknął Grahamowi, że popierał wszystkie interwencje zbrojne Stanów Zjednoczonych w ciągu 60 lat. Graham krytykował nawet Kinga za sprzeciw wobec wojny w Wietnamie.
Nagrody i wyróżnienia.
Graham otrzymał wiele nagród i wyróżnień, był też często wyróżniany przez badaczy, określany jako "Greatest Living American", zaliczany do najbardziej podziwianych ludzi w Stanach Zjednoczonych oraz na świecie. Według United States Postal Service Graham był jednym z nielicznych Amerykanów, poza urzędującym prezydentem, który mógł otrzymać pocztę zaadresowaną na jego imię oraz nazwę kraju: „Billy Graham, America”.
Uzyskał siódme miejsce na liście najbardziej podziwianych osób XX wieku Instytutu Gallupa. W latach 1948–2010 był najczęściej pojawiającą się osobą na liście najbardziej podziwianych ludzi Instytutu Gallupa (54 razy, Reagan 31 razy). W latach 1969–1974 był na drugim miejscu tej listy.
W 1967 roku został pierwszym protestantem, który otrzymał doktorat honoris causa od Belmont Abbey College, rzymskokatolickiej uczelni, co wywołało zaskoczenie zarówno w środowisku katolickim, jak i protestanckim. Graham otrzymał wiele doktoratów honoris causa od licznych amerykańskich i zagranicznych instytucji. W 1981 roku od ChAT-u i był to jego 27. doktorat honorowy.
W 1971 roku otrzymał nagrodę od National Conference of Christians and Jews. Po ujawnieniu taśm z rozmów z Nixonem, Abraham Foxman z Anti-Defamation League wezwał Grahama do zwrócenia nagrody. Otrzymał też National Interreligious Award od American Jewish Committee za wysiłki na rzecz żydowsko-chrześcijańskiego pojednania; komitet nazwał go jednym z największych chrześcijańskich przyjaciół Żydów stulecia.
W 1972 roku otrzymał „Sylvanus Thayer Award” od wojskowej uczelni West Point. Nagroda przyznana została w kontekście jego wsparcia dla wojny w Wietnamie, a przyznawana jest każdego roku dla obywatela, który nienagannie reprezentuje „obowiązek, honor i ojczyznę”.
W 1972 roku otrzymał Międzynarodowe Odznaczenie Franciszkańskie za wkład do prawdziwego ekumenizmu oraz szczery i autentyczny ewangelizm.
W 1974 roku otrzymał Medal Jerzego Waszyngtona za patriotyzm.
W 1979 roku zwierzchnik Polskiego Autokefalicznego Kościoła Prawosławnego, metropolita Bazyli, wyróżnił Grahama Orderem św. Marii Magdaleny.
W 1982 roku otrzymał Nagrodę Templetona za wprowadzenie chrześcijańskiego przesłania do elektronicznego świata radia i telewizji.
W 1983 roku otrzymał od Reagana jedno z najwyższych amerykańskich cywilnych wyróżnień – Medal Wolności.
W 1986 roku został nagrodzony za służbę publiczną najwyższym stanowym wyróżnieniem Karoliny Północnej – North Carolina Award (Nagroda Karoliny Północnej).
15 października 1989 roku otrzymał 6900-ną gwiazdę w Hollywood Walk of Fame za zasługi w radiu, telewizji i służbie ewangelizacyjnej. Jest pierwszym duchownym, który otrzymał to wyróżnienie.
W maju 1996 roku prezydent Bill Clinton oraz reprezentujący większość senacką Bob Dole nagrodzili Billy’ego Grahama oraz jego żonę Ruth, Złotym Medalem Kongresu, jednym z najwyższych amerykańskich cywilnych wyróżnień, za służbę dla moralności, równości rasowej, religii oraz filantropię. Ceremonia odbyła się w Kapitolu Stanów Zjednoczonych. Był to 114 przypadek przyznania tego wyróżnienia od roku 1776.
30 maja 1999 roku został zaproszony, by wygłosić modlitwę przed rozpoczęciem wyścigów samochodowych Indianapolis 500.
W 2000 roku była pierwsza dama Stanów Zjednoczonych Nancy Reagan podarowała Grahamowi "Ronald Reagan Freedom Award" (Nagroda Wolności Ronalda Reagana). Graham był wieloletnim przyjacielem Reaganów.
W grudniu 2001 roku otrzymał Order Imperium Brytyjskiego (KBE), za jego służbę dla religii przez ponad 60 lat.
15 czerwca 2006 roku Południowa Konwencja Baptystów postawiła w Greensboro posąg z brązu dla Grahama, upamiętniający jego zasługi dla ich kościoła.
31 maja 2007 roku 27 milionów dolarów zostało przekazanych na rzecz "Billy Graham Library" (Biblioteki Billy’ego Grahama) w Charlotte. W uroczystości uczestniczyli byli prezydenci Jimmy Carter, George H.W. Bush, oraz Bill Clinton. Autostrada w Charlotte otrzymała imię Grahama, podobnie jak I-240 w pobliżu domu Grahama w Asheville. Graham gościł na pierwszej okładce pism: "Time", "Newsweek", "Life", "U.S. News and World Report", "Parade" i wielu innych.
Książki.
Billy Graham jest autorem wielu książek, osiemnaście z nich zyskało w Stanach Zjednoczonych status bestsellera. Wszystkie jego książki doczekały się przekładów. Najważniejszą jego książką jest "Peace with God" (1953), która przetłumaczona została na 38 języków i sprzedana w nakładzie ponad 2 milionów egzemplarzy. "The Jesus Generation" (1971) został sprzedany w liczbie 200,000 egzemplarzy już w pierwszych dwóch tygodniach, "Angels: God’s Secret Agents" (1975) sprzedany w nakładzie 1 miliona egzemplarzy w przeciągu pierwszych 90 dni. Innym jego bestsellerem był "The Secret to Happiness" (1955). Książka "How to be Born Again" (1977) już w pierwszym wydruku uzyskała 800 tysięcy egzemplarzy, co stało się nowym rekordem (poprzedni wynosił 200 tysięcy). "Approaching Hoofbeats: The Four Horsemen of the Apocalypse" (1983) przez 15 tygodni gościł na liście bestsellerów prowadzonej przez „The New York Times”. "Just As I Am: The Autobiography of Billy Graham" (1997), jednego tygodnia znalazła się na szczycie trzech list bestsellerów.
Wydania oryginalne
Jego książkowy dorobek obejmuje następujące pozycje:
Polskie przekłady

</doc>
<doc id="651435" url="https://pl.wikipedia.org/wiki?curid=651435" title="Piet Mondrian">
Piet Mondrian

Piet Mondrian, właśc. Pieter Cornelis Mondriaan (ur. 7 marca 1872 w Amersfoort, Holandia, zm. 1 lutego 1944 w Nowym Jorku, Stany Zjednoczone) – malarz holenderski, współzałożyciel grupy artystycznej De Stijl (1917), uważany, obok Kandinskiego i Malewicza, za jednego z prekursorów abstrakcjonizmu.
Twórca neoplastycyzmu – jednego z najwcześniejszych kierunków postulujących w malarstwie abstrakcję geometryczną, charakteryzującego się użyciem linii pionowych i poziomych, które nachodząc na siebie, dzieliły płaszczyzny na kwadraty i prostokąty, oraz stosowaniem trzech barw podstawowych (żółtej, niebieskiej i czerwonej) i trzech tzw. nie-kolorów (czerni, bieli i szarości). Wywarł wpływ na rozwój abstrakcji w malarstwie i na architekturę XX w.
Życiorys.
Piet Mondrian urodził się 7 marca 1872 roku w Amersfoort jako Pieter Cornelis Mondriaan – drugie z pięciorga dzieci Pietera Cornelisa Mondriaana (1839–1915), dyrektora szkoły podstawowej i Johanny Christiny de Kok (1839–1909). W 1880 roku rodzina Mondriaanów przeprowadziła się do Winterswijk, niedaleko granicy niemieckiej, gdzie ojciec podjął pracę nauczyciela rysunku. Matka Mondriana często chorowała i najstarsza siostra Christina, już w wieku ośmiu lat, musiała zajmować się domem. Ojciec, zagorzały kalwinista, często wyjeżdżał służbowo w ramach działalności kościelnej.
Od roku 1886 Mondrian uczył się rysunku u ojca oraz wuja, Fritza Mondriaana (ucznia Willema Marisa (1844–1910)), który był już uznanym pejzażystą Szkoły Haskiej. Zgodnie z wolą ojca, Piet Mondrian miał również zostać nauczycielem rysunku. Nabył prawa do wykonywania tego zawodu i podjął pracę nauczyciela w szkole podstawowej, lecz nie czuł się do tego powołany. Dzięki wsparciu finansowemu przyjeciela rodziny, w 1892 roku wstąpił na Akademię Sztuk Pięknych w Amsterdamie (hol. "Amsterdamse Hogeschool voor de Kunsten"), gdzie naukę ukończył w 1897 roku. W 1893 roku jego prace zostały po raz pierwszy wystawione na wystawie w Utrechcie.
W działalności artystycznej Mondriaana można wyróżnić cztery charakterystyczne okresy.
Holandia (1890–1904).
Prace z tego okresu to głównie pejzaże, przedstawiające rodzime krajobrazy, wiatraki, rzeki i pola, w stylu impresjonizmu holenderskiego. Są to obrazy realistyczne, w których widać wpływ ówczesnych nurtów malarskich, takich jak pointylizmu i fowizmu.
W latach 1890–1904 Mondrian utrzymywał się, wykonując rysunki do podręczników szkolnych, rysunki naukowe dla bakteriologa Reindera Pietersa van Calcara (1872–1957) oraz kopie obrazów dla Rijksmuseum.
Holandia (1908–1911).
W 1908 roku Mondriaan namalował obraz "Bosch: Las w pobliżu Oele" (nid. "Bosch: Bos bij Oele"), gdzie przedstawił las ze zdeformowanymi drzewami, używając kolorów fioletowego, żółtego, pomarańczowego i czerwono-brązowego – widać tu wpływ norweskiego ekspresjonisty Edvarda Muncha (1863–1944). Zerwał tym samym z tradycyjnym malarstwem holenderskim.
W tym samym roku Mondriaan poznał postimpresjonistę Jana Sluytersa (1881–1957) i symbolistę Jana Tooropa (1858–1928), przedstawiciela luminizmu i za ich sprawą zetknął się z nowym podejściem do koloru i światła. W 1908 roku, podczas pobytu w Domburgu, zaczął pracować nad obrazem "Wieczór; Czerwone drzewo" (nid. "Avond: De rode boom"), kontrastując czerwone drzewo z niebieskim tłem. W 1909 roku luministyczne prace Mondriana zostały wystawione na dużej wystawie grupowej w amsterdamskim Stedelijk Museum, a sam artysta został uznany za czołowego przedstawiciela holenderskiej awangardy.
W tym samym roku Mondrian wstąpił do amsterdamskiego Towarzystwa Teozoficznego, którego członkowie wierzyli w harmonijny kosmos, gdzie duch jednoczy się z materią. Idee te zaczęły przenikać do sztuki Mondriana.
W 1910 roku namalował obrazy "Latarnia morska w Westcapelle" (nid. "Vuurtoren van Westcapelle") i "Młyn; Czerwony młyn" (nid. "Molen; De rode molen"), używając jaskrawych, ostrych barw.
W latach 1910–1911 stworzył tryptyk "Ewolucja" (nid. "Evolutie") przedstawiający trzy postacie kobiece: postaci ludzkie i obiekty architektoniczne wyglądają tu zaskakująco podobnie – Mondrian skupił się bardziej na formach i rytmach wizualnych niż na naturze. Według jednej z interpretacji żeńskie postacie uosabiają różne etapy rozwoju człowieka: od niższego, fizycznego do wyższego, duchowego, a trójkątne sutki i pępki kobiet po lewej i prawej stronie to znaki duchowej i ziemskiej orientacji. Kobieta w środkowej części tryptyku patrząca z szeroko otwartymi oczami przypomina przedstawienia „nagiej prawdy”. Według innej interpretacji postać kobiety to nawiązanie do tradycji greckiej, w której kobietom przypisywano zdolność komunikowania się z boskością.
W 1910 roku Mondriaan współtworzył amsterdamski "Moderne Kunstkring" (tłum. „Koło Sztuki Nowoczesnej”). W tym samym roku jego prace luministyczne wzbudziły zainteresowanie podczas wystawy w Amsterdamie.
Paryż (1911–1914).
W 1911 roku Mondrian przeniósł się do Paryża i zamieszkał w tym samym domu w dzielnicy Montparnasse, gdzie swoje pracownie mieli Conrad Kickert (1882–1965) i Lodewijk Schelfhout (1881–1943). Zmienił nazwisko z „Mondriaan” na „Mondrian”, zrywając w ten sposób z holenderską przeszłością i integrując się z paryską awangardą.
W obrazach z tego okresu widoczne są wpływy kubistów Pabla Picassa i Georges'a Braque'a. Na przełomie 1911 i 1912 roku namalował dwie wersje "Martwej natury ze słoikiem imbiru" (nid. "Stilleven met gemberpot") – w pierwszej wersji przedmioty to rozpoznawalne obiekty z życia codziennego, w drugiej – to struktury prawie abstrakcyjne.
Jego obrazy drzew i fasad powstawały przy zastowaniu palety kolorów kubistów – ochry, brązu i szarości, tak by nie przeszkadzać formie, coraz bardziej redukowanej. W 1912 roku stworzył serię studium drzewa – drzewa były stopniowo redukowane do szkieletów: pierwotnej formy pnia i pionowych i poziomych gałęzi.
Z czasem zaczął stosować kubistyczny schemat kompozycji, wykorzystując podziały geometryczne i skupiając kompozycje w centrum obrazu, a pozostawiając wolne rogi płótna. Kompozycje z tego okresu miały charakterystyczny owalny kształt. Wyszedł poza kubizm analityczny, rozbierający obiekty na ich części składowe, ewoluując od 1913 roku w stronę czystej abstrakcji.
Holandia (1914–1915).
W 1914 roku Mondrian wrócił do Holandii, by odwiedzić chorego ojca. Z powodu wybuchu I wojny światowej pozostał tam aż do 1919 roku. Zamieszkał w Laren, gdzie poznał teozofa M.H.J. Schoenmaekersa (1875–1944). W tym czasie odnowił także kontakt z Tooropem. Zafascynowany wydmami, morzem i niebem Mondriaan starał się zredukować je do najbardziej podstawowych form, linii poziomych i pionowych.
Holandia (1915–1919), Paryż (1919–1938), Londyn (1938–1940) i Nowy Jork (1940–1944).
Mondriaan zaprzyjaźnił się z kolekcjonerem sztuki Salem Slijperem (1884–1971), który zebrał ponad 200 prac Mondriana z okresu przed 1914 rokiem. Zafascynowany był mistycznymi ideami teozofa M.H.J. Schoenmaekersa, którego później uważał za szarlatana. Prace Schoenmaekersa na temat symboliki linii i matematycznej konstrukcji kosmosu miały wpływ na postrzeganie i tworzenie sztuki przez Mondriana.
W 1917 roku wraz z Theo van Doesburgiem (1883–1931) założył w Lejdzie ugrupowanie artystyczne De Stijl Grupa skupiała się wokół czasopisma wydawanego przez van Doesburga w latach 1917–1931, w którym jej członkowie publikowali i którego tytuł "De Stijl" stał się formalną nazwą grupy.
Na łamach "De Stijl" Mondrian opublikował w 1917 roku serię artykułów, w których wyłożył swoje poglądy na sztukę, definiując neoplastycyzm (nid. "De Nieuwe Beelding" – pol. „tworzenie nowego obrazu”).
Mondrian konsekwentnie stosował stworzony przez siebie styl, coraz bardziej go upraszczając. Jego pierwsze neoplastyczne kompozycje składały się z prostokątów wypełnionych podstawowymi kolorami, bez linii, na białym tle. W 1918 roku wprowadził linie – łaczył kolorowe płaszczyzny ze sobą i z tłem przy pomocy licznych poziomych i pionowych czarnych linii. W latach 1918–1919 stworzył serię kompozycji romboidalnych, podzielonych na kwadraty, wyróżnione czarnymi liniami różnej grubości. W 1919 roku powstały również dwie wersje kompozycji warcabowej – jedna w jasnych a druga w ciemnych kolorach. Tytuły jego prac – "kompozycje" – zaczęły odzwierciedlać przejście w stronę abstrakcji. W 1919 roku Mondrian wrócił do Paryża. W 1920 roku wydał broszurę "Le Néo-plasticisme".
Od 1921 roku zaczął tworzyć kompozycje z dużych prostokątów i kwadratów, o silnie zaznaczonym na czarno konturze, których jednobarwne pola wypełniały kolory czerwony, żółty i niebieski. W 1921 roku powstała "Kompozycja w czerwieni, żółci i błękicie".
W 1923 roku Mondrian zaprzyjaźnił się z belgijskim malarzem Michelem Seuphorem (1901–1999), który stał się jego powiernikiem i biografem.
W 1924 roku Mondrian odszedł z De Stijl i zerwał z van Doesburgiem. Bezpośrednim powodem miało być wprowadzenie przez van Doesburga linii ukośnych (van Doesburg stworzył nowy kierunek – elementaryzm) i odejście od kąta prostego.
Od 1930 roku należał do międzynarodowej grupy abstrakcjonistów Cercle et Carré, a od roku 1931 do grupy Abstraction-Création.
W 1932 roku przyjaciele Mondriana zorganizowali mu w Amsterdamie wystawę retrospektywną z okazji jego 50. urodzin.
Londyn (1938–1940) i Nowy Jork (1940–1944).
We wrześniu 1938 roku, w obliczu narastającej groźby wybuchu wojny Mondrian przeniósł się do Londynu, gdzie zaprzyjaźnił się z brytyjskim abstrakcjonistą Benem Nicholsonem (1894–1982) i rzeźbiarką Barbarą Hepworth (1903–1975). Nicholson przekonał Mondriana do wydania jego pierwszego eseju w języku angielskim – "Plastic Art and Pure Plastic Art" (pol. „Sztuka plastyczna i czysta sztuka plastyczna”).
Po bombardowaniu Londynu w 1940 roku wyjechał do Stanów Zjednoczonych, gdzie został przyjęty w Nowym Jorku m.in. przez amerykańskiego abstrakcjonistę Harry'ego Holtzmana (1912–1987), którego poznał w 1934 roku, Peggy Guggenheim (1898–1979) i Jamesa Johnsona Sweeneya (1900–1986). Pod wpływem pulsującego życiem miasta i muzyki amerykańskiej odszedł od czarnych linii, zastępując je najpierw kolorowymi pasami, a później liniami składającymi się z kolorowych kwadracików. Jednymi z jego ostatnich dzieł były "New York City I" (1941) i "Broadway Boogie Woogie" (1942), które trafiły na wystawę autorską w 1943–1944. W 1942 roku zaczął obraz "Victory Boogie Woogie", którego nie udało mu się ukończyć.
Zmarł na zapalenie płuc 1 lutego 1944 roku i został pochowany na cmentarzu Cypress Hills na nowojorskim Brooklynie.
Twórczość.
Mondrian uznawany jest, obok Kandinskiego (1866–1944) i Malewicza (1879–1935), za jednego z prekursorów abstrakcjonizmu. Sam uważał, że sztuka powinna być odnaturalizowana, czysto abstrakcyjna, pozbawiona relacji z rzeczywistością. Jego prace zapowiadały rozwój sztuki abstrakcyjnej w latach 40. i 50. XX wieku.
Mondrian początkowo malował w duchu holenderskiego naturalizmu i symbolizmu, następnie w jego obrazach widać wpływy fowizmu i impresjonizmu. Później zainteresował się kubizmem i stopniowo eliminował przypadkowość koloru i formy, redukując obiekty do abstrakcyjno-geometrycznego schematu. W końcu zaczął tworzyć zrównoważone kompozycje, złożone z układów pionów i poziomów, podporządkowanych regularnej siatce geometrycznych podziałów. W procesie uproszczania podziałów i ograniczania ilości pól malował kompozycje o dużych, pustych polach, ograniczonych czarnymi liniami i niewielkimi, kolorowymi polami. Następnie tworzył obrazy z dwoma prostopadłymi liniami; później pionową linię przecinały dwie poziome, dalej ograniczył kolorystykę do trzech barw podstawowych – najpierw na szarym, a później na białym tle. W ostatnim okresie twórczości czarne linie zastąpił liniami składającymi się z kolorowych kwadracików.
Jego prace mialy wpływ na architektów takich jak Jacobus Johannes Pieter Oud (1890–1963) i Gerrit Rietveld (1888–1964) oraz na malarzy, m.in. na Friedricha Vordemberge-Gildewarta (1899–1962) i Césara Domelę (1900–1992). Pod wpływem Mondriana tworzył polski konstruktywista Henryk Stażewski (1894–1988).
Mondrian inspirował również projektantów mody, m.in. Anne Klein (sukienki, 1961), Sally Victor (kapelusz, 1962) i Yves Saint Laurenta, który w 1965 roku zaprojektował kolekcję sukienek koktajlowych "La robe Mondrian".
Prace Mondriana znajdują się przede wszystkim w zbiorach Gemeentemuseum w Hadze, Kröller-Müller Museum w Otterlo, Stedelijk Museum w Amsterdamie i Museum of Modern Art w Nowym Jorku.
Upamiętnienie.
Nazwano po nim dwa języki programowania: Piet (ezoteryczny) i Mondrian (skryptowy).

</doc>
<doc id="651436" url="https://pl.wikipedia.org/wiki?curid=651436" title="Rejon miedwieżjegorski">
Rejon miedwieżjegorski

Rejon miedwieżlegorski (ros. " Медвежьегорский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon leży w środkowej Karelii, nad jeziorem Onega.
Powierzchnia.
Rejon miedwieżjegorski zajmuje powierzchnię 13 695 km². Obszar rejonu stanowi równina. Większość tego terenu pokrywa tajga, sosnowo-świerkowa, z domieszką drzew liściastych, głównie brzozy i osiki. Na terenie tym znajdują się liczne jeziora, spośród których największymi są Onega, Siegoziero i Topoziero, a także rzeki. Sporą część obszaru rejonu stanowią torfowiska i bagna.
Ludność.
Rejon zamieszkany jest przez 36 975 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych, poza nimi większość mieszkańców stanowią Karelowie.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Gęstość zaludnienia wynosi 2,67 os./km²
12 670 osób zamieszkuje na wsiach, a ludność miejska stanowi 66% ogółu populacji.
Miasta.
Jedynym miastem na terenie rejonu jest Miedwieżjegorsk, zamieszkany przez 16551 mieszkańców (2005 r.), stanowiący ośrodek administracyjny tej jednostki podziału terytorialnego. Poza tym na terenie rejonu znajdują się dwa osiedla typu miejskiego: Pinduszi (5194 mieszkańców) oraz Powieniec (2560 mieszkańców).
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu miedwieżjegorskiego jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. Duże znaczenie odgrywa szeroko pojmowana sfera usług.
Przemysł.
Głównym ośrodkiem przemysłowym rejonu jest Miedwieżjegorsk. Znajduje się w nim przemysł drzewny i celulozowo-papierniczy, a także budowlany (produkcja kruszywa), a ponadto spożywczy, bazujący na produkcji rolnej i zwierzęcej rejonu. Także w innych większych ośrodkach osadniczych znajduje się przemysł drzewny oraz niewielkie zakłady przemysłu spożywczego (jak piekarnie czy masarnie), produkujące na rynek lokalny. Istotne znaczenie odgrywa także przemysł lekki (produkcja odzieży).
Rolnictwo.
Południowa część rejonu jest jednym z głównych karelskich ośrodków rolniczych. Mimo niezbyt sprzyjających warunków klimatycznych uprawiane są głównie ziemniaki, a także rośliny pastewne, oraz szybko rosnące gatunki warzyw i zboża: jęczmień, rzadziej żyto i owies.
Produkcja zwierzęca obejmuje bydło domowe i świnie, a także zwierzęta futerkowe (głównie norki).
Turystyka.
W ostatnich latach lokalne władze starają się wykorzystać turystyczne walory rejonu, w celu wypromowania tego obszaru jako atrakcyjnego miejsca na turystycznej mapie północno-zachodniej Rosji. Atrakcjami mającymi przyciągnąć turystów mają być walory krajobrazowo-przyrodnicze, jak też zabytki zlokalizowane na obszarze rejonu, z których najważniejszym jest wspaniały kompleks drewnianych cerkwi, kaplic, domów mieszkalnych i innych budynków zlokalizowany na położonej na jeziorze Onega wyspie Kiży. Zespół ten, budowany od XVII w. jest jednym z najpopularniejszych wśród turystów miejsc Rosji, wpisanym na Listę światowego dziedzictwa UNESCO.
Surowce mineralne.
Na terenie rejonu znajdują się złoża surowców wykorzystywanych w przemyśle budowlanym. Najważniejszymi z nich są dolomity, kwarcyty oraz łupki.
Klimat.
Na terenie rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi ok. 3°. Średnia temperatura najchłodniejszego miesiąca – lutego wynosi -12 °C ÷ -12,5 °C, zaś najcieplejszego – lipca – +16 °C ÷ +16,5 °C. Okres bez przymrozków wynosi ok. 120 dni.
W rejonie notuje się wysoki poziom opadów (600 mm rocznie), głównie w postaci deszczu, których największe nasilenie ma miejsce w sierpniu.

</doc>
<doc id="651438" url="https://pl.wikipedia.org/wiki?curid=651438" title="Syn">
Syn

Syn – nazwa relacji rodzinnej dla krewnego pierwszego stopnia w linii prostej (zstępny, potomek) płci męskiej, należącego do dzieci z danego związku (rodziców).
W krajach, gdzie większość ludności zajmuje się rolnictwem, posiadanie dużej ilości synów świadczy o wysokim statusie społecznym. Przyczyną tego jest przeświadczenie że syn jest silniejszy fizycznie i lepiej będzie prowadził rolę niż córka. W wielu kulturach tylko syn mógł zasiąść na tronie władcy, gdyż kobieta uważana była wyłącznie za osobę rodzącą dzieci.

</doc>
<doc id="651440" url="https://pl.wikipedia.org/wiki?curid=651440" title="Nørresundby">
Nørresundby

Nørresundby – miasto w Danii, na Nørrejyske Ø, u szczytu Półwyspu Jutlandzkiego. Miasto administracyjnie należy do gminy Aalborg i regionu Jutlandia Północna (d. okręgu Nordjyllands Amt).
Nørresundby położone jest nad cieśniną Limfjorden; po drugiej stronie cieśniny leży Aalborg. Miasta połączone są ze sobą dwoma mostami (jeden dla ruchu kolejowego, drugi dla samochodów (zob. trasa europejska E39) oraz pieszych), dzięki czemu praktycznie tworzą jeden organizm miejski, m.in. ze wspólnymi liniami autobusowymi.

</doc>
<doc id="651442" url="https://pl.wikipedia.org/wiki?curid=651442" title="Iktinos">
Iktinos

Iktinos (V w. p.n.e.) - architekt grecki.
Jego najsłynniejszą budowlą jest ateński Partenon. Uważa się, że zaprojektował go wspólnie z architektem Kallikratesem i rzeźbiarzem Fidiaszem, pomiędzy 448 i 437 p.n.e. Jest on także uznawany za twórcę stylu korynckiego w sztuce greckiej oraz twórcę świątyni Apollina w Bassaj.

</doc>
<doc id="651443" url="https://pl.wikipedia.org/wiki?curid=651443" title="Medal Chin (1861)">
Medal Chin (1861)

The Second China War Medal – medal kampanii brytyjskich ustanowiony 6 marca 1861.
Zasady nadawania.
Medalem nagradzono tych, którzy brali udział w Drugiej Wojnie Chińskiej.
Opis medalu.
awers: przedstawia popiersie królowej Wiktorii w diademie i inskrypcja "VICTORIA REGINA".
rewers: herb Armii Królewskiej z inskrypcją "ARMIS EXPOSCERE PACIM" i słowem "CHINA" pod spodem.

</doc>
<doc id="651449" url="https://pl.wikipedia.org/wiki?curid=651449" title="Drangajökull">
Drangajökull

Drangajökull – lodowiec w północno-zachodniej części Islandii.
Opis.
Ma formę relatywnie niewielkiej czapy lodowej i zajmuje powierzchnię 160 km² (stan na 2011 rok), co czyni go piątym lodowcem Islandii. Rozciąga się wzdłuż osi północny zachód – południowy wschód, a jego lodowce wyprowadzające Kaldalónsjökull, Leirufjarðarjökull i Reykjarfjarðarjökull płyną dolinami w kierunku oceanu, opadając na wysokość 200 m n.p.m. Drangajökull jest najbardziej na północ wysuniętym lodowcem Islandii. 

</doc>
<doc id="651451" url="https://pl.wikipedia.org/wiki?curid=651451" title="Imperium Klingońskie">
Imperium Klingońskie

Imperium Klińgońskie (ang.: Klingon Empire) – fikcyjna cywilizacja istniejąca we wszechświecie Star Trek. Jej rodzimą planetą jest Qo'noS, a mieszkańcami Klingoni.
Historia.
Według mitologii Klingonów założycielem Imperium jest Kahless Niezapomniany, który w przeszłości zjednoczył naród klingoński. Przez około sto lat, począwszy od pierwszego kontaktu Federacji z Imperium Klingońskim (rok 2218), obie potęgi bardziej lub mniej agresywnie ścierały się ze sobą. W 2267 r. omal nie doszło do całkowitego zerwania rozmów (interweniowali niecieleśni mieszkańcy planety Organia, którzy wymusili na Imperium i Federacji zawarcie paktu pokojowego). Potem na krótko Klingoni zawiązali porozumienie z Gwiezdnym Imperium Romulan, co zaowocowało wymianą technologii (m.in. urządzeń kamuflażowych i projektów okrętów). W 2293 r. otwarty został nowy rozdział w stosunkach federacyjno – klingońskich za sprawą eksplozji na Praxis, księżycu głównej planety imperium (Qo'noS), która spowodowała na planecie poważne zniszczenie środowiska. Jej następstwem była inicjatywa zakończenia trwającego prawie 70 lat sporu z Federacją z którą wyszedł Kanclerz Gorkon, zamordowany kilka dni przed rozpoczęciem konferencji pokojowej (Star Trek VI: Wojna o pokój). Jego córka i następczyni (klingoński wyjątek prawny, gdyż kobieta nie mogła być członkiem rady) z sukcesem doprowadziła do podpisania tzw. Porozumienia z Khitomer (planeta niedaleko romulańsko-klingońskiej granicy).
Pomimo nazwy "imperium", cywilizacja klingońska nie miała cesarza od 2069 r. Trzysta lat później klerycy z klasztoru na planecie Boreth stworzyli klon Kahlessa. Mimo rozpoznania fałszerstwa, klon został uznany za prawowitego spadkobiercę tronu i z pomocą Kanclerza Gowrona został "ceremonialnym" imperatorem.
W 2372 r. Imperium zareagowało na cywilne powstanie obalające Kardasjańskie Centralne Dowództwo, które oddało władzę Radzie Detapa. Podejrzewając, że w Radzie zasiadają zmiennokształtni (Dominium), siły klingońskie podjęły inwazję na główną planetę Unii kardasjańskiej w celu usunięcia Rady Detapa i umieszczenia klingońskiego nadzorcy. Atak potępiony został przez Federację, w wyniku czego Gowron wypowiedział Porozumienie z Khitomer, odwołał ambasadorów i wypędził obywateli Federacji z przestrzeni klingońskiej. Przez kilka następnych miesięcy trwały zbrojne potyczki, których wynikiem było m.in. zniszczenie USS Farragut. Po klingońskim ataku na placówkę Ajilion podpisano zawieszenie broni.
Kultura.
Klingoni charakteryzują się wojowniczością, poczuciem honoru, dumą oraz hołdowaniem tradycji. Zgodnie z klingońską mitologią dzięki tym cechom klingońscy wojownicy wytępili w przeszłości bądź uwięzili swoich bogów. Według tradycji dusza każdego klingońskiego wojownika musi po śmierci przekroczyć Rzekę Krwi, aby dostać się do Sto-Vo-Kor, gdzie czeka nań Kahless.

</doc>
<doc id="651452" url="https://pl.wikipedia.org/wiki?curid=651452" title="Jacopo Pontormo">
Jacopo Pontormo

Jacopo Pontormo, właśc. Jacopo Carrucci (ur. 24 maja 1494 w Pontormo k. Empoli, zm. 31 grudnia 1556 we Florencji) – włoski malarz i rysownik, przedstawiciel manieryzmu florenckiego.
Był uczniem m.in. Andrei del Sarto. Tworzył pod wpływem Leonarda da Vinci, później Michała Anioła. Malował obrazy religijne, mitologiczne oraz portrety. Przez całe życie korzystał z patronatu Medyceuszów. Od ok. 1518 rozwijał styl charakteryzujący się ekspresyjną, dynamiczną kompozycją, wyrafinowanym rysunkiem i jasnym kolorytem.
Był neurotykiem, melancholikiem i egocentrykiem. Żył skromnie, niemal jak pustelnik. Jego współpracownik i pierwszy biograf Giorgio Vasari pisał: "Tak bał się śmierci, że nie lubił, gdy o niej mówiono w jego obecności, i jak mógł unikał widoku nieboszczyka. Nie bywał na uroczystościach i nigdzie tam, gdzie było dużo ludzi, lękał się bowiem, żeby go tłum nie zadusił, i w ogóle żył tak samotnie , że trudno to wprost sobie wyobrazić."
Najwybitniejszym jego uczniem był Agnolo Bronzino
Jego grobowiec znajduje się w krypcie kaplicy "Capella di San Luca" w kościele Zwiastowania Najświętszej Maryi Panny we Florencji.

</doc>
<doc id="651453" url="https://pl.wikipedia.org/wiki?curid=651453" title="Skórożarłoczek skryty">
Skórożarłoczek skryty

Skórożarłoczek skryty ("Dermatophagoides pteronyssinus") – kosmopolityczny gatunek z rzędu roztoczy, który bytuje w bezpośrednim otoczeniu człowieka, w jego domostwach. Jego alergeny odgrywają ważną rolę w rozwoju astmy oskrzelowej.
Opis.
Ma owalne ciało, barwy białej. Szczecinki na idiosomie i na odnóżach długie, sterczące. Samica ma od ok. 420 µm długości i 320 µm szerokości, zaś samiec od ok. 420 µm długości i 245 µm szerokości. W stadium larwalnym mają sześć odnóży; jako osobniki dorosłe osiem. Samiec może żyć od 19-30 dni, podczas gdy samica ponad dwa miesiące. Pilnuje ona jajeczek w ostatnich 30 dniach życia.
Środowisko.
Skórożarłoczek skryty najchętniej żyje i rozmnaża się w 25 stopniach Celsjusza i 70-80% wilgotności. Już przebywanie około jednej godziny w temperaturze powyżej 60 stopni lub poniżej zera jest dla pajęczaka śmiertelne. Podobnie, gdy jest zbyt sucho lub zbyt wilgotno. Z nieznanych powodów, praktycznie nie ma roztoczy na wysokościach powyżej 1000 m.
Roztocze te nie gryzą ani nie żądlą. Odżywiają się naskórkiem człowieka (na ogół łupieżem), bakteriami, grzybami i szczątkami roślin.
Przebywa w grubych kocach, kapach, dywanach, łóżkach, fotelach, kołdrach, poduszkach. Przenosi się wraz z kurzem.
Astma oskrzelowa.
Białka skórożarłoczka skrytego należą do głównych alergenów prowadzących do rozwoju astmy oskrzelowej. Zidentyfikowano kilka grup alergenów tego roztocza. Jednym z najważniejszych białek odpowiedzialnym za reakcję alergiczną jest DerP1, enzym trawienny (proteaza cysteinowa) używany przez niego do trawienia skóry, obecny w odchodach tego pajęczaka. DerP2 to lizozym, a DerP3 białko o właściwościach chymotrypsyny.
Badania wskazują, że 6-12% całej populacji cierpi na alergie właśnie spowodowane roztoczami. Około 30% populacji posiada tak zwaną gotowość do alergii, czyli skłonność do wystąpienia alergii w wyniku ekspozycji na alergen. W przeciętnym materacu żyje ok. 1 mln roztoczy.
Walka z narażeniem na alergeny roztoczy.
Jedną z metod leczenia alergicznej astmy oskrzelowej jest unikanie narażenia na uczulający alergen. Z tego względu wprowadza się szereg działań mających na celu zmniejszenie narażenia chorego na astmę na alergeny kurzu domowego m.in.:
Tego typu metody nie zapewniają całkowitego wyeliminowania roztoczy z otoczenia chorego, są czasochłonne, niekiedy kosztowne, a nie dają znaczącej trwałej poprawy.

</doc>
<doc id="651454" url="https://pl.wikipedia.org/wiki?curid=651454" title="Dalhousie University">
Dalhousie University

Uniwersytet Dalhousie (ang. Dalhousie University) – uniwersytet działający w kanadyjskim mieście Halifax, w prowincji Nowa Szkocja. Ma 1100 wykładowców i około 16 tys. studentów.
Uniwersytet został założony w 1818 roku przez George’a Ramsaya, dziewiątego hrabiego Dalhousie. Rok później Ramsay został gubernatorem Brytyjskiej Kanady, a władze Nowe Szkocji nie były zainteresowane wspieraniem nowego college’u. Uczelnia została zreformowana w 1863 roku, kiedy zatrudniono 6 profesorów. Pierwsi trzej absolwenci szkoły uzyskali tytuł B.A. w 1866 roku.

</doc>
<doc id="651456" url="https://pl.wikipedia.org/wiki?curid=651456" title="Kanka-bonki">
Kanka-bonki



</doc>
<doc id="651457" url="https://pl.wikipedia.org/wiki?curid=651457" title="Stare Bielsko">
Stare Bielsko

Stare Bielsko (niem. "Alt-Bielitz", czes. "Staré Bílsko") – dzielnica zwyczajowa Bielska-Białej położona w północno-zachodniej części miasta, dawna wieś założona w XIII wieku i przyłączona w 1977. Dominuje w niej zabudowa jednorodzinna, północne i zachodnie peryferia mają charakter przemysłowy. Do Starego Bielska zalicza się m.in. wzgórze Trzy Lipki i osiedle Sarni Stok, a także znajdują się tu jedne z najstarszych zabytków miasta: grodzisko średniowieczne i gotycki kościół świętego Stanisława. Osiedle samorządowe "Stare Bielsko" w dużej mierze pokrywa się z granicami historyczno-zwyczajowymi dzielnicy.
Położenie.
Granice obrębu ewidencyjnego Stare Bielsko (kod TERYT 246101_1.0038), które są tożsame z granicami dawnej wsi, wyznaczają:
Osiedle (jednostka pomocnicza gminy) Stare Bielsko obejmuje obszar bardzo zbliżony do powyższego, ale dostosowany do współczesnych powiązań funkcjonalnych i urbanistycznych. Jego granice wyznaczają:
Historia.
Początki osadnictwa na terenie Starego Bielska związane są z grodziskiem powstałym na przełomie XII i XIII wieku. Ma ono kształt zbliżony do regularnego koła i powierzchnię około 3,2 ha, znajduje się w południowo-wschodniej części dzisiejszej dzielnicy. Odkryte zabytki archeologiczne nie pozwalają jednoznacznie stwierdzić, jaką funkcję pełniło i czy było zamieszkiwane na stałe. Jedna z hipotez wskazuje na znaczenie grodziska jako refugium (miejsce schronienia) okolicznej ludności w czasie niepokojów. Kres jego istnienia przyniósł pożar pod koniec XIV wieku.
Jednocześnie w drugiej połowie XIII wieku w ramach kolonizacji na prawie niemieckim założona została wieś Bielsko (Bielitz), której osią przestrzenną była dolina Potoku Starobielskiego. W pierwotnych granicach tereny przynależne do niej sięgały po Kamienicę na południu i rzekę Białą na wschodzie, obejmując obszar, na którym rozwinęło się z czasem miasto Bielsko. Jego lokacja jest najpewniej wtórna do lokacji wsi i początkowo istniał pomiędzy nimi ścisły związek. Określenie "Stare Bielsko" / "Alt Bielitz" pojawia się w dokumentach od połowy XV wieku. Do 1447 miasto podlegało pod starobielską parafię św. Stanisława.
Stare Bielsko było wioską książęcą, od 1572 dzieliło losy bielskiego państwa stanowego. W czasach nowożytnych istniały na jej terenie cztery folwarki. W czasach reformacji miejscowa ludność przyjęła wyznanie luterańskie. Akcja rekatolizacyjna po wojnie trzydziestoletniej następowała bardzo powoli. Kościół św. Stanisława stał się co prawda w 1654 na powrót katolicki, ale pod koniec stulecia odnotowywano w Starym Bielsku jedynie dwie rodziny katolickie. Większa liczba konwersji nastąpiła dopiero po 1714. W 1847 wieś liczyła 1600 ewangelików i 450 katolików. Do kilkukrotnych przemarszy wojsk szwedzkich w czasie wojny trzydziestoletniej (1642, 1645, 1646) nawiązuje określenie "Wał Szwedzki "/ "Schweden-Schanze" w odniesieniu do rejonu średniowiecznego grodziska, gdzie miały one obozować (obecnie nazwa jednej z okalających je ulic), tego okresu sięga też etymologia nazwy wzgórza Trzy Lipki.
W wyniku parcelacji tzw. Górnego folwarku starobielskiego w latach 1787–1790 założona została wieś Aleksandrowice, która uzyskała samodzielność administracyjną w 1864. Przebiegająca przez nią szosa cesarska (dzisiejsza ulica Cieszyńska) oddana do użytku w 1787 zastąpiła stary trakt z Bielska do Cieszyna w ciągu dzisiejszej ulicy Jana III Sobieskiego. Na terenie folwarku tzw. Dolnego, który zajął część grodziska, powstał w 1827 kościół ewangelicki Jana Chrzciciela. W 1833 Johann Bartelmuss założył w Starym Bielsku przędzalnię wełny, która w drugiej połowie stulecia należała do największych zakładów włókienniczych bielsko-bialskiego okręgu przemysłowego, została jednak zniszczona przez pożar w 1891 i już nie odbudowana. W 1888 uruchomiono przebiegającą przez centrum wsi linię kolejową Bielsko – Cieszyn, nie wybudowano jednak stacji kolejowej. Najbliższą był uruchumiony dopiero w 1914 przystanek "Bielitz-Obervorstadt", później "Bielsko Górne".
Pod względem etnicznym Stare Bielsko było przez wieki częścią bielsko-bialskiej niemieckiej wyspy językowej. Według spisu ludności z 1900 w 270 budynkach w Starym Bielsku na obszarze 1264 hektarów mieszkało 2732 osób, co dawało gęstość zaludnienia równą 216,1 os./km². Z tego 858 (31,4%) mieszkańców było katolikami, 1846 (67,6%) ewangelikami a 28 (1%) wyznawcami judaizmu, 2435 (89,1%) było niemiecko-, 285 (10,4%) polsko- a 5 (0,2%) czeskojęzycznymi. Do 1910 roku liczba budynków wzrosła o 13 a mieszkańców o 167. 989 (34,1%) było katolikami, 1860 (64,2%) ewangelikami, 42 (1,4%) żydami a 8 było jeszcze innej religii, 2629 (90,7%) było niemiecko-, 253 (8,7%) polsko-, 5 (0,2%) czeskojęzycznymi. Spis policyjny przeprowadzony w grudniu 1939 wykazał 3578 mieszkańców, z tego 2240 (62,6%) Niemców, 499 (13,9%) Ślązaków, 809 (22,6%) Polaków i 30 (0,8%) Żydów; 1974 (55,1%) ewangelików, 1553 (43,4%) katolików i 51 (1,4%) pozostałych wyznań lub bezwyznaniowych. Po 1945 doszło do wysiedlenia ludności niemieckiej, którą w niemałym stopniu zastąpili polscy przesiedleńcy pochodzący głównie z należących dziś do Ukrainy powiatów przemyślańskiego i złoczowskiego (671 osób według danych z 1949).
Administracja niemiecka podczas II wojny światowej miała dalekosiężne plany odnośnie do Starego Bielska. Projekt Theodora Effenbergera z lat 1941–1942 przewidywał wtopienie zabytkowego kościoła św. Stanisława w rozległy kompleks wysokiej zabudowy z gmachami administracyjnymi, siedzibą NSDAP i salą widowiskową na kilka tysięcy miejsc. W kierunku Komorowic miała powstać rozległa strefa przemysłowa. Plany te nie zostały zrealizowane i Stare Bielsko pozostało przez kolejne kilka dekad miejscowością o wiejskim charakterze. W czasie wojny nie odegrały praktycznie żadnego znaczenia militarnego schrony bojowe wybudowane w 1939 przez polską armię na starobielskich wzgórzach.
Do roku 1954 oraz w latach 1973–1976 miejscowość była siedzibą gminy Stare Bielsko. Do Bielska-Białej została włączona w 1977.
Od tego czasu postępuje rozwój zabudowy jednorodzinnej, w tym na zboczach górujących nad dzielnicą wzgórz Malowany Dworek i Trzy Lipki. To ostatnie stało się zarazem popularnym celem spacerowym, na jego szczycie (386 m n. p. m.) – stanowiącym punkt widokowy na miasto – wzniesiono w 2000 czterdziestometrowy Krzyż Trzeciego Tysiąclecia. W 1990 rozpoczęła się budowa osiedla mieszkaniowego Sarni Stok na wschodnim zboczu Trzech Lipek. „Sarni Stok” to również nazwa pobliskiego zespołu przyrodniczo-krajobrazowego utworzonego w 2002. Do Starego Bielska wlicza się część strefy przemysłowej stworzonej w latach 70. XX wieku wzdłuż wylotowej ulicy Warszawskiej, w tym siedziba Instytutu Badań i Rozwoju Motoryzacji BOSMAL (założony w 1972) i zakłady Aluprof (dawny Metalplast, budowa od 1972), a także centrum handlowo-rozrywkowe Sarni Stok (2001) i dawny hipermarket Tesco (otwarty w 2002, zlikwidowany w 2020). W latach 70. wybudowano też aleję Bohaterów Monte Cassino (północną obwodnicę miasta) wraz z bezkolizyjnym skrzyżowaniem typu koniczynka na przecięciu z ulicą Warszawską (z uwagi na swoje powiązania funkcjonalne i przynależność do osiedla samorządowego Komorowice Śląskie nosi nazwę "Komorowice"). W 1997 powstał przy niej pierwszy w Bielsku-Białej sklep wielkopowierzchniowy – Makro, a w latach 2001–2002 park handlowy z hipermarketami Auchan i Leroy Merlin. W latach 2003–2006 droga ta została przekształcona w część drogi ekspresowej S1 (od 2016 jako S52) i została połączona ze Śródmiejską Obwodnicą Zachodnią, na potrzeby której m.in. przebudowano ulicę Klubową i stworzono nowy układ skrzyżowań w centrum dzielnicy. Budowie ŚOZ towarzyszyły liczne protesty społeczne. Powstający od 2005 Park Przemysłowy i Usługowy, jakkolwiek funkcjonalnie związany z Wapienicą, leży na terenie dawnej wsi Stare Bielsko.
W 2002 utworzono jednostkę pomocniczą gminy "Stare Bielsko", której granice w dużej mierze pokrywają się z historycznymi granicami wsi (z wyjątkiem północno-wschodnich peryferii funkcjonalnie związanych z Komorowicami i części parku przemysłowego na pograniczu z Wapienicą). W 2017 zamieszkiwało ją 6539 osób.

</doc>
<doc id="651459" url="https://pl.wikipedia.org/wiki?curid=651459" title="Supersamica">
Supersamica



</doc>
<doc id="651462" url="https://pl.wikipedia.org/wiki?curid=651462" title="John Bevis">
John Bevis

John Bevis (ur. 31 października 1693 lub 10 listopada 1695, zm. 6 listopada 1771) – angielski astronom. 
W 1731 odkrył Mgławicę Kraba. 28 maja 1737 obserwował zasłonięcie (okultację) planety Merkury przez planetę Wenus. Obserwował również i opracował reguły przewidywania zaćmień księżyców Jowisza. Sporządził też obszerny atlas nieba, "Uranographia Britannica", około roku 1750.
W listopadzie 1765 został wybrany członkiem Towarzystwa Królewskiego.

</doc>
<doc id="651467" url="https://pl.wikipedia.org/wiki?curid=651467" title="Olszówka Górna">
Olszówka Górna



</doc>
<doc id="651470" url="https://pl.wikipedia.org/wiki?curid=651470" title="I Liceum Ogólnokształcące im. Mikołaja Kopernika w Łodzi">
I Liceum Ogólnokształcące im. Mikołaja Kopernika w Łodzi

I Liceum Ogólnokształcące im. Mikołaja Kopernika w Łodzi (Gimnazjum Polskie w Łodzi, Państwowe Gimnazjum im. Mikołaja Kopernika w Łodzi, I Państwowe Liceum i Gimnazjum im. M. Kopernika w Łodzi, XV Liceum Ogólnokształcące Towarzystwa Przyjaciół Dzieci im. Mikołaja Kopernika w Łodzi) – najstarsza państwowa polska szkoła ponadpodstawowa w Łodzi.
Historia.
Okres do końca I wojny światowej.
Powstanie szkoły wiąże się ze strajkami uczniów w zaborze rosyjskim w 1905 r., w wyniku których władze carskie zezwoliły na tworzenie prywatnych szkół z polskim językiem wykładowym. Również w Łodzi miejscowa grupa inteligencji postanowiła stworzyć polską szkołę średnią. W tym celu powstał Komitet Wspierania Utworzenia Polskiej Szkoły Średniej w Łodzi. Pierwsze zebranie odbyło się 5 lipca 1906 r., podczas którego podpisano akt założenia szkoły. Powstał również Komitet Organizacyjny Polskiej Męskiej Szkoły Średniej (który przekształcił się później w Towarzystwo „Uczelnia”, które stało się "de facto" właścicielem szkoły), jego członkiem był m.in. dyrektor tramwajów podmiejskich w Łodzi i poseł na Sejm II RP – inż. Wiesław Gerlicz. Przewodniczącym Komitetu został wybrany Ludwik Fankanowski.
Rozpoczęcie pierwszego roku szkolnego w Gimnazjum Polskim odbyło się 17 października, a poprzedziła je msza w kaplicy Domu Starców przy ul. Wólczańskiej 51. Pierwsza siedziba szkoły znajdowała się przy ul. Wólczańskiej 55. W 1910 r. szkołę przeniesiono do nowo wybudowanego budynku, należącego do Edwarda Heimana, który stał przy ówczesnej ul. Nowo-Cegielnianej (obecnie ulica Więckowskiego 41). Rok później wieloletnie starania zostały uwieńczone koncesją Towarzystwa „Uczelnia” na prowadzenie szkoły. W Gimnazjum Polskim odbyła się pierwsza matura, którą zdawało sześciu uczniów: Mieczysław Eliasz, Bolesław Fichna, Stanisław Hiller, Roman Pawelczyk, Adolf Tenenbaum i Henryk Wysznacki.
W 7. rocznicę otwarcia gimnazjum, 17 października 1913 r., odwiedził szkołę arcybiskup metropolita warszawski Aleksander Kakowski – prymas Królestwa Polskiego, który m.in. przypomniał myśl wyrażoną przez Komitet Organizacyjny polskiej szkoły średniej w Łodzi 30 września 1906: „Naród, który ma szkoły – ma przyszłość”.
W latach 1914–1916 wychowankowie Gimnazjum Polskiego, jako żołnierze Legionów, uczestniczyli w bitwach z Rosjanami pod Krzywopłotami, Łowczówkiem i Kościuchnówką. W 1915 r. powstała drużyna harcerska im. Romualda Traugutta (od 1916 r. – 3 ŁDH im. Romualda Traugutta), założona przez dh. Mieczysława Iwańskiego.
W 1916 r. w nieznanych bliżej okolicznościach szkoła otrzymała skromny sztandar z drzewcem zakończonym drewnianą główką. Wizerunek orła był namalowany a nie wyszywany. Sztandar służył szkole do czerwca 1938 r.
11 listopada 1918 r. – podczas rozbrajania okupantów niemieckich w Łodzi u zbiegu ulicy Spacerowej (ob. al. Tadeusza Kościuszki) z ul. Benedykta (obecnie ul. 6 Sierpnia) w pobliżu gmachu Banku Państwa (dziś siedziby Oddziału Okręgowego NBP) śmiertelnie ranny został uczeń VIII klasy Stefan Linke, plutonowy Polskiej Organizacji Wojskowej (pośmiertnie odznaczony Srebrnym Krzyżem Orderu Virtuti Militari).
Gimnazjum Polskie było utrzymywane z funduszów społecznych gromadzonych przez Towarzystwo „Uczelnia”. Trudny okres stanowiły lata I wojny światowej. Zniszczenia będące następstwem działań wojennych oraz rabunkowa polityka zaborców rosyjskich i zajmujących Królestwo Polskie okupantów niemieckich i austriackich spowodowały zmniejszenie możliwości gromadzenia funduszów. Mimo to Towarzystwo „Uczelnia” zdołało utrzymać szkołę do połowy 1919 r., dyrekcja zaś i grono nauczycielskie okazywały gotowość do różnych wyrzeczeń uznawszy, że funkcjonowanie szkoły jest niezbędne.
Okres międzywojenny (1918–1939).
Wkrótce po odzyskaniu niepodległości Towarzystwo „Uczelnia” zwróciło się do Ministerstwa Wyznań Religijnych i Oświecenia Publicznego z prośbą o upaństwowienie gimnazjum. 16 maja 1919 r. w siedzibie ministerstwa w Warszawie przyjęto uzgodnienia w sprawie upaństwowienia szkoły. 9 września 1919 r. Minister WRiOP Jan Łukasiewicz wystawił Akt Organizacyjny Szkoły, czyniąc ją pierwszą średnią placówką oświatową w Łodzi. Z inicjatywy ówczesnego dyrektora Jana Czeraszkiewicza patronem szkoły został Mikołaj Kopernik. Nazwę szkoły zmieniono z Gimnazjum Polskie na Państwowe Gimnazjum im. Mikołaja Kopernika. 2 listopada 1919 r. małżonkowie Edward i Helena Heimanowie aktem notarialnym przekazali budynek szkoły skarbowi państwa.
W 1923 roku w auli szkolnej zawieszono obraz przedstawiający Mikołaja Kopernika, namalowany przez Stanisława Millera dla uczczenia 450 rocznicy urodzin Patrona Gimnazjum, inspirowany obrazem Jana Matejki. W czerwcu 1924 r. auli szkolnej umieszczona została tablica pamiątkowa z nazwiskami dziewięciu uczniów i wychowanków Gimnazjum, którzy polegli w latach 1914-1921 w walce o niepodległość i granice Polski. W roku szkolnym 1932/1933 ze składek grona nauczycielskiego, rodziców i uczniów ufundowano nową tablicę pamiątkową ku czci uczniów Szkoły poległych w walkach o odzyskanie niepodległości. Tablica ta zawierała siedemnaście nazwisk. 8 grudnia 1936 r. zorganizowano Zjazd Koleżeński w związku z obchodami trzydziestolecia szkoły. W 1937 r., w wyniku reformy oświaty z 1932 r., została przemianowana na I Państwowe Liceum i Gimnazjum im. M. Kopernika. W czerwcu 1938 roku ufundowano i poświęcono sztandar szkoły. W marcu 1939 r. odbyła się pierwsza matura typu licealnego. We wrześniu 1939 r., tuż przed wkroczeniem hitlerowców do Łodzi, dyrektor III Gimnazjum i Liceum im. Stefana Żeromskiego Jan Marczyński ukrył sztandary obydwu placówek w rodzinnej wsi Prusinowice.
Lata II wojny światowej (1939–1945).
W sierpniu i we wrześniu 1939 r. uczniowie klasy maturalnej (drugiej licealnej) pełnili służbę na terenie Łodzi w Batalionie Wart Przysposobienia Wojskowego. Harcerze 3 ŁDH im. Romualda Traugutta włączyli się w organizowane Pogotowie Harcerzy. Pomagali organizować wojskowy szpital polowy przy ulicy Leczniczej 6, pełnili także służbę obserwacyjno-wartowniczą w parku na Zdrowiu.
Otwarcie szkoły (11 listopada) w okupowanej przez Niemców Łodzi stało się możliwe dzięki działalności Sekcji Oświaty i Kultury, powołanej przez Komitet Obywatelski w Łodzi w pierwszych miesiącach okupacji. Od 16 grudnia 1939 r., podobnie jak inne placówki oświatowe w Łodzi, szkoła pozostawała zamknięta. Budynek zajął komitet powiatowy partii narodowosocjalistycznej (Kreisleitung der NSDAP – Litzmannstadt-Land) wraz z partyjnymi przybudówkami, jak niemiecki front pracy (DAF) i narodowosocjalistyczna organizacja opieki (NSV). Wyposażenie szkolne zostało zabrane przez okupanta lub zniszczone a pomieszczenia zostały zdewastowane. Zniszczeniu uległa m.in. tablica z 1936 r., upamiętniająca I Zjazd Wychowanków.
Podczas wojny znaczący udział w działalności konspiracyjnej mieli harcerze 3 Łódzkiej Drużyny Harcerskiej. Organizowali oni tajne nauczanie (dh. Janusz Włodarski) oraz uczestniczyli w tworzeniu struktur podziemnego harcerstwa. Dh Janusz Włodarski i dh Waldemar Doniec zorganizowali drużynę im. gen. Władysława Sikorskiego. W tajne nauczanie zaangażowani byli nauczyciele szkoły: Lucjan Cieślik, Helena Giełdzińska, Wacław Siennicki, Władysław Terlikowski, Józef Ulatowski.
Wśród ofiar hitlerowskiego terroru było trzech księży prefektów gimnazjum - Romuald Brzeziński, Bronisław Butkiewicz i Stanisław Rybus zostali zamordowani w 1942 r. w obozie koncentracyjnym w Dachau. W czasie II wojny światowej zginęło dwóch uczniów maturalnej klasy liceum oraz prawie 50 wychowanków szkoły. Pięciu wychowanków oraz instruktor przysposobienia wojskowego ppor. Tadeusz Kmieć zginęli w zbrodni katyńskiej. Absolwent szkoły Tadeusz Łabędzki po brutalnym śledztwie w Ministerstwie Bezpieczeństwa Publicznego - skatowany przez Adama Humera i innych komunistycznych oprawców - 9 kwietnia 1946 został zamordowany strzałem w tył głowy. Jeden z sześciu pierwszych maturzystów Wacław Lipiński zamordowany został przez funkcjonariuszy Urzędu Bezpieczeństwa w więzieniu we Wronkach 4 kwietnia 1949 r.
Okres (1945–1989).
Po wkroczeniu do Łodzi (19 stycznia 1945 r.) wojska radzieckie w gmachu szkoły założyły tymczasowy szpital polowy. Po krótkim czasie opuścili szkołę, dzięki czemu mogła rozpocząć na nowo działalność oświatową. Dyrektorem został nauczyciel matematyki Lucjan Cieślik. W tym samym jeszcze roku Kazimiera Marczyńska, wdowa po Janie Marczyńskim przywiozła ukryty sztandar Liceum. W 1946 r. przy szkole powstał Szczep ZHP im. Romualda Traugutta. W 1954 r. – po licznych szykanach – ostatecznie zlikwidowano naukę religii w szkole. Okazją do takiego działania było przejęcie szkoły przez Towarzystwo Przyjaciół Dzieci. Nazwę szkoły zmieniono na XV Liceum Ogólnokształcące TPD. 10 listopada 1957 r. uchwałą Prezydium Rady Narodowej Miasta Łodzi w sprawie nadania nazw i numerów liceom ogólnokształcącym, szkole przywrócono nazwę I Liceum Ogólnokształcące im. M. Kopernika w Łodzi.
Na Drugim Zjeździe Wychowanków (19–20 października 1956 r.) podjęto decyzję o utworzeniu Stowarzyszenia Wychowanków Gimnazjum i Liceum im. Mikołaja Kopernika w Łodzi. W 1963 r. liceum stało się szkołą koedukacyjną. W 1974 r. pracowni biologicznej nadano imię prof. Jerzego Konorskiego (absolwent 1921 r.). 11 listopada 1978 r. – dla uczczenia 60. rocznicy odzyskania niepodległości na budynku Narodowego Banku Polskiego (al. Tadeusza Kościuszki 14) ponownie umieszczono tablicę upamiętniającą Stefana Linkego.
W 1981 r. w 75. rocznicę powstania szkoły ustanowiono i wybito medal „Za zasługi dla I Liceum Ogólnokształcącego im. M. Kopernika w Łodzi”. W 1982 r. Stowarzyszenie Wychowanków i Komitet Rodzicielski ufundowały nowy sztandar liceum. W 1987 r. uczniowie napisali list do Ojca Świętego Jana Pawła II, który został doręczony podczas trzeciej pielgrzymki papieża do Ojczyzny i pobytu w Łodzi – 13 czerwca. Odpowiedzią na list było pismo watykańskiego Sekretariatu Stanu nr 198.235 z lipca 1987 r. 17-18 października 1987 r. odbył się IV Zjazd Wychowanków. Kazimierz Chrabelski (matura 1931 r.) wykonał i ofiarował szkole kopię obrazu Jana Matejki „Astronom Kopernik, czyli rozmowa z Bogiem”.
Po roku 1989.
We wrześniu 1989 r. powstała pierwsza klasa autorska biologiczno-chemiczna z programem opracowanym przez nauczyciela chemii, prof. Karola Króla. Rok później powstała druga klasa autorska z programem opracowanym przez dr Ludwika Samosieja. W 1991 r. powołana została Rada Szkoły, złożona z przedstawicieli rodziców, nauczycieli, uczniów i Stowarzyszenia Wychowanków. 22 czerwca 1992 r. Rada Szkoły uchwaliła Statut I Liceum Ogólnokształcącego im. M. Kopernika w Łodzi. 29 grudnia 1995 r. budynek szkoły wpisano do rejestru zabytków województwa łódzkiego. W 1999 r. pracowni chemicznej nadano imię profesora Karola Króla.
XXI wiek.
W latach 2002–2005 pod kierunkiem wojewódzkiego konserwatora zabytków przeprowadzono remont kapitalny budynku szkoły. W 2012 r. wyremontowano boisko szkolne. 10 czerwca 2014 r. boisku szkolnemu nadano imię zmarłego absolwenta i prof. Zdzisława Sędzickiego (matura 1976 r.). W 2015 r. ufundowany został sztandar Stowarzyszenia Wychowanków Gimnazjum i Liceum im. M. Kopernika w Łodzi. Pracowni geograficznej nadano imię prof. Janusza Boissé "Bladego".
Architektura.
Kubaturą i formą budynek zbliżony jest do wielkomiejskiej kamienicy. Fasadę oblicowano cegłą i wzbogacono kamiennym, tynkowanym detalem o uproszczonych formach. Obiekt może być uznany za wczesnomodernistyczny z uwagi na „oszczędny detal, duże okna i duże płaszczyzny ścienne”.
Autor projektu budynku nie jest znany. Projekt opiniował Adolf Zeligson.

</doc>
<doc id="651472" url="https://pl.wikipedia.org/wiki?curid=651472" title="Autostrada A3 (Belgia)">
Autostrada A3 (Belgia)

Autostrada A3 (fla. "Autosnelweg A3", fra. "Autoroute A3") - autostrada w Belgii w ciągu trasy europejskiej E40. Między węzłami Loncin i Cheratte pokrywa się z trasą europejską E25, a na odcinku Loncin - Battice jest fragmentem trasy E42. Nazywana jest autostradą króla Baldwina (fla. "Koning Boudewijn Autosnelweg", fra. "Autoroute Roi Bauduin").
Autostrada łączy Brukselę z miastem Liège i granicą Niemiec w pobliżu Akwizgranu. 

</doc>
<doc id="651473" url="https://pl.wikipedia.org/wiki?curid=651473" title="William Sturgeon">
William Sturgeon

William Sturgeon (ur. 22 maja 1783 w Whittington, zm. 4 grudnia 1850 w Prestwich) – angielski inżynier elektryk.
Życiorys.
Urodził się w hrabstwie Lancashire. Wstąpił do wojska. W 1825 zademonstrował pierwszy elektromagnes. W 1832 wynalazł komutator wykorzystywany w silnikach elektrycznych, a w 1836 zbudował galwanometr z ruchomą cewką. Współpracował m.in. z Joulem.
Elektromagnes Sturgeona posiadał rdzeń, wykonany z miękkiego żelaza. Dla zapewnienia izolacji elektrycznej rdzeń pokryto lakiem, na warstwie którego nawinięto nie izolowany drut miedziany. Konstrukcja była w stanie utrzymać trwale ciężar większy od własnego. Urządzenie wytyczyło drogę dla takich wynalazków technicznych jak telegraf, silnik elektryczny i inne. 
Jego "Annały elektryczności" (1836) były pierwszym tego rodzaju wydawnictwem w Anglii.
Pochowany w Prestwich. Na płycie nagrobnej umieszczono napis: "William Sturgeon – The Electrician" (ang. elektryk).

</doc>
<doc id="651474" url="https://pl.wikipedia.org/wiki?curid=651474" title="Kotwica zawoźna">
Kotwica zawoźna

Kotwica zawoźna, inaczej werp – termin z zakresu żeglugi dotyczący sposobu kotwiczenia polegającego na załadowaniu kotwicy na szalupę lub bączka i wywiezieniu jej na większą odległość, tak aby kąt pomiędzy dnem a liną (łańcuchem) kotwicznym był jak najmniejszy. Im mniejszy kąt tym teoretycznie większa siła trzymania.
Ten sposób kotwiczenia często stosowany był na dawnych żaglowcach, które nie miały pomocniczego napędu mechanicznego, celem odejścia z niebezpiecznego miejsca lub ucieczki przed nieprzyjacielem w braku wiatru. Obecnie kotwicę zawoźną wykorzystuje się m.in. do zejścia z mielizny.

</doc>
<doc id="651475" url="https://pl.wikipedia.org/wiki?curid=651475" title="Virginia Trimble">
Virginia Trimble

Virginia Trimble – amerykańska astronom specjalizująca się w strukturze i ewolucji gwiazd, galaktyk. Zajmuje się też historią astronomii oraz biografiami astronomów, współredagowała m.in. encyklopedię "The Biographical Encyclopedia of Astronomers".
Jej mężem był fizyk, Joseph Weber.

</doc>
<doc id="651479" url="https://pl.wikipedia.org/wiki?curid=651479" title="Phil Jackson">
Phil Jackson

Phil Jackson, właściwie Philip Douglas Jackson (ur. 17 września 1945 w Deer Lodge) – amerykański trener koszykarski oraz koszykarz. Rekordzista w liczbie zdobytych tytułów mistrza NBA (jako trener lub zawodnik). W prowadzonych przez niego zespołach grali tacy zawodnicy jak: Michael Jordan, Kobe Bryant, Shaquille O’Neal, Scottie Pippen, Dennis Rodman czy Karl Malone.
Karierę zawodowego koszykarza rozpoczynał w New York Knicks, z którymi w 1970 i 1973 zdobył jedyne w historii drużyny tytuły mistrza NBA. Pod koniec lat 70 trafił do New Jersey Nets, gdzie zakończył karierę. W 1987 został asystentem, a w 1989 głównym trenerem Chicago Bulls, którzy w trakcie dziewięciu kolejnych sezonów zdobyli sześć tytułów mistrzowskich. Z Bulls odszedł w 1998, co zbiegło się z zakończeniem kariery przez Michaela Jordana. Po roku przerwy został trenerem Los Angeles Lakers. Drużyna ta pod jego wodzą zdobyła łącznie pięć tytułów mistrza NBA. Karierę trenerską zakończył w 2011. W latach 2014-2017 był prezydentem New York Knicks.
Jackson jest uznawany za najlepszego trenera w historii NBA. Zdobył łącznie 13 tytułów mistrzowskich – 11 jako trener (6 z Chicago Bulls, 5 z Los Angeles Lakers) i 2 jako zawodnik (z New York Knicks). Jest liderem wszech czasów w stosunku zwycięstw do rozegranych pod jego wodzą meczów (70,4 procent). W 1996 wybrano go do drużyny 50-lecia NBA jako jednego z dziesięciu najlepszych trenerów w historii. W 2007 został włączony do koszykarskiej galerii sław.
W trakcie kariery trenerskiej był znany ze stosowania tzw. ofensywy trójkątów oraz z wykorzystywania zen podczas treningów (stąd pseudonim "„Zen Master”"). Jest autorem wielu książek, m.in. ' i ', która znalazła się na liście bestsellerów The New York Times.
Młodość i szkoła średnia.
W młodości grał w koszykówkę, futbol amerykański, baseball oraz rzucał dyskiem. Uczęszczając do szkoły średniej w Williston w Dakocie Północnej był członkiem szkolnej drużyny koszykarskiej. Nosił wówczas pseudonim "„Bones”".
Ze szkolną drużyną dwukrotnie wygrywał mistrzostwo stanu. W 1963, w decydującym o tytule meczu, zanotował 35 punktów, ustanawiając przy tym rekord turnieju w liczbie łącznie zdobytych punktów (96). Został wówczas zauważony przez Billa Fitcha – trenera drużyny koszykarskiej Uniwersytetu Dakoty Północnej, który starał się przekonać Jacksona, aby ten do nich dołączył.
Studia.
Do drużyny prowadzonej przez Fitcha dołączył ostatecznie w 1963, lecz ówczesne przepisy NCAA nie zezwalały na grę w rozgrywkach akademickich studentom pierwszego roku. W pierwszym sezonie gry Jacksona Fighitng Sioux zajęli trzecie miejsce w drugiej dywizji NCAA, a on sam zdobywał średnio 11,8 punktu oraz 11,6 zbiórki na mecz.
W rozgrywkach 1965/1966 Jackson osiągał średnio o 10 punktów i ponad jedną zbiórkę więcej na mecz (21,8 i 12,9), lecz i tym razem jego drużynie nie udało się awansować do finału, kończąc ostatecznie sezon na 4 miejscu. Jak i sezon wcześniej bowiem, Fighitng Sioux przegrali z drużyną koszykarską Uniwersytetu Południowego Illinois.
W ostatnim roku studiów i zarazem występów w barwach Fighitng Sioux Jackson zdobywał średnio 27,4 punktu i 14,4 zbiórki na mecz, jednak drużynie nie udało się choćby powtórzyć wyniku z poprzedniego sezonu.
W każdym z sezonów gry był wybierany do najlepszych składów rozgrywek, przy czym dwukrotnie (w 1966 i 1967) otrzymywał tytuł najbardziej wartościowego zawodnika Konferencji Południowo-Centralnej. W barwach Fighitng Sioux Jackson zdobył łącznie 1708 punktów (piąte miejsce na liście wszech czasów drużyny) oraz 1109 zbiórek (trzecie ).
Kariera zawodnicza (1967-1980).
New York Knicks (1967-1978).
Początki, kontuzja i pierwsze mistrzostwo (1967-1970).
Jackson, który w trakcie studiów urósł o dwa cale i po ich ukończeniu mierzył już 207 cm wzrostu, zgłosił się do draftu NBA 1967 roku, w którym to został wybrany z 17 numerem przez New York Knicks. 
Przeprowadzka do Nowego Jorku przyniosła znaczne zmiany w życiu Jacksona. Rozwiódł się z żoną, zaczął eksperymentować z marihuaną i LSD. Po latach stwierdził jednak, że próbowanie narkotyków było ważnym momentem w jego życiu, gdyż wiedział już, czego miał się wystrzegać. Wówczas też, inspirując się książką pt. "Zen i sztuka oporządzania motocykla", starł się znaleźć drogę do perfekcji. 
Już jako debiutant potrafił walczyć o swoje zdanie w szatni, nieraz ścierając się z zawodnikami o dużo dłuższym stażu gry, którzy nazywali go "„Head'n'Shoulders”". Z uwagi na małą liczbę rozgrywanych minut, w drużynie Knicks Jackson nie mógł być jednak strzelcem jak wcześniej, przez co zmuszony był skupiać się na obronie.
W pierwszym sezonie gry w NBA wystąpił w 74 meczach sezonu regularnego i 6 meczach fazy playoffs, przy czym w fazie zasadniczej zdobywał średnio 6,2 punktu i 4,2 zbiórki na mecz. Statystyki te pozwoliły mu wówczas na znalezienie się razem z kolegą z zespołu – Waltem Frazierem – w najlepszej piątce debiutantów sezonu.
W sezonie 1968/1969 Jackson wystąpił tylko w 47 meczach sezonu regularnego, zdobywając średnio 7,1 punktu oraz 5,2 asysty na mecz. Doznał bowiem kontuzji kręgosłupa, która wyeliminowała go z gry w całym kolejnym sezonie. W trakcie rekonwalescencji został nieoficjalnym asystentem ówczesnego trenera Knicks – Williama Holzmana, ucząc się prowadzenia zespołu. Był to sezon, w którym Knicks wygrali pierwsze w historii drużyny mistrzostwo NBA.
Stopniowy rozwój i drugie mistrzostwo (1970-1973).
Po ponad sezonie przerwy Jackson wrócił do gry w barwach Knicks, zdobywając w całym sezonie średnio 4,7 punktu i 3,4 zbiórki na mecz. Wystąpił wówczas w 71 meczach sezonu regularnego i 5 fazy playoffs, podczas których trzykrotnie nie udało mu się zdobyć choćby punktu. 
W następnych dwóch rozgrywkach Jackson zanotował progres statystyczny. W sezonie 1971/1972 zdobywał 7,2 punktu i 4,1 zbiórki na mecz, a w kolejnym już 8,1 punktu oraz 4,3 zbiórki, będąc jednym z kluczowych rezerwowych Knicks, którzy po pokonaniu 4-1 Los Angeles Lakers po raz drugi wygrali mistrzostwo NBA. Tym razem jednak Jackson zagrał w każdym z meczów finałowej serii, notując średnio 8,4 punktu i 5,6 zbiórki na mecz.
Szczyt kariery (1973-1975).
W sezonie 1973/1974 Jackson po raz jedyny w karierze wystąpił we wszystkich 82 meczach sezonu regularnego, zdobywając średnio 11,1 punktu i 5,8 zbiórki na mecz, spędzając na boisku średnio 25 z 48 możliwych minut. Znajdował się wówczas także na 13 miejscu w statystyce najlepszych obrońców ligi (według liczby punktów zdobytych przez przeciwników na 100 posiadań piłki) oraz, z wynikiem 1,8 procent, na 15 wśród zawodników z najlepszym procentem zablokowanych rzutów. W meczu z Cleveland Cavaliers rozgrywanym 1 grudnia 1973 roku zdobył zaś 30 punktów (przy 43 minutach na boisku), co stanowi rekord jego kariery. 
W fazie playoffs Jackson wystąpił w 12 meczach. W półfinałach konferencji Knicks pokonali Capitol Bullets 4-3, jednak odpadli już w kolejnej rundzie, przegrywając z Boston Celtics 4-1. W ostatnim meczu serii Jackson zdobył 27 punktów (najwięcej wśród zawodników Knicks), czym ustanowił rekord swojej kariery w playoffs.
Rozgrywki 1974/1975 były dla niego statystycznie bardzo podobne do poprzednich. Rozegrał bowiem 78 spotkań sezonu regularnego, dwukrotnie zdobywając powyżej 20 punktów. Przebywał wówczas na boisku przeciętnie 29,3 minuty (najwięcej w karierze), notując średnio 10,8 punktu oraz 7,7 zbiórki na mecz. Był także najczęściej faulującym zawodnikiem sezonu regularnego (razem z Bobem Dandridgem), z liczbą 330 fauli osobistych. W fazie playoffs Knicks odpadli tym razem w pierwszej rundzie, po tym, jak przegrali z Houston Rockets 2-1. Najlepsze pod względem statystycznym było dla Jacksona drugie, wygrane przez Knicks starcie, w którym zdobył 12 punktów i zanotował 10 zbiórek (najwięcej w drużynie).
Ostatnie lata w Knicks (1975-1978).
W kolejnych latach rola Jacksona w Knicks stopniowo malała. Choć w sezonie 1975/1976 rozegrał 80 meczów, to spędzał na boisku przeciętnie tylko 18,3 minuty na mecz, notując średnio 6 punktów oraz 4,3 zbiórki (jedenastokrotnie zdobywał powyżej 10 punktów). Knicks zaś nie zakwalifikowali się do fazy playoffs, kończąc sezon na ostatnim, czwartym miejscu w Dywizji Atlantyckiej, z bilansem 38 wygranych i 44 porażek.
W sezonie 1976/1977 Jackson spędzał na boisku średnio już tylko 13,6 minuty na mecz (przy 76 rozegranych spotkaniach), zdobywając średnio 3,4 punktu oraz 3 zbiórki. Tylko 6-krotnie zanotował więcej niż 10 punktów, a Knicks ponownie nie zakwalifikowali się do fazy playoffs (bilans 40-42).
Ostatni sezon w Knicks był dla Jacksona pod względem statystycznym najgorszy w całej karierze. Zagrał tylko w 63 meczach, notując średnio 2,4 punktu na mecz i 1,3 zbiórki, przebywając na boisku średnio 10,4 minuty. Knicks awansowali jednak do playoffs. W pierwszej rundzie pokonali oni Cleveland Cavaliers 2-0, lecz następnie ulegli w półfinałach konferencji Philadelphii 76ers 4-0. Jackson zagrał zaś we wszystkich rozgrywanych przez nowojorczyków meczach.
New Jersey Nets (1978-1980).
8 czerwca 1978 Jackson został wymieniony wraz z wyborem w pierwszej rundzie draftu 1978 do New Jersey Nets w zamian za wybory pierwszej rundy draftów 1978 i 1979 roku. Tym samym opuścił Knicks po jedenastu rozegranych sezonach.
W pierwszym sezonie w barwach Nets Jackson wystąpił w 59 spotkaniach, notując średnio 6,3 punktu oraz 3 zbiórki na mecz, spędzając przy tym na boisku przeciętnie 18,3 minuty. Nets zakończyli zaś sezon na trzecim miejscu w Dywizji Atlantyckiej i awansowali do playoffs z bilansem 37-45. Odpadli jednak już w pierwszej rundzie, po tym, jak przegrali 2-0 z Philadelphią 76ers. Jackson zagrał w obu spotkaniach, rozgrywając łącznie 20 minut, notując 4 punkty i 3 zbiórki.
Sezon 1979/1980 był ostatnim i jednocześnie najkrótszym sezonem w karierze Jacksona. Rozegrał on bowiem tylko 16 spotkań, w których zdobywał średnio 4,1 punktu i 1,5 zbiórki na mecz.
Kariera trenerska (1978-2011).
Styl pracy.
Wielki wpływ na pracę trenerską Jacksona miała filozofia rodowitych mieszkańców Ameryki Północnej oraz filozofie wschodnie. W ramach treningów stosował medytację oraz praktyki związane z zen (stąd pseudonim "„Zen Master”"). Starał się inspirować graczy, zamiast nimi kierować. Uważał, że każdy z zawodników stanowi ważny element całości, jakim jest zespół. Bazował na psychologii, indywidualnym podejściu do graczy, starając się wydobyć z każdego z nich prawdziwą naturę pozbawioną lęków i nadmiernego ego. W ten sposób przekonywał zawodników do poświęceń na rzecz sukcesów drużyny. 
Uważał, że nie należy skupiać się na zwycięstwie, tylko na stworzeniu najlepszej możliwej sytuacji do zwycięstwa. Walkę o zwycięstwo nazywał „grą przegranych”.
Wyraz stylowi pracy Jacksona dawała stosowana przez niego taktyka ofensywy trójkątów, nazywana najbardziej dominującą w historii. W okresie 20 lat prowadzone przez niego zespoły Chicago Bulls i Los Angeles Lakers grając w ten sposób zdobyły 11 tytułów mistrza NBA.
Początki (1978-1987).
Po zakończeniu kariery koszykarskiej, został asystentem trenera w New Jersey Nets, jego ostatnim zespole w karierze zawodniczej. Potem pracował w niższej lidze CBA i portorykańskiej BSN. Obejmując w 1982 roku Albany Patroons, chciał stworzyć zespół idealny, w którym każdy koszykarz jest nie tylko tak samo istotny dla drużyny, ale ma nawet taką samą pensję. Dzielił drużynę na piątki, które grały po równo, i dopiero na ostatnie minuty wprowadzał na boisko graczy, którzy wcześniej spisywali się najlepiej. Wówczas nauczył się jak radzić sobie z zawodnikami grającymi tylko dla wyników indywidualnych i przemieniać ich w graczy poświęcających się dla drużyny. Tych, którzy nie chcieli słuchać, wyrzucał z zespołu. Przykładem jest Michael Graham, który był jednym z lepszych zawodników Patroons, ale nie chciał przyjąć filozofii Jacksona. Ostatecznie w sezonie 1983/1984 doprowadził zespół do mistrzostwa CBA, dzięki czemu zdobył tytuł trenera roku tejże ligi. Następnie jednak zrezygnował z prowadzenia zespołu, ponieważ uważał, że zepsuł karierę Grahamowi. Podczas pracy w Portoryko z zespołami Piratas de Quebradillas i Gallitos de Isabela nauczył się panować nad emocjami, gdyż nie raz dochodziło tam do bójek pomiędzy zawodnikami i kibicami.
Gdy skończył pracę w CBA, próbował zostać asystentem trenera w New York Knicks, ale jego były klub nie wyraził zainteresowania. Wtedy zaczął rozważać zmianę branży na prawniczą. Gdy zarejestrował się jako bezrobotny, zadzwonił do niego Jerry Krause z propozycją dołączenia do sztabu szkoleniowego Chicago Bulls.
Chicago Bulls (1987-1998).
Początki (1987-1989).
Ostatecznie do Bulls trafił w 1987 roku, gdzie pełnił funkcję asystenta Douga Collinsa. Spotkał wtedy Texa Wintera, od którego nauczył się taktyki ofensywnych trójkątów. W zespole znajdowali się wówczas tacy zawodnicy, jak Michael Jordan czy Scottie Pippen, a mimo to Bulls przedwcześnie kończyli sezon. Winą obarczono głównego trenera, który ostatecznie stracił swoje stanowisko. Po zwolnieniu Collinsa w 1989 roku, to właśnie Jackson przejął funkcję głównego trenera Bulls. Od razu zaczął korzystać z systemu ofensywnych trójkątów.
Pierwsze trzy tytuły mistrzowskie (1989-1994).
Już w pierwszym sezonie prowadzony przez niego zespół dotarł do finału konferencji wschodniej, gdzie jednak przegrał po siedmiu meczach z późniejszymi mistrzami NBA Detroit Pistons. W kolejnych trzech latach Bulls pod jego dowodzeniem byli już nie do pokonania i trzykrotnie wywalczyli mistrzowski tytuł.
Lata bez Jordana (1994-1995).
W następnych dwóch sezonach zespół, osłabiony brakiem najlepszego koszykarza w historii, Michaela Jordana, który zaczął grać w baseball, docierał tylko do drugiej rundy playoffs, ale mimo wszystko Jackson pozostawał na swoim stanowisku.
Trzy kolejne tytuły mistrzowskie (1995-1998).
W sezonie 1995-1996 Jordan postanowił skończyć z baseballem i znów wrócił na parkiet. Od jego powrotu szanse Bulls na kolejne mistrzostwa odżyły. Okazali się fenomenem ligi, a Jackson po raz pierwszy i jedyny w karierze zdobył nagrodę dla trenera roku. Dotarli do finału, gdzie pokonali, prowadzonych przez Gary Paytona i Shawna Kempa, Seattle SuperSonics. W tym też roku wybrano go do NBA’s 50th Anniversary All-Time Team, jako jednego z dziesięciu najlepszych trenerów w historii. W dwóch kolejnych sezonach Bulls grali w finale z Utah Jazz, oba wygrali i tym samym po raz drugi zdobyli trzy tytuły mistrzowskie z rzędu.
Mimo sukcesów zespołu iskrzyło na linii pomiędzy Jacksonem a generalnym managerem Bulls Jerrym Krause. Niektórzy wierzyli, że Krause był zazdrosny o to, że media Jacksonowi przypisywały całkowity sukces drużyny z Chicago. Po negocjacjach przedłużono jednak kontrakt z Jacksonem tylko na sezon 1997-1998. Na konferencji prasowej Krause ogłosił przedłużenie kontraktu, ale również poinformował, że po jego zakończeniu Jackson rozstanie się z drużyną, nawet jeśli Bulls zdobędą tytuł. Po sezonie karierę zakończył Michael Jordan, a solidaryzujący się z Jacksonem kolejni zawodnicy tacy, jak Scottie Pippen czy Dennis Rodman, na własne życzenie opuścili Chicago.
Los Angeles Lakers (1999-2011).
Trzy tytuły mistrzowskie i przegrane finały (1999-2005).
Po roku przerwy od trenowania, Jackson podpisał pięcioletnią umowę z Los Angeles Lakers opiewającą na sumę 30 milionów dolarów. Na wyniki nie trzeba było długo czekać, bowiem już w pierwszym sezonie dotarli do finałów NBA, gdzie ostatecznie pokonali Indianę Pacers. Po tym zwycięstwie Lakers wrócili na mistrzowski tron po jedenastu latach przerwy.
Rok później Lakers, z Jacksonem jako trenerem, również dotarli do finałów NBA, nie przegrywając wcześniej w playoffs ani jednego meczu. Pierwsza porażka przyszła w finale z Philadelphią 76ers, ale wygrali kolejne cztery spotkania i po raz drugi z rzędu zdobyli mistrzowski tytuł, mając w rozgrywkach posezonowych bilans 15-1. W playoffs 2002 Sacramento Kings postawili drużynie Jacksona duży opór, lecz ci mimo wszystko wygrali serię po siedmiu meczach. W finale NBA Lakers zagrali z New Jersey Nets, których pokonali w czterech meczach i po raz trzeci z rzędu zdobyli mistrzowskie pierścienie. Był to trzeci przypadek w karierze Jacksona, gdy prowadzony przez niego zespół trzykrotnie na przestrzeni trzech lat zdobywał mistrzostwo NBA.
W zespole coraz częściej dochodziło do spięć pomiędzy Kobem Bryantem i Shaquille O’Nealem. W końcu atmosfera udzieliła się też Jacksonowi, który nie mógł znaleźć z Bryantem wspólnego języka, gdyż ten krytykował jego taktykę ofensywnych trójkątów. Zła atmosfera w drużynie spowodowała porażkę Lakers w półfinale konferencji zachodniej 2003 z San Antonio Spurs.
Po sezonie do składu Lakers dołączyli weterani, Gary Payton i Karl Malone, przez co zespół z Los Angeles stał się kandydatem do mistrzostwa. Przez cały sezon towarzyszyły im jednak co chwile nowe scysje. Wszystko zaczęło się, gdy Kobe Bryant został oskarżony o molestowanie seksualne i został postawiony przed sądem, przez co musiał co jakiś czas latać do Kolorado. Trwające przez cały sezon publiczne złośliwe docinki pomiędzy Bryantem i Shaquille O’Nealem pogarszały tylko sytuacje w zespole. Mimo tylu przeszkód Jacksonowi udało się wyciągnąć z zespołu resztkę sił i zakończyć sezon zasadniczy z 56 zwycięstwami na koncie. Przegrali jednak w finale NBA z Detroit Pistons. Niedługo po zakończeniu finałów Jackson ustąpił ze stanowiska.
Podczas jednorocznej przerwy od NBA, jesienią 2004 roku wydał książkę "", w której szczegółowo opisał zdarzenia z sezonu 2003-2004. Najwięcej krytyki spadło na Bryanta, którego Jackson nazwał „"niemożliwym do wytrenowania"”.
Lata bez wygranych tytułów mistrzowskich (2005-2008).
Jackson wrócił do Lakers w sezonie 2005-2006. Pogodził się z Bryantem i, podpisując 3 letnią umowę opiewającą się na kwotę 30 milionów dolarów, stał się najlepiej zarabiającym trenerem w NBA. Miał przed sobą duże wyzwanie, bowiem raptem rok wcześniej Lakers po raz pierwszy od ośmiu lat nie awansowali do playoffs. W sezonie zasadniczym udało im się wygrać 45 spotkań, co było 11 procentowym progresem w porównaniu z poprzednim sezonem. W rozgrywkach posezonowych Lakers sobie nie poradzili i już w pierwszej rundzie odpadli po siedmiu meczach z Phoenix Suns. Dla Jacksona była to pierwsza porażka w pierwszej rundzie w całej karierze.
7 stycznia 2007 roku Jackson wygrał swój dziewięćsetny mecz w sezonie regularnym, osiągając to przy najmniejszej liczbie rozegranych spotkań w historii. W sezonie 2006-2007 Lakers spisywali się jeszcze gorzej niż przed rokiem i zakończyli sezon z bilansem 42-40, co było najgorszym osiągnięciem w karierze Jacksona. W playoffs znów przegrali w pierwszej rundzie z Phoenix Suns, lecz mimo to przedłużono z Jacksonem kontrakt na kolejne dwa lata. 
Odkąd 2 lutego 2008 Lakers sprowadzili z Memphis Grizzlies Pau Gasola, wygrali w sezonie zasadniczym 2007-2008 27 spotkań, przegrywając 10. Już w tym samym sezonie Lakers po czteroletniej przerwie awansowali do finałów NBA, gdzie grali z Boston Celtics, którzy ostatecznie zdobyli tytuł mistrza NBA. Tym samym zapobiegli wyprzedzeniu przez Jacksona ich legendarnego trenera Reda Auerbacha, w liczbie zdobytych mistrzowskich pierścieni, jako trener.
Kolejne mistrzostwa i końcówka kariery (2008-2010).
25 grudnia 2008 roku Jackson stał się najszybszym zwycięzcą 1000 meczów w NBA, a prowadzeni przez niego Lakers po raz drugi z rzędu dostali się do finałów NBA. Pokonali w nich 4-1 Orlando Magic, dając tym samym Jacksonowi 10 tytuł mistrzowski w karierze. Po sezonie 2008-2009 Jackson z powodu problemów zdrowotnych planował przejść na emeryturę, jednak ostatecznie powrócił do trenowania Lakers w następnym roku, zarabiając rekordowe 12 milionów dolarów za sezon. 3 lutego 2010, wyprzedzając Pata Rileya, stał się najbardziej zwycięskim trenerem w historii Lakers. W tym też sezonie po raz kolejny zespół z Los Angeles dostał się do finałów NBA, gdzie znów czekali na nich Boston Celtics. Tym razem jednak pokonali Celtics po siedmiu meczach. Dla Jacksona był to 11 tytuł mistrzowski w karierze.
Po zdobyciu mistrzostwa w 2010 roku, Jackson znów rozważał przejście na emeryturę. 1 lipca 2010 roku ogłosił, że jednak powróci na stanowisko trenera Lakers w kolejnym sezonie. W sierpniu podpisał roczny kontrakt, oświadczając, że jest to jego ostatni sezon w karierze. Prowadzeni przez niego Lakers zajęli w sezonie zasadniczym drugie miejsce w konferencji zachodniej, będąc jednymi z faworytów do mistrzowskiego tytułu. W drugiej rundzie playoffs przegrali jednak 4-0 z późniejszymi mistrzami NBA Dallas Mavericks, co było pierwszą porażką w czterech meczach w jego karierze. Po sezonie Jackson, tak jak zapowiadał, nie przedłużył kontraktu i zakończył karierę trenerską
Uznanie i sukcesy.
Jackson jest uznawany za najlepszego trenera w historii NBA. W trakcie kariery zdobył łącznie 13 tytułów mistrzowskich, 11 jako trener (6 z Chicago Bulls, 5 z Los Angeles Lakers) i 2 jako zawodnik z New York Knicks. Jest najlepszym trenerem wszech czasów w stosunku zwycięstw do rozegranych meczów, z wynikiem 70,4 procent, a także rekordzistą w liczbie zdobytych tytułów mistrza NBA (jako trener lub zawodnik).
W 1981 został włączony do sportowej galerii sław swojej alma mater – Uniwersytetu Dakoty Północnej, a w 2007 do Koszykarskiej Galerii Sław im. Naismitha.
Latem 2008 roku otrzymał doktorat honoris causa Uniwersytetu Dakoty Północnej.
Kariera działacza (2014-2017).
Przez wiele miesięcy New York Knicks prowadzili z Jacksonem negocjacje na temat jego dołączenia do organizacji. Zakończyły się one 18 marca 2014 roku, kiedy to na konferencji prasowej został oficjalnie przedstawiony jako prezydent klubu. Funkcję tę miał, zgodnie z kontraktem, sprawować przez pięć lat, jednak zwolniono go już w 2017 roku, po konflikcie z ówczesną główną gwiazdą drużyny – Carmelo Anthonym.
Życie prywatne.
Jest synem pastora – Charlesa oraz kaznodziejki – Elisabeth Funk Jackson. Początkowo wraz z rodzicami był członkiem wspólnoty Zgromadzenia Bożego. Gdy po drafcie przeprowadził się do Nowego Jorku, zmienił swoje podejście do życia i zetknął się z buddyzmem zen. Rozstał się wówczas z żoną June Jackson, z którą miał czworo dzieci. Oprócz gry w koszykówkę uprawiał także futbol amerykański i baseball oraz startował w zawodach lekkoatletycznych. Pomysłem Phila Jacksona na motywowanie graczy było wykorzystywanie filmów – przed prestiżowym starciem w playoffach z Sacramento Kings odtwarzał zawodnikom fragmenty kontrowersyjnego filmu "Więzień nienawiści". W 2008 roku otrzymał doktorat honoris causa na Uniwersytecie Dakoty Północnej. Jest związany z Jeanie Buss, córką właściciela Los Angeles Lakers Jerry’ego Bussa, z którą ma córkę Elizabeth. Ma siedmioro wnuków. Mieszka w dzielnicy Playa del Rey w Los Angeles.
Publikacje.
Sacred Hoops: Spiritual Lessons of a Hardwood Warrior.
Książkę tę napisał po zdobyciu wraz z zespołem Chicago Bulls tytułów mistrza NBA w latach 1991–1993. Jej współautorem jest Hugh Delehanty. Opowiada o tym jak zmotywować zawodników do kolektywnego myślenia i porzucenia indywidualnych ambicji na rzecz zespołu, czyniąc z niego koszykarską drużynę mistrzów.
Statystyki.
"Stan na 11 lipca 2012 roku"

</doc>
<doc id="651480" url="https://pl.wikipedia.org/wiki?curid=651480" title="Janusz Radziwiłł (1579–1620)">
Janusz Radziwiłł (1579–1620)

Janusz Radziwiłł herbu Trąby (ur. 22 lipca 1579 w Wilnie, zm. 6/7 listopada 1620 w Czarlinie) – książę Świętego Cesarstwa Rzymskiego Narodu Niemieckiego, kasztelan wileński od 1619, podczaszy wielki litewski od 1599, starosta borysowski, pan na Dubinkach, Lichtenbergu, Słucku i Kopylu.
Uczestnik rokoszu Zebrzydowskiego, protektor protestantyzmu na Litwie, wnuk Mikołaja Rudego Radziwiłła, syn Krzysztofa Mikołaja Pioruna i Katarzyny Ostrogskiej, brat przyrodni Krzysztofa Radziwiłła.
Życiorys.
Pochodził z kalwińskiej linii Radziwiłłów na Birżach i Dubinkach. W młodości towarzyszył ojcu w wyprawie inflanckiej. W 1603 roku po śmierci Krzysztofa Mikołaja Pioruna stanął wraz z bratem Krzysztofem na czele obozu politycznego Radziwiłłów. Dzięki zawartemu 1 października 1600 roku w Brześciu małżeństwu z Zofią Olelkowiczówną, księżną na Słucku i Kopylu stał się najbogatszym magnatem na Litwie.
Poseł na sejm 1603 roku, sejm 1605 roku, sejm 1616 roku, poseł powiatu lidzkiego na sejm 1606, poseł powiatu nowogródzkiego na sejm 1611 roku, poseł powiatu kowieńskiego na sejm 1615 roku, poseł powiatu wiłkomierskiego na sejm 1618 roku, poseł powiatu oszmiańskiego na sejm zwyczajny 1613 roku. 
W 1606 roku urażony na Zygmunta III Wazę, przyczynił się do rokoszu Zebrzydowskiego w Koronie. 15 czerwca 1606 roku uczestniczył w zjeździe pod Lublinem. W Lublinie obrany został marszałkiem koła rycerskiego. 7 października 1606 roku podpisał ugodę pod Janowcem. 24 czerwca 1607 roku podpisał pod Jeziorną akt detronizacji Zygmunta III Wazy. W bitwie pod Guzowem pierwszy natarł na szyki królewskie. W latach 1607-1608 prowadził w Wielkim Księstwie Litewskim prywatną wojnę ze stronnikiem króla, Janem Karolem Chodkiewiczem.
Po ugodzie z królem przez resztę życia przeważnie stronił od spraw publicznych w Rzeczypospolitej, pozostając jednak w opozycji do dworu. Wyjechał do Francji i do Szwajcarii, skąd wrócił w 1610 roku. Po stracie pierwszej żony Zofii w 1612 roku ponownie ożenił się 7 lipca 1613 roku w Berlinie z córką elektora brandenburskiego, Elżbietą Zofią Hohenzollern. Przebywał w Gdańsku, gdzie zajmował się sprawami majątkowymi. Spiskował z księciem Siedmiogrodu, Gaborem Bethlenem, którego zamierzał osadzić na tronie polskim. W 1616 roku w proteście wobec polityki Wazów na wschodzie i rozpoczęciu przez króla kolejnej wojny z Rosją udał się na dobrowolną emigrację i przebywał w Niemczech, gdzie związał się z obozem książąt protestanckich, licząc na nieunikniony wybuch wojny z cesarzem. W 1618 roku nabył Państwo Lichtenberg we Frankonii stając się pełnoprawnym władcą terytorialnym w Rzeszy.
W 1618 roku w związku z nadaniem mu kasztelanii wileńskiej powrócił do Rzeczypospolitej i zamieszkał w Wilnie. Nie zdecydował się jednak na stały pobyt na Litwie i przeprowadził się powtórnie do Gdańska.
Zmarł prawdopodobnie na dżumę w listopadzie 1620 roku w domu swojego sługi Czarlińskiego w Czarlinie wkrótce po chrzcie najmłodszego syna, Bogusława. Po pogrzebie, który miał miejsce w Wilnie, pochowany został w kościele kalwińskim w Dubinkach.
Życie prywatne.
Dwukrotnie żonaty. Jego małżeństwo z księżną Zofią Słucką było bezdzietne. Z druga żoną córką elektora brandenburskiego Jana Jerzego Hohenzollerna, Elżbietą Zofią Hohenzollern miał czworo dzieci:
Ciekawostka.
Został przedstawiony na obrazie kazanie Skargi Jana Matejki

</doc>
<doc id="651486" url="https://pl.wikipedia.org/wiki?curid=651486" title="Park Krajobrazowy Beskidu Małego">
Park Krajobrazowy Beskidu Małego

Park Krajobrazowy Beskidu Małego – park krajobrazowy położony na pograniczu województw małopolskiego i śląskiego.
Zajmuje powierzchnię 257,70 km², z czego 165,40 km² leży w województwie śląskim, a 92,30 km² w województwie małopolskim. Park Krajobrazowy Beskidu Małego posiada otulinę o powierzchni 227,58 km².
Znajdują się tu dwie grupy górskie Beskidu Małego oddzielone doliną Soły. W znajdującym się we wschodniej części Beskidzie Andrychowskim najwyższym szczytem jest Łamana Skała (929 m). Na zachodzie znajduje się pasmo Magurki Wilkowickiej ze szczytem Czupel (933 m).
Wzniesienia Beskidu Małego zbudowane są głównie z piaskowców godulskich. Na południu występują wapienie i łupki. Na terenie parku znajdują się liczne jaskinie.
Na terenie Parku Krajobrazowego Beskidu Małego utworzono trzy rezerwaty: Szeroka w Beskidzie Małym, Zasolnica i Madohora.

</doc>
<doc id="651487" url="https://pl.wikipedia.org/wiki?curid=651487" title="Karol Stanisław Radziwiłł (1669–1719)">
Karol Stanisław Radziwiłł (1669–1719)

Karol Stanisław Radziwiłł herbu Trąby (ur. 27 listopada 1669 w Krakowie, zm. 2 sierpnia 1719 w Białej Podlaskiej) – kanclerz wielki litewski od 1698, podkanclerzy litewski od 1690, koniuszy wielki litewski od 1686, stolnik wielki litewski od 1685, ciwun wileński, starosta przemyski (1687–1719), starosta człuchowski w latach 1689–1719, kawaler Orderu Orła Białego.
Życiorys.
Był synem Michała Kazimierza, ojcem Michała Kazimierza Rybeńko i Hieronima Floriana. Gorliwy stróż praw, usposobienia pojednawczego, godził zatargi między magnatami, w czasie wojny północnej stronnik Augusta II Mocnego.
Poseł sejmiku mielnickiego na sejm zwyczajny 1688 roku, poseł sejmiku brzeskolitewskiego na sejm nadzwyczajny 1688/1689 roku, sejm 1690 roku. Poseł sejmiku nowogródzkiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Był członkiem konfederacji olkienickiej 1700 roku.
W styczniu 1702 roku podpisał akt pacyfikacji Wielkiego Księstwa Litewskiego. Był członkiem konfederacji sandomierskiej 1704 roku. Był uczestnikiem Walnej Rady Warszawskiej 1710 roku.

</doc>
<doc id="651490" url="https://pl.wikipedia.org/wiki?curid=651490" title="Andrzej Fałkowski">
Andrzej Fałkowski

Andrzej Fałkowski (ur. 1959 w Rypinie) – żołnierz, generał broni SZ RP w stanie spoczynku, dyplomata, doktor nauk ekonomicznych, specjalista w dziedzinie finansów publicznych i ekonomiki wojskowej oraz zasobów obronnych, logistyk i planista strategiczny, znawca NATO, EU i polityki bezpieczeństwa międzynarodowego.
Wykształcenie.
Ukończył Liceum Ekonomiczne w rodzinnym Rypinie (1977). Jest absolwentem Wyższej Szkoły Oficerskiej Służb Kwatermistrzowskich w Poznaniu (1982) i Wydziału Ekonomii Uniwersytetu Gdańskiego (1985). W 1997 na Wydziale Ekonomiczno-Socjologicznym Uniwersytetu Łódzkiego obronił rozprawę pt. „Budżet obronny Polski (problemy, metody)” i uzyskał stopień naukowy doktora nauk ekonomicznych. Ukończył także studia podyplomowe w Monterey (Stany Zjednoczone)(1994) oraz kilka kursów zagranicznych m.in. w Holenderskiej Akademii Obrony, Szkole NATO w Oberammergau w Niemczech, a także w Kanadzie i USA. Zna język angielski.
Służba wojskowa.
Po promocji oficerskiej otrzymał przydział do 3 Pułku Zabezpieczenia Dowództwa Marynarki Wojennej w Gdyni, w którym służył do 1984. Następnie został przeniesiony do Departamentu Finansów Ministerstwa Obrony Narodowej w Warszawie. Był zastępcą dyrektora Departamentu Ekonomicznego (1996-1998).
W 1998 objął stanowisko głównego specjalisty – radcy w Przedstawicielstwie Polskim przy NATO i Unii Zachodnioeuropejskiej (WEU) w Brukseli (Belgia), a w 2003 wyznaczono go na stanowisko zastępcy szefa Generalnego Zarządu Planowania Strategicznego P-5 w Sztabie Generalnym Wojska Polskiego w Warszawie. W latach 2006–2008 był dyrektorem Departamentu Budżetowego Ministerstwa Obrony Narodowej.
W 2007 został wybrany przez Komitet Wojskowy NATO na stanowisko zastępcy dyrektora Międzynarodowego Sztabu Wojskowego NATO ds. Logistyki i Zasobów w Brukseli, które objął we wrześniu 2008.
W tym czasie, w ciągu 3 lat, był m.in. przewodniczącym Komitetu NATO ds. Wojskowych Zasobów Osobowych, współprzewodniczącym wojskowym Komitetu Logistycznego NATO, przedstawicielem Komitetu Wojskowego NATO w Radzie do Spraw Planowania i Polityki Zasobów oraz na Konferencję Dyrektorów Krajowych ds. Uzbrojenia (CNAD), zastępcą przewodniczącego i przedstawicielem Komitetu Wojskowego w Radzie Badań i Technologii. Współprzewodniczył również Komitetowi Standaryzacyjnemu NATO.
Od 2011 do połowy 2013 roku służył jako Attaché obrony, wojskowy, morski i lotniczy przy Ambasadzie RP w Stanach Zjednoczonych Ameryki w Waszyngtonie. W latach 2013–2014 był zastępcą Szefa Sztabu Generalnego Wojska Polskiego, a w latach 2014–2018 służył na stanowisku Polskiego Przedstawiciela Wojskowego przy Komitetach Wojskowych NATO i Unii Europejskiej w Brukseli. Wielokrotnie reprezentował Ministerstwo Obrony Narodowej, a także był moderatorem i prelegentem podczas międzynarodowych konferencji i seminariów.
Był zapraszany do przeprowadzenia wykładów na uczelniach zagranicznych m.in. Szkole NATO w Oberammergau (2000, 2010–2011, 2017), Akademii Sztabu Generalnego Ukrainy w Kijowie (2002), Bałtyckiej Akademii Obrony w Tartu w Estonii (2009–2011, 2016-2018), jako przedstawiciel NATO HQ – Akademii Sztabu Generalnego Federacji Rosyjskiej w Moskwie (2010), Université Libre de Bruxelles (2010), National Defense University w Waszyngtonie (2012), American University w Waszyngtonie (2013), NATO Defense College w Rzymie (2015), jak również w uczelniach krajowych, m.in.: często w Akademii Obrony Narodowej oraz na Uniwersytecie Warszawskim (2005) oraz w Krajowej Szkole Administracji Publicznej (2005). Był wykładowcą oraz promotorem prac magisterskich i dyplomowych w Akademii Obrony Narodowej i Uczelni Warszawskiej im. Marii Skłodowskiej–Curie. W 2016 wygłosił wykład inauguracyjny na rozpoczęcie roku akademickiego w Akademii Marynarki Wojennej w Gdyni.
Jest autorem książki pt. „Pecunia nervus belli – Kształtowanie budżetu obronnego Polski” oraz wielu publikacji dotyczących finansów, ekonomiki obrony oraz finansowania NATO oraz polityki bezpieczeństwa m.in. na łamach: Przeglądu Morskiego, Przeglądu Kwatermistrzowskiego, Myśli Wojskowej, Zeszytów Naukowych Akademii Obrony Narodowej, Polski Zbrojnej, Wojskowego Przeglądu Logistycznego, Biuletynu Finansowego, miesięcznika RAPORT (Wojsko Technika Obronność).
W 2018 r., “za wygrane bitwy na polu dyplomacji” otrzymał od miesięcznika Polska Zbrojna doroczną nagrodę BUZDYGAN 2017.

</doc>
<doc id="651493" url="https://pl.wikipedia.org/wiki?curid=651493" title="Deformacja">
Deformacja



</doc>
<doc id="651494" url="https://pl.wikipedia.org/wiki?curid=651494" title="Carl Lampland">
Carl Lampland



</doc>
<doc id="651495" url="https://pl.wikipedia.org/wiki?curid=651495" title="Redox">
Redox



</doc>
<doc id="651496" url="https://pl.wikipedia.org/wiki?curid=651496" title="Medal Chin (1842)">
Medal Chin (1842)

The China War Medal 1842 – pierwszy medal kampanii brytyjskich ustanowiony przez Rząd Wielkiej Brytanii w celu nagradzania sił lądowych i morskich.
Zasady nadawania.
Medalem, oprócz sił lądowych i morskich nagradzano wszystkich biorących udział w jednej z 13 oddzielnych akcji podczas I wojny opiumowej.
Generalnie China War Medal był nadawany wszystkim, którzy służyli w jednej z poniższych operacji:
Opis medalu.
awers: przedstawia popiersie królowej Wiktorii w diademie i inskrypcja "VICTORIA REGINA".
rewers: herb Armii Królewskiej z inskrypcją "ARMIS EXPOSCERE PACIM" i słowem "CHINA 1842" pod spodem.

</doc>
<doc id="651498" url="https://pl.wikipedia.org/wiki?curid=651498" title="Igliczna">
Igliczna



</doc>
<doc id="651499" url="https://pl.wikipedia.org/wiki?curid=651499" title="Synereza (językoznawstwo)">
Synereza (językoznawstwo)

Synereza – wymawianie dwóch samogłosek jako jednej sylaby, przeciwieństwo dierezy, np. "w ogóle" → "wogle".

</doc>
<doc id="651500" url="https://pl.wikipedia.org/wiki?curid=651500" title="Numer VIN">
Numer VIN



</doc>
<doc id="651501" url="https://pl.wikipedia.org/wiki?curid=651501" title="Jan Cieplak">
Jan Cieplak

Jan Feliks Cieplak (ur. 17 sierpnia 1857 w Dąbrowie Górniczej, zm. 17 lutego 1926 w Passaic, New Jersey) – arcybiskup metropolita wileński, sufragan mohylewski, Sługa Boży Kościoła katolickiego.
Życiorys.
Urodził się w kolonii Reden pod Dąbrową w powiecie będzińskim jako syn Jacentego Cieplaka (25 lat), górnika z kolonii Reden i Julianny z Bugajskich (22 lata, zmarła 21 XII 1859). Miał przyrodniego brata Stanisława (ur. 1879). Ochrzczony został 23 sierpnia 1857 w kościele św. Trójcy w Będzinie.
W latach 1869–1873 uczył się w gimnazjum klasycznym w Kielcach, a następnie studiował w tamtejszym seminarium duchownym, które ukończył w 1878. W 1882 ukończył Akademię Duchowną w Petersburgu.
Święcenia kapłańskie otrzymał 24 lipca 1881. Został adiunktem na tejże akademii, wykładał archeologię biblijną, liturgię, teologię moralną, uczył też śpiewu kościelnego. W 1901 otrzymał stopień doktora teologii za rozprawę "De momento, quo transsubstantiatio in Augustissimo Missae Sacrificio peragitur".
7 grudnia 1908 został w Petersburgu konsekrowany na biskupa pomocniczego mohylewskiego. W 1909 r. poświęcił nowo powstały kościół parafialny Polonii w Harbinie, pod wezwaniem św. Stanisława. Wielokrotnie karany przez władze rosyjskie za wygłaszanie patriotycznych kazań i udział w manifestacjach narodowych. Od 6 sierpnia 1914 został administratorem archidiecezji mohylewskiej.
Po rewolucji lutowej i obaleniu caratu w 1917 uczestniczył w posiedzeniach Komisji Likwidacyjnej do spraw Królestwa Polskiego. Już po przewrocie bolszewickim (rewolucji październikowej) został 29 kwietnia 1919 mianowany arcybiskupem tytularnym Ochrydy. Jako najstarszy rangą przedstawiciel kościoła rzymskokatolickiego w Rosji Sowieckiej był dwukrotnie aresztowany w latach 1920 i 1921. Oskarżony o stawianie oporu wobec władzy sowieckiej w trakcie prowadzonej rekwizycji kosztowności należących do Kościoła (przestępstw z art. 16. 62, 69, f 119).
W dniach 21–25 marca 1923 sądzono go w Moskwie na procesie pokazowym. Wraz z 14 innymi duchownymi został skazany na karę śmierci za „podżeganie do buntu poprzez zabobony”. Pod naciskiem światowej opinii publicznej i po ostrzeżeniu ze strony rządu polskiego wyrok zamieniono na 10 lat więzienia. W 1924 wydalono go z ZSRR i przez Rygę udał się 12 kwietnia 1924 do Polski.
W kwietniu 1924 został odznaczony w Warszawie odznaką wojskową za wybitne zasługi czcigodnego pasterza w Rosji w okresie 1917–1919. Następnie wyjechał do Rzymu, gdzie zamieszkał w Kolegium Polskim i przebywał do drugiej połowy 1925. W 1925 z więzienia sokolnickiego w Moskwie zostało zwolnionych ośmiu księży współoskarżonych w procesie bp. Cieplaka.
7 listopada 1925 został odznaczony Wielką Wstęgą Orderu Odrodzenia Polski. 14 grudnia 1925 biskup Cieplak został wyznaczony na arcybiskupa Wilna, zmarł jednak przed objęciem stanowiska. 16 marca 1926 pochowany został w katedrze wileńskiej. W pogrzebie uczestniczył Prezydent RP Stanisław Wojciechowski.

</doc>
<doc id="651515" url="https://pl.wikipedia.org/wiki?curid=651515" title="Stay on These Roads">
Stay on These Roads

Stay on These Roads – trzeci album z 1988 norweskiej grupy popowej a-ha, wydany 3 maja 1988 roku.

</doc>
<doc id="651522" url="https://pl.wikipedia.org/wiki?curid=651522" title="Jeanette Biedermann">
Jeanette Biedermann

Jeanette „Jeany” Biedermann (ur. 22 lutego 1980 w Berlinie) – niemiecka piosenkarka i aktorka.
Kariera.
W 1999 wygrała w finale europejskiego konkursu muzycznego, w którym wzięło udział prawie 280 tys. uczestników. W tym czasie otrzymała rolę w operze mydlanej "Gute Zeiten, schlechte Zeiten", dzięki czemu została jedną z najpopularniejszych aktorek telewizyjnych w Niemczech. Również wtedy rozpoczęła pracę nad swoim pierwszym albumem pt. "Enjoy!", który ukazał się pod koniec 2000 i zawierał przebój „Go Back”.
W 2001 wydała drugi album studyjny pt. "Delicious", a w listopadzie 2002 – trzeci album pt. "Rock My Life". Płytę promowała m.in. tytułowym singlem, który okazał się międzynarodowym przebojem. W listopadzie 2003 wydała czwarty album pt. "Break On Through", który promowała m.in. singlem „Rockin’ On Heaven’s Floor”. W kwietniu 2006 wydała album pt. "Naked Truth", który promowała singlami „Bad Girls Club”, „Endless Love” i „Heat of the Summer”.
W 2009 skończyła pracę nad albumem pt. "Undress to the Beat", który promowała singlami „Material Boy (Don’t Look Back)” i tytułowym. W 2012 nawiązała współpracę z zespołem Ewig, z którym nagrała i wydała dwa albumy: "Wir sind Ewig" (2012) i "Indianerehrenwort" (2015).

</doc>
<doc id="651530" url="https://pl.wikipedia.org/wiki?curid=651530" title="Park Krajobrazowy Beskidu Śląskiego">
Park Krajobrazowy Beskidu Śląskiego

Park Krajobrazowy Beskidu Śląskiego – park krajobrazowy położony w województwie śląskim. Obejmuje porośnięte lasem pasma górskie Beskidu Śląskiego: pasmo Czantorii oraz Baraniej Góry.
Park zajmuje powierzchnię 38 620 ha, natomiast jego otulina liczy 22 285 ha.
Na terenie parku znajdują się źródła Białej i Czarnej Wisełki – dwóch potoków dających początek Wiśle.
Geologia.
Budowa geologiczna wzniesień Beskidu Śląskiego jest zróżnicowana. Wzgórza zbudowane są głównie z łupków i wapieni. Występują tu również warstwy zbudowane z piaskowców godulskich i zlepieńców istebniańskich. Na terenie parku znajdują się liczne jaskinie fliszowe, z których część ma status pomników przyrody. Na terenie parku znajdują się m.in. Jaskinia w Trzech Kopcach (najdłuższa niekrasowa jaskinia w Polsce), Jaskinia Malinowska, Jaskinia Lodowa w Szczyrku, Jaskinia Mokra. Dla ochrony jaskiń został utworzony w gminie Lipowa rezerwat przyrody Kuźnie. W parku znajdują się też ostańce skalne: ambony, grzyby i grzędy, wśród nich Malinowska Skała czy Skały Grzybowe w Paśmie Stożka.
Flora.
Lasy na terenie parku uległy przekształceniom wskutek eksploatacji. Prawie całkowicie zanikły grądy, które pierwotnie występowały w piętrze pogórza. Wzrósł areał borów jodłowo-świerkowych oraz świerczyn. Zmniejszona została powierzchnia dolnoreglowych lasów bukowych. W dolinach potoków w piętrze pogórza występują obecnie podgórski łęg jesionowy, nadrzeczna olszynka górska oraz dolnoreglowy świerkowy bór na torfie. W reglu dolnym dominują świerczyny. Miejscami spotyka się lasy bukowe: kwaśną buczynę górską i żyzną buczynę karpacką. W runie tego ostatniego zbiorowiska występuje żywiec dziewięciolistny. Strome stoki porastają jaworzyny górskie, fragmentarycznie jaworzyny karpackie. W wyższych partiach regla dolnego występuje bór jodłowo-świerkowy. Regiel górny porastają świerczyny, najlepiej wykształcone w rezerwacie przyrody na Baraniej Górze. Część parku zajmują łąki oraz pastwiska. Wzdłuż potoków występują łopuszyny. Na terenach podmokłych rozwijają się młaki.
Fauna.
Z rzadkich gatunków zwierząt występujących na terenie Parku Krajobrazowego Beskidu Śląskiego źródła wymieniają: drozda obrożnego, świergotka górskiego, głuszca, jarząbka, wilka szarego, rysia eurazjatyckiego oraz okresowo niedźwiedzia brunatnego. W parku spotyka się też podkowca małego, nocka orzęsionego i nocka wąsatka. Rzadkie gatunki ryb to głowacz pręgopłetwy i głowacz białopłetwy. Z zagrożonych gatunków bezkręgowców notowano pachnicę dębową oraz czerwończyka nieparka.
Rezerwaty.
Park obejmuje szereg rezerwatów przyrody, utworzonych w celu ochrony najlepiej zachowanych fragmentów zbiorowisk roślinnych, a zwłaszcza zespołów leśnych, charakterystycznych dla Beskidu Śląskiego:

</doc>
<doc id="651533" url="https://pl.wikipedia.org/wiki?curid=651533" title="Zduńskie Jezioro">
Zduńskie Jezioro

 
Zduńskie Jezioro – przepływowe jezioro rynnowe położone na Kociewiu (powiat starogardzki, województwo pomorskie) w kierunku północno-wschodnim od Starogardu. Przepływa przez nie rzeka Szpęgawa.
Powierzchnia zwierciadła wody według różnych źródeł wynosi od 56,0 ha do 60,4 ha. 
Zwierciadło wody położone jest na wysokości 65,0 m n.p.m. lub 65,1 m n.p.m. Średnia głębokość jeziora wynosi 4,0 m, natomiast głębokość maksymalna 12,0 m.

</doc>
<doc id="651537" url="https://pl.wikipedia.org/wiki?curid=651537" title="Riapołowscy">
Riapołowscy

Riapołowscy – książęca i bojarska rodzina będąca gałęzią Rurykowiczów. Protoplastą Riapołowskich był Iwan Kasza (zm. 1247) - ósmy syn księcia Wsiewołoda Wielkie Gniazdo. Jego prawnukiem był Andrzej Fiodorowicz, książę Starodubski (zm. 1395). Riapołowo, od którego bierze swoją nazwę ród, to wieś nad rzeką Ungarą, lewym dopływem Tezy, na płn.-wsch. od Staroduba. Księstwo Riapołowskie wydzieliło się z księstwa Starodubskiego pod koniec XIV wieku i dostało się w posiadanie Iwana Nogawicy – trzeciego syna księcia Andrzeja Fiodorowicza Starodubskiego.
Syn Iwana Nogawicy – Iwan Iwanowicz Riapołowski w czasie wojen dynastycznych na Rusi Moskiewskiej w latach czterdziestych XV wieku stanął po stronie wielkiego księcia moskiewskiego Wasyla II Ślepego podczas walk z jego stryjem – Dymitrem Szemiaką – księciem galickim. Po oślepieniu Wasyla II, książę Iwan Riapołowski wywiózł rodzinę wielkiego księcia (małżonkę i dzieci) do Muroma, aby ich ochronić. Riapołowski zastawił nawet własny majątek, aby wykupić Wasyla II z niewoli Szemiaki. W 1485 roku podczas centralizacji państwa rosyjskiego przez Iwana III, księstwo riapołowskie zostało włączone do wielkiego księstwa moskiewskiego, a kniaziowie Riapołowscy stali się z udzielnych książąt – bojarami rosyjskimi. Jednym ze synów Iwana Riapołowskiego był kniaź Siemion Riapołowski. Dzięki zasługom swojego ojca uzyskał zaszczytny tytuł "sługi". Siemion był wojewodą moskiewskim, a w 1477 roku brał udział w pochodzie Iwana III Srogiego na Nowogród Wielki. W 1494 r. dowodził moskiewskim poselstwem do wielkiego księcia litewskiego Aleksandra Jagiellończyka. W 1496 r. wysłano księcia Riapołowskiego na czele wojsk moskiewskich przeciwko chanowi kazańskiemu Mehmet Aminowi. Pozycja Siemiona na Kremlu uległa osłabieniu po śmierci w 1490 r. najstarszego syna Iwana III, którym był Iwan Młody. Pozostały po nim wdowa Helena Mołdawska i syn Dymitr. Siemion Riapołowski był ich zwolennikiem jeśli chodzi o następstwo tronu. Całkiem inne plany miała druga żona Iwana III – Zoe Paleolog. Chciała ona, aby Czapka Monomacha przypadła jej potomstwu. W 1498 r. zwyciężyła na dworze kremlowskim opcja wielkiej księżnej. Helena Mołdawska i jej synek trafili do ciężkiego więzienia w Moskwie, gdzie pozostali aż do śmierci. Ich zwolennicy, czyli książęta Riapołowscy i Patrikiejewy zostali zesłani do Biełooziera, gdzie w monastyrze postrzyżono ich na mnichów. Stary i chorowity Iwan III Srogi uczynił następcą tronu moskiewskiego swojego syna z drugiego małżeństwa – czyli Wasyla III. Siemion Riapołowski i jego teść – Iwan Patrikiejew zostali ścięci w 1499 r. Potomkami książąt Riapołowskich są rodziny noszące nazwiska: Striginy, Dubensky, Chiłkow i Tatiewyj.

</doc>
<doc id="651538" url="https://pl.wikipedia.org/wiki?curid=651538" title="Iosif Szkłowski">
Iosif Szkłowski

Iosif (Józef) Samuiłowicz Szkłowski (Ио́сиф Самуи́лович Шкло́вский, ur. 1 lipca 1916 w Głuchowie, zm. 3 marca 1985 w Moskwie) – radziecki astrofizyk i radioastronom; był członkiem korespondentem Akademii Nauk ZSRR, członkiem zagranicznym Narodowej Akademii Nauk (USA), Amerykańskiej Akademii Sztuk i Nauk, Królewskiego Towarzystwa Astronomicznego Wielkiej Brytanii.
Życiorys.
Po ukończeniu Wydziału Fizyki Uniwersytetu Moskiewskiego i odbyciu aspirantury na tym wydziale od 1938 roku pracował w Instytucie Astronomii tegoż uniwersytetu. Od 1968 roku był kierownikiem oddziału astrofizyki w Instytucie Badań Kosmicznych w Moskwie.
Specjalizował się w astrofizyce, radioastronomii. Zajmował się naturą supernowych, badaniem promieniowania kosmicznego i korony słonecznej. Do największych jego osiągnięć należy opracowanie teorii jonizacji korony słonecznej, badania nad promieniowaniem radiowym Galaktyki oraz nad pochodzeniem promieni kosmicznych. Wykazał, że promieniowanie pochodzące z Mgławicy Kraba jest synchrotronowe. Zasugerował też, że wybuchy supernowych w odległościach bliższych niż 300 lat świetlnych od Słońca mogły być odpowiedzialne za niektóre z masowych wyginięć na Ziemi. Przez wiele lat był entuzjastą poszukiwań cywilizacji pozaziemskich. Pod koniec życia uznał, że jesteśmy sami w kosmosie, a jego nasłuch jest stratą czasu i pieniędzy. O ile można podejrzewać, że w wielu rejonach kosmosu mogą występować najprostsze formy życia, na przykład bakterie, o tyle rozwinięcie się poza Ziemią wyższych organizmów wydaje się mało prawdopodobne.
W 1960 otrzymał Nagrodę Leninowską, w 1972 – Złoty Medal Catherine Wolfe Bruce, obydwa wyróżnienia za całokształt pracy naukowej. Na jego cześć nazwano planetoidę (2849) Shklovskij oraz krater na księżycu Marsa Fobosie. Jego ironiczną książkę, "Pięć miliardów butelek wódki do Księżyca: Opowieści o radzieckich naukowcach", wydano pośmiertnie w 1991 roku.

</doc>
<doc id="651547" url="https://pl.wikipedia.org/wiki?curid=651547" title="SU47">
SU47



</doc>
<doc id="651552" url="https://pl.wikipedia.org/wiki?curid=651552" title="Sojuz TMA-10">
Sojuz TMA-10

Sojuz TMA-10 – misja rosyjskiego statku kosmicznego Sojuz.
W składzie załogi statku kosmicznego znajduje się dwóch kosmonautów z piętnastej, stałej misji na Międzynarodową Stację Kosmiczną oraz amerykański turysta kosmiczny Charles Simonyi. Kosmiczny turysta ma powrócić na Ziemię 20 kwietnia 2007 razem z Michaiłem Tiurinem i Michaelem Lopez-Alegria na pokładzie Sojuza TMA-9. Trzecim stałym członkiem piętnastej ekspedycji będą: amerykańska astronautka Sunita L. Williams – od grudnia 2006 do czerwca 2007 (początkowo w załodze Ekspedycji 14), Clayton C. Anderson – od czerwca do sierpnia 2007 oraz Daniel Tani – od sierpnia do listopada 2007 (później będzie w załodze Ekspedycji 16. Amerykanie będą docierać na stację na pokładzie amerykańskich wahadłowców. W ten sam sposób mają wracać na Ziemię.

</doc>
<doc id="651558" url="https://pl.wikipedia.org/wiki?curid=651558" title="Medal Chin (1900)">
Medal Chin (1900)

Medal Chin (ang. "China War Medal 1900") – brytyjski medal ustanowiony za udział w powstaniu bokserów w Chinach w 1900 roku.
Zasady nadawania.
Kolonia Victoria wysłała kontyngent morski do Chin dla wsparcia kampanii brytyjskiej.
Medalem nagradzano brytyjskie i imperialne siły zbrojne, które brały udział w obronie przeciwko żołnierzom bokserów w czasie rewolty w Chinach pomiędzy rokiem 1900 i 1901.
Klamry medalu.
Przyznawana personelowi brytyjskiego kontyngentu międzynarodowej floty zaangażowanej podczas ataku na Forty Dagu wzdłuż rzeki Bai He;
Przyznawana żołnierzom z 80 Royal Marines oraz kilku osób z ochrony przedstawicielstwa dyplomatycznego, którzy pomagali podczas obrony kwatery przedstawicielstwa w Pekinie przez 55 dni;
Przyznawana żołnierzom armii brytyjskiej i indyjskiej oraz marynarzom Royal Navy zaangażowanym podczas odsieczy przedstawicielstw w Pekinie, będącym częścią międzynarodowej pomocy dowodzonej przez Alfreda Grafa von Waldersee lub morskiej brygady (Naval Brigade) admirała Edwarda Seymoura.
Opis medalu.
awers: przedstawia popiersie królowej Wiktorii w koronie i inskrypcję "VICTORIA REGINA ET IMPERATRIX".
rewers: herb Armii Królewskiej z inskrypcją "ARMIS EXPOSCERE PACIM" i słowem "CHINA 1900" pod spodem.

</doc>
<doc id="651562" url="https://pl.wikipedia.org/wiki?curid=651562" title="Park Krajobrazowy Dolina Jezierzycy">
Park Krajobrazowy Dolina Jezierzycy

Park Krajobrazowy Dolina Jezierzycy – park krajobrazowy utworzony w 1994 (pow. 7953 ha) położony w województwie dolnośląskim, w powiecie wołowskim, na północny zachód od Wołowa, na pograniczu Niziny Śląskiej oraz Wału Trzebnickiego w dorzeczu Jezierzycy, do której na obszarze parku wpływa mały prawobrzeżny dopływ Juszka.
Rezerwat Uroczysko Wrzosy.
W obrębie PK Doliny Jezierzycy znajduje się rezerwat przyrody Uroczysko Wrzosy (575,11 ha), mający na celu ochronę zagrożonych gatunków flory i fauny. Na terenie rezerwatu występują w przewadze łęgi jesionowo-olszowe i ols porzeczkowy. Fragmentarycznie zachowane są fitocenozy łęgu wiązowo-jesionowego.
Fauna.
W parku obserwuje się 45 rzadkich gatunków ptaków lęgowych, 90 gatunków ptaków lęgowych bardziej pospolitych oraz 52 gatunki ptaków odwiedzających ten teren w okresie wędrówek wiosennych, jesiennych i w okresie zimowym. Jezioro w okolicy wsi Wrzosy daje schronienie wielu gatunkom zagrożonych dzikich ptaków, np. bocian czarny, bielik, bąk, kania rdzawa, kropiatka, jak i gatunkom występującym powszechnie. Oprócz ptaków występują także pozostałe grupy zwierząt. Płazy i gady to m.in.: traszka zwyczajna, traszka grzebieniasta, żaba trawna, żaba moczarowa, żaba jeziorkowa, jaszczurka zwinka, jaszczurka żyworodna, padalec zwyczajny, zaskroniec zwyczajny, żmija zygzakowata. Ssaki to m.in.: ryjówka aksamitna, rzęsorek rzeczek, piżmak, borsuk, łasica, jeleń, daniel.
Flora.
Około 80% powierzchni parku zajmują lasy z przewagą sosny. Występują tu także dęby i modrzewie. Około 15% powierzchni zajmują łąki.
W parku znajduje się wiele stanowisk sprzyjających rozwojowi roślinności hydrofitycznej. Są nimi starorzecza, stawy hodowlane (m.in. Stawy na Wrzosach), śródleśne młaki, rowy odwadniające oraz strumienie i cieki. 
Rzadkimi, a występującymi na terenie parku okazami flory są m.in. kotewka orzech wodny, salwinia pływająca, długosz królewski, listera jajowata, storczyk szerokolistny, kopytnik pospolity, porzeczka czarna, płucnica islandzka oraz sromotnik bezwstydny.

</doc>
<doc id="651563" url="https://pl.wikipedia.org/wiki?curid=651563" title="Knut Lundmark">
Knut Lundmark

 
Knut Emil Lundmark (ur. 14 czerwca 1889 w Älvsbyn, zm. 23 kwietnia 1958 w Lund) – szwedzki astronom.
Był jednym z pionierów współczesnej astronomii pozagalaktycznej. Był zwolennikiem poglądu, że wszechświat zawiera znacznie więcej galaktyk niż tylko jedną Drogę Mleczną. Zmierzył odległość do Galaktyki Andromedy na 650 tysięcy lat świetlnych (około 1/4 obecnie wyznaczonej odległości).
Planetoida (1334) Lundmarka została nazwana jego nazwiskiem.

</doc>
<doc id="651568" url="https://pl.wikipedia.org/wiki?curid=651568" title="Stanza della Segnatura">
Stanza della Segnatura



</doc>
<doc id="651575" url="https://pl.wikipedia.org/wiki?curid=651575" title="Cottocomephorus">
Cottocomephorus

Cottocomephorus – rodzaj ryb skorpenokształtnych z rodziny Cottocomephoridae. Charakteryzują się dużymi płetwami piersiowymi, silniej rozwiniętymi niż u innych przedstawicieli rodziny.
Klasyfikacja.
Gatunki zaliczane do tego rodzaju:

</doc>
<doc id="651577" url="https://pl.wikipedia.org/wiki?curid=651577" title="Framo">
Framo

Framo – marka samochodów stworzona w latach 30. XX wieku przez Jørgena Skafte Rasmussena, założyciela firmy DKW; marka jest skrótowcem od pełnej nazwy firmy Herstellungsort Frankenberg und Motorenwerke ab.
W roku 1938 wprowadzono na rynek model Framo V500 z silnikiem o pojemności 500 cm³ i mocy 15 KM. Samochód mógł rozwijać maksymalną prędkość 60 km/h.
Po II wojnie światowej w NRD w latach 1953 - 1961 produkowano lekkie samochody dostawcze pod marką Framo w fabryce VEB Barkas-Werke Karl-Marx-Stadt należącej do konglomeratu Industrieverband Fahrzeugbau (IFA).
Model Framo V 901/2 wyposażony był w silnik o pojemności 900 cm³ i mocy 28 KM (20,6 kW). Jego następcą był Barkas B1000.

</doc>
<doc id="651578" url="https://pl.wikipedia.org/wiki?curid=651578" title="Enophrys">
Enophrys

Enophrys – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="651581" url="https://pl.wikipedia.org/wiki?curid=651581" title="Furcina">
Furcina

Furcina – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="651583" url="https://pl.wikipedia.org/wiki?curid=651583" title="Diereza (pisownia)">
Diereza (pisownia)

Diereza (tréma) – dwie kropki nad drugą z sąsiednich liter samogłosek, oznaczające, że te samogłoski należy wymawiać oddzielnie. Występuje np. w językach:
Diereza występowała również w języku angielskim, a obecnie jest opcjonalna w niektórych słowach (np. ', ', "").
Przykładowo łacińskie "poëta" czytane jest trzysylabowo jako "po-e-ta", a nie dwusylabowo (normalnie "oe" oznacza dyftong). W języku hiszpańskim diereza nad "u" w grupach "güe" i "güi" oznacza, że "u" jest wymawiane (bez dierezy jest niewymawiane).
Znak ten jest graficznie identyczny z umlautem. Powstał jednak niezależnie. W Unikodzie diereza/umlaut występuje w wersjach:

</doc>
<doc id="651585" url="https://pl.wikipedia.org/wiki?curid=651585" title="Gymnocanthus">
Gymnocanthus

Gymnocanthus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="651586" url="https://pl.wikipedia.org/wiki?curid=651586" title="Jaskinia Voronya">
Jaskinia Voronya



</doc>
<doc id="651587" url="https://pl.wikipedia.org/wiki?curid=651587" title="Wildest Dreams">
Wildest Dreams

Wildest Dreams – 15 płyta amerykańskiej wokalistki Tiny Turner wydana w 1996 roku.
Album w Polsce uzyskał status złotej płyty.

</doc>
<doc id="651589" url="https://pl.wikipedia.org/wiki?curid=651589" title="Hemilepidotus">
Hemilepidotus

Hemilepidotus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="651595" url="https://pl.wikipedia.org/wiki?curid=651595" title="Icelinus">
Icelinus

Icelinus – rodzaj ryb skorpenokształtnych z rodziny głowaczowatych (Cottidae). 
Klasyfikacja.
Gatunki zaliczane do tego rodzaju :

</doc>
<doc id="651597" url="https://pl.wikipedia.org/wiki?curid=651597" title="Western blot">
Western blot

Western blot, western blotting, immunoblotting – metoda stosowana w biologii molekularnej służąca do wykrywania określonych białek. Technika ta obejmuje przygotowanie próbek z mieszaniną białek, elektroforezę, przeniesienie rozdzielonych białek z żelu na membranę, inkubację z odpowiednimi przeciwciałami i detekcję pożądanego białka.
Procedura.
Przygotowanie próbek.
Badane białka muszą zostać uwolnione z komórek przy użyciu technik rozbijania tkanek lub dezintegracji komórek, a następnie oczyszczania białek. Dla lepszego rozpuszczenia białek dodaje się czynniki chaotropowe, redukujące, detergenty, bufory, sole. Następnie określa się stężenie białek w próbkach, aby użyć odpowiednich ilości w elektroforezie.
Elektroforeza.
Próbki poddaje się elektroforezie w żelu poliakryloamidowym w obecności SDS (SDS-PAGE). Zdenaturowane białka w wyniku tego procesu zostają rozdzielone według ich mas cząsteczkowych. Mają one postać serii prążków na żelu, które można zwizualizować przez barwienie błękitem Coomassie lub srebrem. 
Rzadziej stosuje się elektroforezę w niedenaturujących warunkach, bez SDS. Na rozdział taki ma wpływ wtedy również natywny ładunek białka, ponadto interakcje między białkami, więc skutek takiego rozdziału jest nieprzewidywalny (na przykład jedne białka mogą migrować w stronę jednej elektrody, inne w stronę drugiej). 
Elektrotransfer białek.
Następnie rozdzielone białka w żelu zostają przeniesione (odciśnięte, ang. "blotting") na membranę w wyniku działania pola elektrycznego na membranę, gdzie zostają związane. Używa się w tym celu najczęściej membrany nitrocelulozowej lub PVDF. Membrany PVDF są bardziej wytrzymałe mechanicznie i mniej wrażliwe na działanie rozpuszczalników organicznych. Najrzadziej używanymi membranami w immunoblottingu są membrany nylonowe. Efektywność przeniesienia białek z żelu na membranę można ocenić, wybarwiając ją odwracalnie pąsem S (Ponceau S). Po obserwacji barwnik można szybko usunąć przez przemywanie i przystąpić do dalszych analiz.
Wyróżnia się dwa typy elektrotransferu – mokry i półsuchy. Transfer mokry przebiega w naczyniu wypełnionym buforem. Żel, membrana i bibuły Whatmana tworzące „kanapkę” pomiędzy dwiema elektrodami ułożone są pionowo. Przy dłuższym transferze (ponad godzinnym) przeprowadzanym w taki sposób konieczne jest chłodzenie.
W przypadku elektrotransferu półsuchego „kanapka” żel-membrana obłożona jest kilkoma warstwami bibuły Whatmana nawilżonej buforem i ułożona w pozycji poziomej. W ten sposób białka przenoszone są szybciej, zwykle taniej, potrzeba mniej buforu i można stosować różne bufory po stronie anody i katody. Z reguły jednak wydajność przeniesienia białek jest niższa. 
Podstawowym buforem w elektrotransferze białek jest bufor Tris-glicyna, na ogół o pH wyższym niż pI przenoszonych białek. Stosuje się także dodatki w postaci metanolu lub SDS. SDS przyśpiesza migrację białek, ale może osłabiać wiązanie białek do membrany. Metanol ułatwia dysocjację kompleksów SDS-białko, wzmacnia wiązanie białek do membrany, ale może powodować denaturację dużych białek, obniżać wydajność przenoszenia białek, chemicznie je modyfikować.
Użycie przeciwciał.
Membranę z białkami inkubuje się w roztworze odtłuszczonego mleka w proszku, kazeiny lub albuminy z surowicy wołowej. Substancje te rozpuszcza się w buforze stosowanym do przemywania membrany, który składa się z TBS lub PBS i niejonowego detergentu, na przykład "Tween 20"). Mieszanina ta to tak zwany bufor blokujący, który ostatecznie wybierany jest na drodze empirycznej. Dzięki niemu blokowana jest możliwość niespecyficznego wiązania się przeciwciał do membrany.
Następnie membranę inkubuje się z przeciwciałem związanym ze znacznikiem (metoda bezpośrednia) lub z dwoma rodzajami przeciwciał: nieznakowanym, specyficznym, rozpoznającym pożądane białko (przeciwciało pierwszorzędowe) oraz znakowanym, rozpoznającym przeciwciało pierwszorzędowe (przeciwciało drugorzędowe).
Przeciwciała drugorzędowe rozpoznają epitopy charakterystyczne dla przeciwciał gatunku, z którego pozyskano przeciwciała pierwszorzędowe. Przykładowo jeśli pierwszorzędowe przeciwciała pochodzą od myszy, przeciwciała drugorzędowe powinny pochodzić od innego zwierzęcia, np. kozy, i być skierowane przeciw przeciwciałom myszy. Taki dwustopniowy system detekcji pozwala oszczędzić czas i jest tańszy. Przeciwciała swoiste wobec konkretnego białka są bowiem unikalne, więc i kosztowne, a znakowanie we własnym zakresie pociąga za sobą straty. Roztwór do rozcieńczenia przeciwciała często jest taki sam jak bufor blokujący. Stosunek rozcieńczenia przeciwciała pierwszorzędowego ustalany jest eksperymentalnie.
Inkubacje te przeprowadza się na wytrząsarkach orbitalnych i po użyciu przeciwciał wymywa się te niespecyficznie związane odpowiednim buforem z detergentem. Zbyt intensywnie wymywanie może znacznie obniżać sygnał pochodzący od analizowanego białka; niewystarczające przemywanie może doprowadzić do uzyskania zbyt wysokiego tła.
Detekcja.
Przeciwciała mogą być znakowane markerem promieniotwórczym, a następnie obraz można uzyskać metodami autoradiografii. Przeciwciało może być również połączone (sprzęgnięte) z enzymem, dającym barwny produkt. Najczęściej w technice western blot wykorzystuje się dwa rodzaje przeciwciał, gdzie przeciwciała drugorzędowe są sprzężone z peroksydazą chrzanową, a do uwidocznienia wykorzystuje się zjawisko wzmocnionej chemiluminescencji. W procesie tym peroksydaza utlenia luminol, powoduje to emisję światła, co można zarejestrować za pomocą kliszy fotograficznej.
Zastosowanie.
Western blot znalazł zastosowanie m.in. w diagnostyce chorób, np. w przypadku wirusowego zapalenia wątroby typu C metodą tą wykrywa się rdzeń wirusa. Stosowana jest również do diagnozy boreliozy i gruźlicy. W diagnostyce zakażenia HIV pozytywny wynik testu western blot przeprowadzany po pozytywnym wyniku testu ELISA daje 99,9% pewności. Technika western blot jest przydatna w ocenie jakości oczyszczania białka i produkcji rekombinowanych białek po klonowaniu genów.

</doc>
<doc id="651600" url="https://pl.wikipedia.org/wiki?curid=651600" title="Icelus">
Icelus

Icelus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju :

</doc>
<doc id="651602" url="https://pl.wikipedia.org/wiki?curid=651602" title="Ulica Limanowskiego w Olsztynie">
Ulica Limanowskiego w Olsztynie



</doc>
<doc id="651603" url="https://pl.wikipedia.org/wiki?curid=651603" title="Ulica Limanowskiego">
Ulica Limanowskiego



</doc>
<doc id="651605" url="https://pl.wikipedia.org/wiki?curid=651605" title="5 Tracks Deep">
5 Tracks Deep

5 Tracks Deep – trzeci album EP amerykańskiego zespołu Papa Roach, wydany w maju
1998 roku.

</doc>
<doc id="651606" url="https://pl.wikipedia.org/wiki?curid=651606" title="Strój ludowy">
Strój ludowy

Strój ludowy – ubiór wyrażający tożsamość z odniesieniem do regionu geograficznego lub okresu w historii; może też odnosić się do statusu socjalnego, małżeńskiego lub religijnego. Najczęściej spotykany w dwóch odmianach: codziennej i odświętnej.
W rejonach, w których zachodni styl ubierania stał się normą, stroje tradycyjne są noszone podczas świąt lub uroczystości, mając za zadanie podkreślić dziedzictwo regionu, tradycje kulturowe lub wyrażać dumę z pochodzenia.
Współcześnie istnieją kraje (regiony), gdzie noszenie ich jest wymagane przez prawo. W Bhutanie stroje typu "gho" i "kera" dla mężczyzn oraz "kira" i "toego" dla kobiet są obowiązkowe dla wszystkich obywateli, bez względu na tło kulturowe. W Arabii Saudyjskiej kobiety podczas przebywania w miejscach publicznych muszą mieć na sobie tradycyjną wersję hidżabu.
Polskie stroje ludowe używane były przez większą część polskich grup etnograficznych. Największy ich rozwój przypada na drugą połowę XIX i początek XX wieku, mając związek z uwłaszczeniem chłopów, co przyczyniło się do wzrostu ich zamożności. W okresie międzywojennym strój ludowy traktowany był jako odzież odświętna, nie będąc wykorzystywany do codziennego użytku. Wygląd jego uzależniony jest od regionu Polski skąd pochodzi. Wpływało na to wiele czynników, m.in. warunki klimatyczne, typ gospodarki oraz stosunki społeczno-gospodarcze. Inspiracje do tworzenia strojów czerpano ze strojów szlacheckich i mieszczańskich, z mundurów wojskowych. W historii wpływ na ich wygląd miała również moda europejska z okresu baroku i renesansu. Ilość ozdób i dodatków do stroju zależne były od zamożności grup etnograficznych, a także od upodobań indywidualnych.

</doc>
<doc id="651607" url="https://pl.wikipedia.org/wiki?curid=651607" title="Ulica Bolesława Limanowskiego">
Ulica Bolesława Limanowskiego



</doc>
<doc id="651608" url="https://pl.wikipedia.org/wiki?curid=651608" title="Microcottus">
Microcottus

Microcottus - rodzaj ryb skorpenokształtnych z rodziny głowaczowatych. 
Klasyfikacja.
Gatunki zaliczane do tego rodzaju :

</doc>
<doc id="651610" url="https://pl.wikipedia.org/wiki?curid=651610" title="Tina Live in Europe">
Tina Live in Europe

Tina Turner Live in Europe – dziewiąta płyta amerykańskiej wokalistki Tiny Turner wydana w 1988 roku.
"Dysk 1"
"Dysk 2"

</doc>
<doc id="651611" url="https://pl.wikipedia.org/wiki?curid=651611" title="Eddie Irvine">
Eddie Irvine

Edmund Irvine jr (ur. 10 listopada 1965 w Newtownards) – brytyjski kierowca wyścigowy. Startował w Formule 1 w sezonach 1993-2002. Na początku ścigał się bez większych sukcesów w barwach zespołu Jordan. Potem startował przez 4 sezony w Ferrari i w tym okresie odnosił największe sukcesy w karierze – w sezonie 1999 zdobył tytuł wicemistrza świata. Po odejściu z Ferrari trafił do zespołu Jaguar Racing, gdzie startował do końca sezonu 2002. Z końcem tego roku zakończył karierę. Przez całą karierę wygrał 4 wyścigi (wszystkie wyścigi wygrał w swoim najlepszym sezonie w karierze, czyli w 1999). Znany jest też z licznych podbojów miłosnych m.in. ze związku ze znaną modelką Katie Price.
Życiorys.
Początki kariery.
Wyścigową karierę Eddie rozpoczął w 1983 roku, w Brytyjskiej Formule Ford. Tytuł w tej serii zdobył cztery lata później, w zespole Van Damen (oprócz tego w tym samym sezonie triumfował w Festiwalu Formuły Ford). W roku 1988 Brytyjczyk przeniósł się do Brytyjskiej Formule 3, w której na koniec sezonu zajął 5. miejsce.
W latach 1989-1990 startował w bezpośrednim przedsionku F1 – Międzynarodowej Formule 3000. W pierwszym podejściu zajął w niej 9. pozycję, natomiast w drugim był trzeci. W tym samym okresie ścigał się w prestiżowym wyścigu o Grand Prix Makau. Najlepiej spisał się w nim w 1990 roku, kiedy to ukończył go na 3. lokacie.
W latach 1991-1993 brał udział w Japońskiej Formule 3000 (obecnie Formuła Nippon). Najlepszym osiągnięciem Irvine'a w tym serialu, był tytuł wicemistrzowski, zdobyty w ostatnim roku startów.
24 Godziny Le Mans.
W latach 1992-1994 Brytyjczyk brał udział w najbardziej prestiżowym wyścigu długodystansowym 24 Godziny Le Mans. W japońskim zespole Toyota rywalizację zakańczał odpowiednio na ósmym, czwartym i wreszcie na drugim miejscu w ostatecznej klasyfikacji. W tym czasie partnerowali mu inni kierowcy z przeszłością w Formule 1, Austriak Roland Ratzenberger czy też Japończyk Toshio Suzuki.
Formuła 1.
Brytyjczyk debiut w Formule 1 zanotował w zespole Jordan, w 1993 roku, w zastępstwie Włocha Emanuela Naspettiego, podczas ostatnich dwóch wyścigów o Grand Prix Japonii i Grand Prix Australii. Już w pierwszym z nich zdołał uzyskać punktowaną szóstą pozycję. Kolejnej rundy nie udało mu się jednak ukończyć. Ostatecznie zajął 20. miejsce w końcowej klasyfikacji.
Swoimi występami zrobił spore wrażenie na szefie ekipy Eddiem Jordanie, który zakontraktował go na następny sezon. W pierwszym roku startów (nie wystąpił w trzech wyścigach, w których zastąpili go Japończyk Aguri Suzuki oraz Włoch Andrea de Cesaris) trzykrotnie zakończył zmagania na punktach, jednakże w wyniku wielu kolizji i awarii ukończył zaledwie pięć wyścigów. W ostatnim sezonie współpracy z irlandzkim zespołem czterokrotnie ukończył wyścig z punktami oraz pierwszy raz w karierze stanął na podium (3. miejsce podczas wyścigu o Grand Prix Kanady). Ponownie jednak zanotował wiele wypadków, przez które tracił szanse na dobry wynik. Oba sezony zakończył odpowiednio na 16. i 12. miejscu.
W latach 1996-1999 Irvine dostał szansę startów we włoskiej ekipie Ferrari. Partnerem Brytyjczyka został dwukrotny mistrz świata, Niemiec Michael Schumacher, który pozostawił wyraźnie w cieniu swojego partnera. W pierwszych dwóch sezonach startów w ekipie z Maranello, Eddie nie radził sobie jednak najlepiej, czego powodem było wiele wypadków. Na dodatek przydarzyło mu się sporo awarii, przez które tracił w drastycznym tempie dystans punktowy do czołówki. W wyniku tych zdarzeń ukończył je na odległej 10. i 7. pozycji, w porównaniu z trzecią i drugą (ostatecznie Niemcowi ta pozycja została odebrana) Schumachera. W 1998 roku wyniki Eddiego wyraźnie się poprawiły, dzięki czemu pewnie zajął 4. miejsce, z ośmioma miejscami na podium.
W ostatnim sezonie współpracy z włoską ekipą Brytyjczyk po kontuzji lidera stajni Michaela podczas Grand Prix Wielkiej Brytanii, dostał niepodważalną szansę walki o tytuł mistrza świata. Już w pierwszym wyścigu sięgnął po zwycięstwo. Odbyło się to jednak w dość przyjaznych okolicznościach. W kolejnych wyścigach Eddie jeździł w przeciwieństwie do poprzednich sezonów równo i konsekwentnie, a dzięki dużej pomocy partnera zespołu Schumachera, który powrócił po rekonwalescencji oraz problemom Miki Hakkinena w kilku wyścigach, do ostatniej rundy pozostawał liderem klasyfikacji generalnej (w głównej mierze dzięki Schumacherowi, wygrał przedostatnią eliminację o Grand Prix Malezji, przez co obaj o mało nie zostali zdyskwalifikowani). Podczas ostatniego wyścigu o Grand Prix Japonii jego największy rywal Hakkinen okazał się jednak bezkonkurencyjny i ostatecznie to on został mistrzem. Irvine w ostatniej rundzie zajął trzecią pozycję i ostatecznie drugą na koniec sezonu. Wygrał łącznie cztery rundy.
Sezon 1999 jest jednym z niewielu sezonów, w których rozstrzygnięcie w przypadku punktacji 10-8-6-5-4-3-2-1, byłoby inne. Gdyby taka punktacja (system ten wszedł w roku 2003) była w tym właśnie roku, Eddie Irvine zdobyłby tytuł.
W sezonie 2000 pomimo świetnej postawy, został zastąpiony przez byłego partnera z ekipy Jordan, Brazylijczyka Rubensa Barrichello. On z kolei zajął jego miejsce w brytyjskiej stajni Stewart Grand Prix, którą przekształcono w fabryczny zespół Jaguar Racing. W ciągu trzech lat startów w tym zespole z powodu wyraźnie słabszej formy bolidu nie był w stanie osiągać dobrych wyników, kończąc je odpowiednio na trzynastym, dwunastym i dziewiątym miejscu w końcowej klasyfikacji, z dorobkiem dwóch miejsc w pierwszej trójce podczas Grand Prix Monako i Grand Prix Włoch. Po roku 2002 postanowił zakończyć sportową karierę. Ostatnim wyścigiem dla Brytyjczyka było, podobnie jak w przypadku debiutu, Grand Prix Japonii.
Wyróżnienia.
Brytyjczyk dwukrotnie został wyróżniony przez dziennik Autosport, odpowiednio w 1987 i 1999 roku. Poza tym również w 1999 roku dostał nagrodę Hawthom Memorial Trophy, która została utworzona na cześć legendy F1, Mike'a Hawthorna.

</doc>
<doc id="651613" url="https://pl.wikipedia.org/wiki?curid=651613" title="David Niven">
David Niven

David Niven, właśc. James David Graham Niven (ur. 1 marca 1910 w Londynie, zm. 29 lipca 1983 w Château-d'Œx, Szwajcaria) – brytyjski aktor filmowy. 
W 1959 był współgospodarzem 31. ceremonii wręczenia Oscarów i do tej pory jedynym aktorem w historii, który zdobył Oscara w tym samym roku za główną rolę w filmie Delberta Manna "Osobne stoliki" (1958), pełniąc jednocześnie funkcję gospodarza.
W 1960 otrzymał dwie własne gwiazdy w Alei Gwiazd w Los Angeles znajdujące się przy 1623 Vine Street i 6384 Hollywood Boulevard.
Życiorys.
Niven urodził się w Londynie. Jego ojciec zginął w czasie bitwy o Gallipoli (1915). On sam uczęszczał do Royal Military Academy Sandhurst, szkoły kształcącej zawodowych oficerów, potem służył w wojsku na Malcie. Na początku lat 30. wyjechał do Hollywood, gdzie pracował jako statysta, a następnie podpisał długoletni kontrakt z wytwórnią Samuela Goldwyna. Przed wojną grał głównie role drugoplanowe m.in. w "Buncie na Bounty" (1935).
Po wybuchu wojny wrócił do ojczyzny i ponownie wstąpił do armii. Brał udział w lądowaniu w Normandii, zagrał także w dwóch filmach propagandowych. Do kina wrócił tuż po zakończeniu wojny, występował głównie w produkcjach brytyjskich i amerykańskich. Chętnie współpracował z telewizją. W 1971 wydał autobiografię "Księżyc jest balonem" ("The Moon's A Balloon").
Grał w filmach różnorodnych gatunkowo (choć najczęściej komediach) i specjalizował się w rolach dobrze wychowanych Brytyjczyków z wyższych sfer – oficerów, dyplomatów, ekscentrycznych bogaczy i lordów. Oscara otrzymał za pierwszoplanową rolę w dramacie "Osobne stoliki" w 1959. Najsłynniejszą jego rolą jest kreacja sir Charlesa Lyttona, uroczego złodzieja klejnotów w serii filmów o inspektorze Clouseau. Inne znaczące pozycje filmowe w których wystąpił to m.in.: " W 80 dni dookoła świata", "Działa Navarony", "Casino Royale" czy "Ucieczka na Atenę".

</doc>
<doc id="651614" url="https://pl.wikipedia.org/wiki?curid=651614" title="Oligocottus">
Oligocottus

Oligocottus – rodzaj ryb skorpenokształtnych z rodziny głowaczowatych. 
Klasyfikacja.
Gatunki zaliczane do tego rodzaju :

</doc>
<doc id="651616" url="https://pl.wikipedia.org/wiki?curid=651616" title="Porocottus">
Porocottus

Porocottus - rodzaj ryb skorpenokształtnych z rodziny głowaczowatych. 
Klasyfikacja.
Gatunki zaliczane do tego rodzaju :

</doc>
<doc id="651619" url="https://pl.wikipedia.org/wiki?curid=651619" title="Synereza">
Synereza



</doc>
<doc id="651621" url="https://pl.wikipedia.org/wiki?curid=651621" title="Literatura obozowa">
Literatura obozowa

Literatura obozowa – odmiana literatury poświęconej II wojnie światowej, której tematem są doświadczenia związane z obozami koncentracyjnymi i obozami pracy przymusowej III Rzeszy (Kacet) i ZSRR (Gułag). Najczęściej utwory należące do literatury obozowej przybierają formę wspomnień więźnia, opisującego świat lagrów i łagrów ze swojej perspektywy. Twórczość obozowa, oprócz materiału dokumentacyjnego i faktograficznego, stanowi często również próbę artystycznego ujęcia opisywanych zjawisk.
Rodzaje literatury obozowej.
Ponieważ doświadczenie obozów pracy i obozów koncentracyjnych było całkowicie nowe, literatura obozowa musiała wykształcić nową poetykę i nowe sposoby ujmowania świata przedstawionego. Utwory podejmujące tematykę obozową charakteryzują się często rezygnacją z literackości i poetyzacji narracji, dążeniem do ścisłego i faktograficznego przedstawiania zdarzeń oraz eksponowaniem autentyzmu i konkretu (np. "Medaliony" Nałkowskiej).
W licznych utworach obozowych (tworzonych przede wszystkim, choć nie tylko, przez autorów związanych ze światopoglądem katolickim i wydawanych zazwyczaj tuż po wojnie) narrator-bohater, wykorzystując język emocjonalny i patetyczny podejmuje próbę moralnej oceny katów i ofiar, formułując jednoznaczne sądy. W powieściach tego typu ofiary są silnie heroizowane, oprawcy natomiast przedstawiani są jako jednostki wyraźnie odrażające (również pod względem fizycznym), a autorzy odwołują się do wartości chrześcijańskich i humanistycznych, nie zniszczonych przez obozową rzeczywistość, która traktowana jest jako stan przejściowy. W tego typu twórczości występują liczne odwołania do utrwalonych symboli kulturowych oraz do polskich mitów martyrologicznych, pochodzących z literatury romantycznej. Światy ofiar i oprawców są wyraźnie rozgraniczone – ci pierwsi charakteryzują się głęboką moralnością, bohaterstwem i solidarnością, zło występuje jedynie po stronie katów. Do utworów tego typu należą m.in. "Przeżyłam Oświęcim" Żywulskiej, "Wspominki z obozu Sachsenhausen 1939-40" Pigonia oraz "Z otchłani" Kossak-Szczuckiej.
W ramach literatury obozowej występują również utwory charakteryzujące się "funkcją solidarnej pamięci" (określenie Kazimierza Wyki). Dzieła te, podkreślając ostateczne zwycięstwo wartości humanistycznych, starają się głębiej zrozumieć rzeczywistość obozową – oprócz jasnych ocen moralnych, zawierają również próbę zrozumienia mechanizmów rządzących życiem obozowym i przemian, jakim ulega psychika więźniów, podkreślają postawy tych, którzy zachowali przedobozową etykę i pozostali jej wierni, kontrastując to z więźniami, których system moralny uległ degradacji w zdeprawowanej rzeczywistości łagrów i lagrów. Idee humanistyczne są w tych utworach przedstawione jako wartość zagrożona, której trzeba bronić i o którą trzeba walczyć, podkreślana jest również solidarność cierpiących, zachowujących człowieczeństwo w niesprzyjających warunkach. Do tego typu utworów zalicza się m.in. "Inny świat" Herlinga-Grudzińskiego i "Na nieludzkiej ziemi" Czapskiego.
Inną grupę stanowią utwory, w których świat obozów traktowany jest jako zupełnie nowy i odmienny, a więc nieobjęty dotychczasowymi zasadami etycznymi, rządzący się swoistymi dla siebie regułami. Rzeczywistość łagrów i lagrów pozostawia trwałe ślady w psychice więźniów, proces przystosowania do obozowych realiów (obozowa edukacja) sprawia, że jednostka staje się człowiekiem złagrowanym/zlagrowanym – podporządkowanym fizjologii (uczucia głodu, strachu itp.), pozbawionym wartości, wypełnionym nienawiścią. Wśród ofiar pojawiają się postacie obozowych spryciarzy, ludożerców czy donosicieli, natomiast oprawcy nie są przedstawiani jako jednostki odrażające, ale jako funkcjonariusze państwowi lub sumienni urzędnicy – dokonywane przez nich zło obrazowane jest w kategoriach banalności. Narracja takich utworów jest najczęściej pierwszoosobowa, beznamiętna, pozbawiona ocen moralnych i emocji, akcentująca normalność zła w warunkach obozowych i zobojętnienie moralne ofiar. Do utworów tego typu należą m.in. opowiadania Borowskiego i "Za drutami śmierci" Kajzera.
Niewielką część literatury obozowej stanowią utwory, których autorzy próbowali opisać rzeczywistość obozową za pomocą satyry lub kategorii absurdu i dotyczą one przede wszystkim gułagów. Utwory takie mają obnażać odmienność ideologii i propagandy od codziennej rzeczywistości obozów, a także absurd obozowej egzystencji. Należą do nich m.in. "Zapiski oficera Armii Czerwonej" Piaseckiego oraz "Budujemy kanał" Witolda Olszewskiego (prawdopodobnie pseudonim S. Kempińskiego).

</doc>
<doc id="651622" url="https://pl.wikipedia.org/wiki?curid=651622" title="RLN">
RLN



</doc>
<doc id="651623" url="https://pl.wikipedia.org/wiki?curid=651623" title="Radulinopsis">
Radulinopsis

Radulinopsis - rodzaj ryb skorpenokształtnych z rodziny głowaczowatych. 
Klasyfikacja.
Gatunki zaliczane do tego rodzaju :

</doc>
<doc id="651626" url="https://pl.wikipedia.org/wiki?curid=651626" title="Radulinus">
Radulinus

Radulinus – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651627" url="https://pl.wikipedia.org/wiki?curid=651627" title="Plerion">
Plerion

Plerion – mgławica synchrotronowa, zasilana przez ogromnej energii pulsar. Prototypem tej klasy obiektów astronomicznych jest Mgławica Kraba.
Pleriony są jedną z form pozostałości po supernowych, w których morfologia mgławicy jest zdominowana przez efekt promieniowania pulsara. Zewnętrzna powłoka pozostałości po supernowej może być niewidoczna w zakresie promieniowania radiowego i rentgenowskiego, co odróżnia plerion od złożonej pozostałości po supernowej. Pleriony bywają określane mianem mgławicy pulsarowej lub mgławicy wiatru pulsarowego, ale to pojęcie jest szersze – plerion nosi ślady powstania wskutek eksplozji supernowej i nie każda mgławica wiatru pulsarowego jest plerionem.

</doc>
<doc id="651629" url="https://pl.wikipedia.org/wiki?curid=651629" title="Niedźwiadek (Warszawa)">
Niedźwiadek (Warszawa)

Niedźwiadek – osiedle i obszar MSI w dzielnicy Ursus w Warszawie.
Na jego terenie znajduje się osiedle Niedźwiadek będące największym osiedlem wybudowanym przez Robotniczą Spółdzielnię Mieszkaniową „Ursus”. Osiedle powstało w większości dla pracowników Zakładów Mechanicznych Ursus. 
W styczniu 2014 na Niedźwiadku uruchomiono przystanek osobowy Warszawa Ursus Niedźwiadek.
Informacje ogólne.
Niedźwiadek graniczy:

</doc>
<doc id="651631" url="https://pl.wikipedia.org/wiki?curid=651631" title="Ricuzenius">
Ricuzenius

Ricuzenius - rodzaj ryb skorpenokształtnych z rodziny głowaczowatych. 
Klasyfikacja.
Gatunki zaliczane do tego rodzaju :

</doc>
<doc id="651632" url="https://pl.wikipedia.org/wiki?curid=651632" title="Synereza (chemia)">
Synereza (chemia)

Synereza – wydzielanie małych ilości płynu z cząstek zawieszonych w żelu, związane z procesem koagulacji, prowadzi do powstania stężonego żelu i mocno rozcieńczonego zolu. Może zachodzić samorzutnie lub pod wpływem elektrolitów i substancji obniżających rozpuszczalność związków wielkocząsteczkowych. Przykładem tego procesu jest rozdzielenie zsiadłego mleka na twaróg i serwatkę.

</doc>
<doc id="651636" url="https://pl.wikipedia.org/wiki?curid=651636" title="Ruscarius">
Ruscarius

Ruscarius – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651637" url="https://pl.wikipedia.org/wiki?curid=651637" title="Sigmistes">
Sigmistes

Sigmistes – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651639" url="https://pl.wikipedia.org/wiki?curid=651639" title="Jaguar Racing">
Jaguar Racing

Jaguar Racing – brytyjski zespół wyścigowy i konstruktor, który w sezonach 2000–2004 brał udział w mistrzostwach świata Formuły 1. Zespół został utworzony na bazie dawnego zespołu Stewart Grand Prix. W barwach Jaguara jeździli m.in. Eddie Irvine, Johnny Herbert i Mark Webber. Po zakończeniu działalności i sprzedaży firmie Red Bull został przekształcony w Red Bull Racing. Jaguar Racing w 85 wyścigach zdobył 49 punktów. Największym sukcesem brytyjskiego teamu było dwukrotne zajęcie 3. miejsca w wyścigu: podczas Grand Prix Monako 2001 oraz Grand Prix Włoch 2002. Najwięcej punktów zespół zdobył w sezonie 2003, kiedy to w 16 wyścigach uzyskał ich 18.
Historia.
Stewart Grand Prix.
Początki Jaguar Racing sięgają zespołu Stewart Grand Prix założonego przez Jackiego Stewarta i jego syna Paula w 1996 roku. Team za sprawą Jackiego Stewarta był silnie powiązany z Fordem, który zgodził się dostarczać silniki dla brytyjskiego zespołu. Stewart zadebiutował w Formule 1 w sezonie 1997 podczas Grand Prix Australii. W debiutanckim sezonie zespół zdobył 6 punktów za 2 pozycję Rubensa Barrichello w GP Monako. Silniki Forda były zawodne, przez co samochody Stewarta często nie kończyły wyścigów. Sezon 1998 był podobny, zaledwie 5 punktów w 16. wyścigach. Dopiero w ostatnim sezonie startów (1999) zespół odniósł większe sukcesy. Nowe jednostki napędowe amerykańskiego producenta były bardziej niezawodne, co pozwoliło Johnny’emu Herbertowi odnieść pierwsze i jedyne zwycięstwo dla zespołu podczas Grand Prix Europy. W czerwcu 1999 roku, Ford wykupił zespół od Stewartów i przekształcił go w fabryczny team Jaguara, który był własnością producenta z Dearborn.
Przygotowania do startów.
14 września 1999 roku, podczas Frankfurt Motor Show, prezes Jaguara – dr Wolfgang Reitzle oficjalnie ogłosił, że Jaguar Racing otrzymał licencję na starty w Formule 1 w sezonie 2000. Dostawcą jednostek napędowych został Cosworth, który należał wówczas do Forda. Jackie i Paul Stewartowie zatrzymali swoje kierownicze stanowiska, które dzierżyli w Stewart Grand Prix. Tego samego dnia potwierdzono również, że kierowcami będą wicemistrz świata z sezonu 1999 z zespołem Ferrari – Eddie Irvine oraz jedyny zwycięzca wyścigu dla Stewarta – Johnny Herbert.
25 stycznia 2000 roku pokazano publicznie pierwszy bolid zespołu Jaguar Racing. Pojazd oznaczony jako R1 został zaprezentowany podczas gali Jaguara w Londynie. Napędzany 3-litrowym silnikiem widlastym Coswortha samochód przeszedł pomyślne testy na torach Silverstone, Jerez oraz Catalunya. Dostawcą opon została japońska firma Bridgestone, a paliwo i oleje dostarczał amerykański koncern paliwowy – Texaco. Podczas gali ogłoszono również, że Jackie Stewart ustępuje ze stanowiska dyrektora generalnego teamu.
Sezon 2000 – pierwszy sezon startów.
10 marca 2000 roku rozpoczął się sezon 2000. Dzień później odbyły się kwalifikacje do pierwszego wyścigu sezonu – Grand Prix Australii. Zwycięzcą walki o pole position został Fin Mika Häkkinen z McLarena. Eddie Irvine był 7., a Herbert zajął odległą, 20. pozycję. W debiucie Jaguara Herbert musiał się wycofać już na pierwszym okrążeniu, kiedy w jego bolidzie zepsuło się sprzęgło, Irvine na 6. okrążeniu miał wypadek i również nie ukończył wyścigu. Wygrał reprezentant Ferrari – Michael Schumacher.
30 marca poinformowano, że od następnego sezonu zespół będzie korzystał z opon powracającej do Formuły 1 po 16 latach przerwy firmy Michelin.
Drugim wyścigiem sezonu było Grand Prix Brazylii na torze Autódromo José Carlos Pace. Podczas kwalifikacji Irvine uzyskał 6. czas, Herbert był 17. Pole position ponownie zdobył Mika Häkkinen. Mimo dobrych kwalifikacji, ponownie obaj kierowcy nie ukończyli wyścigu. Na 20. okrążeniu Irvine rozbił bolid uderzając w barierę z opon, a Herbert musiał wycofać się na 51. pętli, kiedy to w jego samochodzie współpracy odmówiła skrzynia biegów. Zwyciężył Michael Schumacher.
8 kwietnia odbyły się kwalifikacje do trzeciej eliminacji sezonu – Grand Prix San Marino. Eddie Irvine ukończył kwalifikacje na 7. miejscu, a Herbert ponownie był 17. Z pierwszego pola startowego, trzeci raz z rzędu startował Häkkinen. Grand Prix San Marino było pierwszym wyścigiem, który ukończył bolid Jaguara. Irvine utrzymał pozycję z kwalifikacji i dojechał na 7. pozycji, tuż za punktowaną szóstką. Herbert ukończył zmagania na 10. miejscu. Na najwyższym stopniu podium ponownie stanął Michael Schumacher.
14 kwietnia Paul Stewart ustąpił ze stanowiska dyrektora ds. operacyjnych po wykryciu u niego raka jelita grubego. Jego obowiązki przejął prezes zespołu – Neil Ressler.
22 kwietnia Formuła 1 zagościła na Silverstone Circuit. W kwalifikacjach pierwszy był Brazylijczyk Rubens Barrichello z Ferrari. Kierowcy Jaguara – Irvine i Herbert zajęli odpowiednio 9. i 14. miejsce. Wyścig o Grand Prix Wielkiej Brytanii zakończył się dla brytyjskiego teamu bez punktów. Irvine był 13., a Herbert – 12. Zwyciężył Szkot David Coulthard reprezentujący McLarena.
W pierwszy weekend maja odbyło się Grand Prix Hiszpanii na torze Circuit de Catalunya. W sobotnie kwalifikacje najszybszy był Michael Schumacher. Irvine i Herbert powtórzyli wynik sprzed 2 tygodni – do wyścigu startowali odpowiednio z 9. i 14. pozycji. Obaj kierowcy zespołu z Milton Keynes ukończyli wyścig w drugiej dziesiątce. Wygrał Häkkinen przed Coulthardem i Barrichello.
Szóstą rundą było Grand Prix Europy na Nürburgringu. Kwalifikacje wygrał David Coulthard. Irvine był 8., Herbert uplasował się na 16. miejscu. Eddie Irvine po kolizji z Josem Verstappenem reprezentującym Arrowsa zakończył wyścig na 29 okrążeniu. Na 6. okrążeń przed metą z Alexandrem Wurzem z Benettona zderzył się Herbert. Mimo tego, że nie dojechał do mety, został sklasyfikowany na 11. pozycji. Podczas deszczowego Grand Prix najlepszy okazał się Michael Schumacher przed oboma reprezentantami McLarena.
4 czerwca odbyła się kolejna edycja wyścigu o Grand Prix Monako na ulicznym torze Circuit de Monaco. Najszybszym kierowcą podczas kwalifikacji został Michael Schumacher. Irvine był 10., Herbert uzyskał 11. czas. Wyścig, kilkakrotnie restartowany przez karambole i problemy techniczne, ostatecznie zakończył się wygraną Coultharda. Eddie Irvine zdobył pierwsze trzy punkty dla zespołu, finiszując na 4. miejscu, Herbert ukończył wyścig na 9. miejscu na 10. sklasyfikowanych kierowców.
Dwa tygodnie później Formuła 1 przeniosła się do Kanady. Na Circuit Gilles Villeneuve w sobotę najszybszy był Michael Schumacher. Irvine ustanowił 16., a Herbert 11. pole startowe. Wyścig ponownie zakończył się bez punktów dla brytyjskiego teamu – Herbertowi po 14. okrążeniach zepsuła się skrzynia biegów, a Irvine ukończył wyścig z trzema okrążeniami straty do zwycięzcy – Michaela Schumachera.
Dziewiątą eliminacją sezonu 2000 było Grand Prix Francji na Magny-Cours. Irvine ukończył kwalifikacje na 6. miejscu, Herbert uplasował się tuż za pierwszą dziesiątką. Pole position ponownie zdobył Michael Schumacher. Wyścig zakończył się zwycięstwem Davida Coultharda. Irvine, po licznych problemach, linię mety przekroczył jako 13. Herbertowi po raz kolejny posłuszeństwa odmówiła skrzynia biegów i ostatecznie po 20. okrążeniach Brytyjczyk zakończył swój udział w wyścigu.
16 lipca odbyło się Grand Prix Austrii. Kwalifikacje na A1-Ring zdominowali kierowcy McLarena. Pole position zdobył Mika Häkkinen, drugi był David Coulthard, a trzeci Rubens Barrichello z Ferrari. Herbert zakończył kwalifikacje na 16. miejscu. Eddie Irvine ze względu na problemy zdrowotne został zastąpiony kierowcą rezerwowym – Luciano Burtim, który uzyskał 21. czas, jednak z uwagi na problemy z bolidem, Brazylijczyk wystartował z alei serwisowej. Pierwsza trójka z kwalifikacji znalazła się w takiej samej kolejności na podium wyścigu. Herbert zakończył zmagania na 7. miejscu, a Burti był 11..
Dwa tygodnie później odbył się wyścig o Grand Prix Niemiec na torze Hockenheimring. Kwalifikacje wygrał David Coulthard. Obaj kierowcy Jaguara ustanowili czasy w pierwszej dziesiątce, Herbert był 8., a Irvine – 10.. Wyścig ponownie zakończył się bez punktów dla Jaguara. Herbert po raz kolejny nie ukończył zmagań po problemach ze skrzynią biegów, Irvine ukończył wyścig na 10. miejscu. Nagrodę za pierwsze miejsce odebrał Rubens Barrichello.
12 sierpnia na Hungaroringu odbyły się kwalifikacje do Grand Prix Węgier. Zmagania wygrał Michael Schumacher, Eddie Irvine ustanowił 10. czas, a Herbert uzyskał 17. rezultat kwalifikacji. Niedzielny wyścig ponownie okazał się pechowy dla Johnny’ego Herberta – kolejny raz nie ukończył wyścigu z powodu zepsutej skrzyni biegów. Irvine awansował o 2 pozycje i ukończył wyścig na 8. miejscu. Zwyciężył Mika Häkkinen przed Michaelem Schumacherem i Davidem Coulthardem.
W ostatni weekend sierpnia kierowcy dotarli na Circuit de Spa-Francorchamps, gdzie odbyło się Grand Prix Belgii. Walkę o pole position wygrał Häkkinen, Johnny Herbert był 9., Irvine – 12.. W wyścigu obaj kierowcy poprawili swoje lokaty z kwalifikacji. Herbert dotarł na metę jako 8., a Eddie Irvine został sklasyfikowany na 10. miejscu. Wygrał zwycięzca kwalifikacji – Mika Häkkinen.
7 września zespół poinformował, że drugim, obok Irvine'a, kierowcą w sezonie 2001 będzie dotychczasowy tester – Luciano Burti. Brazylijczyk zastąpił na stanowisku etatowego kierowcy Brytyjczyka Johnny’ego Herberta.
Dwa dni później odbyły się kwalifikacje do Grand Prix Włoch na legendarnym torze Monza. Najlepszy czas kwalifikacji uzyskał Michael Schumacher. Obaj kierowcy Jaguara znaleźli się w drugiej dziesiątce. Wyścig zakończył się bardzo szybko dla obu kierowców brytyjskiego teamu – Irvine już przed pierwszą szykaną zderzył się z Miką Salo z Saubera i od razu wycofał się z rywalizacji. Z kolei Herbert ucierpiał w karambolu przed drugą szykaną. Po dotarciu do boksów okazało się, że bolid jest niezdolny do jazdy i Brytyjczyk zakończył swój udział w wyścigu. Tragicznie Grand Prix (w karambolu przed pierwszą szykaną zginął strażak, którego uderzyło koło oderwane od jednego z bolidów) wygrał Michael Schumacher przed Miką Häkkinenem i Ralfem Schumacherem z zespołu Williams.
20 września 2000 poinformowano, że były dwukrotny zwycięzca amerykańskiej serii CART – Bobby Rahal przejmie obowiązki szefa zespołu Jaguar Racing od przyszłego sezonu.
Piętnastym wyścigiem sezonu było Grand Prix Stanów Zjednoczonych. Pole position na Indianapolis Motor Speedway wywalczył Michael Schumacher. Irvine odnotował 17., a Herbert 19. czas kwalifikacji. Wyścig na mokrym torze wygrał Michael Schumacher przed kolegą z zespołu – Rubensem Barrichello oraz Heinzem-Haraldem Frentzenem z Jordana. Irvine i Herbert znacznie poprawili swoje pozycje względem kwalifikacji, jednak nie zdobyli w tym wyścigu żadnych punktów. Irvine był 7., a Herbert – 11..
7 października odbyły się kwalifikacje do Grand Prix Japonii, które ponownie wygrał starszy z braci Schumacherów. Irvine startował do wyścigu z 7., a Herbert z 10 pola. Wyścig na Suzuce ponownie zakończył się bez zdobyczy punktowej dla teamu Jaguar. Herbert i Irvine znaleźli się tuż za premiowaną punktami szóstką. Na najwyższym stopniu podium stanął Michael Schumacher, powiększając przewagę w mistrzostwach nad drugim w wyścigu Miką Häkkinenem. Trzeci na mecie był zespołowy kolega Fina – David Coulthard.
Ostatnią – siedemnastą – rundą sezonu 2000 był wyścig o Grand Prix Malezji na torze Sepang. Sobotnie kwalifikacje po raz kolejny zdominował Michael Schumacher. Irvine startował z 4., a Herbert z 6. linii. Ostatni wyścig sezonu wygrał Schumacher, zdobywając tytuł mistrza świata. Herbert po wypadku z powodu uszkodzonego zawieszenia zakończył swój udział w wyścigu na 49 okrążeniu, natomiast Eddie Irvine dotarł na metę jako 6., zdobywając jeden punkt do klasyfikacji kierowców i konstruktorów.
Sezon 2000 zakończył się zwycięstwem Niemca Michaela Schumachera z Ferrari. Podium klasyfikacji kierowców uzupełnili reprezentanci McLarena – Fin Mika Häkkinen i Szkot David Coulthard. Eddie Irvine z 4. punktami na koncie zakończył sezon na 13 pozycji, Johnny Herbert oraz Luciano Burti nie zdobyli punktów i zostali sklasyfikowani kolejno na 17. i 23. miejscu. Tytuł mistrza konstruktorów wywalczyło Ferrari przed McLarenem i Williamsem. Jaguar Racing z 4 punktami został sklasyfikowany na 9. miejscu w ogólnej klasyfikacji.
Sezon 2001.
9 stycznia 2001 roku w Coventry zaprezentowano Jaguara R2. Odsłonięcia dokonali kierowcy na sezon 2001 – Brytyjczyk Eddie Irvine oraz Brazylijczyk Luciano Burti. Podczas gali zaprezentowano również zespół Jaguar Racing F3.
20 lutego podpisano kontrakt z Hiszpanem Pedro de la Rosą na stanowisku kierowcy testowego Jaguara.
Nowy sezon ruszył w pierwszy weekend marca 2001 roku. Podobnie jak z poprzednim sezonie, inauguracyjnym wyścigiem było Grand Prix Australii. 3 marca rozpoczęła się pierwsza w tym roku walka o pole position, którą zdominowali reprezentanci Ferrari – ubiegłoroczny mistrz – Michael Schumacher oraz Brazylijczyk Rubens Barrichello. Zaraz za nimi uplasował się wicemistrz z poprzedniego sezonu – Mika Häkkinen. Eddie Irvine uzyskał 12. czas, a Burti "wykręcił" przedostatni, 21. rezultat. Jaguar po raz pierwszy ukończył wyścig na Albert Park Circuit – Burti dotarł do mety na 8. pozycji, Brytyjczyk był 11. Obaj kierowcy mieli ponad jedno okrążenie straty do zwycięzcy wyścigu – Michaela Schumachera.
Dwa tygodnie później Formuła 1 przeniosła się do Azji, gdzie odbyło się Grand Prix Malezji. Kwalifikacje na Sepang International Circuit ponownie wygrał Michael Schumacher. Eddie Irvine zakwalifikował się do wyścigu z 12. pola, a Brazylijczyk Burti musiał zadowolić się 15. miejscem. Wyścig dość szybko zakończył się dla Brytyjczyka – już na 3. okrążeniu na skutek wycieku wody Irvine musiał zakończyć wyścig. Burti natomiast zameldował się na mecie jako 10. Na najwyższym stopniu podium stanął Michael Schumacher, drugi był Rubens Barrichello, a ostatnie miejsce na podium przypadło Davidowi Coulthardowi z McLarena.
31 marca rozpoczęły się kwalifikacje do trzeciej eliminacji sezonu – Grand Prix Brazylii. Kwalifikacje ponownie wygrał starszy z braci Schumacherów. Kierowcy Jaguara do wyścigu ustawili się w siódmym rzędzie. 1 kwietnia na Autódromo José Carlos Pace odbył się wyścig. Obaj kierowcy brytyjskiego teamu nie ukończyli wyścigu – Burtiemu po 30. kółkach posłuszeństwa odmówił silnik, a Irvine na 54. okrążeniu wypadł z toru. Zwyciężył 5. w kwalifikacjach David Coulthard. Drugi był Michael Schumacher, a podium uzupełnił inny Niemiec – Nick Heidfeld z Saubera.
Czwartym wyścigiem było Grand Prix San Marino. Kwalifikacje na torze Autodromo Enzo e Dino Ferrari wygrał David Coulthard. Irvine zakwalifikował się z 13., a Burti z 15. miejsca. Wyścig ponownie nie okazał się szczęśliwy dla Brytyjczyka, na 43. okrążeniu silnik w jego Jaguarze odmówił współpracy. Burti natomiast po niezbyt porywającej jeździe wyścig zakończył na 11. miejscu. Zwycięzcą został Ralf Schumacher z BMW.Williams, na dalszych miejscach uplasowali się Coulthard i Barrichello.
19 kwietnia do wiadomości publicznej podano, że dotychczasowy etatowy kierowca Jaguara – Luciano Burti przechodzi do zespołu Prost Grand Prix, zastępując we francuskiej ekipie słabo spisującego się Argentyńczyka Gastóna Mazzacane. Na stanowisko drugiego kierowcy bolidu R2 awansował tester Jaguar Racing – Pedro de la Rosa.
Dziewięć dni później de la Rosa mógł pokazać się przed własną publicznością podczas kwalifikacji do Grand Prix Hiszpanii. Hiszpan nie włączył się do walki o pole position, uzyskując 20. czas kwalifikacji. Eddiemu Irvine’owi poszło nieco lepiej i do niedzielnego wyścigu ruszał z 13. pola. Kwalifikacje wygrał Michael Schumacher. Również wyścig nie był dobry dla de la Rosy. Już na 5. okrążeniu zderzył się z Heinzem-Haraldem Frentzenem z zespołu Eddiego Jordana i po wypadnięciu z toru musiał wycofać się z wyścigu. Z kolei Brytyjczykowi na 17. okrążeń przed metą zepsuł się silnik. Zwycięzcą wyścigu na Circuit de Catalunya został Michael Schumacher przed Juanem Pablo Montoyą z teamu Franka Williamsa oraz mistrzem świata z sezonu 1997 – Jakiem Villeneuve z British American Racing.
Kolejną eliminacją było Grand Prix Austrii. Kwalifikacje na A1-Ring po raz kolejny wygrał Michael Schumacher. Kierowcy Jaguara startowali do wyścigu obok siebie, z 7. linii. W austriackim wyścigu triumfował David Coulthard przed oboma samochodami Ferrari. Eddie Irvine ukończył zmagania na 7. miejscu, a de la Rosa na skutek problemów z przeniesieniem napędu wycofał się z wyścigu na 49. okrążeniu.
26 maja Formuła 1 zawitała na uliczny tor w Monako. Sobotnią walkę o pole position wygrał David Coulthard. Brytyjczyk Irvine ukończył kwalifikacje na 6. miejscu, a de la Rosa uzyskał 14. czas dnia. Podium Grand Prix Monako zdominowały bolidy Ferrari. Pierwszy był Michael Schumacher, drugi Rubens Barrichello, a na najniższym stopniu podium stanął Eddie Irvine, zdobywając pierwsze cztery punkty w sezonie dla siebie i zespołu. Drugi z kierowców Jaguara – Pedro de la Rosa wycofał się z wyścigu po 18. okrążeniach z powodu problemów z hydrauliką.
Dwa tygodnie później zespoły przeniosły się do Ameryki Północnej, gdzie odbyło się Grand Prix Kanady. Pole position po raz kolejny w tym sezonie zdobył Michael Schumacher. De la Rosa "wykręcił" czas 1:18,015, co pozwoliło mu na zajęcie 14. miejsca, Irvine z czasem gorszym o 0,001 sek. sklasyfikowany został pozycję niżej. Circuit Gilles Villeneuve okazał się zwycięski dla Ralfa Schumachera, który wyprzedził brata Michaela oraz Fina Mikę Häkkinena. Pedro de la Rosa ukończył wyścig na 6. pozycji zdobywając 1 punkt, natomiast Irvine już na drugim okrążeniu zderzył się z Nickiem Heidfeldem i oba samochody zatrzymały się na żwirowym poboczu, kończąc swój udział w wyścigu.
Dziewiątym wyścigiem sezonu 2001 była walka o prymat w Grand Prix Europy. Kwalifikacje, podobnie jak przed dwoma tygodniami wygrał Michael Schumacher. Jaguar Racing musiał zadowolić się miejscami startowymi w drugiej dziesiątce. Zwycięstwo w wyścigu na niemieckim Nürburgringu odniósł, podobnie jak przed rokiem, Michael Schumacher przed Juanem Pablo Montoyą i Davidem Coulthardem. Kierowcy Jaguara – Eddie Irvine i Pedro de la Rosa zajęli odpowiednio 7. i 8. miejsce.
30 czerwca odbyły się kwalifikacje do Grand Prix Francji, które wygrał młodszy Schumacher. Eddie Irvine uzyskał 12. wynik kwalifikacji, de la Rosa był 14. Kierowców brytyjskiego teamu przedzielił Kimi Räikkönen z Saubera. Wyścig na Circuit de Nevers Magny-Cours szczęśliwie wygrał Michael Schumacher, po nałożeniu kary na Coultharda. Pedro de la Rosa ukończył Grand Prix na 14. miejscu, natomiast Eddie Irvine musiał wycofać się z wyścigu po przejechaniu 54. okrążeń na skutek usterki silnika.
14 dni później Formułę 1 gościł Silverstone Circuit. Kwalifikacje wygrał Michael Schumacher przed dwoma McLarenami. De la Rosa ukończył zmagania na 13. pozycji, Eddie Irvine był 15.. Grand Prix Wielkiej Brytanii wygrał Häkkinen przed starszym z braci Schumacherów i Rubensem Barrichello. Obaj kierowcy Jaguar Racing minęli linię mety – Brytyjczyk uplasował się na 9. pozycji, a de la Rosa ukończył wyścig jako 12..
Kwalifikacje do dwunastej eliminacji sezonu – Grand Prix Niemiec zdominowali reprezentanci teamu Franka Williamsa. Pole position zdobył Juan Pablo Montoya przed Niemcem Ralfem Schumacherem. Trzeci był Häkkinen. Wyścig na Hockenheimring wygrał młodszy Schumacher, drugi był Rubens Barrichello, a trzeci Jacques Villeneuve. Grand Prix Niemiec obfitowało w wiele wypadków. Na jednym z nich, już na pierwszym okrążeniu wyścig zakończył Pedro de la Rosa, który uderzył w samochód Nicka Heidfelda. Z kolei Irvine wycofał się z wyścigu na 16. okrążeniu na skutek problemów z ciśnieniem paliwa.
18 sierpnia odbyły się eliminacje do Grand Prix Węgier, które wygrał Michael Schumacher. Kierowcy Jaguara startowali do niedzielnego wyścigu z 7. linii. Eddie Irvine nie zaliczył wyścigu na Hungaroringu do udanych – już na pierwszym okrążeniu wypadł z toru i nie powrócił do wyścigu, nie mogąc wyjechać ze żwirowego pobocza. Hiszpan z Jaguara natomiast ukończył wyścig na niepunktowanym, 11. miejscu. Zwycięzcą został Michael Schumacher, przed zespołowym kolegą – Rubensem Barrichello oraz Davidem Coulthardem z McLarena.
24 sierpnia, podczas narady szefostwa Jaguar Racing w Londynie podjęto decyzję o usunięciu ze stanowiska dyrektora generalnego zespołu – Bobby’ego Rahala z powodu domniemanej "sprzedaży" Eddiego Irvine'a do zespołu Jordan. Wakat po Rahalu objął ze skutkiem natychmiastowym zwierzchnik Amerykanina – Austriak Niki Lauda.
Czternastym wyścigiem sezonu było Grand Prix Belgii na torze Spa. Walkę o pole position z czasem 1:52,072 wygrał Juan Pablo Montoya, przed kolegą z zespołu Williams. Pedro de la Rosa zamknął pierwszą dziesiątkę, a Eddie Irvine był 17.. Już na pierwszym okrążeniu po zderzeniu z Luciano Burtim z wyścigu musiał wycofać się Irvine. Wtedy też przerwano wyścig i postanowiono go skrócić do 36 okrążeń. Po restarcie los Brytyjczyka podzielił de la Rosa, który po kolizji z Heidfeldem uszkodził tylne zawieszenie. Zwycięzcą emocjonującego wyścigu został Michael Schumacher przed Davidem Coulthardem i Giancarlo Fisichellą z Benettona.
15 września rozpoczęły się kwalifikacje do Grand Prix Włoch. Na Monzy najszybszy był Juan Pablo Montoya. Hiszpan z Jaguara, podobnie jak przed dwoma tygodniami zakwalifikował się do wyścigu z 10. pola, a czas Eddiego Irvine'a pozwolił mu na start z 13. miejsca. Niedziela nie ułożyła się dobrze dla Irvine'a – na 14. okrążeniu zepsuł się silnik w jego bolidzie, natomiast de la Rosa ukończył wyścig na piątej pozycji, zdobywając na konto swoje i zespołu dwa punkty. Zwycięzcą wyścigu na jednym z najszybszych torów na świecie został zdobywca pierwszego pola startowego – Juan Pablo Montoya przed Ferrari Rubensa Barrichello i Ralfem Schumacherem.
Dwa tygodnie później Formuła 1 wróciła do Stanów Zjednoczonych, gdzie odbyło się przedostatnie Grand Prix w tym sezonie – Grand Prix Stanów Zjednoczonych. Kwalifikacje wygrał Michael Schumacher przed dwoma Williamsami. Kierowcy Jaguara zostali rozdzieleni Heinzem-Haraldem Frentzenem z Prosta i startowali z 14. (Irvine) i 16. (de la Rosa) pozycji. Zwycięzcą wyścigu na torze Indianapolis Motor Speedway został Mika Häkkinen przed Michaelem Schumacherem i kolegą z teamu McLaren – Davidem Coulthardem. Irvine ukończył wyścig na 5. pozycji, zdobywając 2 punkty do dorobku Mistrzostw Świata, natomiast de la Rosa awansował o 4 pozycje względem kwalifikacji i ukończył zmagania na 12. miejscu.
Jako ostatnie, odbyło się Grand Prix Japonii na Suzuka Circuit. Ostatnią batalię o pierwsze pole startowe w tym sezonie zwyciężył Michael Schumacher przed Montoyą i bratem Ralfem. Eddie Irvine ukończył kwalifikacje na 13. pozycji, a Hiszpan, podobnie jak w poprzednim wyścigu, zdobył 16. pole startowe. Suzuka nie okazała się łaskawa dla kierowców Jaguara – na skutek zepsutej maszyny tankującej Brytyjczykowi zabrakło paliwa w samochodzie. Na 46 okrążeniu z bolidu de la Rosy zaczął wyciekać olej i Hiszpan również nie pojawił się na mecie wyścigu. Ostatnie Grand Prix wygrał Michael Schumacher przed Juanem Pablo Montoyą i Davidem Coulthardem.
Sezon 2001 ponownie należał do Michaela Schumachera i Ferrari. Zdominowali oni obie klasyfikacje. Wśród kierowców drugie miejsce zajął David Coulthard z McLarena, a trzeci był partner Schumachera z Ferrari – Rubens Barrichello. Kierowcy Jaguara – Eddie Irvine z 6. punktami znalazł się na 12. miejscu w ogólnej klasyfikacji. De la Rosa zdobył 3 punkty, co dało mu 16 lokatę, natomiast Burti (który startował również dla Prost Grand Prix) nie zdobył punktu i ukończył sezon na 20. pozycji. W klasyfikacji konstruktorów za włoskim zespołem ponownie znalazły się brytyjskie teamy McLarena i Williamsa. Jaguar Racing, który zdobył 9 punktów, sklasyfikowany został pozycję wyżej niż w roku ubiegłym, czyli na 8. miejscu.
Sezon 2002.
4 stycznia 2002 roku zaprezentowano bolid o oznaczeniu R3 w siedzibie zespołu w Milton Keynes. Odsłonięcia dokonali szef zespołu – Niki Lauda oraz kierowcy na sezon 2002 – Eddie Irvine i Pedro de la Rosa. Tego samego dnia ogłoszono również nawiązanie współpracy z młodym niemieckim kierowcą André Lottererem, który został testerem brytyjskiego teamu.
Miesiąc później Steve Nichols, który zajmował stanowisko dyrektora technicznego, odszedł z zespołu. Przyczyną rezygnacji były słabe osiągi bolidu podczas testów. Obowiązki Nicholsa zajął dyrektor zarządzający – Guenther Steiner.
1 marca rozpoczęły się pierwsze treningi sezonu 2002. Następnego dnia odbyły się kwalifikacje do Grand Prix Australii, które zdominowało Ferrari. Pole position zdobył Rubens Barrichello przed Michaelem Schumacherem i Ralfem Schumacherem z Williamsa. Eddie Irvine ukończył kwalifikacje na 19., a de la Rosa na 20. miejscu. Już na początku wyścigu doszło do karambolu, który wyeliminował z wyścigu 8 bolidów. Wśród nich nie było jednak reprezentantów Jaguara, którzy bez większych problemów dojechali do mety. De la Rosa ukończył wyścig na 8. miejscu, a Irvine zdobył 3 punkty za zajęcie 4. pozycji w wyścigu. Zwyciężył Michael Schumacher, drugi był Juan Pablo Montoya z Williamsa, a podium dopełnił nowy kierowca McLarena – Kimi Räikkönen.
Kwalifikacje do drugiej rundy sezonu – Grand Prix Malezji ponownie wygrał kierowca włoskiego teamu, tym razem był to Michael Schumacher. Pedro de la Rosa zakwalifikował się do wyścigu z 17. pola, a Brytyjczyk z Jaguara uzyskał 20. czas dnia. Wyścig na torze Sepang wygrał Ralf Schumacher przed zespołowym kolegą – Juanem Pablo Montoyą i bratem Michaelem. Eddie Irvine wycofał się w Grand Prix na 31. okrążeniu z powodu kłopotów z hydrauliką. Hiszpan ukończył zmagania na 10. pozycji.
W ostatni weekend marca odbyło się Grand Prix Brazylii na torze Autódromo José Carlos Pace. Walkę o pole position wygrał Juan Pablo Montoya. Pedro de la Rosa ustanowił 11. czas, a Irvine był 13. Kierowców Jaguara przedzielił Felipe Massa z Saubera. Wyścig na lewoskrętnym torze wygrał Michael Schumacher. Podium uzupełnili Ralf Schumacher z teamu Franka Williamsa oraz David Coulthard z McLarena. Kierowcy Jaguara ukończyli wyścig tuż za punktowaną szóstką – Brytyjczyk był 7., a Hiszpan 8..
Dwa tygodnie później rozpoczęła się walka o pierwsze pole startowe do Grand Prix San Marino. Zwycięzcą eliminacji został Michael Schumacher przed Rubensem Barrichello i dwoma Williamsami. Eddie Irvine zakwalifikował się do wyścigu z 18. pola, a ostatni, 21. czas uzyskał Pedro de la Rosa (faktycznie ostatni był Alex Yoong z Minardi, ale jego czas nie pozwolił mu na występ w wyścigu). Wyniki po wyścigu nie uległy zmianie od kwalifikacji. Dublet zanotowało Ferrari, trzeci był Ralf Schumacher, a czwarty Montoya. Na Autodromo Enzo e Dino Ferrari kierowców Jaguara dopadła ta sama usterka – szkodzenie półosi napędowej. Z tego powodu, na 31. okrążeniu z wyścigu odpadł Hiszpan, a 15 okrążeń później to samo spotkało Irvine'a.
Piątą eliminacją w roku 2002 było Grand Prix Hiszpanii na torze pod Barceloną. Pozycje pierwszych pięciu kierowców były identyczne jak przed dwoma tygodniami. Eddie Irvine ustanowił 15. czas okrążenia, jednak po przebadaniu próbki paliwa z jego bolidu okazało się, że jest niezgodne z regulaminem. Decyzją sędziów czas Brytyjczyka został anulowany i Irvine musiał startować do wyścigu z końca stawki. Pedro de la Rosa zakwalifikował się do domowego wyścigu na 17. pozycji (start z 16. pola po karze dla zespołowego kolegi). Kierowcy brytyjskiego zespołu po raz kolejny nie ukończyli wyścigu – de la Rosa już na 2. okrążeniu utknął w żwirowisku przy 6. zakręcie toru. Irvine zakończył udział w wyścigu na 42. okrążeniu z powodu kłopotów z hydrauliką. Zwycięzcą wyścigu po raz kolejny został Michael Schumacher, drugi był Montoya, a trzeci Coulthard.
11 maja na A1-Ring odbyły się kwalifikacje do Grand Prix Austrii, które wygrał Rubens Barrichello przed Ralfem i Michaelem Schumacherem. Irvine i de la Rosa okazali się szybsi tylko od kierowców Minardi i startowali do wyścigu z przedostatniej, 10. linii. Pech nie oszczędził kierowców Jaguara również w tym wyścigu. Już w drugim zakręcie w bolidzie Hiszpana zepsuła się przepustnica i po kilkuset metrach de la Rosa zatrzymał swój samochód na poboczu, natomiast Jaguar R3 Irvine'a został unieruchomiony z powodu awarii układu hydraulicznego. Zmierzający po pewną wygraną w wyścigu Barrichello, po otrzymaniu polecenia od szefa zespołu przepuścił na ostatnich metrach Michaela Schumachera, umożliwiając mu odniesienie kolejnego zwycięstwa, w marszu po trzeci z rzędu tytuł mistrza świata. Jako trzeci na metę dojechał Juan Pablo Montoya. Za zamieszanie na podium (Schumacher ustąpił Barrichello miejsca na najwyższym stopniu podium), FIA ukarała kierowców Ferrari milionem dolarów grzywny.
Kolejną rundą było Grand Prix Monako, które odbyło się 26 maja na Circuit de Monaco. Dzień wcześniej kierowcy Formuły 1 musieli stoczyć walkę o pole position. Kwalifikacje wygrał Juan Pablo Montoya przed Davidem Coulthardem i Michaelem Schumacherem. Pedro de la Rosa i Eddie Irvine ustanowili czasy, które dały im odpowiednio 20. i 21. pozycję startową. Wyścig na ulicznym torze w księstwie wygrał Coulthard przed Michaelem Schumacherem, trzeci był młodszy brat Michaela – Ralf. Kierowcy Jaguar Racing pierwszy raz od Grand Prix Brazylii ukończyli wyścig. Hiszpan przekroczył metę jako 10., a Irvine był 9., obaj ze stratą dwóch okrążeń do Coultharda.
Po dwóch tygodniach Formuła 1 przeniosła się do Kanady na Circuit Gilles Villeneuve. Zwycięzcą kwalifikacji ponownie okazał się Kolumbijczyk Montoya, przed mistrzem świata z zeszłego sezonu i jego zespołowym partnerem – Rubensem Barrichello. Eddie Irvine "wykręcił" 14., a de la Rosa 16. czas. Rozdzielił ich Takuma Sato z zespołu Jordan Grand Prix. W wyścigu o Grand Prix Kanady najlepszy był Michael Schumacher przed Davidem Coulthardem i Rubensem Barrichello. De la Rosa ukończył swój udział w zmaganiach po 29. okrążeniach z powodu uszkodzenia skrzyni biegów, a Brytyjczyk przegrzał silnik i po 41. okrążeniach również musiał wycofać się z rywalizacji.
Półmetkiem sezonu było Grand Prix Europy na Nürburgringu. Pole position po raz trzeci z rzędu wywalczył Juan Pablo Montoya. Pedro de la Rosa startował do wyścigu z 8. linii, a Irvine ustawił się tuż za nim. Wyścigu nie ukończył Irvine, któremu na 42. okrążeniu posłuszeństwa odmówiła hydraulika. Hiszpan natomiast na metę dotarł jako 11. Dublet na niemieckim torze zanotowało Ferrari. Zwyciężył Barrichello przed Schumacherem i Kimim Räikkönenem z McLarena.
6 lipca Formuła 1 odwiedziła Silverstone Circuit, gdzie odbyło się Grand Prix Wielkiej Brytanii. W wyścigu tym, debiut miało nowe nadwozie brytyjskiego konstruktora – Jaguar R3B. Najlepszy czas dnia ponownie uzyskał Montoya. Drugie i trzecie pole startowe zajęli Rubens Barrichello i Michael Schumacher. Eddie Irvine zakwalifikował się do domowego wyścigu z 19. czasem, a de la Rosa uzyskał ostatni, 21. czas (Alex Yoong nie zakwalifikował się). W niedzielę ponownie rozgorzała walka, tym razem o zwycięstwo w Grand Prix. Eddie Irvine nie ukończył wyścigu – na 34. okrążeniu wpadł w poślizg i uszkodził bolid, uderzając w bandy okalające tor. Hiszpan natomiast ukończył zmagania na 11. pozycji. Zwycięstwo w wyścigu ponownie odniósł starszy Schumacher przed Rubensem Barrichello i Juanem Pablo Montoyą.
Kwalifikacje do jedenastego wyścigu w kalendarzu – Grand Prix Francji piąty raz z rzędu wygrał Montoya przed oboma Ferrari. Eddie Irvine zakwalifikował się do niedzielnego wyścigu na 9. pozycji, a Pedro de la Rosa uzyskał 15. czas eliminacji. W niedzielę na starcie nie stawali się obaj kierowcy zespołu Arrows – Heinz-Harald Frentzen i Enrique Bernoldi (ograniczenie działalności z powodu problemów finansowych zespołu) oraz Jarno Trulli z zespołu Eddiego Jordana, który ucierpiał w wypadku podczas treningów. Na starcie do Grand Prix Francji stanęło 19. kierowców, z czego wyścig ukończyło 11. Wśród pechowców znalazł się Irvine, któremu na 53. okrążeniu odpadł tylny spoiler. Brytyjczyk wpadł w poślizg i utknął na żwirowym poboczu. Pedro de la Rosa ukończył Grand Prix na 9. pozycji. Zwyciężył Michael Schumacher przed Kimim Räikkönenem i Davidem Coulthardem (obaj McLaren).
Hockenheimring gościł Formułę 1 w ostatni weekend lipca. Pierwsze pole startowe zdobył reprezentant gospodarzy – Michael Schumacher. Kierowcy brytyjskiego teamu – Eddie Irvine i Pedro de la Rosa zakwalifikowali się odpowiednio na 16. i 20. pozycji. Czas gorszy od 107% czasu pole position uzyskał Alex Yoong i Malezyjczyk nie wziął udziału w Grand Prix. Grand Prix Niemiec nie ukończył żaden z kierowców Jaguara – de la Rosa już na pierwszym okrążeniu miał awarię układu przeniesienia napędu i zakończył swoją jazdę. Irvine’owi natomiast na 9 okrążeń przed metą posłuszeństwa odmówiły hamulce. Wygrał po raz kolejny Michael Schumacher przed Kolumbijczykiem Montoyą i bratem Ralfem.
Po trzech tygodniach na Hungaroringu odbyły się kwalifikacje do Grand Prix Węgier. W pierwszej linii do wyścigu stanęły czerwone bolidy Ferrari (Barrichello i M. Schumacher), a za nimi dwa Williamsy (R. Schumacher i Montoya). Obok siebie, w 8. linii stanęli de la Rosa i Irvine z Jaguara. Węgierskiego Grand Prix nie ukończył Irvine, po 23. okrążeniach Brytyjczyka dopadły problemy techniczne. Drugi z kierowców Jaguara awansował o 3 pozycje i ukończył zmagania na 13. miejscu. Pierwsza trójka nie zmieniła się od startu – pierwszy był Barrichello, drugi Michael, a trzeci Ralf Schumacher.
31 sierpnia oczy kibiców zwróciły się ku Belgii, gdzie odbyły się kolejne eliminacje na Circuit de Spa-Francorchamps. Zwycięzcą ponownie okazał się kierowca Ferrari, tym razem był to jednak Schumacher. Obok Niemca startował Kimi Räikkönen, a tuż za nimi do wyścigu ruszał Rubens Barrichello. Irvine uzyskał 8. czas kwalifikacji, a de la Rosa startował do Grand Prix Belgii z 11. miejsca. 1 września ruszył wyścig, w którym ponownie najlepszy okazał się Michael Schumacher. Podium uzupełnili Barrichello i Montoya. Eddie Irvine awansował o 2. pozycje i dojeżdżając na 6. pozycji zdobył 1 punkt do klasyfikacji kierowców i konstruktorów. Pedro de la Rosa zakończył wyścig przedwcześnie z powodu uszkodzenia tylnego zawieszenia.
Kwalifikacje do 15 rundy sezonu 2002 – Grand Prix Włoch wygrał Juan Pablo Montoya. Obaj kierowcy Jaguara, po raz pierwszy w sezonie zakwalifikowali się w pierwszej dziesiątce – Brytyjczyk był 5., a Hiszpan 8.. Najszybszy w wyścigu na Monzy okazał się Rubensa Barrichello przed kolegą z teamu oraz Eddiem Irvine’em, który mógł dopisać do swojego dorobku punktowego 4 punkty. Pedro de la Rosa po kolizji z Felipe Massą z Saubera musiał zakończyć swoją jazdę.
Przedostatnim weekendem było Grand Prix Stanów Zjednoczonych na torze Indianapolis Motor Speedway. Pierwsze pole startowe wywalczył Michael Schumacher. Kierowcy Jaguara zajęli miejsca startowe w drugiej dziesiątce. Wyścig na torze w Indianapolis wygrał Rubens Barrichello, który o 0,011 sekundy wyprzedził Michaela Schumachera. Trzeci, z niespełna 8. sekundami straty, na metę wjechał David Coulthard. Eddie Irvine zakończył rywalizację na 10. pozycji, a Pedro de la Rosie na 28. okrążeniu padł układ przeniesienia napędu.
Sezon zakończył wyścig w Japonii. Kwalifikacje do ostatniego Grand Prix zdominowało Ferrari i to oba czerwone bolidy startowały z pierwszej linii. Za nimi ustawiły się dwa McLareny. Irvine i de la Rosa zajęli odpowiednio 14. i 17. pole startowe. W niedzielnych zmaganiach najlepszą trójką na Suzuka Circuit byli Michael Schumacher, Rubens Barrichello i Kimi Räikkönen. Eddie Irvine ukończył swój ostatni wyścig w karierze na 9. miejscu, a de la Rosa nie dojechał do mety z powodu uszkodzenia układu przeniesienia napędu.
Sezon 2002, który był ostatnim dla Eddiego Irvine'a, całkowicie został zdominowany przez Ferrari, które wygrało 15 z 17 wyścigów. Drugie miejsce w klasyfikacji konstruktorów zajął Williams, a trzeci był McLaren. Jaguar z 8. punktami zajął 7. lokatę. Wśród kierowców niepodzielnie królował Michael Schumacher, który wszystkie Grand Prix sezonu kończył na podium, z czego w 11 wyścigach stawał na najwyższym jego stopniu. Drugim miejscem musiał zadowolić się zespołowy kolega Niemca – Rubens Barrichello, a nagrodę za trzecie miejsce odebrał zdobywca 7. pole position, Kolumbijczyk Juan Pablo Montoya. Eddiemu Irvine’owi 8 punktów dało 9. pozycję końcową, a Pedro de la Rosa, który nie zdobył żadnego punktu został sklasyfikowany na 21. pozycji w klasyfikacji generalnej kierowców.
Sezon 2003.
1 listopada 2002 roku – półtora miesiąca po zakończeniu sezonu – Jaguar Racing przedstawił kierowców, którzy zasiadać będą w Jaguarze R4. Brytyjski zespół postawił na byłego kierowcę Minardi – Australijczyka Marka Webbera, który zastąpił odchodzącego z Formuły 1 Eddiego Irvine'a oraz testera zespołu Williams – Brazylijczyka Antônio Pizzonię w miejsce słabo spisującego się Pedro de la Rosy.
7 listopada zapowiedziano, że nowy bolid zespołu zostanie zaprezentowany 13 stycznia 2003 roku w Wielkiej Brytanii. Przed Bożym Narodzeniem zmieniono datę prezentacji samochodu na 21 stycznia i postanowiono przedstawić bolid tylko i wyłącznie za pośrednictwem Internetu.
Na przełomie listopada i grudnia przeprowadzono redukcję zatrudnienia i restrukturyzację zespołu. Zwolnionych zostało 74 pracowników, a wśród nich szef zespołu – Niki Lauda czy specjalista od aerodynamiki – Mark Handford.
21 stycznia, zgodnie z zapowiedzią, pokazano światu Jaguara R4. Podczas internetowej prezentacji przedstawiono także kierowców na sezon 2003 – Marka Webbera i Antônio Pizzonię. Do wiadomości publicznej podano również fakt, iż zwolnionego z funkcji szefa zespołu Nikiego Laudę zastąpi wiceprezydent Ford Motor Company – Richard Parry-Jones.
Przed rozpoczęciem sezonu 2003, nastąpiło kilka zmian w regulaminie, głównie w systemie rozgrywania kwalifikacji. Dotychczasowe 12 okrążeń na uzyskanie najlepszego czasu, zamieniono na dwie sesje kwalifikacyjne – piątkową i sobotnią, w których kierowca miał tylko jedno okrążenie pomiarowe na pokazanie swoich umiejętności. Rozszerzono także system punktacji, premiujący punktami miejsca 7. i 8. Nowa punktacja ustalana była według klucza 10-8-6-5-4-3-2-1.
Pierwszą eliminacją w kalendarzu mistrzostw w roku 2003 było Grand Prix Australii. W bezpośredniej sesji kwalifikacyjnej przed wyścigiem kierowcy Jaguara nie wypadli najlepiej – Antônio Pizzonia zakwalifikował się do wyścigu na torze Albert Park na 18. miejscu, a Mark Webber przed własną publicznością uzyskał 14. czas. Eliminacje do wyścigu zdominowało Ferrari. Zwyciężył Michael Schumacher przed Rubensem Barrichello i Juanem Pablo Montoyą z Williamsa. Pierwszego Grand Prix sezonu nie ukończył ani Webber, ani Pizzonia. Australijczyk na 16. okrążeniu wycofał się na skutek uszkodzonego tylnego zawieszenia. Podobna awaria spotkała Brazylijczyka na 5 okrążeń przed końcem. Pizzonia nie przekroczył linii mety, jednak został sklasyfikowany na 13. pozycji. Zwycięzcą wyścigu został David Coulthard z McLarena, drugi był Juan Pablo Montoya, a na najniższym stopniu podium stanął zespołowy kolega Coultharda – Kimi Räikkönen.
22 marca odbyła się II sesja kwalifikacyjna do Grand Prix Malezji, w której najlepsze czasy uzyskiwali kierowcy Renault – Fernando Alonso i Jarno Trulli. Tuż za nimi uplasował się ubiegłoroczny Mistrz Świata – Michael Schumacher. Kierowcy brytyjskiego teamu startowali do niedzielnego wyścigu z 8. linii. Również Malezyjskie Grand Prix nie okazało się szczęśliwe dla Webbera i Pizzonii. Pierwszy wycofał się w rywalizacji po 35. okrążeniach na skutek usterki silnika, drugiemu "skończyły się hamulce" i po wpadnięciu w poślizg Brazylijczyk zatrzymał się na środku żwirowego pobocza. Pierwszą wygraną w karierze odniósł Räikkönen, podium uzupełnili Barrichello i Alonso.
Dwa tygodnie później Formuła 1 przeniosła się do Ameryki Południowej, gdzie w największym kraju kontynentu, odbyło się Grand Prix Brazylii. Decydującą sesję kwalifikacyjną wygrał Rubens Barrichello, a obok niego ustawił się David Coulthard z McLarena. Bardzo dobrą – trzecią pozycję startową wywalczył Mark Webber. Jego zespołowy kolega uzyskał dopiero 17. czas. Wyścigu na Autódromo José Carlos Pace nie ukończyli obaj kierowcy Jaguara. Pizzonia na 26. okrążeniu wpadł w poślizg i uderzył w barierę z opon, uszkadzając samochód. Mark Webber zakończył swój udział w wyścigu na 54. okrążeniu. Również wpadł w poślizg i z dużą siłą uderzył w bariery okalające tor. Wiele odłamków bolidu Australijczyka zostało na prostej startowej. Fernando Alonso najechał na jeden z nich i wpadł w poślizg. Renault R23 Hiszpana uderzyło z dużą prędkością w ścianę z opon. Kierowy nie odnieśli poważniejszych obrażeń i samodzielnie opuścili wraki swoich samochodów. Po wypadkach Webbera i Alonso wyścig przerwano, a nieoczekiwanym zwycięzcą został Giancarlo Fisichella z Jordana, który przewodził stawce przed kraksą kierowcy Renault. Drugie miejsce w skróconym wyścigu zajął Kimi Räikkönen, a na najniższym stopniu podium stanął Alonso.
19 kwietnia odbyły się sobotnie kwalifikacje przed Grand Prix San Marino na Autodromo Enzo e Dino Ferrari, które zdominowali bracia Schumacherowie. Pierwszy był Michael, drugi Ralf, a trzeci Rubens Barrichello. Mark Webber uzyskał 5. czas kwalifikacji, a Antônio Pizzonia "wykręcił" 15. rezultat. Wyścig, podobnie jak w Brazylii nie ułożył się Webberowi – na 8 okrążeń przed metą, awarii uległ układ napędowy. Pizzonia ukończył Grand Prix na 14. miejscu ze stratą 2. okrążeń do zwycięzcy – Michaela Schumachera. Dalsze pozycje zajęli Räikkönen i Barrichello.
Piątą eliminację w kalendarzu sezonu było Grand Prix Hiszpanii. II sesję kwalifikacyjną zdominowało Ferrari – Michael Schumacher i Rubens Barrichello. W drugiej linii ustawili się kierowcy Renault – Fernando Alonso i Jarno Trulli. Mark Webber zajął w walce o pole position 12. miejsce, a Pizzonia uzyskał czas dający 16. pole startowe. Wyścig na katalońskim torze wygrał starszy z braci Schumacherów przed Alonso i Barrichello. Pizzonia nie ruszył z miejsca z powodu problemów z kontrolą startu, a startujący z ostatniej pozycji Räikkönen uderzył w niego, niwecząc szanse obu kierowców na dalszą jazdę. Webber natomiast o 5 miejsc i zdobył 2 punkty, kończąc Grand Prix na 7. miejscu.
9 maja – 5 dni po Grand Prix Hiszpanii, Mark Webber podpisał nowy kontrakt z zespołem, gwarantujący mu starty w Jaguar Racing do końca sezonu 2005.
17 maja odbyła się II część kwalifikacji do Grand Prix Austrii. Sesję kwalifikacyjną wygrał Michael Schumacher przed Kimim Räikkönenem oraz Juanem Pablo Montoyą z teamu Franka Williamsa. Brazylijczyk z Jaguara zakończył eliminacje na 8. pozycji, a Mark Webber zakwalifikował się do wyścigu z 17. pola. Wyścig podobnie jak we wcześniejszym Grand Prix przyniósł 2 punkty dla Jaguar Racing. Siódme miejsce na A1-Ring zajął Webber, Pizzonia ukończył zmagania na 9. pozycji. Wygrał zdobywca pole position – Michael Schumacher przed Finem z McLarena i Rubensem Barrichello.
Kolejny weekend wyścigowy odbył się w księstwie Monako. Pierwsze pole startowe na Torze Monaco wywalczył Ralf Schumacher, drugi był Räikkönen, a trzeci Juan Pablo Montoya. Australijczyk Webber uzyskał 9. czas kwalifikacji, a Pizzonia był 13.. Grand Prix Monako 2003 padło łupem Montoi, który o nieco ponad pół sekundy wyprzedził Kimiego Räikkönena. Na trzecim stopniu podium, ze stratą 1,7 sek. stanął Michael Schumacher. Problemy techniczne wyeliminowały kierowców Jaguara już na początku wyścigu. Pizzoni siadła elektryka, a Webberowi zepsuł się układ pneumatyczny.
14 czerwca Formuła 1 przeniosła się do Ameryki Północnej, gdzie odbyło się Grand Prix Kanady. Sobotnia sesja kwalifikacyjna należała do Williamsa. Wygrał Ralf Schumacher, drugi był Juan Pablo Montoya, a w drugiej linii ustawili się Michael Schumacher i Fernando Alonso. Do wyścigu, z trzeciej linii startował Mark Webber, a Pizzonia uzyskał 13. czas. Circuit Gilles Villeneuve ponownie okazał się szczęśliwy dla Michaela Schumachera. Podium uzupełnili Ralf Schumacher i Juan Pablo Montoya. Mark Webber po wyścigu mógł dopisać sobie kolejne 2 punkty za zajęcie 7. pozycji. Brazylijczyk z Jaguara, mimo że nie ukończył wyścigu po problemach z hamulcami, został sklasyfikowany na 10. miejscu.
W ostatni weekend czerwca odbył się wyścig o Grand Prix Europy na niemieckim torze Nürburgring. II sesję kwalifikacyjną wygrał Kimi Räikkönen przed braćmi Schumacherami. Kierowcy Jaguar Racing – Mark Webber i Antônio Pizzonia uzyskali odpowiednio 11. i 16. rezultat. Dublet w wyścigu na Nürburgringu zdobył Williams (Ralf Schumacher i Juan Pablo Montoya), trzeci był Rubens Barrichello. Pizzonia ukończył wyścig na 10. pozycji, a jego partner z zespołu był 6. i zdobył kolejne punkty do klasyfikacji generalnej mistrzostw.
Kwalifikacje do dziesiątego wyścigu w kalendarzu – Grand Prix Francji ponownie należały do Williamsa. Tuż za kierowcami Williamsa FW25 zakwalifikował się Michael Schumacher. 4. i 5. pole startowe zdobyli kierowcy McLarena – Räikkönen i Coulthard. Australijczyk z Jaguara uzyskał 9. czas, a Pizzonia był 11. Kierowców brytyjskiego zespołu przedzielił Olivier Panis z Toyoty. Kolejność pięciu pierwszych kierowców na mecie wyścigu na Circuit de Nevers Magny-Cours była identyczna jak na starcie. Webber awansował o 3 pozycje i ukończył wyścig jako 6. Brazylijczyk z kolei awansował tylko o 1. pozycję i jako 10. przekroczył linię mety.
19 lipca zespoły powróciły na Silverstone Circuit, gdzie odbyła się kolejna edycja wyścigu o Grand Prix Wielkiej Brytanii. Pierwsze pole startowe zdobył Rubens Barrichello, drugie Jarno Trulii, a trzecie Kimi Räikkönen. Pizzonia uzyskał 10., a Webber 11. czas kwalifikacji. Najstarsze Grand Prix wygrał Barrichello, a podium wyścigu dopełnili Montoya i Räikkönen. Brazylijczyk, w swoim ostatnim wyścigu w Jaguarze, na skutek awarii silnika wycofał się z wyścigu na 33. okrążeniu, a Mark Webber ukończył wyścig na 14. pozycji.
21 lipca poinformowano, że obecny kierowca Minardi – Justin Wilson zastąpi Antônio Pizzonię. Kontrakt obowiązuje do końca sezonu 2003, z opcją przedłużenia go na następny rok.
W pierwszy weekend sierpnia Formuła 1 powróciła do Niemiec, na tor Hockenheimring. Decydująca o pozycjach startowych sesja kwalifikacyjna ponownie należała do zespołu Williams. Pole position zdobył Juan Pablo Montoya, a obok niego ustawił się Ralf Schumacher. W drugiej linii stanęli Rubens Barrichello i Jarno Trulli. Mark Webber uzyskał 11. czas, a debiutujący za kierownicą Jaguara R4 Wilson był 16.. Grand Prix Niemiec wygrał Juan Pablo Montoya przed Davidem Coulthardem i Jarno Trullim. Justinowi Wilsonowi już na 7. okrążeniu posłuszeństwa odmówiła skrzynia biegów, a Mark Webber ukończył zmagania na 11. miejscu.
Jedenastym wyścigiem sezonu było Grand Prix Węgier na torze Hungaroring. II sesję kwalifikacyjną wygrał Fernando Alonso przed Ralfem Schumacherem i Markiem Webberem. Justin Wilson zajął odległą, 12. pozycję startową. Wyścig, pierwszy raz w karierze, wygrał Alonso, a podium dopełnili Räikkönen i Montoya. Mark Webber po raz kolejny ukończył wyścig jako 6., a Justin Wilson nie ukończył zmagań po problemach z jednostką napędową.
13 września odbyły się kwalifikacje do Grand Prix Włoch, które wygrał Michael Schumacher przed Juanem Pablo Montoyą i Rubensem Barrichello. Mark Webber uzyskał 11. czas, a jego kolega z zespołu był 15. podczas kwalifikacji. Kolejność na podium po wyścigu na Autodromo Nazionale di Monza nie uległa zmianie od kwalifikacji – zwyciężył Michael Schumacher przed Montoyą, a trzecie miejsce zajął Rubens Barrichello. Brytyjczyk z Jaguara ponownie miał problemy ze skrzynią biegów i wycofał się z wyścigu już na 3. okrążeniu. Webber natomiast zdobył kolejne 2 punkty za zajęcie 7. miejsca w Grand Prix.
Dwa tygodnie później Formuła 1 ponownie zagościła w Ameryce Północnej, tym razem na Grand Prix Stanów Zjednoczonych. Decydującą część sesji eliminacyjnej wygrał Kimi Räikkönen, a obok niego w pierwszej linii stanął Rubens Barrichello. Miejsca startowe numer 3 i 4 przypadły Olivierowi Panisowi z Toyoty i Juanie Pablo Montoi z Williamsa. Mark Webber i Justin Wilson zajęli odpowiednio 14. i 16. miejsce startowe. Między nimi znalazł się Heinz-Harald Frentzen z zespołu Petera Saubera. Najlepiej podczas deszczowego Grand Prix na torze Indianapolis poradził sobie Michael Schumacher, który nie dał szans Räikkönenowi i bardzo dobrze radzącemu sobie w deszczu Frentzenowi. Mark Webber nie mógł poradzić sobie z utrzymaniem bolidu na mokrym torze i na 21. okrążeniu wpadł w poślizg, który uniemożliwił mu dalszą rywalizację. Wilson awansował o 8 pozycji i ukończył wyścig na 8. miejscu zdobywając pierwszy i jedyny punkt w Formule 1.
Ostatnim wyścigiem w kalendarzu, podobnie jak rok i dwa lata wcześniej, było Grand Prix Japonii na Suzuce. Ostatnią sesję kwalifikacyjną wygrał Barrichello przed Montoyą. W drugiej linii ustawili się kierowcy Toyoty – Cristiano da Matta i Olivier Panis. Australijczyk z Jaguar Racing startował do wyścigu z 3. linii, a Justin Wilson musiał zadowolić się 10. pozycją startową. Szesnastą rundę sezonu wygrał Rubens Barrichello, a z 11. sekundową stratą na metę wpadli Räikkönen i Coulthard. Kierowcy Jaguar Racing tym razem nie zdobyli punktów, finiszując na 11. (Webber) i 13. (Wilson) miejscu.
Sezon 2003 ponownie należał do Ferrari i Michaela Schumachera, jednak ich przewaga nad rywalami nie była już tak bardzo widoczna. W klasyfikacji kierowców, Schumacher wyprzedził Kimiego Räikkönena zaledwie o 2 punkty. Trzecie miejsce, podobnie jak przed rokiem, przypadło Juanowi Pablo Montoi z Williamsa. Mark Webber zaliczył dobry sezon za kierownicą Jaguara R4, zdobywając 17 punktów i kończąc rok na 10. pozycji w klasyfikacji generalnej. Antônio Pizzonia nie wywalczył żadnego punktu i został sklasyfikowany na 21. pozycji. Pozycję wyżej sklasyfikowano Justina Wilsona, który zdobył jeden punkt podczas Grand Prix Stanów Zjednoczonych. Wśród konstruktorów po raz kolejny prym wiodło Ferrari. Drugie miejsce wywalczył Williams, a trzeci był McLaren. Jaguar z 18. punktami był, podobnie jak przed rokiem, 7. w klasyfikacji konstruktorów.
Sezon 2004 – ostatni.
Po zakończeniu sezonu 2003 sytuacja Justina Wilsona w zespole Jaguar była niepewna i rozpoczęto poszukiwania nowego kierowcy. Wśród kandydatów wymieniano takich kierowców jak Alex Wurz (tester McLarena), Jos Verstappen (etatowy kierowca Minardi) oraz Christian Klien, który ostatecznie został wybrany na partnera Australijczyka Marka Webbera w sezonie 2004.
18 stycznia 2004 na Circuit de Catalunya odbyła się prezentacja najnowszego samochodu brytyjskiego zespołu. Jaguar R5 był dość poważnie zmienioną wersją zeszłorocznego bolidu, która otrzymała nową jednostkę napędową Coswortha o oznaczeniu "CR-6". Po odsłonięciu bolidu przez Webbera i Kliena nastąpił krótki pokaz możliwości R5 na hiszpańskim torze.
Miesiąc później przedstawiono mediom nowego kierowcę testowego Jaguar Racing – Szweda Björna Wirdheima, ówczesnego mistrza Formuły 3000.
7 marca rozpoczął się nowy sezon Formuły 1. Pierwszy wyścig, jak i w latach ubiegłych odbył się na ulicznym torze Albert Park Circuit. W II sesji kwalifikacyjnej, podobnie jak przed rokiem najlepsi byli kierowcy Ferrari – Michael Schumacher i Rubens Barrichello. Z trzeciego miejsca startował Juan Pablo Montoya z zespołu Franka Williamsa. Mark Webber zajął w kwalifikacjach dobre 6. miejsce, a debiutant Klien był dopiero 19.. Domowego Grand Prix nie ukończył Webber, na 30. okrążeniu współpracy odmówiła skrzynia biegów w jego aucie. Młody Austriak w swoim debiucie na metę dojechał jako 11. z dwoma okrążeniami straty do zwycięzcy – Michaela Schumachera, na drugim miejscu dojechał Barrichello, a ostatnie miejsce na podium przypadło Fernando Alonso z Renault.
Drugą eliminacją było Grand Prix Malezji. Kwalifikacje wygrał Michael Schumacher, a tuż obok niego, z pierwszej linii startował Mark Webber. Trzeci czas uzyskał Rubens Barrichello. Christian Klien uzyskał 13. rezultat kwalifikacji. Startujący z 2. miejsca Webber miał pechowy wyścig, najpierw otrzymał karę przejazdu przez aleję serwisową za przekroczenie prędkości obowiązującej w pit-lane, a na 24. okrążeniu wpadł w poślizg i wypadł z toru, kończąc swój udział w rywalizacji. Klien z kolei ukończył wyścig na 10. miejscu. Zwyciężył starszy Schumacher przed Juanem Pablo Montoyą i Jensonem Buttonem z British American Racing.
Dwa tygodnie później w kalendarzu zadebiutował wyścig w Bahrajnie. Sesję kwalifikacyjną na nowym torze Bahrain International Circuit zdominowały bolidy z zespołu z Maranello, pole position zdobył Schumacher, drugi był Barrichello. W drugiej linii ustawiły się Williamsy Montoi i Ralfa Schumachera. Webber i Klien uzyskali odpowiednio 14. i 12. czas kwalifikacji. Pomiędzy kierowcami Jaguara stanął Felipe Massa startujący w Sauberze. Grand Prix Bahrajnu ze sporą przewagą wygrało Ferrari. Szampanem na podium oblewali się Michael Schumacher, Rubens Barrichello i Jenson Button. Mark Webber ukończył wyścig na 8. pozycji, zdobywając swój pierwszy punkt w sezonie, natomiast Austriak minął linię mety jako 14..
24 kwietnia odbyła się decydująca część sesji kwalifikacyjnej przed wyścigiem o Grand Prix San Marino, którą wygrał Button. Tuż za nim zakwalifikowali się Michael Schumacher, Juan Pablo Montoya i Rubens Barrichello. Webber startował do wyścigu z 4. linii, a Klien uzyskał 14. rezultat kwalifikacji. W wyścigu na Imoli ponownie bezkonkurencyjny był Michael Schumacher. Drugi stopień podium zajął Jenson Button, a trzeci był Montoya. Kierowcy Jaguara ukończyli wyścig w drugiej dziesiątce.
Na piąty weekend wyścigowy przypadło Grand Prix Hiszpanii na torze pod Barceloną. Kwalifikacje wygrał Michael Schumacher, a drugi był Juan Pablo Montoya. W drugiej linii stanęli Takuma Sato z British American Racing i Jarno Trulli reprezentujący barwy Renault. Mark Webber "wykręcił" 9., a Klien 16. czas dnia. Wyścig nie był zbyt udanym dla Jaguara – Klien po przejechaniu 43. okrążeń wycofał się z rywalizacji z powodu problemów z przepustnicą, a Webber ukończył wyścig na dalekim, 12. miejscu. Dublet zanotowało Ferrari – wygrał Michael Schumacher przed Barrichello i Trullim.
Kwalifikacje do Grand Prix Monako wygrał Jarno Trulli przed Ralfem Schumacherem i Jensonem Buttonem. Młodszy Schumacher został jednak przesunięty o 10 miejsc na starcie z powodu wymiany skrzyni biegów i to Button startował obok Trullego z pierwszego rzędu. Na trzecią pozycję startową awansował Fernando Alonso. Webber i Klien startowali odpowiednio z 12. i 14. pozycji. Jako 13 zakwalifikował się Olivier Panis z Toyoty. Najwolniejszy wyścig w kalendarzu wygrał Trulli, drugi był Button, a trzeci Barrichello. Obaj kierowcy Jaguar Racing nie ukończyli wyścigu na Circuit de Monaco – Klien najpierw uszkodził przedni spoiler w kontakcie Nickiem Heidfeldem z Saubera, a chwilę później zniszczył zawieszenie uderzając w bariery okalające tor. U Australijczyka natomiast na 12. okrążeniu pojawiły się problemy z przeniesieniem napędu i Webber zakończył tym samym udział w wyścigu.
W ostatni weekend maja odbyło się Grand Prix Europy na niemieckim Nürburgringu. II sesję kwalifikacyjną wygrał Michael Schumacher. Kolejne pola startowe zajęli Takuma Sato, Jarno Trulli i Kimi Räikkönen. Webber zajął w kwalifikacjach 12. miejsce, ale po doliczeniu kary za ignorowanie żółtych flag podczas jednej z sesji treningowych spadł na 14. pozycję. Klien skorzystał na karze dla Australijczyka i wyścig zaczął z 12. pola. Kolejne punkty do klasyfikacji zdobył Mark Webber, który zajął w Grand Prix 7. miejsce. Christian Klien utrzymał pozycję z kwalifikacji i ukończył zmagania na 12. pozycji. Podium ponownie należało do Ferrari – zwycięstwo odniósł Schumacher przed Barrichello i Jensonem Buttonem z B.A.R.
13 czerwca Formuła 1 powróciła na tor Circuit Gilles Villeneuve, gdzie odbyło się Grand Prix Kanady. Decydującą część kwalifikacji wygrał kierowca Williamsa – Ralf Schumacher, a za nim startowali Button i Trulli. Klien wywalczył 10. miejsce, a Webber musiał zadowolić się startem z 7. rzędu. Zawody w Montrealu ukończyło tylko 10. kierowców. Tuż za punktowaną ósemką znalazł się Klien, Webber po problemach z zawieszeniem zakończył udział w wyścigu już po 6. okrążeniach. Za nieprzepisowe hamulce zdyskwalifikowano kierowców Williamsa i Toyoty. Dzięki karom dla tychże zespołów, kolejny dublet zanotowało Ferrari. 7. zwycięstwo w sezonie odniósł Michael Schumacher, a podium dopełnili Rubens Barrichello i Jenson Button.
Dziewiątą eliminacją sezonu było Grand Prix Stanów Zjednoczonych. Walkę o pole position wygrał Rubens Barrichello przed Michaelem Schumacherem i Takumą Sato. Mark Webber startował do wyścigu na Indianapolis Motor Speedway z 10. pola, a Christian Klien uzyskał 13. czas kwalifikacji. Stany Zjednoczone były pechowe zarówno dla Australijczyka, jak i Austriaka z Jaguara – Klien już na pierwszym okrążeniu zderzył się z Toyotą TF104 Cristiano da Matty i Sauberem C23 Felipe Massy i musiał wycofać się z dalszej jazdy. Webberowi z kolei posłuszeństwa odmówił silnik w jego Jaguarze R5. Na podium wyścigu stanęli Michael Schumacher, Rubens Barrichello i Takuma Sato.
3 lipca Formuła 1 przeniosła się do Europy, gdzie odbyło się Grand Prix Francji. Sobotnie kwalifikacje wygrał Fernando Alonso, a obok niego ustawił się mistrz świata – Michael Schumacher. Drugą linię zajęli David Coulthard i Jenson Button. Webber i Klien zajęli odpowiednio 12. i 13. pole startowe. Circuit de Nevers Magny-Cours nie przyniósł żadnej zdobyczy punktowej kierowcom zespołu z Milton Keynes – Webber ukończył wyścig na 9. pozycji, a Austriak finiszował poza pierwszą dziesiątką. Dziewiąte zwycięstwo w sezonie zanotował starszy z braci Schumacherów. Drugie miejsce wywalczył zdobywca pole position – Fernando Alonso, a trzeci był drugi kierowca Ferrari – Rubens Barrichello.
Tydzień później Silverstone Circuit gościł zespoły podczas Grand Prix Wielkiej Brytanii. W II części eliminacji triumfował Kimi Räikkönen. Dalsze pozycje startowe zajęli Rubens Barrichello i Jenson Button. Mark Webber był 10., a Christian Klien 15.. Kolejne zwycięstwo w Grand Prix odniósł Michael Schumacher. Podium uzupełnili Räikkönen i Barrichello. 8. miejsce i 1 punkt padły łupem Marka Webbera. Klien zakończył zmagania na 14. pozycji.
Walkę o pole position przed dwunastym wyścigiem w sezonie – Grand Prix Niemiec wygrał lokalny bohater – Michael Schumacher. Drugą pozycję startową wywalczył Juan Pablo Montoya, a trzecią – Kimi Räikkönen (trzeci czas kwalifikacji uzyskał Jenson Button, ale jego pozycja została obniżona za wymianę skrzyni biegów przed kwalifikacjami). Kierowcy Jaguara startowali do wyścigu z 12. (Webber) i 13. (Klien) miejsca. Zmagania na Hockenheimring bezapelacyjnie wygrał starszy z braci Schumacherów. Na podium znaleźli się również Button i Alonso. 3 punkty za szóste miejsce otrzymał Mark Webber. Jego zespołowy kolega po raz kolejny ukończył wyścig poza punktowaną ósemką.
W połowie sierpnia odbyło się Grand Prix Węgier na Hungaroringu. Pierwszą linię w kwalifikacjach zajęli kierowcy zespołu z Maranello – Michael Schumacher i Rubens Barrichello, tuż za nimi startowała para bolidów B.A.R. Kierowcy Jaguar Racing – Webber i Klien zajęli odpowiednio 11. i 14. pole startowe. Węgierskie Grand Prix, po raz kolejny w tym sezonie przyniosło dublet Ferrari. Nagrodę za trzecie miejsce odebrał Fernando Alonso. Webber i Klien nie zdobyli punktów finiszując na 10. i 13. miejscu.
Po rocznej przerwie do kalendarza na sezon 2004 powróciło Grand Prix Belgii. II część kwalifikacji wygrał Jarno Trulli przed Michaelem Schumacherem i kolegą z zespołu z Enstone – Fernando Alonso. Mark Webber startował z 4. linii, mając obok siebie Felipe Massę z Saubera, a Christian Klien uzyskał 13. czas dnia. Emocjonujący wyścig na Circuit de Spa-Francorchamps okazał się zwycięski dla Kimiego Räikkönena. Drugie miejsce zajął Michael Schumacher, który zdobywając 8. punktów zapewnił sobie piąty z rzędu (a 7. w karierze) tytuł mistrza świata. Na najniższym stopniu podium stanął Rubens Barrichello. Klien ukończył zmagania na 6. pozycji, zdobywając pierwsze w karierze punkty w Formule 1. Webber natomiast już na pierwszym okrążeniu Mark Webber uderzył w Takumę Sato uszkadzając przednie zawieszenie na tyle, że kontynuowanie jazdy nie było możliwe.
11 września odbyły się kwalifikacje do Grand Prix Włoch, które bezproblemowo wygrał Rubens Barrichello. Drugą pozycję startową wywalczył Juan Pablo Montoya, a trzecią – Michael Schumacher. Webber za kierownicą nowego Jaguara R5B uzyskał 12. pole startowe, a Klien w R5 był 14. Pomiędzy kierowcami Jaguara znalazł się Olivier Panis z Toyoty. Monza nie przyniosła punktów zespołowi z Milton Keynes – Webber zakończył wyścig na 9. pozycji, a Klien finiszował jako 13. Zwyciężył Barrichello przed Michaelem Schumacherem i Jensonem Buttonem.
Dwa tygodnie później nastąpił kolejny w tym sezonie debiut Grand Prix w kalendarzu. Po raz pierwszy zorganizowano Grand Prix Chin na Shanghai International Circuit. Kwalifikacje, podobnie jak we Włoszech wygrał Barrichello przed Räikkönenem i Buttonem. Webber w bolidzie R5 uzyskał 12. czas dnia, a Klien za kierownicą R5B uplasował się na 16. miejscu. Wyścig ułożył się po myśli Rubensa Barrichello. Podium uzupełnili Button i Räikkönen. Mark Webber zakończył rywalizację na 10. miejscu, a Klien, po kolizji z Michaelem Schumacherem na pierwszym okrążeniu, wycofał się z dalszego udziału w wyścigu.
Siedemnastą eliminacją sezonu było Grand Prix Japonii. Kwalifikacje należały do Michaela Schumachera, który był lepszy od brata Ralfa i Mark Webbera z Jaguara. Klien uzyskał 14. rezultat kwalifikacji. W wyścigu na Suzuka Circuit pierwsze dwa miejsca zajęli bracia Schumacherowie. Trzecie miejsce wywalczył Button. Christian Klien zakończył zmagania na 12. pozycji, a Mark Webber po 20. okrążeniach zrezygnował z dalszej jazdy z powodu gorąca w kokpicie jego bolidu.
23 października odbyły się kwalifikacje do ostatniego wyścigu sezonu – Grand Prix Brazylii, które wygrał Rubens Barrichello. Za nim ustawili się Montoya, Räikkönen i Massa. Webber i Klien uzyskali odpowiednio 12. i 16. pole startowe. Ostatni, 85 wyścig Jaguar Racing nie był zbyt udanym dla zespołu. Australijczyk po kolizji z zespołowym kolegą musiał wycofać się z rywalizacji po przejechaniu 23. okrążeń, a Klien po przymusowej wizycie w pit-stopie kontynuował jazdę i zakończył zmagania na 14. pozycji. Zwycięzcą wyścigu na Autódromo José Carlos Pace został Juan Pablo Montoya przed Kimim Räikkönenem i Rubensem Barrichello.
Sezon 2004 to po raz kolejny dominacja Ferrari, które wygrało 15 z 18 wyścigów. Na drugie miejsce awansował B.A.R-Honda, a trzecią siłą było Renault. Jaguar z 10. punktami znalazł się na 7. miejscu w klasyfikacji zespołów. Wśród kierowców karty rozdawał Michael Schumacher, który z przewagą 34 punktów nad Rubensem Barrichello zdobył swój 7. tytuł mistrza świata. Trzecie miejsce w klasyfikacji zajął Brytyjczyk Jenson Button z B.A.R. Mark Webber z 7. punktami został sklasyfikowany na 13. pozycji, a młody Austriak z dorobkiem 3. oczek był 16. na koniec sezonu 2004.
Sprzedaż zespołu.
Od połowy sezonu 2004 mówiło się o przemianowaniu Jaguar Racing na Ford Racing, bądź sprzedaży zespołu ze względu na wysokie koszty utrzymania teamu Formuły 1. Ostatecznie 17 września poinformowano, że Jaguar Racing z końcem sezonu 2004 wycofuje się z rywalizacji i wraz z producentem silników – Cosworthem, zostaje wystawiony na sprzedaż. Wśród potencjalnych kupców wymieniano grupę inwestycyjną Oakwell Associates, producenta napojów energetycznych Red Bull, rosyjskiego miliardera Romana Abramowicza czy właściciela zespołu MF1 Racing – Alexa Shnaidera.
Firma Red Bull zaangażowana była w Formułę 1 wcześniej. Była między innymi sponsorem Saubera czy Arrowsa.
15 listopada podczas konferencji prasowej Ford Motor Company w Londynie potwierdzono sprzedaż Jaguar Racing F1 Team firmie Red Bull, a nowym właścicielem Coswortha zostali współwłaściciele serii Champ Car – Kevin Kalkhoven i Gerald Forsythe. Od sezonu 2005 zespół nosi nazwę Red Bull Racing. Dyrektor generalny Jaguara – Tony Purnell zachował swoje stanowisko.
Po nieporozumieniach między właścicielem zespołu – Dietrichem Mateschitzem, a Tonym Purnellem, na początku 2005 roku nowym szefem zespołu został Brytyjczyk Christian Horner. Na stanowiska kierowców nowego zespołu zostali wybrani: były etatowy kierowca McLarena – David Coulthard, Christian Klien, który w sezonie 2004 jeździł dla Jaguara oraz mistrz Formuły 3000 – Vitantonio Liuzzi.
Statystyki.
Źródło: "F1Ultra"
Kierowcy.
Źródło: "ChicaneF1"
Informacje techniczne.
Źródło: "f1wm.pl"

</doc>
<doc id="651640" url="https://pl.wikipedia.org/wiki?curid=651640" title="Stelgistrum">
Stelgistrum

Stelgistrum – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651642" url="https://pl.wikipedia.org/wiki?curid=651642" title="Nieśmiertelny III">
Nieśmiertelny III



</doc>
<doc id="651643" url="https://pl.wikipedia.org/wiki?curid=651643" title="Twierdzenie Weierstraßa">
Twierdzenie Weierstraßa



</doc>
<doc id="651644" url="https://pl.wikipedia.org/wiki?curid=651644" title="Stlengis">
Stlengis

Stlengis – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651645" url="https://pl.wikipedia.org/wiki?curid=651645" title="USS Yankee">
USS Yankee

Okręty US Navy o nazwie USS "Yankee":

</doc>
<doc id="651646" url="https://pl.wikipedia.org/wiki?curid=651646" title="Old Friends from Young Years">
Old Friends from Young Years

Old Friends from Young Years – pierwszy album studyjny amerykańskiego zespołu Papa Roach wydany 4 lutego 1997 roku za pośrednictwem własnej wytwórni zespołu, Onion Hardcore, 3 lata po debiutanckim EP, zatytułowanym "Potatoes For Christmas".
Album został nagrany za 700 dolarów w studiu E.S.P. Studios w Pittsburgu w stanie Kalifornia. Dostępny był tylko na terenie Stanów Zjednoczonych. W 2005 roku zespół Papa Roach wydał reedycję albumu, przeznaczoną wyłącznie dla nowych członków jego fanklubu, "P-Roach Riot!". Wydanie to miało nową okładkę i zawierało naklejkę oraz oficjalną kartę członkowską fanklubu. Pierwsze 2000 egzemplarzy zostało podpisanych przez wszystkich czterech członków zespołu.
Lista utworów.
Opracowano na podstawie materiału źródłowego.

</doc>
<doc id="651647" url="https://pl.wikipedia.org/wiki?curid=651647" title="Vellitor">
Vellitor

Vellitor – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651648" url="https://pl.wikipedia.org/wiki?curid=651648" title="Šariš">
Šariš



</doc>
<doc id="651651" url="https://pl.wikipedia.org/wiki?curid=651651" title="Kedah">
Kedah

Kedah – stan w Malezji, na Półwyspie Malajskim, graniczący z Tajlandią. Obejmuje obszar 9425 km², zamieszkuje go 1 778 188 ludzi. Stolicą stanu jest Alor Setar.
Historia.
Królestwo Kedah powstało w IV wieku. W 1136 r. król Kedah przyjął islam oraz tytuł sułtana. Od 1821 pod protektoratem Syjamu, a od 1909 r. – Wielkiej Brytanii. Od 1963 r. część Malezji. Obecnie sułtanem stanu jest Tunku Mahmud Sallehuddin.

</doc>
<doc id="651653" url="https://pl.wikipedia.org/wiki?curid=651653" title="Zesticelus">
Zesticelus

Zesticelus – rodzaj ryb skorpenokształtnych z rodziny głowaczowatych.
Klasyfikacja.
Gatunki zaliczane do tego rodzaju :

</doc>
<doc id="651655" url="https://pl.wikipedia.org/wiki?curid=651655" title="Anna Górna">
Anna Górna

Anna Górna (ur. 8 lutego 1944 r. w Warszawie, zm. 13 stycznia 2021) – polska aktorka, scenarzystka i reżyser. W roku 1970 ukończyła studia na Wydziale Reżyserii PWSFTviT w Łodzi.

</doc>
<doc id="651659" url="https://pl.wikipedia.org/wiki?curid=651659" title="Tadeusz Zagajewski (1912–2010)">
Tadeusz Zagajewski (1912–2010)

Tadeusz Józef Zagajewski (ur. 16 grudnia 1912 we Lwowie, zm. 28 września 2010 w Gliwicach) – inżynier elektryk, profesor, pionier polskiej elektroniki.
Początki.
Był synem Karola (ur. 1880), nauczyciela języka niemieckiego we Lwowie, przed 1939 naczelnika wydziału w Kuratorium Okręgu Szkolnego Lwowskiego. W 1930 ukończył X Gimnazjum im. H. Sienkiewicza we Lwowie i w tymże roku rozpoczął studia na Oddziale Elektrotechnicznym Wydziału Mechanicznego Politechniki Lwowskiej. Studia te zakończył dyplomem w 1935, a w ponad rok później rozpoczął pracę w Państwowych Zakładach Tele-Radiotechnicznych w Warszawie, gdzie w okresie lat 1936–1939 dał się poznać jako utalentowany konstruktor serii krótkofalowych nadajników radiokomunikacyjnych o mocy 150 W, 2 kW i 50 kW.
Wybuch II wojny światowej zastaje go w Warszawie. Po zakończeniu działań wojennych rozpoczyna na początku 1940 roku pracę w zajętym przez wojska radzieckie Lwowie jako asystent kierowanej wówczas przez prof. Janusza Groszkowskiego Katedry Radiotechniki w Lwowskim Instytucie Politechnicznym, czyli dawnej Politechnice Lwowskiej. Dotrwa na tym stanowisku do 1941 roku. Niemiecka okupacja Lwowa w latach 1941–1944 sprawia, że Politechnika Lwowska jako szkoła wyższa praktycznie przestaje istnieć. Tadeusz Zagajewski pracuje jako technik w Parowozowni Lwów-Wschód. Po ponownym zajęciu Lwowa w roku 1944 przez wojska radzieckie i uruchomieniu Lwowskiego Instytutu Politechnicznego podejmuje obowiązki docenta we wspomnianej już Katedrze Radiotechniki.
Pierwsze lata w Gliwicach.
W październiku 1945 roku, kiedy staje się już jasne że Lwów pozostanie poza granicami Polski, decyduje się na opuszczenie miasta wraz z całą rodziną w ramach akcji przesiedleńczej. Akcję zorganizowano dla pracowników politechniki i uniwersytetu, których oczekiwały organizujące się w kraju uczelnie. Pociąg ewakuacyjny po tygodniu dociera do Gliwic, gdzie Tadeusz Zagajewski decyduje zakończyć trudną podróż ze względu na trzyletnią córkę Ewę i czteromiesięcznego syna Adama. W Gliwicach mieszka i pracuje w pionierskich powojennych warunkach. W mieście, w którym nigdy wcześniej nie było wyższej uczelni, powstaje Politechnika Śląska. Tadeusz Zagajewski bierze czynny udział – jako adiunkt, pod kierunkiem prof. Tadeusza Malarskiego – w organizowaniu na Wydziale Elektrycznym Oddziału Telekomunikacyjnego i Katedry Radiotechniki.
Już w 1946 roku uzyskuje stopień naukowy doktora nauk technicznych na Wydziale Elektrycznym Politechniki Warszawskiej po obronie pracy, która w zarysie powstała jeszcze we Lwowie pod opieką prof. Groszkowskiego. W latach 1947–1954 jest zastępcą profesora i kierownikiem Katedry Radiotechniki Politechniki Śląskiej. W tym okresie wzrasta jego zainteresowanie innymi niż telekomunikacja zastosowaniami nowej dziedziny – elektroniki. W szczególności chodzi tu o jej zastosowania w przemyśle dla celów technologicznych, w pomiarach wielkości nieelektrycznych i rozwijającej się automatyce przemysłowej. Prof. Tadeusz Zagajewski nawiązuje liczne kontakty z przemysłem, podejmuje się opracowywania prototypowych urządzeń elektronicznych, prowadzi pierwsze prace naukowe z tej dziedziny. Kiedy na przełomie lat 1952–1953 w wyniku ministerialnej decyzji następuje likwidacja Oddziału Telekomunikacyjnego w Politechnice Śląskiej, prof. Zagajewski nie daje się tym zaskoczyć. Jego kontakty z przemysłem i wspomniane zainteresowania pozwalają na organizację nowej specjalności: elektroniki przemysłowej, oraz przemianowanie w 1954 roku Katedry Radiotechniki w Katedrę Elektroniki Przemysłowej. W tymże roku zostaje mianowany profesorem nadzwyczajnym i powołany na kierownika nowej katedry. Przez następny rok (1955–1956) pełni funkcje dziekana Wydziału Elektrycznego, a w latach 1956–1959 prorektora ds. nauki Politechniki Śląskiej.
Początki Wydziału Automatyki.
Utworzenie Katedry Elektroniki Przemysłowej i jej kilkuletnia owocna działalność stały się ważnym impulsem do powstania na Wydziale Elektrycznym Politechniki Śląskiej Oddziału Automatyki. Prof. Tadeusz Zagajewski staje się następnie jednym z inicjatorów powstania samodzielnego Wydziału Automatyki i w latach 1962–1964 podejmuje aktywną działalność przy jego organizowaniu. Zaowocuje to oficjalnym powołaniem Wydziału przez ministra Szkolnictwa Wyższego w 1964 roku, a prof. Zagajewski zostaje pierwszym jego dziekanem. Funkcję tę pełni do 1968 roku. W 1965 roku uchwałą Rady Państwa zostaje mu nadany tytuł profesora zwyczajnego.
Jako dziekan Wydziału Automatyki był jedynym profesorem, który w marcu 1968 czynnie przeciwstawił się partyjno-policyjnej nagonce na studentów i na znak protestu demonstracyjnie opuścił zebranie Senatu Politechniki prowadzone przez ówczesnego rektora Jerzego Szubę. Kosztowało go to dziekanat, kierownictwo katedry i poważne ograniczenie badań naukowych.
Wypadki marca 1968 roku, wystąpienia nauczycieli akademickich i młodzieży przyniosły jako jeden ze skutków likwidację tradycyjnych komórek organizacyjnych wyższych uczelni – katedr, a następnie ich scalanie w jednostki większe – instytuty. W wyniku dwóch kolejnych reorganizacji Uczelni Katedra Elektroniki Przemysłowej zostaje w 1968 roku wpierw przemianowana na Katedrę Elektroniki, a w 1971 roku staje się częścią Instytutu Konstrukcji i Technologii Urządzeń Automatyki i Elektroniki. Po dojściu Gierka do władzy prof. T. Zagajewski zostaje mianowany zastępcą dyrektora ds. nauki tego Instytutu. W 1974 r. zostaje dyrektorem nowo utworzonego Instytutu Elektroniki, którym kieruje do 1983 r.
Praca dydaktyczna i naukowa.
Przez wszystkie lata pracy prof. T. Zagajewski prowadził bardzo starannie opracowane wykłady, najwyżej oceniane przez kolejne roczniki studentów. Jego dorobek zawiera wiele książek i podręczników, stale aktualizowanych i dostosowanych do nowych potrzeb dydaktycznych. Pierwszą taka książką był wydany wkrótce po wojnie (1949) podręcznik pt. „Radiotechniczne urządzenia nadawcze” [1], wznawiany w kilku wydaniach do 1961 roku. Drugą była wydana po raz pierwszy w 1953 roku, a opracowywana wielokrotnie od nowa z różnymi zespołami współpracowników książka pt. „Elektronika przemysłowa” [2]. Temat był w ówczesnej literaturze światowej zupełnie nowy, a o potrzebie tej książki świadczyło stale jej wznawianie w unowocześnionej postaci; jej szóste wydanie ukazało się w 1975 roku, a tłumaczenie rosyjskie w 1976 roku Z książek wydanych w późniejszym okresie na szczególną uwagę zasługuje również monograficzne opracowanie układów elektroniki stosowanej i przemysłowej, którego czwarte wydanie ukazało się w 1978 roku pod tytułem „Układy elektroniki przemysłowej” [3].
Prof. T. Zagajewski był opiekunem ponad 200 magisterskich prac dyplomowych, promotorem 15 rozpraw doktorskich, kilku jego wychowanków uzyskało stopień docenta i tytuł profesora.
Chociaż oryginalna działalność naukowa prof. T. Zagajewskiego obejmuje również liczne inne wątki, nie wyłączając eksperymentu i prac, które znalazły praktyczne zastosowanie w przemyśle elektronicznym i maszynowym (w tym także rozwiązań patentowych), to jednak jego podstawową dziedziną zainteresowań jest teoria obwodów elektrycznych w zastosowaniu do układów elektronicznych. Wśród jego najważniejszych oryginalnych prac teoretycznych można wyodrębnić kilka grup:
Pojęcie dwoistości umożliwia T. Zagajewskiemu nowe ujęcie zagadnienia optymalizacji generatorów elektronicznych ze względu na stałość częstotliwości i zniekształcenia nieliniowe [10,11].
Dalszym tematem prac T. Zagajewskiego jest zagadnienie obwodów skoligaconych, czyli obwodów o jednakowej topologii i o elementach przekształconych z R na C lub z R na L i odwrotnie [12]. Praktyczne wnioski z tego typu przekształceń przewidują ważną dla zastosowań w obwodach monolitycznych możliwość zastąpienia indukcyjności w obwodach rezonansowych przez ujemne rezystancje [13].
Podobieństwo obwodów elektrycznych zostało zdefiniowane przez T. Zagajewskiego w sposób zupełnie ogólny w pracach [14-17]. Wyróżniono tam cztery rodzaje podobieństwa obwodów, którego szczególnymi przypadkami są: dualność i skoligacenie. Dla tych czterech rodzajów podobieństwa zostały określone proste związki między transmitancjami obwodów, jak również prądami i napięciami w odpowiadających sobie gałęziach obwodów.
W 1988 roku prof. Tadeusz Zagajewski przeszedł na emeryturę. Nie przerwał jednak pracy naukowej. W swoich ostatnich pracach teoretycznych profesor powraca do podstawowych zagadnień nieliniowego sprzężenia zwrotnego we wzmacniaczach, symetrii elektrycznej obwodów, niestałości częstotliwości generatorów i określenia częstotliwości chwilowej.
Jego syn Adam Zagajewski został poetą, a córka dr inż. Ewa Zagajewska-Fabrycy pracownikiem naukowym Politechniki Śląskiej i Politechniki Szczecińskiej.
W opracowaniu plakatu wykorzystano książkę.
Malzacher S.: "W moich oczach. 45 lat z prof. Tadeuszem Zagajewskim." Instytut Elektroniki Politechniki Śląskiej Gliwice 1992

</doc>
<doc id="651661" url="https://pl.wikipedia.org/wiki?curid=651661" title="SN 1054">
SN 1054

SN 1054 – supernowa obserwowana przez chińskich oraz arabskich astronomów w 1054 roku. Jej jasność była około czterokrotnie większa niż Wenus. Była doskonale widoczna przez całą dobę przez 23 dni, a w nocy przez 653 dni. W nocy można było czytać książki przy jej świetle. SN 1054 jest jedną z nielicznych znanych ludzkości supernowych, które wybuchły w naszej Galaktyce.
SN 1054 pozostawiła po sobie Mgławicę Kraba, oznaczoną pierwszym numerem w słynnym katalogu Charlesa Messiera oraz znajdujący się w jej centrum pulsar PSR B0531+21.
W 2009 japońscy naukowcy odkryli ślady pozostawione przez wybuch w rdzeniu lodowym z Antarktyki.

</doc>
<doc id="651663" url="https://pl.wikipedia.org/wiki?curid=651663" title="Limajno">
Limajno

Limajno (niem. "Leimangel-See)" – jezioro położone na południowy zachód od Dobrego Miasta w województwie warmińsko-mazurskim, w powiecie olsztyńskim, w gminie Dobre Miasto.
Jezioro nazywane bywa także "perłą Warmii". Brzegi są wysokie, od strony zachodniej zalesione. Na północnym brzegu w pobliżu wsi Swobodna znajduje się ośrodek wypoczynkowy. Jezioro otoczone jest lasami, z wyspą o powierzchni 2,6 ha (zamieszkaną przez kormorany i bobry) i dwoma półwyspami.
Wokół jeziora prowadzi trasa rowerowa o długości ok. 12 km. Położone są nad nim dwie miejscowości Swobodna i Cerkiewnik.

</doc>
<doc id="651668" url="https://pl.wikipedia.org/wiki?curid=651668" title="Hexagrammos">
Hexagrammos

Hexagrammos – rodzaj ryb skorpenokształtnych z rodziny terpugowatych.
Klasyfikacja.
Gatunki zaliczane do tego rodzaju :

</doc>
<doc id="651669" url="https://pl.wikipedia.org/wiki?curid=651669" title="Sądny dzień">
Sądny dzień



</doc>
<doc id="651671" url="https://pl.wikipedia.org/wiki?curid=651671" title="Borowiec (Węsiory)">
Borowiec (Węsiory)

Borowiec (dodatkowa nazwa w j. kaszub. Bòrówc) – częć wsi Węsiory w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim. Wchodzi w skład sołectwa Węsiory. 
W latach 1975–1998 Borowiec administracyjnie należał do województwa gdańskiego.
Z kart historii.
Od końca I wojny światowej wieś znajdowała się w granicach Polski (powiat kartuski). Do 1918 roku obowiązującą nazwą niemieckiej administracji dla Borowca było "Borowiec". Podczas okupacji niemieckiej nazwa "Borowiec" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") w 1942 r. zweryfikowana jako zbyt "kaszubska" i przemianowana na "bardziej niemiecką" - "Borwiese". 

</doc>
<doc id="651673" url="https://pl.wikipedia.org/wiki?curid=651673" title="Procesy fonetyczne">
Procesy fonetyczne



</doc>
<doc id="651674" url="https://pl.wikipedia.org/wiki?curid=651674" title="Miejskie Przedsiębiorstwo Komunikacyjne – Łódź">
Miejskie Przedsiębiorstwo Komunikacyjne – Łódź

Miejskie Przedsiębiorstwo Komunikacyjne – Łódź Sp. z o.o. – przedsiębiorstwo komunikacyjne, oficjalnie powstałe dnia 26 października 1992 roku, na podłożu dawnego MPK powstałego w 1951 roku. Spółka w 100% należy do gminy Łódź.
Podstawowym zadaniem firmy jest świadczenie usług przewozowych w granicach aglomeracji łódzkiej oraz obsługi pasażerów korzystających z lokalnego transportu zbiorowego.
Przy przedsiębiorstwie działa Muzeum Komunikacji Miejskiej, które gromadzi wszelkie pamiątki związane z komunikacja miejską w Łodzi, w szerokim zakresie tej tematyki. Przy Muzeum od 1981 działa Klub Miłośników Starych Tramwajów w Łodzi, skupiający ponad stu członków.
W latach 2000-2017 lektorem w pojazdach był Tomasz Boruszczak. Od 16 czerwca 2017 roku lektorem komunikatów w pojazdach MPK-Łódź był komentator sportowy, Tomasz Zimoch, natomiast od 30 grudnia 2020 – Kamil Maćkowiak.

</doc>
<doc id="651675" url="https://pl.wikipedia.org/wiki?curid=651675" title="James Breasted">
James Breasted

James Henry Breasted (ur. 27 sierpnia 1865, w Rockford, w stanie Illinois, zm. 2 grudnia 1935) – amerykański archeolog, historyk i egiptolog.
Życiorys.
Posiadał niezwykle wszechstronne i dogłębne wykształcenie historyczne i egiptologiczne. Studiował w North Central College, które ukończył w 1888, następnie w Chicago Theological Seminary oraz na Uniwersytecie Yale, na którym w 1891 otrzymał tytuł MA. Studia pomagisterskie odbył na Uniwersytecie Fryderyka Wilhelma, gdzie w 1894 uzyskał, jako pierwszy Amerykanin, stopień doktora egiptologii.
W 1894 roku został wykładowcą na Uniwersytecie Chicagowskim, a w 1905 został mianowany, również jako pierwszy Amerykanin, profesorem egiptologii i historii orientalnej. W 1901 został mianowany dyrektorem Haskell Oriental Museum, które stanowiło kontynuacje i poszerzenie działalności Instytutu Orientalnego, założonego na Uniwersytecie Chicagowskim w 1896. W kręgu zainteresowań Haskell Museum znajdowała się sztuka, zarówno Bliskiego, jak i Dalekiego Wschodu, ale Breasted zajmował się głównie egiptologią i w tym czasie rozpoczął zbieranie materiałów naukowych i opracowywanie publikacji dotyczącej wszystkich zachowanych inskrypcji hieroglificznych.
Praca ta została wydana w 1907 pod tytułem "„Ancient Records of Egypt”", a zawierała zbiór tłumaczeń starożytnych inskrypcji. W 1919 John D. Rockefeller przekazał dotację na rzecz Instytutu Orientalnego. Ze środków tych Breasted zorganizował ekspedycje do Egiptu, której przewodniczył. W 1923 został wybrany członkiem National Academy of Sciencies.
Zmarł na zapalenie płuc podczas podróży powrotnej z Egiptu. Został pochowany w Rockford, w Illinois, na cmentarzu Greenwood. Na jego grobie stoi marmurowy obelisk, ofiarowany przez rząd Egiptu dla upamiętnienia i uhonorowania jego pracy.

</doc>
<doc id="651677" url="https://pl.wikipedia.org/wiki?curid=651677" title="USS Yarnall">
USS Yarnall

Okręty US Navy o nazwie USS "Yarnall", pochodzącej od Johna Yarnalla (1786-1815):

</doc>
<doc id="651679" url="https://pl.wikipedia.org/wiki?curid=651679" title="Pleurogrammus">
Pleurogrammus

Pleurogrammus – rodzaj ryb skorpenokształtnych z rodziny terpugowatych (Hexagrammidae).
Klasyfikacja.
Gatunki zaliczane do tego rodzaju:
Gatunkiem typowym jest "Labrax monopterygius" ("P. monopterygius").

</doc>
<doc id="651680" url="https://pl.wikipedia.org/wiki?curid=651680" title="MPK Łódź">
MPK Łódź



</doc>
<doc id="651681" url="https://pl.wikipedia.org/wiki?curid=651681" title="Idajska grota">
Idajska grota



</doc>
<doc id="651684" url="https://pl.wikipedia.org/wiki?curid=651684" title="Iglica (Góry Złote)">
Iglica (Góry Złote)

Iglica, Iglica Skalna (niem. "Schollenstein", 526 m n.p.m.) – kulminacja na stoku Królówki w Górach Złotych (Sudety) w pobliżu Lądka-Zdroju ze skałką widokową i metalowym krzyżem na szczycie.
Historia postawienia krzyża.
Pierwszy, kilkunastometrowy drewniany krzyż stanął w tym miejscu 17 października 1813 roku. Postawił go przebywający na kuracji w Lądku-Zdroju pruski generał von Gravert. Poniżej, na skale umieścił także kamienną tablicę z inskrypcją OMNIA IN OMNIBVS CHRISTVS ("Wszystkim we wszystkich jest Chrystus", "V" pisane kapitałą należy odczytywać jako "U"). Ponieważ generał sam był ranny po fatalnym upadku z konia i nie mógł uczestniczyć w wojnie Prus z Napoleonem Bonaparte, ustawił krzyż w intencji zwycięstwa w przeddzień "bitwy narodów". Wojska pruskie zwyciężyły w bitwie. Generał polecił po tym umieścić na skale drugą inskrypcję: IN HOC SIGNO VINCES XVIII OCT. MDCCCXIII ("W tym znaku zwyciężysz, 18 X 1813") oraz ufundował legat w kwocie 1000 talarów na utrzymanie krzyża, coroczne odmawianie mszy w rocznicę zwycięstwa oraz na pomoc ubogim dzieciom.
Miejscowa parafia wypełniała do 1945 roku obowiązki utrzymania krzyża, który stawiano na nowo kilkukrotnie, aż do czasów wymiany narodowościowej na tych ziemiach. Skałka stała się popularnym miejscem spacerów kuracjuszy i mieszkańców. Ostatni drewniany krzyż zwaliła burza w 1950 roku. W 2004 r. z inicjatywy Ludwika Pikuły – fotografa i mieszkańca Lądka-Zdroju – powołany został komitet, który doprowadził do postawienia w tym samym miejscu metalowego krzyża. Uroczystość poświęcenia odbyła się w 191. rocznicę postawienia – 17 października 2004 roku.
Obok skały znajdowała się dawniej pustelnia, zamieszkiwana przez eremitów do 1950 roku, której pozostałości można znaleźć do dzisiaj.
Turystyka.
 Na Iglicę prowadzi ścieżka krajoznawcza z centrum uzdrowiska w Lądku-Zdroju do źródła św. Jadwigi. Ze skały roztacza się szeroka panorama na dolinę Białej Lądeckiej i leżące po przeciwnej stronie Krowiarek. Skałka nadaje się do trenowania wspinaczki.

</doc>
<doc id="651685" url="https://pl.wikipedia.org/wiki?curid=651685" title="Zaniolepis">
Zaniolepis

Zaniolepis – rodzaj ryb skorpenokształtnych z rodziny terpugowatych.
Żyły już w okresie plejstocenu.
Zasiedlają muliste wody strefy przybrzeżnej w północno-wschodniej części Oceanu Spokojnego.
Klasyfikacja.
Gatunki zaliczane do tego rodzaju :

</doc>
<doc id="651686" url="https://pl.wikipedia.org/wiki?curid=651686" title="Sułtani Kedahu">
Sułtani Kedahu

Sułtani Kedahu.
Dynastia muzułmańska:

</doc>
<doc id="651692" url="https://pl.wikipedia.org/wiki?curid=651692" title="Cyclopterus">
Cyclopterus



</doc>
<doc id="651695" url="https://pl.wikipedia.org/wiki?curid=651695" title="Chaim Soutine">
Chaim Soutine

Chaïm Soutine (ur. 13 stycznia 1893 w Śmiłowiczach, zm. 9 sierpnia 1943 w Paryżu) – francuski malarz pochodzenia żydowskiego.
Życie i twórczość.
Urodził się jako dziesiąte dziecko w ubogiej żydowskiej rodzinie krawca w miasteczku Smiłowicze niedaleko Mińska. W 1913 wyemigrował do Paryża i blisko związał się z grupą malarzy, nazwaną później École de Paris, do której należeli m.in. Marc Chagall i Amedeo Modigliani. Główny przedstawiciel ekspresjonizmu. Wypracował własny styl, wyróżniający się jaskrawymi kolorami, energicznymi ruchami pędzla, smugami impastów. Jego obrazy nasycone są gorączkowymi emocjami. W latach 20. malował groteskowe postacie z wykrzywionymi twarzami i zdeformowanymi ciałami. Od 1925 coraz częściej w jego twórczości pojawiała się martwa natura, m.in. oskubane ptactwo i zabite zwierzęta obdarte ze skóry. Anegdota głosi, że wraz ze znajomymi malarzami wyniósł z rzeźni ubitego wołu, którego później przez wiele dni trzymał w mieszkaniu. Czekał aż mięso nabierze „właściwych barw”, by móc je namalować. Lokatorzy kamienicy wezwali straż miejską z powodu roznoszącego się smrodu.
Wywarł duży wpływ na takich artystów jak: Willem de Kooning, Jackson Pollock i Francis Bacon.
Linki zewnętrzne.
Artykuł o artyście na portalu Niezła Sztuka
Prace artysty w zbiorach Metropolitan Museum of Art

</doc>
<doc id="651696" url="https://pl.wikipedia.org/wiki?curid=651696" title="Dzień sądu">
Dzień sądu



</doc>
<doc id="651698" url="https://pl.wikipedia.org/wiki?curid=651698" title="Deborah Kara Unger">
Deborah Kara Unger

Deborah Kara Unger (ur. 12 maja 1966 w Vancouver) – kanadyjska aktorka filmowa.
Studiowała ekonomię i filozofię na University of British Columbia. Jako pierwsza Kanadyjka została przyjęta do australijskiego NIDA (National Institute of Dramatic Art). Jej matka jest fizykiem jądrowym, natomiast ojciec ginekologiem. Mieszka w Los Angeles (USA).

</doc>
<doc id="651700" url="https://pl.wikipedia.org/wiki?curid=651700" title="Deborah Unger">
Deborah Unger



</doc>
<doc id="651701" url="https://pl.wikipedia.org/wiki?curid=651701" title="Moczowody">
Moczowody



</doc>
<doc id="651706" url="https://pl.wikipedia.org/wiki?curid=651706" title="Cyclopteropsis">
Cyclopteropsis

Cyclopteropsis - rodzaj ryb skorpenokształtnych z rodziny taszowatych.
Klasyfikacja.
Gatunki zaliczane do tego rodzaju :

</doc>
<doc id="651709" url="https://pl.wikipedia.org/wiki?curid=651709" title="Krystyna Niżyńska">
Krystyna Niżyńska

Krystyna Niżyńska ps. "Zakurzona", "Krysia Zakurzona" (ur. 9 czerwca 1928 we Lwowie, zm. ok. 24 września 1944 w Warszawie) – najmłodsza sanitariuszka powstania warszawskiego, harcerka Szarych Szeregów.
Życiorys.
Urodziła się w rodzinie Leopolda Juliana, majora Wojska Polskiego, i Heleny Agnieszki z Donhofferów. Była siostrą Andrzeja - również powstańca.
Podczas okupacji Krysia Niżyńska należała do 4 Warszawskiej Drużyny Szarych Szeregów "Knieje". Była również uczennicą tajnych kompletów, będąc jednocześnie zatrudnioną w zakładzie krawieckim. W pierwszym miesiącu powstania warszawskiego była łączniczką w harcerskim patrolu utrzymującym łączność Śródmieścia z Żoliborzem. 6 września została przydzielona do I plutonu „Sad” 2. kompanii „Rudy” batalionu "Zośka" jako sanitariuszka. Po jednym z bombardowań, przysypana pyłem i gruzem, krzyknęła do innych sanitariuszek: "Ratujcie tamte, mnie nic nie jest, ja jestem tylko zakurzona!" – stąd wziął się jej pseudonim. Po upadku Czerniakowa dostała się do niewoli i została zamordowana przez Niemców. Dokładna data jej śmierci nie jest znana, ostatni raz widziano ją żywą 24 września 1944, w okolicy Kościół św. Stanisława Biskupa przy ul. Wolskiej. Miała wtedy nieco ponad 16 lat.
W dniu 24 września 2006 została patronką Szpitala Ginekologiczno–Położniczego przy ul. Inflanckiej w Warszawie.
Inicjatorką wyboru Krysi na patronkę szpitala była Barbara Wachowicz, autorka cyklu książkowego "Wierna rzeka harcerstwa". Na uroczystość odsłonięcia tablicy poświęconej patronce oraz harcerski kominek pamięci, odbywający się w auli szpitala, przybyli m.in. kombatanci – żołnierze batalionu "Zośka" oraz władze Miasta Stołecznego Warszawy. Związek Harcerstwa Polskiego reprezentował przewodniczący ZHP hm. Andrzej Borodzik oraz drużyny harcerskie z całego kraju.

</doc>
<doc id="651710" url="https://pl.wikipedia.org/wiki?curid=651710" title="Caspard David Friedrich">
Caspard David Friedrich



</doc>
<doc id="651712" url="https://pl.wikipedia.org/wiki?curid=651712" title="Irena Krzywicka">
Irena Krzywicka

Irena Krzywicka z domu Goldberg (ur. 28 maja 1899 w Jenisiejsku, zm. 12 lipca 1994 w Bures-sur-Yvette) – polska pisarka żydowskiego pochodzenia, publicystka i tłumaczka literatury pięknej; feministka, propagatorka świadomego macierzyństwa, antykoncepcji i edukacji seksualnej; od 1965 mieszkała we Francji.
Życiorys.
Młodość.
Urodziła się w spolonizowanej rodzinie żydowskiej (lewicowej inteligencji). Jej rodzice byli działaczami socjalistycznymi zesłanymi na Syberię (gdzie urodziła się Irena) za swoją działalność polityczną w żydowskim ruchu samokształceniowym zbliżonym do Polskiej Partii Socjalistycznej. Ojciec, Stanisław Goldberg (1872–1905), był z wykształcenia lekarzem, a matka, Felicja z domu Barbanel (1872–1956), była dentystką i następnie nauczycielką języka polskiego. W 1903 rodzina wróciła do Warszawy. Ojciec na zesłaniu zaraził się gruźlicą i zmarł dwa lata po powrocie, na co wpływ miało ponowne aresztowanie. Matka po śmierci męża wyszła ponownie za mąż za Jekutiela Portnoja (1872–1941), działacza Bundu. Swoją córkę wychowywała w duchu racjonalizmu i tolerancji.
Ukończyła szkołę średnią, a następnie w 1922 polonistykę na Uniwersytecie Warszawskim, napisanej pracy doktorskiej nie obroniła (na skutek konfliktu z promotorem). W czasie studiów opublikowała swój pierwszy esej "Kiść bzu".
W 1923 wyszła za mąż „z przyjaźni” za Jerzego Krzywickiego, syna socjologa i rzecznika praw kobiet Ludwika Krzywickiego. Razem z mężem zdecydowała o otwartym charakterze ich związku i niedługo po ślubie wyjechała na Korsykę z kochankiem, Walterem Hasencleverem, poetą i dramaturgiem. Szanowała i ceniła swojego męża oraz dążyła do utrzymania tego małżeństwa, które oceniała jako udane. Urodziła synów Piotra (1927–1943) i Andrzeja (1937–2014). W latach 1928–1930 wybudowała w Podkowie Leśnej pod Warszawą awangardowy dom letni, tzw. "Szklany Dom", który był także jej mieszkaniem w czasie okupacji. Krzywicka utworzyła w jednym z pokoi tego domu pierwszą podkowiańską bibliotekę publiczną (dziś zbiory sygnowane pieczęcią "Szklana Willa" znajdują się w Muzeum w Stawisku).
Feministka i aktywistka społeczna.
Irena Krzywicka była autorką kilku powieści, tłumaczyła m.in. utwory H.G. Wellsa, Frischa ("") i Dürrenmatta, popularyzowała w Polsce twórczość Marcela Prousta. Przełomem okazała się dla niej współpraca z Tadeuszem Boyem-Żeleńskim, w którym zakochała się. Ten pozamałżeński głośny związek, a także wspólna z kochankiem działalność na rzecz upowszechnienia edukacji seksualnej i kontroli urodzeń, uczyniły z Krzywickiej najbardziej znaną działaczkę feministyczną okresu przedwojennego. Poruszała kwestie dostępności antykoncepcji, aborcji, dojrzewania seksualnego, równości seksualnej kobiet i homoseksualizmu. Domagała się polepszenia warunków życia więźniów. Głosiła tolerancję dla homoseksualizmu, który określała jako „odwrócenie instynktu płciowego”. Domagała się legalizacji aborcji, aby zlikwidować groźne dla życia kobiet podziemie aborcyjne.
Wspólnie z Boyem-Żeleńskim otworzyła w Warszawie Poradnię Świadomego Macierzyństwa – klinikę, w której udzielano bezpłatnych porad dotyczących świadomego macierzyństwa; założyła dodatek do "Wiadomości Literackich" pt. "Życie Świadome", który propagował edukację seksualną i w którym publikowały takie pisarki jak m.in. Zofia Nałkowska, Maria Pawlikowska-Jasnorzewska i Wanda Melcer.
Była obiektem ataków ze strony środowisk prawicowych, które zarzucały jej „szkodzenie narodowi”, atakowali ją także znani pisarze liberalni, tacy jak Jan Lechoń, Maria Dąbrowska i Jarosław Iwaszkiewicz, którzy protestowali przeciwko dominacji kwestii seksualnych w jej twórczości.
W latach 30. XX wieku pisała reportaże sądowe, m.in. z głośnego procesu przeciwko Ricie Gorgonowej, w których wyrażała wątpliwości wobec winy oskarżonej. Jako pierwsza zarzuciła profesorowi medycyny sądowej Janowi Stanisławowowi Olbrychtowi „przyczynienie się do skazania niewinnej kobiety”, co zainicjowało dalsze ataki prasowe w niego wymierzone. Pośrednio w tej sprawie (już po zakończeniu II wojny światowej) została skazana wyrokiem sądu za pomówienie innej osoby mającej związek z procesem Gorgonowej.
Wojna i emigracja.
Podczas II wojny światowej Krzywicka ukrywała się pod nazwiskiem Piotrowska ze względu na żydowskie pochodzenie. Współpracowała z AK, straciła najbliższe osoby: męża (prawdopodobnie zginął w Katyniu lub, według innych źródeł, w Dergaczach koło Charkowa), kochanka (zamordowanego we Lwowie) oraz syna Piotra.
Po wojnie pracowała między innymi jako attaché kulturalna w ambasadzie polskiej w Paryżu (1945–1946). Po powrocie do kraju pisała recenzje teatralne dla "Rzeczypospolitej". Była członkinią Związku Literatów Polskich, po 1956 członkinią Zarządu Głównego tej organizacji. W 1954 została radną miasta Warszawy. W latach 1955–1962 prowadziła w Warszawie znany salon literacki.
W 1962 ze względu na karierę syna Andrzeja, który otrzymał stypendium Fundacji Forda, wyjechała wraz z nim z kraju, najpierw do Szwajcarii, a później do Francji i nigdy już nie wróciła do Polski. Mieszkała pod Paryżem, najdłużej w Bures-sur-Yvette, gdzie też zmarła. W 1992 opublikowała swoją ostatnią i najbardziej popularną (do dzisiaj pojawiło się 5 wydań) książkę autobiograficzną "Wyznania gorszycielki".
Pochowana jest w grobowcu rodzinnym na cmentarzu ewangelicko-augbsurskim w Warszawie (aleja 50, grób 4).

</doc>
<doc id="651715" url="https://pl.wikipedia.org/wiki?curid=651715" title="Eumicrotremus">
Eumicrotremus

Eumicrotremus - rodzaj ryb skorpenokształtnych z rodziny taszowatych.
Klasyfikacja.
Gatunki zaliczane do tego rodzaju :

</doc>
<doc id="651717" url="https://pl.wikipedia.org/wiki?curid=651717" title="Udźwięcznienie">
Udźwięcznienie

Udźwięcznienie (sonoryzacja) – upodobnienie fonetyczne polegające na tym, że spółgłoska bezdźwięczna zyskuje dźwięczność.
W języku polskim następuje to pod wpływem sąsiadującej spółgłoski dźwięcznej (ale nie półotwartej – nie mówimy "pozła" tylko "posła"). Na przykład w słowie "prośba" pod wpływem sąsiadującej spółgłoski dźwięcznej "b" wymawia się spółgłoskę "ź", chociaż w zapisie ortograficznym jest "ś".
Upodobnieniom tym ulegają w polskim spółgłoski, które mają swoje odpowiedniki różniące się jedynie dźwięcznością:
Również "h/ch" (w języku ogólnopolskim obie są wymawiane identycznie, bezdźwięcznie) wymawia się dźwięcznie w wyrazach typu "Bohdan", "klechda".
W dialekcie wielkopolskim i dialekcie małopolskim udźwięcznienie następuje też przed spółgłoskami płynnymi, spółgłoskami nosowymi i samogłoskami: "jesteśmy, but niosę (jesteźmy, bud niosę)".
W języku polskim istnieje też udźwięcznienie międzywyrazowe (niekiedy niweluje ubezdźwięcznienie na końcu wyrazu). W zapisie ortograficznym – "but duży", "sadź" i "sadź drzewa", a mówi się "[bud duży]" i "[sać]", ale "[sadź drzewa]". 
Udźwięcznienie może też następować pod wpływem otoczenia samogłoskowego, jak w hiszpańskim "lobo" z łacińskiego ludowego "lupu" 'wilk', "vida" z "vita" 'życie' i "amigo" z "amico" 'przyjaciel'. 

</doc>
<doc id="651720" url="https://pl.wikipedia.org/wiki?curid=651720" title="Sonoryzacja">
Sonoryzacja



</doc>
<doc id="651722" url="https://pl.wikipedia.org/wiki?curid=651722" title="Let 'Em Know">
Let 'Em Know

Let 'Em Know – czwarty album EP amerykańskego zespołu Papa Roach, wydany w 1999 roku.

</doc>
<doc id="651723" url="https://pl.wikipedia.org/wiki?curid=651723" title="Desonoryzacja">
Desonoryzacja



</doc>
<doc id="651726" url="https://pl.wikipedia.org/wiki?curid=651726" title="Hollow Years">
Hollow Years

Hollow Years – singel progresywnometalowego zespołu Dream Theater, wydany w 1997 roku.
Singel zawiera dwie wersje utworu "Hollow Years" z płyty "Falling into Infinity" – radiową i albumową, nagrane w czerwcu i lipcu 1997 roku. Na singlu znalazł się również utwór "You Or Me" będący wersją demo utworu "You Not Me" z płyty "Falling into Infinity" (nagrany w maju 1996 roku) oraz "The Way It Used To Be" – nie wydany na żadnym albumie (nagrany w czerwcu 1996 roku).

</doc>
<doc id="651729" url="https://pl.wikipedia.org/wiki?curid=651729" title="Elżbieta Kopocińska">
Elżbieta Kopocińska

Elżbieta Kopocińska, również Elżbieta Kopocińska-Bednarek i Elżbieta Bednarek (ur. 8 lipca 1968 w Lubaniu) – polska aktorka głosowa i reżyser dubbingu, członkini Stowarzyszenia Filmowców Polskich.
W 1987 ukończyła Liceum Ogólnokształcące im Adama Mickiewicza w Lubaniu. W 1992 ukończyła studia na Wydziale Lalkarskim we Wrocławiu Państwowej Wyższej Szkoły Tetralnej w Krakowie. 19 grudnia 1992 debiutowała w roli Anioła w „Pastorałce” w Teatrze Miejskim w Gdyni. W latach 1992–1993 występowała w Teatrze Miejskim w Gdyni. Była żoną aktora Tomasza Bednarka. Mają dwóch synów: Krzysztofa i Adama.

</doc>
<doc id="651730" url="https://pl.wikipedia.org/wiki?curid=651730" title="Lethotremus">
Lethotremus

Lethotremus – rodzaj ryb skorpenokształtnych z rodziny taszowatych.
Klasyfikacja.
Gatunki zaliczane do tego rodzaju :

</doc>
<doc id="651732" url="https://pl.wikipedia.org/wiki?curid=651732" title="USS Young">
USS Young

Okręty US Navy o nazwie USS "Young" (nazwa pierwszego pochodzi od kapitana Johna Younga (1740-1781), drugiego od kontradmirała Luciena Younga (1851-1912)):
Inny niszczyciel USS "John Young" (DD-973) także został nazwany od kapitana Younga. Został zwodowany w 1976 i zatopiony jako okręt - cel w 2002.

</doc>
<doc id="651734" url="https://pl.wikipedia.org/wiki?curid=651734" title="Potatoes for Christmas">
Potatoes for Christmas

Potatoes For Christmas – pierwszy album EP amerykańskiego zespołu Papa Roach, wydany w 1994 roku. Obecnie dostępny jedynie w formie cyfrowej (do pobrania w sieci).

</doc>
<doc id="651735" url="https://pl.wikipedia.org/wiki?curid=651735" title="Thomas Gainsborough">
Thomas Gainsborough

Thomas Gainsborough (ochrz. 14 maja 1727 w Sudbury, zm. 2 sierpnia 1788 w Londynie) – angielski malarz, znany portrecista i pejzażysta.
Życiorys.
Suffolk.
Thomas Gainsborough urodził się jako najmłodszy syn tkacza, Johna Gainsborough, w Sudbury (hrabstwo Suffolk) w Anglii. W wieku trzynastu lat namówił ojca, aby ten pozwolił mu kształcić się w Londynie. W stolicy Gainsborough początkowo trenował pod okiem francuskiego rytownika i malarza, Huberta Gravelota, tworzącego w stylu francuskiego rokoka. Miało to niebagatelny wpływ na rozwinięcie się twórczości przyszłego artysty. Ostatecznie jednak Gainsborough dołączył do Williama Hogartha i jego szkoły. Jednym z jego mentorów był Francis Hayman. W latach 40. Gainsborough poślubił Margaret Burr, nieślubną córkę księcia Beaufort. Prace artysty, wtedy głównie pejzaże, nie sprzedawały się zbyt dobrze. W 1748 Gainsborough powrócił do rodzinnego miasta i skupił się na malowaniu portretów. W 1752 małżeństwo z dwiema córkami przeprowadziło się do Ipswich. Liczba zleceń na portrety zwiększyła się, ale klientela składała się głównie z lokalnych kupców i dziedziców. Gainsborough był zmuszony do pożyczania z renty dożywotniej żony.
Bath.
W 1759 Gainsborough z rodziną przeprowadził się do Bath. Tam badał portrety van Dycka i zaczął przyciągać dobrze płacącą klientelę z wyższych klas. W 1761 zaczął wysyłać swoje prace na wystawę Towarzystwa Sztuki w Londynie (obecnie Królewskie Towarzystwo Sztuki, którego był jednym z pierwszych członków), zaś od 1765 na doroczną wystawę Royal Accademy. Wybierał portrety dobrze znanych i sławetnych klientów, by przyciągnąć uwagę. Te wystawy pomogły mu w zdobyciu reputacji na skalę narodową, dzięki czemu zaproszono go do stania się jednym z założycielskich członków Royal Academy w 1769. Jego stosunki z akademią nie były jednak proste i w 1773 przestał wystawiać tam swoje obrazy.
Londyn.
W 1774 Gainsborough z rodziną przeniósł się do Londynu, by mieszkać w Schomberg House przy ulicy Pall Mall. W 1777 ponownie zaczął wystawiać prace w Royal Academy, w tym portrety współczesnych sław, jak książę i księżna Cumberland. Wystawa jego prac trwała przez następne 6 lat. W 1780 namalował portrety Jerzego III Hanowerskiego oraz królowej. Krótko po tym otrzymał wiele innych królewskich zleceń. Dało mu to możliwość wpływania na Akademię i pozwoliło wybierać sposób, w jaki życzył sobie wystawiać swoje prace. Jednakże w 1783 usunął je z nadchodzącej wystawy i przeniósł do Schomberg House. W 1784 malarz królewski Allan Ramsay zmarł i król był zmuszony do zatrudnienia rywala Gainsborougha, prezesa Akademii – Joshuę Reynoldsa. Gainsborough pozostał jednak ulubionym malarzem dworu. Zmarł na raka 2 sierpnia 1788 w wieku 61 lat. Według swojej woli został pochowany przy kościele pw. św. Anny w Kew, gdzie regularnie brała udział w nabożeństwach rodzina królewska. W ostatnich latach swojego życia Gainsborough często malował stosunkowo proste, zwyczajne pejzaże.
Twórczość.
Gainsborough, wraz z Richardem Wilsonem, był jednym z inicjatorów osiemnastowiecznej brytyjskiej szkoły pejzażystów, choć jednocześnie, jak Joshua Reynolds, był dominującym portrecistą brytyjskim drugiej połowy XVIII wieku. Tworzył bardziej z własnych obserwacji natury niż według założeń formalnych zasad akademickich. Poetycka wrażliwość jego obrazów skłoniła Constable’a do wypowiedzenia się: "Patrząc na nie, zauważamy łzy w naszych oczach i nie wiemy, skąd się wzięły". Jedynym znanym asystentem artysty był jego krewny, Gainsborough Dupont. Gainsborough uchodził również za świetnego malarza zwierząt, które często towarzyszyły portretowanym kobietom. Jednymi z bardziej znanych płócien artysty są dzieła: "Robert Andrews z żoną Frances Mary" (1748), "Błękitny chłopiec" (ok. 1770), "Poranny spacer" (1785).

</doc>
<doc id="651738" url="https://pl.wikipedia.org/wiki?curid=651738" title="Wierzyn">
Wierzyn



</doc>
<doc id="651739" url="https://pl.wikipedia.org/wiki?curid=651739" title="Maria Teresa Oliwia Hochberg von Pless">
Maria Teresa Oliwia Hochberg von Pless

Maria Teresa Oliwia Hochberg von Pless, również Daisy Hochberg von Pless lub krótko Daisy von Pless (ur. 28 czerwca 1873 w zamku Ruthin w hrabstwie Denbighshire w Walii, zm. 29 czerwca 1943 w Wałbrzychu) – księżna pszczyńska ("Fürstin von Pless"), hrabina von Hochberg ("Reichsgräfin von Hochberg"), baronowa na Książu ("Freiin zu Fürstenstein", ang. "Mary Theresa Olivia Cornwallis-West") nazywana Daisy albo Dany. Arystokratka angielska, pani na zamku Książ w Wałbrzychu (niem. Fürstenstein) oraz Zamku w Pszczynie (niem. Pless), na Górnym Śląsku, filantropka, pacyfistka, autorka poczytnych pamiętników.
Genealogia.
Maria Teresa Oliwia pochodziła ze zubożałej, angielskiej rodziny arystokratycznej Cornwallis-West. Wśród jej przodków znajdował się baron Thomas West De La Warr, z rodu West, gubernator amerykańskiej kolonii Wirginia w latach 1610–1611, od którego nazwiska pochodzi nazwa stanu Delaware. Inny De La Warr, Roger zdjął koronę z głowy pokonanego króla Francji Filipa VI Walezjusza podczas bitwy pod Crécy w roku 1346, a w 1356, po bitwie pod Poitiers, przekazał pojmanego króla Francji Jana II Dobrego Edwardowi, księciu Walii zwanemu Czarnym Księciem ze słowami: „To najpiękniejszy dzień mego życia!”. Odtąd „Jour de ma vie!” było okrzykiem herbowym połączonych rodów de la Warr i West. Na życzenie przyszłego męża Daisy jej rodzina przedstawiła genealogię sięgającą wstecz do angielskiego króla Henryka III Plantageneta.
Maria Teresa Oliwia była najstarszą córką II wnuka hrabiego De La Warr, pułkownika Williama Cornwallis-Westa (ur. 20 marca 1835, zm. 4 lipca 1917), właściciela zamku Ruthin w prowincji Denbighshire i posiadłości Newlands w Hampshire, zwanego przez rodzinę Poppets i Mary Adelaide z domu FitzPatrick (ur. 1854, zm. 21 lipca 1920), zwanej Patsy, słynnej piękności swoich czasów. Pułkownik i jego żona mieli oprócz najstarszej Daisy także syna George’a Fredericka zwanego Buzzie (ur. 14 listopada 1874, zm. 1 kwietnia 1951) i córkę Konstancję Edwinę zwaną Shelagh albo Biddy (ur. 15 lutego 1878, zm. 21 stycznia 1970). Przyszła księżna była blisko związana z dworem króla Edwarda VII i Jerzego V, spokrewniona z największymi domami arystokratycznymi Wielkiej Brytanii. Jej brat, George, po poślubieniu Jeanette Jerome, znanej jako Jennie – Lady Randolph Churchill (ur. 9 stycznia 1854, zm. 9 czerwca 1921) został ojczymem Winstona Churchilla (ur. 30 listopada 1874, zm. 24 stycznia 1965), a był rówieśnikiem swego pasierba, natomiast siostra poślubiła Hugh Grosvenor, II księcia Westminster (ur. 19 marca 1879, zm. 19 lipca 1963). Daisy uważano za jedną z najpiękniejszych kobiet epoki edwardiańskiej.
Dzieciństwo i młodość.
Daisy spędziła najmłodsze lata w zamku Ruthin w północnej Walii, w dolinie Vale of Clwyd położonej w hrabstwie Denbighshire. Dzieciństwo przebiegało z dala od matki i ojca. Jak to było wtedy w zwyczaju, dzieci postrzegano jako salonową atrakcję dla gości, od czasu do czasu. Na co dzień były zdane wyłącznie na opiekunki. Jedna z nich, sadystyczna pani Haig, wpędziła dzieci, zwłaszcza George’a, w nerwicę i depresję.
Kiedy Daisy miała trzy lata, jej ojciec z powodu problemów finansowych wynajął rodzinny zamek Ruthin i na sześć lat zamieszkał w Londynie, pod prestiżowym adresem 49 Eaton Place. Rodzeństwo nie znosiło londyńskiego domu i z radością przyjęło powrót do Ruthin, a potem przeprowadzkę do posiadłości Newlands, odziedziczonej w 1887 roku przez rodzinę Westów. W ogrodach Newlands Daisy pisała poezje i próbowała napisać powieść pt. „Don Juan di Bastellano”. Jako piętnastolatka spotkała się w Ruthin z pierwszą miłością swego życia George’em Cooperem. Był on niezamożny i jej matka zabroniła im spotkań – jednak to uczucie odcisnęło trwały ślad na życiu Daisy.
Podobnie jak większość arystokratycznych panien, przyszła księżna nie zdobyła znaczącego wykształcenia i nawet po angielsku pisała z błędami. Kochała śpiew. Jej pierwszym nauczycielem muzyki był sir Paolo Tosti, włoski kompozytor, mistrz śpiewu na dworze królewskim w Londynie. Marzyła o karierze primadonny. W wieku około szesnastu lat wraz z rodzicami odbyła wycieczkę do Florencji we Włoszech. Tam też postanowiono, że jej głos zostanie sprawdzony przez dyrektora florenckiej opery Luigiego Vannucciniego. Daisy otrzymała wówczas podstawy śpiewu, a Vannuccini zaproponował naukę bezpłatnie, pod warunkiem, że uczennica nauczy się języka włoskiego i francuskiego i obierze karierę śpiewaczą. Żeby zaoszczędzić na lekcje śpiewu, piła wodę z kranu zamiast butelkowanej, co doprowadziło do duru brzusznego. W konsekwencji szybko wróciła do Anglii. Do profesjonalnej nauki śpiewu wróciła później w Paryżu, gdzie jej nauczycielem został sławny polski tenor, Jan Reszke (1850–1925), występujący w latach 1888–1900 w londyńskiej Royal Opera House.
Małżeństwo.
8 grudnia 1891 roku Daisy poślubiła księcia pszczyńskiego Hansa Heinricha XV Hochberga, jednego z najbogatszych arystokratów niemieckich, ówczesnego sekretarza ambasady Niemiec w Londynie. Daisy poznała księcia pszczyńskiego kilka miesięcy wcześniej. Do zaręczyn, do których doszło w tzw. Domu Holenderskim (Holland House) w Londynie podczas balu maskowego, z wielką determinacją dążyła jej matka. Po latach Daisy napisała: „Nie zdawałam sobie jasno sprawy z tego, że zostałam kupiona”. Ślub, który stał się wielkim wydarzeniem, odbył się w londyńskim kościele św. Małgorzaty z błogosławieństwem królowej Wiktorii, a świadkiem był m.in. późniejszy król Anglii – Edward VII, wtedy jeszcze książę Walii. Miesiąc miodowy młoda para spędziła w Paryżu, który Henryk znał z wcześniejszej służby tam, i Egipcie. W oczach rodziny Hochbergów i arystokracji niemieckiej, z powodu niezbyt korzystnej sytuacji majątkowej jej rodziny, Daisy nie była najlepszą partią. Narzeczony musiał jej nawet kupić odpowiednią wyprawę ślubną. Przed I wojną światową rodzina von Pless posiadała olbrzymią fortunę, co pozwalało na wystawne życie. Plessowie byli bowiem właścicielami licznych kopalń, hut, cementowni, cegielni, młynów, majątków rolnych, wielkich obszarów leśnych, domów handlowych, hoteli w uzdrowiskach, a także zamków w Pszczynie (Pless) i Książu (Fürstenstein) odpowiednio na Górnym i Dolnym Śląsku, dworków na Riwierze i w Berlinie oraz mniejszych pałacyków myśliwskich.
Po ślubie Henryk porzucił dyplomację tłumacząc to faktem, że niemiecki minister spraw zagranicznych zabronił młodym dyplomatom wdawać się w związki małżeńskie. Małżeństwo początkowo wydawało się udane, ale później w pamiętnikach Daisy pojawiają się skargi na oschłość męża i brak czułości, na zdrady, na pozostawianie jej samej na długie okresy bez korespondencji. Pojawia się też żal, że brak w jej życiu wielkiej miłości, choć wielokrotnie nazywa księcia „najlepszym mężem”. Była też rozczarowana, że Hans nie przejawia żadnych ambicji politycznych.
Pani na Książu.
Po ślubie młoda księżna zamieszkała na zamku w Książu, rezydencji teścia, który to zamek wolała od Pszczyny. Daisy, początkowo zachwycona rolą księżnej, poczuła się wkrótce udręczona nieustanną obecnością służby. Nawet drogi do toalety strzegł lokaj w liberii. Nie mogła znieść przepychu, z jakim obnosili się Hochbergowie, ale najbardziej brakowało jej ciepła rodzinnego. W swoich wspomnieniach pisała, że szczególnie odczuwała to podczas świąt Bożego Narodzenia:
W późniejszych latach świąteczne specjały księżna otrzymywała z Anglii i, po oficjalnych przyjęciach w Pszczynie, robiła swoje własne w pokoju wraz z angielską pokojówką i angielskim lokajem męża. Była przyjaźnie nastawiona do otoczenia i od samego początku zdegustowana atmosferą, warunkami higienicznymi i sztywną etykietą dworską, jakie panowały w ówczesnych Niemczech. Próbowała przenieść na swój dwór niektóre z angielskich zwyczajów, ale nie zawsze potrafiła przełamać panujące tutaj zasady.
Będąc panią na Książu od samego początku pobytu w Niemczech starała się robić wszystko "co w jej mocy, aby sprzyjać temu, co przyczynia się do przyjaźni i zrozumienia pomiędzy krajem, gdzie się urodziła i tym, w którym przyszło żyć po ślubie". Daisy przypominała Niemcom, że niemiecka cesarzowa Wiktoria, żona Fryderyka III Hohenzollerna była angielską księżniczką, a cesarz był najstarszym wnukiem królowej Wiktorii. Na przełomie 1896 i 1897 roku rozpoczęła wśród Angielek mieszkających w Niemczech zbiórkę pieniędzy na prezent z okazji diamentowej rocznicy panowania królowej Wiktorii. Ostatecznie królowa dostała bransoletkę z diamentem i szmaragdem, a dodatkowo album z podpisami osób składających się na prezent.
W czasie panowania na Książu często odwiedzała Wrocław. Była zachwycona miastem, jego zabudową i wielkością. Wiele uwagi i serca poświęcała pałacowi myśliwskiemu w Promnicach koło Pszczyny. W okolicach Książa powstała po 1907 roku jej ulubiona willa „Ma Fantaisie”, którą sama zaprojektowała. Próbując ocieplić atmosferę otoczenia zamku Książ sprowadziła ogrodnika z rodzinnego Newlands, aby urządził ogród w stylu angielskim.
Ambicją Daisy było uczynienie Książa miejscem spotkań koronowanych głów i wpływowych osób z całej Europy. I to jej się udało. Do jej rezydencji przybywali głównie młodzi arystokraci niemieccy i angielscy, zachwyceni panującą w Książu swobodą, a z czasem także członkowie domów panujących z Niemiec, Anglii, Portugalii, Grecji, Rumunii i Bułgarii, przedstawiciele Habsburgów, Hohenzollernów i Romanowów, wicekról Indii, a nawet hinduski maharadża Cooch-Behar. Wśród gości nie brakowało też polskich arystokratów – Potockich z Łańcuta, Lanckorońskich i Głuchowskich. Daisy lubiła Polaków i chętnie ich gościła. Były to czasy rozkwitu Książa, ogromnego luksusu, wielkich polowań i wystawnych przyjęć, podziwianych przez gości. Książęca para podróżowała też po Europie. Regularnie jeździli do Anglii. W zwyczaju mieli polować w hrabstwie Leicester, w środkowej Anglii. Daisy uczyła się tam też jeździć konno, a dużą przyjemność sprawiało jej skakanie przez płoty. W roku 1897 księżna Daisy z mężem odbyła podróż do Irlandii. Mieszkali wówczas w domu myśliwskim wicekróla Irlandii (był nim wówczas George Cadogan). W roku 1899 para książęca odwiedziła Newlands oraz ponownie Irlandię, tym razem wynajmując dom w Bray niedaleko Dublina. Dość często przebywali też jesienią na południu Francji, a także u przyjaciół w Czechach i Austrii. Daisy była dwukrotnie w Egipcie, a także w Sudanie i Indiach. W lipcu 1901 roku małżeństwo Hochbergów parowym jachtem „Margareta” popłynęło do Rosji. Odwiedzili wówczas m.in. Sankt Petersburg i Moskwę. W sierpniu tego samego roku księżna Daisy udała się w podróż do Szkocji. Wraz z siostrą Shelagh i jej mężem Bendorem oraz swoimi rodzicami zamieszkała nad jeziorem Loch More w regionie Sutherland. Początkiem października udała się w podróż do pałacu myśliwskiego Wolfsgarten koło Darmstadt w Hesji, gdzie spotkała się z wielkim księciem Hesji Ernestem Ludwikiem i jego żoną księżną Wiktorią Melitą Koburg. Po wyjeździe z Wolfsgarten Daisy udała się do Eton w Anglii na wyścigi konne, a pod koniec października do rezydencji Keele Hall w Keele w hrabstwie Staffordshire w środkowej Anglii, gdzie spotkała Michała Romanowa i Sophie Torby. W grudniu 1901 roku księżna wydała przyjęcie w Pszczynie, na którym najważniejszym gościem był cesarz Wilhelm II. Ustrzelił on wówczas jedną kulą dwa żubry, z czego jeden został wypchany i postawiony w holu Zamku Cesarskiego w Poznaniu. W połowie grudnia Daisy udała się z wizytą do Żmigrodu (ówczesnego "Trachenbergu") gdzie widziała się z księciem Hermannem von Hatzfeldt-Trachenberg i księżną Nathalie Benckendorff. W marcu 1903 roku Daisy po raz kolejny udała się w podróż do rodzinnego Newlands. Latem tego samego roku wraz z Hansem pojechała do Irlandii na ślub Madge (sic!) Broocke z ówczesnym majorem Johnem Sharmanem Fowlerer. We wrześniu 1903 roku księżna Daisy urządziła w Książu imprezę myśliwską. Byli na niej m.in. hrabia Sternberg wraz z żoną Fanny, lord Edward Gleichen, Neil Menzies Mar, lord Lonsdale i inni.
Ponieważ małżeństwo Hochbergów chciało by ich kolejne dziecko urodziło się w Anglii, w styczniu 1905 roku wyjechali do Londynu i wynajęli mieszkanie przy Bruton Street. Aż do porodu, który odbył się 1 lutego, Daisy brała czynny udział w życiu towarzyskim. Chodziła m.in. do teatru i złożyła wizytę w ambasadzie niemieckiej w Londynie. Syn dostał na imiona Aleksander Frederick George Conrad Ernest Maximilian, ale nazywany był Lexelem. Jego chrzest odbył się w Chapel Royal w pałacu św. Jakuba w Londynie.
W 1913 r. pojechała ze swoim bratem George’em w wielką podróż do Ameryki Południowej, gdzie odwiedziła Brazylię i Argentynę. Zawsze marzyła o podróży do Stanów Zjednoczonych, którą odbył jedynie jej mąż w 1902 roku z okazji otwarcia Niemieckiej Izby Handlowej w Nowym Jorku.
Macierzyństwo.
Macierzyństwo księżnej przyniosło jej bolesne chwile. 25 lutego 1893 roku, podczas wizyty w Anglii, przyszła na świat pierworodna córka Plessów, która żyła tylko do 11 marca i nawet nie zdążono jej ochrzcić, ani nadać imienia. Bezimienna córeczka spoczywała w Mauzoleum Hochbergów w Książu do maja 1945. Na następne dziecko małżonkowie czekali latami, Daisy konsultowała się z ginekologami z Anglii i Niemiec. 2 lutego 1900 roku w Berlinie urodził się Hans Heinrich, XVII książę pszczyński, zwany w rodzinie Hanselem (zm. 26 stycznia 1984). Ponieważ do chrztu młodego dziedzica trzymali cesarz niemiecki Wilhelm II Hohenzollern oraz Edward VII (właśc. Albert Edward) dodatkowo dostał imiona Wilhelm Albert Edward.
1 lutego 1905 przyszedł na świat Aleksander Friedrich Wilhelm zwany Lexelem (zm. 22 lutego 1984). Narodziny trzeciego syna, Bolko Konrada Friedricha, w klinice Gross-Lichterfelde pod Berlinem 23 września 1910 poprzedziło pogorszenie stanu zdrowia księżnej. Poród był bardzo ciężki, a u dziecka rozpoznano wadę serca i źle rokowano, co do dalszego życia. Bolko przeżył, ale Daisy, u której po porodzie zdiagnozowano zatory i skrzepy zagrażające życiu, miała już nigdy nie powrócić do pełnego zdrowia i odtąd cierpiała na nasilające się problemy z nogami. Mogły to być początki stwardnienia rozsianego.
Hansel był wychowywany na następcę książęcego tronu. Uczył się oprócz niemieckiego i angielskiego także francuskiego i polskiego. Jego ojcami chrzestnymi byli cesarz Wilhelm II (27 stycznia 1859 – 4 czerwca 1941) i król Edward VII. Mimo restrykcyjnych wymagań związanych z wychowywaniem go na dziedzica Daisy, gdy tylko była w Książu, starała się spędzać z nim co najmniej godzinę, co ułatwiała specjalna klatka schodowa łącząca jej apartamenty z pokojami dziecięcymi. Chciała wychowywać synów w duchu angielskim, a nie w pruskim drylu. Szczególnie urodzony w Londynie Lexel, którego ojcem chrzestnym został przyszły król Jerzy V, miał w przyszłości zostać „nieuleczalnym” Anglikiem, choć w późnych latach 30. kreował się ostentacyjnie na Polaka. Daisy niezbyt często przebywała z synami, ale starała się, by mieli w Książu takie dzieciństwo, jakie sama spędziła w Newlands. Pozwalała by bawili się w zamku z dziećmi służby.
Hansel 4 grudnia 1924 ożenił się z rozwiedzioną bawarską arystokratką, Marią Katarzyną von Berckheim (1896–1994), córką hrabiego Klemensa Schönborna-Wiesentheida, zwaną Sissy. Małżeństwo pozostało bezdzietne, a rozwód nastąpił w 1952. W 1958 w Londynie, Hansel ożenił się ponownie z Mary Elizabeth Minchin (ur. 1930), z którą rozwiódł się w 1971. Również nie mieli dzieci. W czasie II wojny światowej, po początkowym internowaniu z powodu niemieckiego pochodzenia, książę wstąpił do armii brytyjskiej. Po wojnie wiódł skromne życie w Anglii jako pan Henry Pless.
Dorosły Alexander przyjął obywatelstwo polskie i w 1936 zamieszkał na stałe w Polsce, którą opuścił w 1939 wywożąc swoją owdowiałą bratową Klotyldę i jej dzieci. Walczył w Polskich Siłach Zbrojnych na Zachodzie pod nazwiskiem Pszczyński. Dosłużył się stopnia podporucznika. Przez pewien czas był w osobistej ochronie gen. Władysława Sikorskiego, potem został tłumaczem w misji wojskowej na Bliskim Wschodzie, z II Korpusem Polskim wziął udział w bitwie pod Monte Cassino. Nigdy się nie ożenił, był gejem. Matka chciała go wyswatać z królewną Ileaną (1909–1991), córką swojej przyjaciółki Marii Koburg, królowej Rumunii, ale zaręczyny zerwano z powodu skandalu (procesu o homoseksualizm w Wałbrzychu i Świdnicy) z młodości Lexela.
Najmłodszy syn Daisy, Bolko Konrad, chorował i większość życia spędził w Książu. Po rozwodzie z Daisy jego ojciec zawarł ponowne kolejne (25 stycznia 1925). Jego wybranką była Hiszpanka, Klotylda Silva y Gonzales de Candamo (ur. 19 lipca 1898, zm. 12 grudnia 1978) z markizów Aricicolar. Małżeństwo to zakończyło się wielkim skandalem, ponieważ Klotyldę i nastoletniego Bolko połączył romans. Schorowany książę początkowo płacił ich rachunki i milczał. Jednak, w 1934 rozwiódł się z żoną i zmusił syna do jej poślubienia. Za dzieci z ich związku uznano Beatrice (ur. 15 lipca 1929, zm. 10 października 2021) i zmarłego przedwcześnie Konrada (ur. 1930). Już po ślubie przyszli na świat Hedwig zwana Gioią (ur. 1934) i obecny książę Bolko VI Hochberg von Pless (ur. 1936). W 1936 młody hrabia został aresztowany przez Gestapo w Gliwicach, rzekomo za nieuregulowane rachunki. W więzieniu raczej nie był torturowany, ale odmówiono mu dostępu do leków, co prawdopodobnie spowodowało jego śmierć. Według niektórych źródeł, już wcześniej był poważnie chory. Zmarł 2 miesiące po zwolnieniu, 22 czerwca, w pałacu w Pszczynie. Żeby zapłacić za niego kaucję, matka przygotowała do wyceny swój legendarny naszyjnik z pereł, a stary książę interweniował u Joachima von Ribbentropa.
Jeszcze za życia Daisy jej synowie pokłócili się ze sobą z powodów majątkowych i światopoglądowych. Hans Heinrich XV poparł ostatecznie młodszych synów i odwrócił się od dziedzica. Lexel i Hansel utrzymywali do końca życia jedynie sporadyczne kontakty.
Działalność charytatywna i reformy społeczne.
Niepowodzenia w życiu osobistym nie miały większego wpływu na szeroką działalność
charytatywną i społeczną Daisy na Dolnym Śląsku i w Pszczynie. Chętnie używała bogactwa męża w celu pomocy potrzebującym. Podążała tym samym śladami swojego teścia Hansa Heinricha XI zwanego w rodzinie Vaterem (ur. 10 września 1833, zm. 14 sierpnia 1907), znanego ze stworzenia nowoczesnych, socjalnych warunków dla swoich robotników, które później naśladowały władze Niemiec (darmowe mieszkania, ogródki działkowe, szkoły, przedszkola, szpitale, dom towarowy, ubezpieczenia zdrowotne i emerytalne). Początkowo Daisy urządzała koncerty charytatywne, na których sama chętnie śpiewała (co przyprawiało o zgorszenie niemieckich arystokratów). Podczas jednego z koncertów w Szczawnie-Zdroju zebrała 1367 marek. Rekord padł jednak w Berlinie w 1909 – 5200 marek. Księżna występowała także w charytatywnych przedstawieniach teatralnych i urządzała przyjęcia bożonarodzeniowe w Książu i Pszczynie dla kilku tysięcy ubogich. Z czasem rozwinęła swą działalność. Po śmierci teścia przejęła opiekę nad sierocińcem dla dzieci robotników, przychodnią dla pracujących matek i szkołą dla ubogich dziewcząt w Wałbrzychu. Za jej sprawą w dzisiejszej dzielnicy Podgórze powstał ośrodek ze szkołą dla 162 niepełnosprawnych dzieci, gdzie uczyły się one, oprócz czytania, pisania i arytmetyki, także prostych prac, takich jak wyplatanie koszyków czy zdobienie porcelany, dzięki czemu miały szansę zarabiania na utrzymanie. By zyskać fundusze na szkołę, księżna planowała nawet wydać płytę ze swoimi koncertami, jednak zaniechała tego pomysłu.
Na jej polecenie specjaliści sprowadzeni z Anglii zlikwidowali w Wałbrzychu problem zanieczyszczenia przepływającej przez to miasto rzeki Pełcznicy, źródła wielu epidemii. Rzeka była bardziej skażona bakteriami niż kanały Wrocławia, a okoliczni mieszkańcy czerpali wodę z przybrzeżnych studni. Był to potężny projekt, który kosztował Daisy wiele czasu i wysiłku. W rezultacie w latach 1907–1912 powstała kanalizacja i oczyszczalnia ścieków, a ostatnia epidemia tyfusu w miasteczku Altwasser (dziś wałbrzyska dzielnica Stary Zdrój) wybuchła w 1911.
Pracując nad oczyszczeniem rzeki księżna odkryła, że śmiertelność niemowląt w Wałbrzychu i okolicach wynosi 45,5%, a na Starym Zdroju nawet 76%. Powodem tego była konieczność szybkiego powrotu matek do pracy w fabrykach i brak mleka krowiego o jakości odpowiedniej dla dzieci. Daisy wprowadziła w swoich dobrach francuski system stacji z darmowym pasteryzowanym mlekiem dla niemowląt. Zyskała w tym pomoc lokalnych
kościołów protestanckiego i katolickiego.
Długotrwały bój księżna toczyła, by zmienić los koronczarek, żyjących w nędzy, choć pośrednicy na ich wyrobach zarabiali krocie. Założyła bezpłatne szkoły, by koronczarki miały odpowiednie wykształcenie zawodowe. W 1911 w tym celu przejęła szkołę artystycznego szydełkowania w Jeleniej Górze, należącą do Margarethe Bardt i Hedwig baronowej von Dobeneck. Szkoła działała do 1935 Uczono w niej m.in. koronki igłowej i haftów na płótnie. Stała się ona macierzystą placówką 14 filii – pierwsze powstały w Szklarskiej Porębie i Cieplicach. Na wystawach w uzdrowiskach dolnośląskich prezentowano wyroby uczennic – nie tylko dziewcząt, ale też starszych kobiet. Szkoła liczyła 150–170 podopiecznych. W Jeleniej Górze Daisy otworzyła sklep z koronkami, który również rozrósł się w sieć handlową w lokalnych uzdrowiskach i miejscowościach letniskowych, a potem także w Berlinie, Monachium, Hanowerze, Hamburgu, a nawet Königsbergu (dziś Kaliningrad). Księżnej udało się wprowadzić modę na śląskie koronki wśród pań z wyższych sfer - kupowała je nawet cesarzowa. Ostatecznie, Daisy zakupiła fabrykę pani Metzner i rozpoczęła negocjacje z zagranicznymi producentami koronek we Włoszech, a nawet na Azorach. Projekt rozwoju szkół koronczarskich, które były de facto typowymi spółdzielniami socjalnymi (cały dochód przeznaczany jest na potrzeby spółdzielców i rozwój spółdzielni), przerwał wybuch I wojny światowej. Wielkie zaangażowanie księżnej w sprawy społeczne zjednały jej przychylność cesarza i kanclerza Bernharda von Bülow. Krytykowała ją niemiecka arystokracja, ale poddani uwielbiali.
Daisy podczas I wojny światowej.
Widząc zmieniającą się sytuację polityczną w Europie, Daisy próbowała wykorzystać wszystkie swoje wpływy, by nie dopuścić do wojny. Od lat obserwowała rosnącą wrogość Anglii i Niemiec. Kiedy usiłowała namówić niemieckie żony angielskich arystokratów i Angielki wydane za mąż za Niemców do wspólnej dbałości o mogiły poległych na wojnie, z akcji niewiele wynikło, za to obnażyła ona wzajemne uprzedzenia. Będąc w bliskich stosunkach z królem Anglii Edwardem VII i jego siostrzeńcem, cesarzem Niemiec Wilhelmem II, początkowo wysłuchiwała ich zwierzeń i próbowała zająć pozycję mediatora, a gdy to nie skutkowało, podczas manewrów cesarskich w Książu w 1906, zaaranżowała spotkania angielskich dyplomatów z cesarzem. Był wśród nich Winston Churchill, w którym widziała zadatki na przyszłego premiera. Niemieckiego ambasadora w Londynie, Paula Wolffa-Metternicha (1853–1934), namówiła do organizacji balów, podczas których pełniła rolę nieformalnej ambasadorki, próbując zyskać wpływ na stosunki niemiecko-angielskie. W 1908 wspierała męża stającego w obronie Polaków zagrożonych ustawą o wywłaszczeniu (działania księcia na rzecz Polaków obciążyły go opinią polonofila, a w konsekwencji latami nieprzyjemności). Starania Daisy o to, by pojednać cesarza Niemiec z królem Anglii trwały do śmierci tego ostatniego w 1910. Potem apelowała do cesarza, by przerwał wyścig zbrojeń, a następnie prowadziła dyplomatyczne zabiegi o pokój przy udziale barona Ferdinanda von Stumma, sir Edwarda Greya, sir Edgara Speyera, księcia Karla Maxa von Lichnowsky’ego i sir Arthura Crosfielda. Chora księżna często przebywała w sanatorium i listy do ważnych osobistości pisała leżąc w łóżku. Za jej starania cesarz odznaczył ją Orderem Orła Czerwonego pierwszej klasy. Niestety, wojna wybuchła, nim przyniosły one owoce.
Po wybuchu I wojny światowej, 6 sierpnia 1914 Daisy rozpoczęła pracę jako
pielęgniarka Czerwonego Krzyża w szpitalu w Tempelhof w Berlinie. We wrześniu 1914 odwiedziła obóz angielskich jeńców w Döberitz, co spowodowało wybuch wrogości w prasie. Posądzono ją też o szpiegostwo na rzecz Anglii. Co ciekawe, w tym samym czasie, w Anglii zaatakowano jej matkę za odwiedzanie obozów jeńców niemieckich. Sprawa otarła się o samego cesarza, a księżna musiała zrezygnować z pomocy w Czerwonym Krzyżu. Do służby jako siostra Czerwonego Krzyża powróciła w roku 1915, ale pozwolono jej pracować tylko w pociągach sanitarnych w Serbii, a od kwietnia 1916 również w pociągu sanitarnym na froncie zachodnim (pociągi sanitarne Y i D3 na frontach serbskim, francuskim i austriackim). Później pracowała jeszcze w szpitalu Brčko w Belgradzie, gdzie zastał ją koniec wojny. Słała apele do rządów o ludzkie traktowanie jeńców wojennych. Fakt ten, jak i jej angielskie pochodzenie, sprawiły, że próbowano zakazać jej działalności charytatywnej. Szpitale wojskowe funkcjonowały także w jej posiadłościach – w luksusowym Grand Hotelu rodziny von Pless w Szczawnie-Zdroju (dziś Sanatorium Uzdrowiskowe nr 1) działał szpital dla oficerów, a za jej sprawą przyjęto tam także kilkudziesięciu szeregowych. W Wałbrzychu był drugi szpital, w Mokrzeszowie dom wypoczynkowy dla rodzin żołnierzy. W dowód uznania dla zasług w służbie Czerwonego Krzyża, Daisy oferowano stanowisko dyrektora szpitala wojskowego w Konstancy, dokąd nigdy nie dotarła ze względu na zamieszki wywołane zakończeniem wojny jesienią 1918. W Belgradzie odznaczono ją Orderem II Klasy Czerwonego Krzyża. Dyplom w tej sprawie podpisał osobiście arcyksiążę Franciszek Salwator z cesarskiej rodziny Austro-Węgier 18 października 1918.
Daisy w prasie.
Początkowo prasa zachwycała się młodą księżną, śledząc każdy jej krok. Dziennikarze rozpływali się w zachwytach nad jej urodą, kreacjami i baśniowym ślubem z księciem. Ich życzliwość trwała jeszcze w czasach, kiedy Daisy urządzała Książ i jego ogrody, lecz zniknęła bezpowrotnie kilka lat później.
Podczas I wojny światowej wroga Daisy prasa zaostrzyła stanowisko, posuwając się do tworzenia fikcyjnych opowieści o jej szpiegowskiej działalności. Według tych opowieści, Daisy miała rzekomo przekazać do Anglii – w trumnie swego zmarłego angielskiego ogrodnika Todda – tajne informacje o manewrach wojsk niemieckich, za co ją aresztowano. W areszcie miał ją zastrzelić mąż, po czym popełnił samobójstwo. Inna intryga dotyczyła samobójczej śmierci wielkiego księcia Adolfa Friedricha VI von Mecklemburg-Strelitz w 1918, po której prasa pisała, że Daisy uwiodła go, aby posłużyć się nim w swoich szpiegowskich intrygach. Temat podchwyciły gazety angielskie i amerykańskie. Na te kalumnie zareagował jej mąż, książę von Pless angażując swoich prawników w długotrwałe procesy, by przywrócić honor małżonce.
Rozwód i dalsze losy księżnej von Pless.
Lata powojenne są tragiczne dla Daisy – traci oboje rodziców, w Anglii natrafia na odrzucenie, choroba postępuje nieubłaganie (już w 1913 na przyjęciach księżna posługuje się przywiezioną z Indii złotą laską wysadzaną turkusami), rozpada się małżeństwo. Pierwszym poważnym konfliktem między księciem a jego angielską żoną była sprawa rozbudowy Książa. Hans po śmierci ojca pozwalał sobie na rozrzutność budzącą obawy jego rodziny, a Daisy protestowała przeciw kosztownemu remontowi w obliczu biedy poddanych księcia. Prócz tego, w listopadzie 1909 przeczytała list męża, z którego wynikało, że ma sekretny związek z kobietą, którą pragnie poślubić. Hans Heinrich miewał kochanki. Księżna bardzo przeżyła także to, że nie czekał na jej powrót z Anglii, kiedy wybuchła wojna – wysłał telegram, by do Niemiec odesłać szofera z samochodem. Oboje ostatecznie rozdzieliła wojna – latami prawie się nie widywali, a książę współpracujący z cesarzem w Kwaterze Głównej w Pszczynie nie szanował patriotycznych uczuć żony, która pisała o sobie: „Moja dusza jest maleńką Anglią, której trzymam się kurczowo”.
Rozwód zatwierdzono 4 grudnia 1922. Za stronę winną uznano księcia, jednak to jemu przyznano opiekę nad synami. 62-letni książę, który chciał poślubić młodą austriacką arystokratkę, próbował uzyskać w Rzymie unieważnienie małżeństwa i żądał, aby Daisy potwierdziła, że jej ojciec zmusił go do ślubu. Daisy zatrzymała prawo do tytułu księżnej, willi „Les Marguerites” w La Napoule na francuskiej Riwierze i rezydencji w Monachium przy Ismaningerstrasse 95. Książę miał obowiązek utrzymywać jej osobę do towarzystwa – była to wówczas kuzynka księżnej Edwina (Ena) FitzPatrick (ur. 1 kwietnia 1893, zm. w lutym 1984) – służbę, auta i zapewnić odpowiednie apanaże. Jednak postępujący upadek fortuny księcia von Pless, a także zmieniające się okoliczności polityczne i dewaluacja marki wpłynęły na znaczne obniżenie poziomu jej życia. Z tego powodu w 1924 zdecydowała się podpisać kontrakt na reklamę kosmetyku Mercolized-Waxu, który przyniósł jej tyle pieniędzy, że podczas kolejnego pobytu w Londynie Daisy zamieszkała w modnym apartamentowcu, Albert Gate Court na Kennsington.
Po dojściu Adolfa Hitlera do władzy Daisy, niebędąca już obywatelką niemiecką, musiała miesiącami czekać na swoje alimenty, wydzielane jej przez Ministerstwo Finansów ze znajdującego się pod kuratelą państwową zadłużonego majątku książąt von Pless. Daisy sama zaciągała długi, borykała się z wierzycielami i policją. Towarzysząca Daisy Ena wysyłała rozpaczliwe listy do marszałka dworu w Książu, a adwokaci księżnej toczyli bój o pieniądze z adwokatami administracji pszczyńskiej. W końcu Ena opuściła Daisy, a jej miejsce zajęła opiekunka nieżyjącej już matki księżnej, Dorothy Crowther, zwana Dolly (zm. 1945). Niepowodzeniem skończyła się próba zarządzania finansami i domem matki przez rozrzutnego Lexela, który zastawiał jej klejnoty i futra. Sytuacja finansowa księżnej była katastrofalna, kiedy w 1935 były mąż i Hansel zaproponowali jej przeprowadzkę do Książa, co przyjęła z radością.
Daisy była wierna mężowi, jednak darzyła miłością kilku mężczyzn. Po młodzieńczej miłości do George’a Coopera, który zmarł na gruźlicę w Afryce, już jako mężatka jesienią 1894 mocno zaangażowała się w odwzajemnione uczucie do „małego Gordyego” – Gordona Wooda. Poległ on w drugiej wojnie burskiej w 1901. Na jego grobie Daisy poleciła wyryć słowa: „Błogosławieni czystego serca, albowiem oni Boga oglądać będą”, gdyż był „najbardziej bezinteresownym człowiekiem, jakiego kiedykolwiek znałam”. Podczas podróży do Indii, kiedy Hans polował na tygrysy, osamotniona Daisy flirtowała z Narayanem Bhup Bahadurem, maharadżą Cooch-Behar (1862–1911), będąc gościem w jego pałacu. Jednak najpoważniejszą platoniczną miłością jej życia stał się poznany w 1896 attaché militarny Austro-Węgier w Petersburgu, następnie ambasador austriacki w Berlinie, książę Gottfried von Hohenlohe-Waldenburg-Schillingsfürst (ur. 8 listopada 1867, zm. 7 listopada 1932), zwany przez nią Maxl. Z ich korespondencji zachowały się tylko jego listy. Nazywała ten związek „poślubioną przyjaźnią”. Trwał on jeszcze po jego ślubie w 1908. Po raz ostatni widzieli się w Pszczynie w roku 1913, a potem utrzymywali kontakt listowny. Plotki krążyły o romansie Daisy z cesarzem Wilhelmem II. Prawdą jest tylko to, że adorowali się nawzajem i darzyli dużym szacunkiem oraz sympatią. Daisy bardzo przeżyła abdykację cesarza.
Pamiętniki – sukces i skandal.
W obliczu trudnej sytuacji finansowej księżna zdecydowała się na publikację swoich pamiętników, które pisała od 1894. W 1928 wyszedł drukiem w Londynie tom pierwszy: „Daisy, Princess of Pless by herself” („Daisy, księżna Pszczyńska, o sobie”), stając się wydarzeniem wydawniczym (6 edycji w ciągu roku). Pospieszne wydanie niemieckie pod tytułem „Tanz auf dem Vulkan” („Taniec na wulkanie”) zostało ocenzurowane, ale i tak wywołało skandal i falę nienawiści względem autorki. Po raz kolejny prasa zaatakowała księżną von Pless, a arystokracja była oburzona. Oskarżano Daisy o egocentryzm, kłamstwa i oszustwa, pomawiano o romans z cesarzem Wilhelmem II. John Koch cytuje dziennikarza Seymoura Lesliego, który wspominając odwiedziny u Daisy pisał: „Przepełnieni oburzeniem współcześni czytelnicy po prostu ignorowali fragmenty naprawdę interesujące i doniosłe pod względem historycznym. Była to zresztą dla księżnej kolejna, nie ostatnia tragedia, w wyniku której straciła szacunek i uznanie”. Wydanie pamiętników przyniosło jej pogłębienie izolacji, ale honoraria poprawiły na krótki czas jej trudną sytuację. W 1931 ukazał się po angielsku tom drugi, „From My Private Diary” („Z mojego prywatnego dziennika”), wydanie nowojorskie pt. „Better Left Unsaid” („Lepiej przemilczeć”). Uzupełnieniem obu tomów było „What I Left Unsaid” („Co przemilczałam”, 1936).
Pamiętniki Daisy były tak popularne, że w latach 30. znalazły swoje odbicie w parodii tego gatunku autorstwa Mary Dunn pt. „Lady Addle Remembers” („Lady Przygłupia wspomina”). James Stourton stwierdza, że z czasem uznano je za jedne z najlepszych wspomnień ilustrujących życie arystokracji w początkach XX wieku i że można je było znaleźć w sypialni dla gości każdego domu szlacheckiego w Anglii. Do dziś są jednym z najważniejszych źródeł wiedzy o epoce edwardiańskiej i wilhelmińskich Niemczech na początku XX wieku. Wszystkie trzy tomy pamiętników Daisy odniosły w latach 30. ogromny sukces w Ameryce i do dziś, mimo wysokich cen sprzedają się świetnie.
Pamiętniki Daisy z pierwszych lat jej małżeństwa nigdy jeszcze nie ukazały się w druku. Jej wnuk, książę Bolko VI, zdeponował je w Muzeum Zamkowym w Pszczynie.
Powrót do Książa, choroba i śmierć.
Wiosną 1935 Daisy powróciła do Książa, gdzie zamieszkała w małym mieszkaniu w skrzydle budynku bramnego. Miała już przy sobie tylko Dolly, ale była otoczona szacunkiem dawnych pracowników zamku, od kilku lat odwiedzanego przez ród von Pless tylko sporadycznie i udostępnianego turystom. Od połowy lat 20. księżna nie mogła się już poruszać bez wózka inwalidzkiego. W spacerach po parku towarzyszyły jej miejscowe dzieci, a ich matki przynosiły Dolly ciasta i przetwory. 22 czerwca 1935 Daisy doznała poważnego ataku serca. Problemy z sercem uniemożliwiły jej udział w pogrzebie zmarłego przedwcześnie Bolka. W październiku 1937 były mąż postanowił zabrać Daisy do polskiej już wtedy Pszczyny (mieszkał tam z Lexelem od 1936 po zawarciu ugody z Polską) i wysłał po nią Enę FitzPatrick z trzema samochodami. Witając ją, księżna była zachwycona, jednak rano Ena otrzymała kartkę, na której po niemiecku napisano, że jej kuzynka zmieniła zdanie i zostaje w Książu. Dom był otoczony przez SS-manów. Przyczyną tego był prawdopodobnie podsłuchany przez gestapo telefon Dolly do Londynu. Możliwe, że hitlerowcy zatrzymali byłą żonę księcia von Pless jako rodzaj zakładniczki, ze względu na jego zamieszkiwanie w Polsce, ogromne długi w Niemczech i zerwanie po śmierci najmłodszego syna wszelkich związków z państwem Hitlera. Daisy nie pojechała na pogrzeb byłego męża w styczniu 1938 z powodu złego stanu zdrowia. Wysłała tylko wieniec.
Podczas II wojny światowej księżna starała się pomagać więźniom usytuowanego w pobliżu Wałbrzycha obozu koncentracyjnego Gross-Rosen, posyłając im paczki żywnościowe. Potwierdzają to relacje Cezarego Barucha z Warszawy, Zygmunta Treli z Poznania oraz Piotra Marca z Wałbrzycha.
Powodem usunięcia Daisy z jej domu w Książu mogła być niechęć nazistów czy nawet rozkaz Hitlera, ale są też wskazówki, że za przeniesieniem stał Hansel, który uznał, że matka będzie miała lepsze warunki w Wałbrzychu. Wiosną 1941 Daisy zamieszkała w wilii przy Friedlandstrasse (ob. St. Moniuszki) 43, na terenie kompleksu pałacowego Czettritzów. Dolly pozostała wiernie przy niej, choć jako Angielka musiała się codziennie meldować na Gestapo. Jej obowiązki były coraz cięższe, ponieważ w ostatnich miesiącach życia Daisy została całkowicie sparaliżowana, a z powodu ciągłych zaniedbań Administracji Pszczyńskiej Dolly musiała obchodzić okoliczne gospodarstwa w poszukiwaniu jedzenia.
Księżna Daisy von Pless zmarła 29 czerwca 1943 o godz. 19:30, dzień po swoich urodzinach. Co ciekawe, w aneksie do testamentu, w grudniu 1915, napisała o swoim pogrzebie, że jej przyjaciele powinni być w wesołym nastroju, bo to będą jej urodziny, a dzieci mają się bawić i zrywać kwiaty w parku. Akt zgonu księżnej znajduje się w Archiwum w Pszczynie, a jego odpis w archiwum wałbrzyskiego kościoła ewangelicko-augsburskiego. Znajdował się on pośród dokumentów pozostałych po zlikwidowanej parafii ewangelickiej w Szczawienku, do której należała księżna. Jako powód śmierci podano w nim zatrzymanie akcji serca. W pogrzebie 3 lipca mimo zakazu władz uczestniczyły setki osób pamiętających Daisy.
Według relacji córki trenera koni wierzchowych dzieci Hochbergów, Edwarda Wawrzyczka, Doris Stempowskiej, Daisy pierwotnie pochowano w mauzoleum rodzinnym znajdującym się w parku zamkowym Książa. W 1945 okupujący Książ żołnierze Armii Czerwonej
splądrowali mauzoleum; ponoć trumnę Daisy mimo prób jej ukrycia rozłupano i ograbiono.
Podobno, po tym fakcie, służba postanowiła przenieść jej szczątki najpierw do otaczającego
teren mauzoleum parku, a następnie na parafialny cmentarz ewangelicki na Szczawienku (Nieder Salzbrunn) – „idąc na wprost od głównego wejścia, druga ścieżka na lewo, w trzecim grobowcu”. W latach siedemdziesiątych i osiemdziesiątych XX w. cmentarz podzielił losy wielu innych niemieckich nekropolii z terenu Dolnego Śląska: został zrównany z ziemią, a przeniesiono jedynie nieliczne szczątki. Na jego dawnym terenie przebiega dziś szerokopasmowa droga i znajduje się osiedle domów jednorodzinnych.
Postać Daisy w kulturze popularnej.
Legendę o pochodzeniu kilkumetrowego sznura pereł Daisy, których wyławianie z morza podczas wyprawy do Afryki miało się skończyć śmiercią młodego poławiacza i klątwą rzuconą na klejnoty, prawdopodobnie stworzył Andrzej Konieczny w swojej publikacji „Sekrety Białej Damy” z popularnonaukowej serii Śląskie Epizody Historyczne (1989). Była to właściwie powieść sensacyjna w sposób dowolny wykorzystująca biografię Daisy von Pless. Legendę o naszyjniku przytaczali potem jako prawdziwą autorzy innych opracowań i, z czasem, na trwałe przyrosła do opowieści o księżnej.
Daisy jest znana polskim widzom jako bohaterka dwóch filmów Filipa Bajona – pełnometrażowego „Magnata” (1986) i serialu TV „Biała wizytówka” (1986). Zagrała ją tam Maria Gładkowska (nagroda im. Zbyszka Cybulskiego). Jej bohaterka w niewielkim stopniu odpowiada historycznemu pierwowzorowi, nazwisko von Pless zostało zresztą zmienione na
von Teuss. Film nawiązuje do dziejów rodu w latach 1900–1938.
Powstał również film dokumentalny poświęcony księżnej: „Daisy. Wspomnienie minionego świata” nakręcony przez TVP Wrocław i Ośrodek Kultury i Sztuki we Wrocławiu w 2011 w ramach cyklu „Dolny Śląsk pełen historii”.
„Pan Samochodzik i perły księżnej Daisy” Igi Karst (2005) to 76. tom znanego cyklu – akcja dzieje się w Książu i Pszczynie, a słynny detektyw wraz z dwojgiem młodych krewniaków tropi rabusia klejnotów, który profanuje okoliczne krypty w poszukiwaniu legendarnych pereł Daisy.
Naszyjnik pojawia się również w powieści Joanny Bator „Ciemno, prawie noc” (2012) – w rodzinie głównej bohaterki, Alicji Tabor, na obsesję związaną z Daisy i jej perłami cierpiał ojciec, wielbicielką księżnej była także siostra, która popełniła samobójstwo.
Naszyjnik zainspirował też amerykańską autorkę Alexandrę Taylor-Daye do napisania powieści „String of Pearls” (Sznur pereł), wydanej w 2006 r. przez Publishamerica. Tu 21-letnia Julie nabywa w antykwariacie legendarny naszyjnik Daisy, odkrywa jego przeszłość, czyta jej pamiętniki i popadłszy w obsesję na jej punkcie wyrusza w podróż do Anglii i Polski.
Sporym lokalnym powodzeniem cieszyła się kreacja Daisy w przedstawieniu Teatru Dramatycznego im. Jerzego Szaniawskiego w Wałbrzychu pt. „Miasto duchów” Rolę tę odgrywała amerykańska aktorka Davina Reeves.
W prasie szybko pojawiły się analogie między księżną Daisy a księżną Dianą Spencer, żoną Karola księcia Walii, następcy angielskiego tronu. Tak pisali o niej m.in. Jakub Szczepański i Artur Szalkowski.
Niektórzy autorzy porównywali ją także z cesarzową Elżbietą Bawarską zwaną Sissi – m.in. Jakub Szczepański, Anna Krygier.
Renesans Daisy.
Przez kilkadziesiąt lat, ze względu na pochodzenie Daisy, ani władze niemieckie, ani tym bardziej polskie, nie interesowały się jej historią i losami jej szczątków. Dopiero po przemianach w Polsce, po 1989, między innymi z przyczyn promocyjno-wizerunkowych, pamięć o pięknej księżnej wśród społeczności Wałbrzycha oraz Pszczyny zaczęła odżywać. Od 2004 w Książu odbywa się co roku Międzynarodowy Festiwal Kameralistyki Ensemble im. Księżnej Daisy. W końcu grudnia 2007 uhonorowano ją granitowym obeliskiem i płaskorzeźbą przy siedzibie Państwowej Wyższej Szkoły Zawodowej w Wałbrzychu, a na pszczyńskim rynku stanęła „ławeczka księżnej Daisy”.
Z okazji 140-tej rocznicy urodzin księżnej Marii Teresy Oliwii von Pless na zamku w Pszczynie w czerwcu 2013 otwarto wystawę czasową „Klejnoty księżnej Daisy”. W Pszczynie odbywają się co roku Daisy Days. W Wałbrzychu, z inicjatywy powstałej w 2012 Fundacji Księżnej Daisy von Pless, urodziny najsłynniejszej w historii mieszkanki Ziemi Wałbrzyskiej są świętowane co roku w formie rekonstrukcji historycznej, gry miejskiej, koncertu lub innej imprezy. Na wniosek Fundacji Księżnej Daisy von Pless uchwałą Sejmiku Województwa Dolnośląskiego rok 2013 został ustanowiony w Województwie dolnośląskim Rokiem Księżnej Daisy von Pless. Rok Daisy został zainaugurowany w zamku Książ wystawą „Listy Daisy wracają do Wałbrzycha-wspólnie ocalmy historię”. Pokazano podczas niej własnoręczne listy Daisy oraz monarchów europejskich (m.in. króla Wielkiej Brytanii Edwarda VII i króla Hiszpanii, Alfonsa XIII Burbona) wykupione z rąk prywatnych przez Fundację Księżnej Daisy von Pless i jej darczyńców. W 2014 Wałbrzych i Pszczyna stały się miastami partnerskimi, a między Wrocławiem a Wałbrzychem kursował wakacyjny pociąg Kolei Dolnośląskich o nazwie „Daisy”. Honorowym obywatelem Wałbrzycha został w czerwcu 2015 wnuk Daisy i Hansa Heinricha XV, książę Bolko VI von Pless. Zainteresowanie księżną odżyło i w innych europejskich krajach, o czym świadczy wystawa „Daisy, Księżna von Pless: Szczęśliwe lata” z 2009 r. (ang: „Daisy of Pless: The Happy Years” by Russel Harris), którą można było oglądać w Czechach, Austrii, Niemczech i Wielkiej Brytanii.
Upamiętnienie.
W 1911 ogrodnik z Trewiru Peter Lambert nadał nowej odmianie róży nazwę Fürstin von Pless .
Jezioro Zielone w okolicach Świdnicy nazywane jest potocznie jeziorkiem Daisy, co uwzględniono w nazwie utworzonego tam w 1998 rezerwatu przyrody. Znalezionego w odsłaniających się tam wapieniach górnego dewonu ramienionoga nazwano na cześć księżnej "Spinatrypa mariaetheresiae".
Dnia 26 października 2022 r. odbyły się wybory na patrona Zespołu Szkolno-Przedszkolnego nr 5 w Wałbrzychu. Szkolna społeczność oddawała głosy na swoich kandydatów. Po przeliczeniu głosów, patronką została Księżna Daisy. Z księżną w głosowaniu przegrał papież Jan Paweł II oraz siostra Faustyna Kowalska, co oburzyło środowiska konserwatywne.
Anegdoty.
Jak notuje w swoich pamiętnikach Daisy, jej brat miał przyjść na świat przedwcześnie w wyniku dzikiej pogoni matki, z wężem ogrodowym w ręku, za ogrodnikiem. Wcześniaka ratowała babcia Olivia, podając mu... kilka kropel brandy. Ulubioną rozrywką matki Patsy było zjeżdżanie po schodach rezydencji Ruthin na... srebrnej tacy, co naśladowały zachwycone dzieci.
Sama Daisy odziedziczyła po matce i babce gen ekscentryczności i pewnego razu przyszła na rodzinny obiad w pszczyńskim pałacu ubrana w suknię... zszytą z worków po owsie. Posiłek spożywano w lodowatym milczeniu, wreszcie Vater zauważył, że w powietrzu unosi się woń stajni. „Obawiam się, że to od ciebie, moje dziecko” – zwrócił się do Daisy, która odpowiedziała mu na to, że worki są markowe, z jego własnej stajni.
Inna przygoda Daisy dotyczyła elementów jej garderoby i miała miejsce, gdy Daisy grała w domowym przedstawieniu „Próba pantomimy” w Alloa House. Wchodząc na scenę potknęła się o coś. Pomyślała, że to przewód i zaraz o tym zapomniała. Po występie, Muriel Wilson, grająca wraz z nią, podała jej koronkowe zawiniątko, które zawierało bieliznę, ze słowami: „Moja droga, jakie to straszne!”. Daisy napisała w pamiętniku, że nie ma pojęcia, jak mogła wyjść „z nich” nie
wiedząc o tym, zapewne dlatego, że kiedy gra, zapomina o sobie i całej reszcie.
Innym razem, Daisy zgubiła pantofle, co rzuciło cień na reputację jej przyjaciela, ambasadora niemieckiego Paula von Wolf-Metternich, statecznego starego kawalera. Czasem, gdy zatrzymywała się w pokojach gościnnych ambasady, jadała z nim śniadanie w nieformalnym porannym stroju. Pewnego razu za drzwiami niespodziewanie pojawił się brytyjski minister, a księżna von Pless uciekła w popłochu zostawiając pod stołem pantofle.
Daisy nie podporządkowywała się poleceniu męża, aby ze służbą nigdy nie rozmawiać poza sprawami koniecznymi – miało to być „absolut nicht fürstlich” (absolutnie nieksiążęce) zachowanie. Tymczasem księżna podczas przejażdżek chętnie zamieniała się na konie ze stajennym, aby pogalopować sobie w męskim siodle. Pisała też o pewnym polowaniu, podczas którego miała męskie siodło, więc trzymała się na uboczu z siostrą, siadając po damsku, kiedy ktoś podjeżdżał bliżej.
Lady Susan Townley w swoich pamiętnikach ukazuje Daisy wylewającą z balkonu dzbanek wody na – jak sądziła – jednego ze swoich adoratorów. A był to poważny przedstawiciel niemieckiej arystokracji z sąsiedztwa, który przejechał ponad 20 mil, żeby złożyć jej wizytę – i wpadł w szał. Lady Susan ilustruje stosunek Daisy do zadurzonych w niej młodych mężczyzn – jednego, który wspiął się na kasztanowiec, gdy zapragnęła z niego owocu i poszarpał sobie ubranie, kazała służącemu zaprowadzić do stajni... jako osła.

</doc>
<doc id="651740" url="https://pl.wikipedia.org/wiki?curid=651740" title="Caca Bonita">
Caca Bonita

Caca Bonita – (hiszp. "ładna kupa") drugi album EP amerykańskiego zespołu Papa Roach, wydana w 1995 roku.
EP zostało wydane w ograniczonym nakładzie.
Koncepcja tytułu.
Tobin Esperance, przyszły basista Papa Roch, zapytany przez nauczycielkę hiszpańskiego odpowiedział słowami "caca bonita", co w języku hiszpańskim znaczy "ładna kupa".

</doc>
<doc id="651744" url="https://pl.wikipedia.org/wiki?curid=651744" title="Miejskie Przedsiębiorstwo Komunikacyjne w Łodzi">
Miejskie Przedsiębiorstwo Komunikacyjne w Łodzi



</doc>
<doc id="651745" url="https://pl.wikipedia.org/wiki?curid=651745" title="Atenolol">
Atenolol

Atenolol () – wielofunkcyjny organiczny związek chemiczny stosowany jako lek β-adrenolityczny w leczeniu nadciśnienia tętniczego, choroby niedokrwiennej serca oraz zaburzeń rytmu serca.
Mechanizm działania.
Atenolol jest lekiem β-adrenolitycznym o działaniu na receptory adrenergiczne β1 bez wewnętrznej aktywności sympatykomimetycznej oraz bez wpływu stabilizującego błonę komórkową. Jego działanie utrzymuje się ponad 24 godziny, a maksymalny efekt następuje po 2–4 godzinach od podania.
Atenolol jest racemiczną mieszaniną. Enancjomer o konfiguracji "S" odpowiada za działanie farmakologiczne, natomiast enancjomer "R" nie wykazuje żadnej aktywności biologicznej. W leczeniu stosowany jest również czysty optycznie enancjomer "S" atenololu, który został zarejestrowany jako odrębny lek (esatenolol), a jego działanie jest dwukrotnie silniejsze od atenololu.
Zastosowanie.
Lek stosuje się przy:
W 2016 roku atenolol był dopuszczony do obrotu w Polsce w preparacie prostym "Atenolol Sanofi ".
Działania niepożądane.
Atenolol może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="651746" url="https://pl.wikipedia.org/wiki?curid=651746" title="Planty (Radom)">
Planty (Radom)

Planty – osiedle zlokalizowane w centrum Radomia, w okolicach dworca kolejowego, wybudowane w latach 1950–1972 (jako uzupełnienie osiedla z lat 1923–1926, zbudowanego według projektu Stefana Szyllera). Zasadnicza część dzielnicy usytuowana jest na przebiegu niegdysiejszego Strumienia Południowego (obecnie ciek ten jest przysklepiony i płynie pod powierzchnią terenu) oraz folwarku Mariackie (do XVIII wieku własności kościelnej). Najbardziej interesujące zespoły zabudowy na terenie Plant powstały w latach międzywojennych w związku z budową Państwowej Fabryki Broni. Zabudowę mieszkalną stanowią głównie budynki wielorodzinne cztero- i pięciokondygnacyjne (ponadto wybudowano tutaj cztery bloki ośmiokondygnacyjne i dwa jedenastokondygnacyjne). Na terenie osiedla funkcjonuje jedno przedszkole, dwie szkoły podstawowe (nr 28 i nr 32), IV LO im. Tytusa Chałubińskiego oraz Zespół Szkół Budowlanych. Przy ulicy Planty 39/45 znajduje się, oddany do użytku w 1973 r., budynek Urzędu Statystycznego w Warszawie (oddział w Radomiu). Ośrodek specjalizuje się w przetwarzaniu badań masowych. W budynku przy ul. Kościuszki 6 w okresie II wojny światowej znajdowała się siedziba Gestapo, zaś w latach 1945–1947 mieściła się tu siedziba NKWD i Powiatowego Urzędu Bezpieczeństwa. W piwnicach tego budynku podczas morderczych śledztw zamęczono setki Polaków. Pamięci ofiar poświęcone są tablice wmurowane w ścianę budynku. Na terenie osiedla, przy ulicy Narutowicza, znajdują się: Hala sportowa MOSiR oraz Stadion Lekkoatletyczno-Piłkarski im. Marszałka Józefa Piłsudskiego (domowy obiekt Broni Radom).
Na Planty można dotrzeć autobusami linii numer: 1, 2, 3, 5, 6, 7, 8, 9, 10, 11, 13, 14, 15, 16, 17, 18, 23, 25.

</doc>
<doc id="651747" url="https://pl.wikipedia.org/wiki?curid=651747" title="Olszówka Krzycka">
Olszówka Krzycka

Olszówka Krzycka – potok na terenie Wrocławia (długości około 1,5 km) w południowej części miasta (na zachód od osiedla Krzyki), prawy dopływ Ślęzy. Wypływa z łąk pomiędzy ulicami Krzycką i Skarbowców, skąd – rowem poprowadzonym w obniżeniu, pozostałym po starym korycie rzeki Ślęzy sprzed jej regulacji i obwałowania – płynie równolegle do niej na północny wschód, po czym wpada do niej w okolicy Mostu Racławickiego.
Do roku 1945 strumień ten nazywał się "Krieterner Erlengraben".
W roku 2019 roku podano do wiadomości, że w południowej części miasta, w rejonie biegu Olszówki Krzyckiej, projektowany jest nowy, blisko sześciohektarowy teren rekreacyjny dla mieszkańców – Park Krzycki. W parku znaleźć się mają między innymi dwa stawy, pełniące (wraz z instalacjami podziemnymi) rolę kolektora deszczowego zbierającego (przy wykorzystaniu również koryta potoku Olszówka Krzycka) wody opadowe z powierzchni około 68 ha (z rejonu ulic: Krzyckiej, Skarbowców, Szarugi, Babiego Lata, Mglistej, Róży Wiatrów, Wietrznej i Południowej).

</doc>
<doc id="651750" url="https://pl.wikipedia.org/wiki?curid=651750" title="Ekspedyt">
Ekspedyt

Ekspedyt, Wierzyn – imię męskie pochodzenia łacińskiego, od czasownika "expedio" - "uwolnić, wyzwolić z więzów". "Expeditus" zaś oznacza "wolny, lekko ubrany, lekkozbrojny, szybki, zwinny". Imię to zostało w Polsce przetłumaczone jako Wierzyn ("człowiek, któremu można wierzyć"). Patronem tego imienia jest św. Ekspedyt.
Ekspedyt i Wierzyn imieniny obchodzą 19 kwietnia.
Źródła:

</doc>
<doc id="651752" url="https://pl.wikipedia.org/wiki?curid=651752" title="Ekspedyta">
Ekspedyta

Ekspedyta – imię żeńskie pochodzenia łacińskiego, od czasownika "expedio" – "uwolnić, wyzwolić z więzów". "Expeditus" zaś oznacza "wolny, lekko ubrany, lekkozbrojny, szybki, zwinny".
Jest to żeński odpowiednik imienia Ekspedyt, a patronem tego imienia jest św. Ekspedyt (św. Wierzyn), patron spraw pilnych, nie cierpiących zwłoki.
Ekspedyta imieniny obchodzi 19 kwietnia.

</doc>
<doc id="651753" url="https://pl.wikipedia.org/wiki?curid=651753" title="Dyftongizacja">
Dyftongizacja

Dyftongizacja – proces powstawania dwugłosek (czyli dyftongów) z samogłosek prostych (czyli monoftongów). Występuje m.in. w języku czeskim (np. [] &gt; []) i w niektórych gwarach polskich, np. podhalańskiej.
W języku niemieckim zaszła tak zwana dyftongizacja nowo-wysoko-niemiecka. W jej wyniku długie samogłoski "î" [], "û" [] oraz "iu" [] przeszły odpowiednio w "ei" [], "au" [] i "eu"/"äu" [] (np. „mój nowy dom” ze ).

</doc>
<doc id="651754" url="https://pl.wikipedia.org/wiki?curid=651754" title="VIII Liceum Ogólnokształcące im. Władysława IV w Warszawie">
VIII Liceum Ogólnokształcące im. Władysława IV w Warszawie

VIII Liceum Ogólnokształcące im. Króla Władysława IV – liceum ogólnokształcące na warszawskiej Pradze-Północ.
Historia.
Wydarzenia do roku 1939
Liceum Ogólnokształcące im. Króla Władysława IV w Warszawie należy do najstarszych szkół średnich stolicy. Jego poprzednikiem było męskie Gimnazjum Praskie (powstałe w 1885). Było ono ośmioklasową szkołą rządową z rosyjskim językiem nauczania oraz rosyjską kadrą pedagogiczną. Polakami byli jedynie nauczyciele religii katolickiej oraz nadobowiązkowego języka polskiego. Nie uczono historii i geografii Polski. Uczyło się w nim około 400 uczniów, większość stanowili Polacy, poza nimi było kilkudziesięciu Żydów oraz nieliczni Rosjanie.
Było to gimnazjum typu filologicznego, do przedmiotów obowiązkowych należała łacina, greka oraz starocerkiewny. Gimnazjum kierowane było przez Rosjanina Wodołagina.
W szkole, zgodnie z ówczesną polityką rusyfikacji, wyśmiewano wszystko, co polskie i katolickie. Uczeń był karany za odzywanie się po polsku. Przejawem patriotyzmu był udział władysławiaków w odsłonięciu pomnika Adama Mickiewicza na Krakowskim Przedmieściu 24 grudnia 1898. W 1901 powstała w szkole tajna organizacja młodzieżowa „X”, której celem było kształcenie w polszczyźnie (języku, literaturze, historii i geografii) oraz wychowanie etyczne, a także inicjowanie i kierowanie protestami uczniów. Efektem działalności tej organizacji był powszechny udział uczniów w ogólnokrajowym strajku szkolnym 1905 roku, który wybuchł pod hasłem walki o szkołę polską. W odpowiedzi na strajk zaostrzyły się represje ze strony władz.
Przez pierwszych 20 lat Gimnazjum Praskie mieściło się w istniejącym do dziś budynku przy ul. Brukowej 16 róg Namiestnikowskiej (obecnie róg ulic Okrzei oraz Sierakowskiego).
W 1901 r. podjęto decyzję o budowie dla Gimnazjum Praskiego nowego budynku. Początkowo miał stanąć na rogu ul. Aleksandrowskiej i ul. Targowej, ostatecznie magistrat przekazał na ten cel plac o powierzchni 8854 m² przy ul. Petersburskiej, róg Aleksandrowskiej. Budynek kosztował 300 tys. rubli, w tym 100 tys. zebrano od darczyńców (m.in. założyciela pobliskiego bazaru – Juliana Różyckiego).
Gmach zaprojektował Władysław Kozłowski w stylu wczesnomodernistycznym z elementami dekoracji secesyjnej. Budowę rozpoczęto w 1905 i ukończono w drugiej połowie 1907. Gimnazjum Praskie przeniosło się do tego budynku w roku szkolnym 1907/1908.
Był to pierwszy w Polsce wolno stojący budynek szkolny (piwnica, parter, dwa piętra i strych) przystosowany do wymogów ówczesnego szkolnictwa. Po raz pierwszy zastosowano klimatyzację, a posadzki były wyłożone linoleum. Szkoła posiadała aulę, nie było w niej jednak sali gimnastycznej. W momencie wybuchu I wojny światowej wojskowe władze rosyjskie zajęły budynek na szpital. W okresie międzywojennym gmach był ośrodkiem dzielnicowych inicjatyw kulturalnych i społecznych – posiadał największą salę wykorzystywaną dla różnych zebrań.
W gmachu zachowały się oryginalne wartościowe posadzki z terakoty na kondygnacji naziemnej klatki schodowej, kuta stalowa balustrada schodów, posadzka w bramie przejazdowej na podwórze i stolarka drzwiowa.
W 1915 roku, po przejęciu Warszawy przez wojska niemieckie, z Gimnazjum Praskiego wywieziono wyposażenie gabinetów: fizycznego i chemicznego, dokumentację szkolną i ewakuowano rosyjski personel pedagogiczny. Po 30 latach funkcjonowania na Pradze carskie gimnazjum przestało istnieć.
13 września 1915 roku utworzono Polskie Gimnazjum Filologiczne, któremu Praski Komitet Obywatelski nadał imię Króla Władysława IV dla upamiętnienia władcy, który nadał Pradze prawa miejskie.
W latach 1915–1919 przy Gimnazjum im. Władysława IV, w skrzydle od strony ul. Jagiellońskiej, istniała bursa dla uczniów spoza Warszawy oraz znajdujących się w trudnej sytuacji materialnej. Pierwszym dyrektorem polskiego gimnazjum był Adam Zarzecki, jego następcą od 1916 roku został Stanisław Kurowski.
Do kadry pedagogicznej Gimnazjum w okresie międzywojennym należeli trzej docenci Uniwersytetu Warszawskiego: dr Józef Gołąbek, dr Wiktor Wąsik, dr Wiktor Ehrenfeucht.
Od 1918 roku ze szkołą związała się 17 Warszawska Drużyna Harcerska im. gen. Jakuba Jasińskiego.
Udział uczniów szkoły w wojnie polsko-bolszewickiej upamiętnia odsłonięta przez Aleksandra Arcichowskiego w 1992 roku pamiątkowa tablica:
"Tu na terenie Gimnazjum im. Władysława IV od czerwca do sierpnia 1920 roku formował się I Batalion 236 Ochotniczego Pułku Piechoty i stąd pod dowództwem ppor. Stanisława Matarewicza z kapelanem ks. Ignacym Skorupką wyruszył do zwycięskiego boju pod Ossowem."
Kalendarium po roku 1939
W latach 1999–2019 istniało również Gimnazjum nr 58 im. Władysława IV. Obie szkoły, gimnazjum i liceum, tworzyły Zespół Szkół nr 15. Szkoły mieściły się w tym samym budynku, częściowo uczyli w nich ci sami nauczyciele. Obie placówki miały wspólne organy, takie jak prezydium samorządu szkolnego czy rada rodziców.
Dyrektorzy
Dyrektorzy liceum (w kolejności chronologicznej):
Nauczyciele, wychowawcy:
Wychowankowie.
Władysławiacy.
Jednym z najwybitniejszych uczniów był Janusz Korczak – lekarz, pedagog, pisarz, absolwent z 1897 roku. Przed gmachem szkoły znajduje się kamień upamiętniający jego osobę, odsłonięty w 110-lecie jego urodzin, w 1989.
Do grona absolwentów liceum należą także:
Do liceum uczęszczali też m.in.:
Koło Wychowanków.
Przy liceum od 1922 roku działa Koło Wychowanków.
Koło współorganizuje zjazdy wychowanków (w 1958, 1972, 1986, 1995, 2005 i 2015). Prowadzi też działalność wydawniczą – dotychczas opublikowano cztery tomy monografii szkoły: w 2000 – I tom "Gimnazjum Męskie na Pradze 1885-1915", w 2005 – II tom, obejmujący lata 1915–1944, w 2007 – III tom, opisujący lata 1944–1960, w 2015 – IV tom, z biogramami najwybitniejszych wychowanków z dziejów szkoły. Pierwsze trzy tomy powstały pod kierunkiem Henryka Sowińskiego, byłego dyrektora liceum, prace nad IV tomem po jego śmierci kontynuowali członkowie Koła. Obecnie trwają prace nad kolejnymi częściami.
Koło Wychowanków publikuje także ukazujące się nieregularnie czasopismo „Ławy skrzypią”.
Dyrekcja i kadra pedagogiczna.
Dyrekcja szkoły
Od 2017 roku dyrektorem szkoły jest mgr Małgorzata Dąbrowska, nauczyciel matematyki i informatyki.
Grono pedagogiczne
W roku szkolnym 2008/09 grono pedagogiczne liczyło 60 nauczycieli. Obecnie (2020/2021) wśród nauczycieli znajdują się:
Ponadto w 2009 w ramach praktyk studenckich zajęcia z historii prowadził poseł Paweł Poncyljusz. Wiedzy o społeczeństwie uczył także dr Wojciech Jakubowski.
Życie codzienne.
Profile nauczania
Uczniowie mają możliwość wyboru kształcenia w klasach o profilu: społeczno-ekonomicznym, matematycznym, oraz biologicznym. W II i III klasie istnieje możliwość doboru dwóch dodatkowych przedmiotów rozszerzanych na maturze.
Nauczanie języków jest niezależne od profilu. Każdy uczeń dokonuje wyboru spośród lektoratów: francuskiego, hiszpańskiego, niemieckiego lub rosyjskiego. Obowiązkowy dla wszystkich jest język angielski.
Zajęcia pozalekcyjne – koła zainteresowań
Większość kół zainteresowań prowadzą nauczyciele szkoły, a część również osoby z zewnątrz. Istnieje możliwość uczestnictwa w dodatkowych zajęciach z języków obcych, nauk humanistycznych, ścisłych, przyrodniczych, siatkówki, koszykówki i piłki nożnej.
Chór
W roku szkolnym 2005/06 istniał chór szkolny "Akcent", który występował z akademickim chórem "Vivat Academia" w Domu Opieki Św. Franciszka, a także dla małych pacjentów w Szpitalu Dziecięcym przy ul. Litewskiej.
Obecny chór szkolny funkcjonuje od roku 2014/2015. Chór zdobył m.in. Grand Prix na 24. Międzynarodowym Festiwalu Kolęd i Pastorałek.
Strój galowy
W 1999 wprowadzono obowiązkowy strój galowy uczniów gimnazjum i liceum. Różnicą między umundurowaniem gimnazjalistów i licealistów jest kolor spódnic dziewcząt – uczennice liceum noszą spódnice w zieloną kratę, gimnazjalistki zaś – w czerwoną.
Wyjazdy letnie i zimowe
Część grona pedagogicznego zajmuje się organizacją wypoczynku dla uczniów. W zimie nauczyciele wychowania fizycznego proponują obozy narciarskie oraz narciarsko-siatkarskie – w Polsce i za granicą (np. w Austrii i Czechach). Latem uczniowie uczestniczą w wyjazdach za granicę, a także do atrakcyjnych miejsc Polski.
Biblioteka
Księgozbiór biblioteki liczy ok. 20 tysięcy pozycji. W swoich zasobach biblioteka posiada woluminy liczące ponad sto lat.
Wymiana międzynarodowa
Uczniowie VIII LO im. Króla Władysława IV uczestniczyli niegdyś w programie wymian międzynarodowych. W roku szkolnym 2005/06 na przełomie września i października grupa polska odwiedziła Belgię, a w kwietniu gościła młodych Belgów w swoich domach. Równolegle odbywała się wymiana z uczniami holenderskimi
17 Warszawska Drużyna Harcerska
W środowisku uczniów gimnazjum i liceum, ale również Prażan niebędących uczniami Władysława IV, od 1919 roku działa 17 Warszawska Drużyna Harcerska im. gen. Jakuba Jasińskiego, obecnie szczep. W 1972 roku na II zjeździe wychowanków szkoły Komitet Rodzicielski liceum ufundował sztandar szczepu, a szkołę wyróżniono „złotą odznaką” Za zasługi dla ZHP.
Praca organów samorządu szkolnego
Praca organów samorządu w ciągu roku szkolnego w dużym stopniu opiera się na postanowieniach przyjętych podczas pierwszego spotkania po wyborach do Samorządu, które to wybory odbywają się w marcu każdego roku
Do stałych wydarzeń, odbywających się w VIII LO co roku, należą:
Ślubowanie klas pierwszych
Ślubowanie odbywa się na przełomie września i października. Nowi uczniowie stają się członkami społeczności szkolnej wypowiadając tekst ślubowania:
"Ślubuję uroczyście"
"w obliczu sztandaru szkolnego"
"sumiennie i uczciwie"
"wypełniać swoje uczniowskie obowiązki"
"pracować nad kształtowaniem swego charakteru"
"dla dobra naszej Ojczyzny"
"Ślubuję"
"dołożyć wszelkich starań,"
"by nigdy nie przynieść ujmy"
"dobremu imieniu tej szkoły"
"i wielkiej rodzinie władysławiaków"
Tydzień Kultury
Jest to organizowany od 1992 cykl imprez, które odbywają się w ciągu jednego tygodnia. Uczniowie oraz odwiedzający szkołę, uczestniczą wtedy w spotkaniach, dyskusjach, pokazach, przedstawieniach i wystawach, przygotowywanych przez nauczycieli i uczniów. Do szkoły zapraszani są przedstawiciele świata kultury mogący poszerzyć wiedzę młodzieży.
Dzień Językowy
Odbywa się od roku 1995. Nauczyciele lingwiści przygotowują z młodzieżą językowe atrakcje – inscenizacje, quizy, scenki, skecze, przedstawienia. W 2005 roku, w jego ramach, została uroczyście otwarta Międzynarodowa Strona internetowa VIII L.O. im. Władysława IV.
Przegląd Młodych Talentów
Impreza jest częścią corocznego Tygodnia Kultury, organizowana przez prezydium samorządu szkolnego. Uczniowie mają możliwość zaprezentowania swoich talentów niezwiązanych z codziennym życiem szkolnym.
Konkurs piosenki jednego z dawnych mistrzów
Od 2008 w ramach Tygodnia Kultury organizowany jest konkurs piosenki, Tradycyjnie zwycięzca konkursu występuje na Przeglądzie Młodych Talentów.
Koncert Muzyki Poważnej
Koncert jest jednym ze stałych punktów programu corocznego Tygodnia Kultury. Występują w nim nie tylko uczniowie liceum, ale także absolwenci i zaproszeni goście.
Studniówka
Studniówka organizowana jest w ostatni weekend przed feriami zimowymi. Na otwarcie klasy maturalne poloneza, a także walca i tango, co poprzedzone jest wieloma próbami. Nieodłącznym elementem studniówki jest kabaret studniówkowy, rozpoczynający się równo o północy.
Dzień Ziemi
Obchody Dnia Ziemi (22 kwietnia) wpisane na stałe do kalendarza szkolnego VIII LO po Szczycie Ziemi w Rio de Janeiro w 1992. Celem obchodów szkolnych jest systematyczne informowanie społeczności szkolnej o problemach i inicjatywach ekologicznych.
Liceum gościło na obchodach Dnia Ziemi m.in. pracowników naukowych Uniwersytetu Warszawskiego i Politechniki Warszawskiej, ekspertów z Polskiej Akademii Nauk, Mazowieckiego Konserwatora Przyrody,
przedstawicieli Urzędu m.st. Warszawy, Dyrekcji Lasów Państwowych, Wojewódzkiej Stacji SANEPID, Okręgowej Dyrekcji Gospodarki Wodnej w Warszawie, Miejskiego Przedsiębiorstwa Wodociągów i Kanalizacji.
Bieg Władysławiaka
Bieg odbywający się na przełomie maja i czerwca od 1994, dawniej w lasach podwarszawskiej Zielonki, a od 2004 w Ossowie na dystansie ok. 7 km. W biegu biorą udział uczniowie, rodzice i nauczyciele.
Dzień Sportu
Organizowany w ostatnim tygodniu szkoły. Uczniowie mają możliwość zmierzenia się między sobą w turniejach sportów drużynowych.
Miejsce w rankingach.
Liceum im. Władysława IV każdego roku zajmuje wysokie miejsca w rankingu liceów miesięcznika „Perspektywy”:
Miesięcznik „Perspektywy” ocenia szkoły na podstawie czterech podrankingów (zasady z roku 2006):
Osiągnięcia uczniów.
Olimpiady przedmiotowe
Uczniowie VIII Liceum Ogólnokształcącego im. Władysława IV z powodzeniem biorą udział w rozlicznych olimpiadach i konkursach przedmiotowych. Od roku szkolnego 2002/2003 do roku 2007/2008 uczniowie szkoły osiągnęli w olimpiadach następujące rezultaty:
Zawody sportowe

</doc>
<doc id="651756" url="https://pl.wikipedia.org/wiki?curid=651756" title="Olszówka Dolna">
Olszówka Dolna



</doc>
<doc id="651757" url="https://pl.wikipedia.org/wiki?curid=651757" title="Pawia (ujednoznacznienie)">
Pawia (ujednoznacznienie)

Zobacz też.
Pavia

</doc>
<doc id="651759" url="https://pl.wikipedia.org/wiki?curid=651759" title="Cociella">
Cociella

Cociella – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju:

</doc>
<doc id="651760" url="https://pl.wikipedia.org/wiki?curid=651760" title="Tadeusz Obmiński">
Tadeusz Obmiński

Tadeusz Antoni Obmiński (ur. 16 kwietnia 1874 we Lwowie, zm. 18 lipca 1932 tamże) – polski architekt, rektor Politechniki Lwowskiej, profesor.
Życiorys.
W 1892 ukończył VII klasę w C. K. Wyższej Szkole Realnej we Lwowie i wstąpił na Wydział Architektury Politechniki Lwowskiej, który ukończył dyplomem obronionym (ocena: "znakomicie uzdolniony") w dniu 9 lipca 1898. W latach 1900–1901 odbył dodatkową specjalizację w Charlottenburgu. W latach 1897–1905 był asystentem w katedrze konstrukcji budowlanych, w latach 1906–1908 konstruktorem w katedrze budownictwa lądowego. W 1908 obronił doktorat ("Geneza budownictwa drewnianego w Polsce"), w 1909 był docentem płatnym rysunku technicznego i budownictwa drewnianego. W październiku 1910 został profesorem zwyczajnym i kierownikiem katedry budownictwa ogólnego. W latach 1926–1931 prowadził także wykłady o materiałach budowlanych, kosztorysach i prowadzeniu budowy.W latach 1912/13 był dziekanem Wydziału Lądowo-Wodnego, w 1915/16 i 1920/21 Wydziału Architektonicznego, zaś w roku akademickim 1916/17 rektorem Politechniki Lwowskiej.
Według jego projektów zostały zbudowane:
Był utalentowanym i wszechstronnym architektem, posiadał patent na obrotowy hangar lotniczy. Pełniąc funkcję konsulenta gminy Lwowa działał przy ustaleniu planu rekonstrukcji Kamienicy Królewskiej oraz przy opracowaniu herbu Lwowa.
Pełnił mandat radnego miasta Lwowa. Był zastępcą komisarza rządowego Lwowa, Ottona Nadolskiego od 1928 do 1930.
3 maja 1928 został odznaczony Krzyżem Komandorskim Orderu Odrodzenia Polski.
18 lipca 1932 zmarł na atak serca. Spoczywa na cmentarzu Łyczakowskim, przy północnej alei, na polu nr 60.

</doc>
<doc id="651761" url="https://pl.wikipedia.org/wiki?curid=651761" title="Milingo">
Milingo



</doc>
<doc id="651762" url="https://pl.wikipedia.org/wiki?curid=651762" title="Okradziejówka">
Okradziejówka

Okradziejówka – przysiółek wsi Balin w Polsce, położony w województwie małopolskim, w powiecie chrzanowskim,w gminie Chrzanów, na północ od Chrzanowa.
W latach 1975–1998 przysiółek administracyjnie należał do województwa katowickiego.
Przysiółek położony jest w obniżeniu zwanym Rowem Balińskim, otoczonym łąkami, usytuowanym pomiędzy wzniesieniami: Górą Wilkoszyńską, Pańską Górą i Górą Chrzanowską.

</doc>
<doc id="651763" url="https://pl.wikipedia.org/wiki?curid=651763" title="Olszówka Stabłowicka">
Olszówka Stabłowicka

Olszówka Stabłowicka – strumień na terenie Wrocławia (długości około 1,8 km) w zachodniej części miasta (na terenie osiedla Stabłowice), lewy dopływ strumienia Stabłówka. Wypływa w okolicy ulicy Pomarańczowej, a następnie – płynąc rowem poprowadzonym na zachód do ul. Arbuzowej, później skręcając na południe – przecina ulicę Wojanowską i płynie dalej przez ogródki działkowe, aż w okolicy skrzyżowania ulic Starogajowej i Przysieckiej wpada do stawu–zbiornika retencyjnego utworzonego na nurcie Stabłówki.
Do roku 1945 strumień ten nazywał się "Erle Graben".

</doc>
<doc id="651764" url="https://pl.wikipedia.org/wiki?curid=651764" title="Cymbacephalus">
Cymbacephalus

Cymbacephalus - rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651767" url="https://pl.wikipedia.org/wiki?curid=651767" title="Pałac Ludwigsburg">
Pałac Ludwigsburg

Pałac Ludwigsburg (niem. "Residenzschloss Ludwigsburg") – największy w Niemczech pałac barokowy. Położony jest w mieście Ludwigsburg, które leży 12 km od stolicy regionu Stuttgartu.
Pomysłodawcą pałacu był książę Eberhard Ludwik Wirtemberski. Kamień węgielny położono 17 maja 1704 roku. Pałac miał być wzorowany na pałacu wersalskim, który to pałac odwiedził Eberhard w czasie swojej podróży do Francji.
W 1709 roku książę postanowił przenieść stolicę księstwa ze Stuttgartu do Ludwigsburga. Jednak po śmierci władcy jego następca przeniósł siedzibę z powrotem do Stuttgartu.
Następcy Eberharda Ludwika zmieniali plany pałacu, jednak nie zajmowali się nim tak jak pomysłodawca. W architekturze pałacu dominują trzy style:
Głównymi architektami byli:
Kolejnym władcą, który chciał nadać pałacowi charakter głównej rezydencji był król Wilhelm II Wirtemberski.
Pałac nie został zniszczony w czasie wojen, dlatego też można podziwiać zarówno pałac, jak i ogrody w stanie z 1800 roku.
W pałacu znajduje się teatr, który działa od 1758 roku.
Obecnie w pałacu można zwiedzać trzy muzea:

</doc>
<doc id="651768" url="https://pl.wikipedia.org/wiki?curid=651768" title="Elfeg">
Elfeg

Elfeg (anglosaski "Ælfheah") – imię męskie pochodzenia germańskiego, od nazwy elf. Patronem tego imienia jest święty Elfeg, biskup Canterbury.
Elfeg imieniny obchodzi 19 kwietnia.

</doc>
<doc id="651769" url="https://pl.wikipedia.org/wiki?curid=651769" title="Akcent inicjalny">
Akcent inicjalny



</doc>
<doc id="651771" url="https://pl.wikipedia.org/wiki?curid=651771" title="Elates">
Elates

Elates - rodzaj ryb skorpenokształtnych z rodziny płaskogłowowatych.
Klasyfikacja.
Gatunek zaliczany do tego rodzaju :

</doc>
<doc id="651772" url="https://pl.wikipedia.org/wiki?curid=651772" title="Jerzy Pietrzyk">
Jerzy Pietrzyk

Jerzy Pietrzyk (ur. 17 kwietnia 1955 w Warszawie) – polski lekkoatleta, specjalista biegu na 400 m, medalista olimpijski.
Był zawodnikiem klubów: MKS Beskidy Bielsko-Biała, Górnik Zabrze, Gwardia Warszawa.
Osiągnięcia.
Podczas igrzysk olimpijskich w Montrealu 1976 zdobył srebrny medal w sztafecie 4 x 400 m, biegnąc razem z Ryszardem Podlasem, Janem Wernerem i Zbigniewem Jaremskim. Indywidualnie w biegu na 400 m odpadł w półfinale. Startował także na olimpiadzie w Moskwie 1980, ale bez sukcesów. Był mistrzem i rekordzistą Europy juniorów w 1973 na 400 m przez płotki. Zdobył tytuł akademickiego mistrza świata (400 m i 4 x 400 m) (uniwersjada w Rzymie - 1975). Cztery razy zdobywał mistrzostwo Polski w sztafecie 4 x 400 m. Pięć razy był wicemistrzem na 400 m.
Z wykształcenia inżynier mechanik (absolwent Politechniki Warszawskiej). Obecnie przedsiębiorca.

</doc>
<doc id="651773" url="https://pl.wikipedia.org/wiki?curid=651773" title="Park Narodowy Północnych Gór Kaskadowych">
Park Narodowy Północnych Gór Kaskadowych

Park Narodowy Północnych Gór Kaskadowych (ang. "North Cascades National Park") – park narodowy położony w północnej części stanu Waszyngton w USA. Został utworzony w 1968 na powierzchni 2045 km². Nazwa parku pochodzi od pasma górskiego Gór Kaskadowych.
Opis parku.
Góry Kaskadowe stanowią znaczną część parku, i mają znaczny wpływ na klimat środowiska. Lasy (głównie iglaste) mają charakter mokry i bujny, a na szczytach można znaleźć wiele lodowców (318 na terenie całego parku w 1971). Wszystkie lodowce jednak w okresie 1985-2005 znacznie zmniejszyły swój zasięg, i w ostatnich latach topnieją coraz szybciej.
Fauna.
Na terenie Parku Narodowego Północnych Gór Kaskadowych występuje wiele dzikich gatunków, wśród których można wymienić: grizzly, wilka, rysia oraz wiele innych gatunków.

</doc>
<doc id="651774" url="https://pl.wikipedia.org/wiki?curid=651774" title="Vis-à-vis (bar)">
Vis-à-vis (bar)

Vis-à-vis – bar znajdujący się w Krakowie na Starym Mieście przy Rynku Głównym 29, w kamienicy „Pod Blachą”.
Otwarty w roku 1978 w lokalu po byłym sklepie Centrali Rybnej. Zwany popularnie "Zwis". Mieściło się tutaj całymi latami nieformalne biuro Piwnicy pod Baranami, miejsce stałych spotkań ludzi związanych z tym kabaretem. Przed wejściem znajduje się pomnik Piotra Skrzyneckiego, lidera i konferansjera kabaretu Piwnica pod Baranami, niegdyś stałego bywalca tej kawiarni. Fundatorem pomnika był kompozytor Zbigniew Preisner. Rzeźbę wykonali Grażyna Borkowska-Niemojewska i Łukasz Niemojewski. Stałymi bywalcami kawiarni nadal bywają głównie artyści: malarze, poeci, piosenkarze i aktorzy, fotograficy i filmowcy, oraz znane krakowskie postaci.
Znani byli lub obecni bywalcy baru to m.in. poeta Marcin Świetlicki (który uwiecznił lokal w swoim wierszu "Do Zwisu i z powrotem" oraz kryminale "Dwanaście"), Andrzej Sikorowski, Tadeusz Śliwiak, krytyk Paweł Głowacki, Leszek Wójtowicz, Jan Nowicki. Kloszardem przesiadującym w "Zwisie" był słynny "Szajbus" Zbigniew Fijałkowski, bohater licznych incydentów i opowieści. Bywalcy baru od 2007 roku wydają gazetkę „Vis a vis”, dostępną w wydaniu papierowym, oraz w internecie. Ilustracje do niej tworzy Iwona Siwek-Front, są to codzienne historyjki o "Babie lukrowanej z duszą nieczystą." W barze na stałe wisi komiks artystki, ilustrujący życie towarzyskie lokalnej społeczności i bywalców Vis-à-vis.
Od wielu lat barmanem w "Zwisie" jest krakowski poeta Marek Wawrzyński, którego jeden z tomików – "Na stronach" – miał promocję w Piwnicy.

</doc>
<doc id="651776" url="https://pl.wikipedia.org/wiki?curid=651776" title="Deportes Iquique">
Deportes Iquique

Club Deportivo Municipal Iquique – chilijskim klubem piłkarskim z siedzibą w mieście Iquique w regionie Tarapaca.
Głównym rywalem ("clásico rival") klubu jest San Marcos Arica (dawniej znany pod nazwą Deportes Arica).
Historia.
Klub założony został 21 maja 1978 i obecnie po wygraniu trzeciej ligi chilijskiej (Tercera división chilena) jest beniaminkiem drugiej ligi chilijskiej (Primera B).

</doc>
<doc id="651781" url="https://pl.wikipedia.org/wiki?curid=651781" title="Grammoplites">
Grammoplites

Grammoplites - rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651782" url="https://pl.wikipedia.org/wiki?curid=651782" title="Komorowice (Bielsko-Biała)">
Komorowice (Bielsko-Biała)

Komorowice (niem. pierwotnie "Mückendorf", później "Batzdorf") – wysunięta najbardziej na północ część Bielska-Białej, położona w dolinie rzeki Białej.
Pod koniec XIII w. (według tradycji w 1293) założone zostały w tym miejscu dwie wsie: jedna pod nazwą Bertoldowice, później też Biertułtowice, a druga pod nazwą Mückendorf. Te dwie wsie w dużej mierze zrosły się, ale zostały w 1457 rozdzielone granicą habsbursko-polską na rzece Białej. Nazwa Mückendorf została spolonizowana jako "Komarowice" (Mücke – komar), a w XVI wieku pojawiła się niemiecka nazwa Batzdorf, wywodząca się z dawnej ale zanikający nazwy Biertułtowic, której jako polski odpowiednik również utrwaliła się nazwa Komorowice. Nazwy te były często stosowane zamiennie po obu stronach granicy. W latach 1954–1972 wieś należała i była siedzibą władz gromady Komorowice. W 1955 doszło do połączenia wsi K. Niemieckie, potem Śląskie i K. Polskie, potem Krakowskie, w jedną będącą w latach 1973–1976 siedzibą gminy Komorowice, a w 1977 wcieloną do Bielska-Białej.
Od 2002 r. obszar dzielnicy wchodzi w skład dwóch osiedli (jednostek pomocniczych gminy): część lewobrzeżna – Komorowice Śląskie, część prawobrzeżna – Komorowice Krakowskie.
Jest to dzielnica o funkcji przede wszystkim mieszkalnej i przemysłowej.
Położenie.
Komorowice leżą w północnej części Bielska-Białej, po obu stronach rzeki Białej. Lewobrzeżne Komorowice Śląskie historycznie należą do Śląska Cieszyńskiego, natomiast prawobrzeżne Komorowice Krakowskie do Małopolski, a ściślej ziemi krakowskiej.
Pod względem geograficznym znajdują się na Pogórzu Śląskim, które jest częścią Pogórza Zachodniobeskidzkiego. Obszar dzielnicy wchodzi w skład Działu Bielskiego (część lewobrzeżna) i Działu Pisarzowickiego (część prawobrzeżna) – mikroregionów Pogórza Śląskiego.
Współrzędne geograficzne dla centrum Komorowic wynoszą 49° 51′ 16″ szer. geogr. płn. i 19° 02′ 26″ dł. geogr. wsch.
Granice dzielnicy wyznaczają:
Komorowice od północy graniczą z miastem Czechowice-Dziedzice i Bestwiną, od zachodu ze wsią Mazańcowice i dzielnicą Stare Bielsko, a od południa i wschodu z Dolnym Przedmieściem, Obszarami i Hałcnowem – również dzielnicami Bielska-Białej.
Rozciągłość dzielnicy w kierunku równoleżnikowym wynosi 4,2 km, a południkowym 5,2 km.
W Komorowicach znajduje się najniższy punkt Bielska-Białej. Są nim Stawy Komorowickie położone na wysokości 262 m n.p.m.
Odległość w linii prostej z Komorowic do ścisłego centrum miasta wynosi ok. 3,7 km.
Komorowice jako osiedle.
Obszar dzielnicy wchodzi w skład dwóch osiedli – jednostek pomocniczych gminy Bielsko-Biała, powołanych w 2002 r. Część lewobrzeżna to osiedle Komorowice Śląskie, a część prawobrzeżna – Komorowice Krakowskie.
Osiedle Komorowice Śląskie ma powierzchnię 5,699 km², liczba ludności wynosi 2,3 tys. osób. Graniczy na północy z Czechowicami-Dziedzicami, na zachodzie z sołectwem Mazańcowice i osiedlem Stare Bielsko, na południu z osiedlem Dolne Przedmieście, a na wschodzie z Komorowicami Krakowskimi. Jest to najmniejsze pod względem ludności bielskie osiedle. Siedziba rady osiedla mieści się przy ul. Katowickiej 65. Jej przewodniczącym jest Rymwid Mikulski.
Osiedle Komorowice Krakowskie ma powierzchnię 9,615 km², liczba ludności wynosi 7,7 tys. osób. Graniczy na północy z Bestwiną, na wschodzie i południu z osiedlami Hałcnów i Obszary, a na zachodzie z Komorowicami Śląskimi i miastem Czechowice-Dziedzice. Siedziba rady osiedla mieści się przy ul. Olimpijskiej 16. Jej przewodniczącym jest Leszek Wieczorek.
Granice administracyjnych osiedli niemal w całości pokrywają się z historycznymi granicami dzielnicy.
Środowisko naturalne.
Zbiorniki i cieki wodne.
Główną rzeką przepływającą przez dzielnicę jest Biała, prawy dopływ Wisły o długości 28,6 km, biorący źródła na stoku Klimczoka w Bystrej. Stanowi historyczną granicę między Śląskiem a Małopolską. Na przestrzeni lat była granicą państw, diecezji, województw i prowincji. Od 1457 aż do 1954 r. rozgraniczała Komorowice Niemieckie (Śląskie) od Polskich (Krakowskich).
Prawym dopływem Białej jest potok Kromparek. Bierze on źródła w tzw. Parku Rosta (niewielkim lesie między Obszarami a Hałcnowską Kępą), następnie płynie u podnóża wzgórza Bark, rozgraniczając Komorowice i Hałcnów, i wpada do Białej w północnej części dzielnicy, w pobliżu Stawów Komorowickich.
Przez północno-zachodni kraniec Komorowic Śląskich przepływa potok Świerkówka, biorący źródła we wsi Mazańcowice i wpadający do Białej w Czechowicach-Dziedzicach.
W Komorowicach jest także wiele bezimiennych strumieni, będących w większości dopływami Kromparku.
Największym skupiskiem stawów są Stawy Komorowickie – zespół osiemnastu zbiorników hodowlanych (z tego cztery poza granicami miasta) nad rzeką Białą, będących także miejscem gniazdowania ptaków wodnych oraz rozrodu płazów. Położone są na wysokości 262 m n.p.m. (najniższy punkt Bielska-Białej).
Pozostałe zespoły stawów to: Stawy Barkowskie (cztery zbiorniki) i Stawy Nyczowe (dwa zbiorniki) nad Kromparkiem, w zachodniej części dzielnicy, a także osiem niewielkich wodozbiorów nad Świerkówką, na północno-zachodnim krańcu Komorowic Śląskich (przy granicy miasta).
Fauna i flora.
Komorowice są dzielnicą dość silnie zurbanizowaną i uprzemysłowioną, a przez to w dużej mierze pozbawioną cennych przyrodniczo obszarów. Naturalny ekosystem zachował się jedynie we wschodniej części Komorowic Krakowskich, na wzgórzu Bark (333 m n.p.m.), którego jednak tylko niewielka część (nad potokiem Kromparek) wchodzi w skład dzielnicy (pozostała należy do Hałcnowa).
Teren ten wyróżnia się rolniczo-leśnym krajobrazem oraz dobrze zachowanymi i zróżnicowanymi zbiorowiskami roślinnymi zarówno leśnymi, jak i nieleśnymi. Występuje tutaj łęg jesionowo-olszowy, nadrzeczna olszyna górska, grąd subkontynentalny, buczyna kwaśna (górska i niżowa) oraz żyzna buczyna karpacka. Nie brakuje drzew o wymiarach pomnikowych. Z flory roślin naczyniowych w komorowickiej części wzgórza dominują różne gatunki storczyków (głównie kukułka szerokolistna). Na groblach Stawów Nyczowych znajduje się także największe w Bielsku-Białej stanowisko skrzypu olbrzymiego. Duże ssaki w barkowskich lasach najliczniej reprezentuje sarna.
W planach jest utworzenie zespołu przyrodniczo-krajobrazowego "Bark" obejmującego większą część wzgórza.
Stawy Komorowickie są nie tylko zbiornikami hodowlanymi, ale także miejscem gniazdowania wielu gatunków ptaków wodnych oraz rozrodu płazów (żaby, ropuchy, traszki, rzekotki, kumaki i grzebiuszki). Otacza je roślinność szuwarowa.
Historia.
Historia wsi.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Bertoltowitz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową), za inicjatora której w tej jego części uważa się księcia Mieszka. Według tradycji jeden z niemieckich kolonistów, Bertold, w 1293 r. założył nową osadę – Villa Bertholdi, po niemiecku zwaną Bertholdsdorf. Z czasem upowszechniła się jej polska nazwa – Biertułtowice, obok której funkcjonowała nazwa Komorowice, która w XV w. zaczęła wypierać tę pierwotną.
Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, obejmującego również kasztelanię oświęcimską. Po śmierci Mieszka w 1315 lub 1316 nastąpił podział księstwa na cieszyńskie i oświęcimskie a nowa granica została ustanowiona na rzece białej dzieląc Komorowice.
Wieś położona na prawym brzegu Białej została wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "villa Bertholdi".
W 1327 oba księstwa zostały lennem Królestwa Czech. W 1457 księstwo oświęcimskie zostało wykupione przez króla polskiego Kazimierza Jagiellończyka. W towarzyszącym temu dokumencie sprzedaży księstwa Koronie Polskiej wystawionym przez Jana IV oświęcimskiego 21 lutego 1457 pośród miejscowości na jego terenie wymienione zostały zarówno "Byertholtowicze" jak i "Komorowicze". Na rzece Białej ustanowiono nową granicę między Polską a Czechami. Komorowice uległy wówczas podziałowi. Z czasem lewobrzeżna (czeska) część wsi została nazwana Komorowicami Niemieckimi (zdecydowaną większość jej mieszkańców stanowili wówczas Niemcy, była częścią bielsko-bialskiej wyspy językowej), a prawobrzeżna (polska) Komorowicami Polskimi.
W 1471 r. Komorowice Polskie stały się, z nadania Kazimierza Jagiellończyka, własnością magnackiej rodziny Komorowskich z Żywca, którzy ufundowali we wsi zbór kalwiński (zlikwidowany w 1658). W 1493 r. erygowano parafię w Komorowicach Polskich, w której skład, poza jej siedzibą, weszła także wieś Hałcnów, część Bestwiny, a także leżące po drugiej stronie granicy państwowej: Komorowice Niemieckie i częściowo Czechowice. W centrum wsi wybudowano w stylu śląsko-małopolskim drewniany kościół pw. św. Jana Chrzciciela.
Od końca XVI w. właścicielami Komorowic Polskich byli Hałcnowscy, następnie Drohojowscy herbu Korczak, a w XVIII w. Małachowscy i Starowiejscy. Z kolei Komorowice Niemieckie weszły w 1572 r. w skład bielskiego wolnego państwa stanowego, przekształconego w 1754 r. w księstwo. Od 1742 r. państwo bielskie, a więc także Komorowice Niemieckie, należało do nowo utworzonej austriackiej prowincji – Śląska Austriackiego, natomiast prawobrzeżna część wsi w wyniku I rozbioru Polski stała się w 1772 r. częścią Galicji.
W XVI w. we wschodniej części Komorowic Polskich powstał przysiółek o nazwie Bark (niemieckojęzycznego pochodzenia), w którym rozwinęła się gospodarka rybna, będąca ważnym źródłem dochodów mieszkańców wsi aż do XX stulecia (pozostałością są Stawy Barkowskie). W 1789 r. Bark stał się samodzielną gminą wiejską, którą zlikwidowano w 1918 r., dzieląc ją pomiędzy Komorowice Krakowskie i Hałcnów.
W 1822 r. Komorowice Polskie zakupił arcyksiążę Karol Ludwik Habsburg, który utworzył we wsi rozległy folwark. Mniejszy folwark założyli także Sułkowscy herbu Sulima na zachód od Komorowic Niemieckich, którego zabudowania, w przeciwieństwie do folwarku Habsburgów, nie zachowały się do czasów współczesnych. W miejscowości znajdowały się wówczas również liczne młyny zbożowe, które usunięto w II poł. XX w.
W latach 30. XIX wieku w Komorowicach, podobnie jak i w innych miejscowościach okręgu bielsko-bialskiego, zaczęły się lokować pierwsze zakłady przemysłowe, z których największym stała się pod koniec wieku fabryka zapałek.
Od 1849 r., kiedy przeprowadzono w Austrii reformę administracji, likwidując stare struktury feudalne (m.in. księstwo bielskie), Komorowice Niemieckie weszły w skład powiatu bielskiego (niem. Bezirk Bielitz), natomiast Komorowice Polskie należały od 1855 r. do nowo utworzonego powiatu bialskiego, będącego do 1867 r. częścią obwodu wadowickiego.
W 1855 r. zostało zbudowane odgałęzienie C.K. Uprzywilejowanej Kolei Północnej Cesarza Ferdynanda z Dziedzic do Bielska przez Komorowice Niemieckie, dzięki czemu uzyskały one bezpośrednie połączenie z Wiedniem i Krakowem. Stacja kolejowa powstała w północnej części wsi.
Podczas wojny siedmiotygodniowej w 1866 r. Komorowice, podobnie jak Bielsko i inne sąsiednie miejscowości, było okupowane przez Prusaków. Przydrożny krzyż koło mostu na Krzywej w południowej części dzielnicy upamiętnia stoczoną tu potyczkę między wojskami austriackimi a pruskimi.
Według austriackiego spisu ludności z 1900 Komorowice miały łączną powierzchnię 1531 hektarów zamieszkałą przez 3263 osób w 285 budynkach, a z tego w Komorowicach (Krakowskich) leżących w prowincji Galicja i powiecie Biała 2737 osób (w tym 465 w przysiółku Bark) w 231 budynkach (w tym 41 w przysiółku Bark) na obszarze 1109 hektarów (gęstość zaludnienia 246,8 os./km²), z czego 2661 było katolikami, 73 (2,7%) wyznawcami judaizmu a 3 innej religii lub wyznania, 2615 (95,5%) polsko-, 110 (4%) niemieckojęzycznimi a 1 osoba posługiwała się innym językiem. Zaś w Komorowicach Niemieckich w 54 budynkach na obszarze 422 hektarów mieszkało 526 (gęstość zaludnienia 124,6 os./km²), z czego 272 (51,7%) było katolikami, 249 (47,3%) ewangelikami a 5 (1%) żydami, 262 (49,8%) polsko-, 257 (48,9%) niemiecko- a 1 czeskojęzycznymi. Do 1910 liczba budynków w Komorowicach Niemieckich wzrosła do 57 a mieszkańców do 656, z czego 655 zameldowanych było na stałe, 460 (70,1%) było katolikami, 195 (29,7%) ewangelikami a 1 innej religii lub wyznania, 494 (75,3%) niemiecko- a 161 (24,5%) polskojęzycznymi. W pierwszym Powszechnym Spisie Ludności w II Rzeczypospolitej Komorowice (Śląskie) miały 721 mieszkańców z czego Polacy stanowili 82,8% a Niemcy – 17,2%, z kolei Komorowice (Krakowskie) miały 3273 mieszkańców z czego 98,6% stanowili Polacy.
Z racji mieszanego składu ludności Komorowice Niemieckie stały się w XIX w. areną konfliktów na tle narodowościowym, powszechnych wówczas na całym Śląsku Cieszyńskim. Całkiem odmienna sytuacja miała miejsce w prawobrzeżnej części wsi, zamieszkanej prawie wyłącznie przez Polaków, w której aktywnie działały liczne polskie organizacje zarówno chrześcijańskie (skupione wokół ks. S. Stojałowskiego), jak i socjalistyczne. W 1909 r. zostało tu także założone gniazdo Sokoła, a w 1914 r. grupa komorowiczan wstąpiła do Legionów Polskich.
W 1918 r. Komorowice Polskie znalazły się w granicach państwa polskiego, wchodząc w skład województwa krakowskiego. O przynależności państwowej Komorowic Niemieckich, i całego Śląska Cieszyńskiego, miał z kolei zdecydować plebiscyt. Nie doszedł on jednak do skutku, a w wyniku decyzji Rady Ambasadorów z lipca 1920 r. wschodnia część regionu, wraz z Komorowicami, przypadła Polsce i stała się w 1922 r. częścią województwa śląskiego.
Jednocześnie zmianie uległy nazwy obu wsi – Komorowice Polskie przemianowano na Komorowice Krakowskie, a Komorowice Niemieckie na Śląskie.
W latach 20. XX w. rozparcelowano folwark Habsburgów, obejmujący znaczną część Komorowic Krakowskich, po którym jedyną pozostałością są dziś dwa parterowe budynki przy pl. J. Niemczyka.
W okresie międzywojennym w obu częściach Komorowic powstało kilka budynków użyteczności publicznej, m.in. dom kultury w Komorowicach Krakowskich (1919), szkoła w Komorowicach Śląskich (1922), dziś Gimnazjum nr 14) i nowa szkoła w Komorowicach Krakowskich ([937–1946, dziś SP 29).
W 1921 r. przystąpiono także do budowy nowego kościoła parafialnego. Świątynia stanęła w sąsiedztwie starego, XVI-wiecznego kościoła. Budowa trwała dziesięć lat, natomiast zabytek przeniesiono w 1949 r. do Woli Justowskiej, dzielnicy Krakowa, gdzie został postawiony na terenie przeznaczonym przez władze wojewódzkie na, nigdy nie utworzone, Muzeum Budownictwa Drewnianego „Skansen” jako eksponat, ale równocześnie kościół parafialny miejscowej parafii. Cenny obiekt spłonął w 2002 r.
W czasie aneksji Górnego Śląska przez III Rzeszę we wrześniu 1939 r. obszar powiatu bielskiego ("Landkreis Bielitz"), do którego należały Komorowice Śląskie, włączono w skład III Rzeszy (prowincja górnośląska), powiększając go jednocześnie o część powiatu bialskiego, którego częścią były Komorowice Krakowskie. Po wkroczeniu Armii Czerwonej w lutym 1945 r. i ustanowieniu tymczasowej administracji, powiat bielski powrócił do przedwojennych granic i wszedł w skład województwa śląskiego, natomiast powiat bialski, również w przedwojennych granicach, powrócił do województwa krakowskiego.
W okresie II wojny światowej komorowicki kościół stał się ostoją polskości na tych terenach, ponieważ władze niemieckie zezwoliły na odprawianie mszy i nabożeństw w języku polskim. W lutym 1945 r. Komorowice były miejscowością przyfrontową, a na wieży nowego kościoła Niemcy urządzili punkt obserwacyjny. Podczas ostrzału artyleryjskiego świątynia uległa poważnym uszkodzeniom, wkrótce po wojnie została jednak odbudowana.
Na wiosnę 1945 r. na terenie dzisiejszego Bielska-Białej swoją działalność rozpoczęło podziemie antykomunistyczne. Już w marcu w Mikuszowicach, Hałcnowie oraz Komorowicach rozpoczęły działalność małe oddziały poakowskie identyfikowane z ruchem oporu Armii Krajowej, które jednak nie działały na tym terenie zbyt długo. Działalność na większą skalę rozpoczęły oddziały Narodowych Sił Zbrojnych (NSZ). Komorowice stały się jedną z głównych baz rekrutacyjnych oddziału „Bartka”, którego dowódcą był Henryk Flame. 13 lutego 1946 r. oddział NSZ zamordował w Komorowicach Śląskich funkcjonariusza MO A. Stasickiego, co było jedną z przyczyn utworzenia w Bielsku oddziału ORMO. 25 maja tego samego roku Urząd Bezpieczeństwa urządził w Komorowicach Śląskich zasadzkę na oddział „Burza”. Działalność podziemia zakończyła się na przełomie 1947 i 1948 r.
W 1950 r., wraz z połączeniem Bielska i Białej Krakowskiej w jedno miasto, powiat bialski został zniesiony, a jego zachodnia część (w tym Komorowice Krakowskie) włączona do powiatu bielskiego. W 1954 r., kiedy zlikwidowano gminy i wprowadzono w ich miejsce gromady, zarówno Komorowice Śląskie, jak i Krakowskie weszły w skład gromady Komorowice. Podczas kolejnej reformy administracyjnej w 1973 r. utworzono gminę Komorowice, w której skład weszły gromady Komorowice i Hałcnów. Od 1975 r. gmina należała do województwa bielskiego.
W 1971 r. w południowej części Komorowic, przy granicy z Bielskiem-Białą, rozpoczęto budowę Fabryki Samochodów Małolitrażowych (FSM). Fabryka, w której wyprodukowano kilka milionów sztuk samochodów (m.in. Fiat 126p), była wówczas największym zakładem przemysłowym w regionie. Wraz z budową fabryki powstały stacje kolejowe Bielsko-Biała Północ i Bielsko-Biała Zachód, a także nowy układ komunikacyjny południowej części dzielnicy (ul. Grażyńskiego i Kwiatkowskiego). 28 maja 1992 r. 90% akcji firmy przejął Fiat Auto, rok później zmieniając nazwę na Fiat Auto Poland.
W latach 70. XX w. Komorowice przecięły nowe drogi szybkiego ruchu. Wybudowano trasę z Katowic do Cieszyna (dziś DK 1 i S1) oraz trzyipółkilometrowy odcinek niedokończonej północnej obwodnicy miasta (ul. Niepodległości, DK 52), a także nową drogę wyjazdową z Bielska-Białej w kierunku Katowic (ul. Warszawska), co odciążyło starą drogę biegnącą ul. Węglową i Katowicką. Drogi te krzyżują się na wybudowanym wtedy węźle drogowym Bielsko-Biała–Komorowice, znajdującym się w południowo-zachodniej części Komorowic Śląskich.
Historia dzielnicy.
1 stycznia 1977 r. obszar gminy Komorowice (Komorowice i Hałcnów) został włączony w granice administracyjne Bielska-Białej.
Lata 70. i 80. XX w. to okres intensywnej urbanizacji i industrializacji północnej dzielnicy miasta. W Komorowicach Śląskich powstał szereg nowoczesnych zakładów przemysłowych (głównie przy ul. Konwojowej, Grażyńskiego i Kwiatkowskiego), przy ul. Bestwińskiej oczyszczalnia ścieków, a w centrum Komorowic Krakowskich wielkopłytowe osiedle mieszkaniowe (osiedle Komorowickie). W zachodniej części Komorowic Śląskich, w rejonie d. folwarku Sułkowskich, oraz w Komorowicach Krakowskich, na wschodnim stoku wzgórza Bark, zaczęły także powstawać osiedla domów jednorodzinnych (pierwsze z nich zwane jest os. Mekkiego).
W 2000 r. w Bielsku-Białej utworzono podstrefę Katowickiej Specjalnej Strefy Ekonomicznej, w której skład weszły cztery obszary na terenie miasta, m.in. obszar Fiat Auto Poland S.A. (w 2000 r.), obejmujący budynki i hale produkcyjne należące do Fiat Auto Poland S.A., oraz obszar Komorowice Krakowskie (w 2005 r.) położony w północnej części dzielnicy, między oczyszczalnią ścieków a Stawami Komorowickimi.
W 2002 r. przy ul. Warszawskiej, w sąsiedztwie węzła drogowego "Bielsko-Biała – Komorowice" powstały dwa hipermarkety: Tesco (przebudowany w 2008 r. na centrum handlowe Pasaż Tesco) oraz Castorama. Wcześniej, bo od końca lat 90., w Komorowicach istniały supermarkety Spar (dziś Intermarché) przy ul. Olimpijskiej i Biedronka na os. Komorowickim. W planach jest budowa parku handlowego Koniczynka, położonego naprzeciw Pasażu Tesco.
W 2002 r. wprowadzono także nowy podział administracyjny Bielska-Białej. Miasto zostało podzielone na trzydzieści osiedli – jednostek pomocniczych gminy. Komorowice weszły w skład dwóch osiedli: część lewobrzeżna do Komorowic Śląskich, a prawobrzeżna do Komorowic Krakowskich.
Boom budowlany w pierwszej dekadzie XXI wieku doprowadził do powstania dwóch osiedli willowych – Nowe Domy na północno-zachodnim krańcu Komorowic Śląskich i nienazwanego, położonego na stoku wzgórza Bark.
W 2005 r. zakończono przebudowę, przebiegającego od węzła Komorowice w kierunku Cieszyna, odcinka DK 1 do parametrów drogi ekspresowej, oddając do użytku drogę ekspresową S1, docelowo łączącą Cieszyn z Pyrzowicami. W październiku 2008 r. rozpoczęto budowę odcinka drogi ekspresowej S69 o długości 9,1 km, stanowiącego północno-wschodnią obwodnicę Bielska-Białej. Jej częścią będzie przebudowana ul. Niepodległości.
W lipcu 2008 r. wyburzono tzw. „szkieletora”, czyli niedokończoną konstrukcję 64-metrowego biurowca FSM, którego budowę przerwano w latach 80 XX w.
Zabytki.
Na terenie Komorowic znajdują się następujące zabytki nierejestrowane (nie znajdujące się w rejestrze NID):
Kultura i media.
Na terenie dzielnicy działalność prowadzi Dom Kultury w Komorowicach – jedna z dziesięciu placówek Miejskiego Domu Kultury w Bielsku-Białej. Jego siedzibą jest zabytkowy budynek przy ul. Olimpijskiej 16 (róg placu J. Niemczyka).
W ramach domu kultury działa osiem zespołów artystycznych:
W tym samym budynku, co dom kultury znajduje się jedna z siedemnastu dzielnicowych filii Książnicy Beskidzkiej. Zbiory komorowickiej filii to około 25 tys. książek, a ponadto czasopisma i multimedia. Z usług biblioteki korzysta rocznie ok. 2 tys. czytelników.
W tym samym budynku również znajduje się jednostka Ochotniczej Straży Pożarnej w Komorowicach Krakowskich, która to czuwa nad bezpieczeństwem mieszkańców od 1899 roku. Na wyposażeniu jednostki są trzy wozy bojowe, warto również nadmienić, że jednostka należy do KSRG.
Na stronie internetowej działa również portal komorowice.pl.
Edukacja.
W Komorowicach znajdują się:
Przemysł.
Pierwsze zakłady przemysłowe w Komorowicach powstały w latach 30. XIX w. Proces industrializacji został przyspieszony po przyłączeniu wsi do Bielska-Białej.
Komorowice są obecnie, obok Wapienicy, najbardziej uprzemysłowioną dzielnicą miasta. Poza strefą ekonomiczną zakłady koncentrują się w północnej oraz południowo-wschodniej części Komorowic Śląskich (w rejonie ul. Konwojowej, Chochołowskiej, Centralnej i M. Grażyńskiego). Największe z nich to: „Befared” (fabryka reduktorów i motoreduktorów), „TNT” (logistyka i przewóz przesyłek), „Marbet” (materiały dekoracyjne, płyty izolacyjne, opakowania), „Indukta” (fabryka maszyn elektrycznych), „Ceramed” (materiały budowlane), Wytwórnia Wódek Gatunkowych „Nisskosher”, a także Fiat Auto Poland. Przy ul. Grażyńskiego znajduje się także Przedsiębiorstwo Komunalne „Therma” (spółka zajmująca się energetyką cieplną na terenie Bielska-Białej), a przy ul. Bestwińskiej, w sąsiedztwie obszaru SSE "Komorowice Krakowskie", zbudowana w latach 70. XX w. oczyszczalnia ścieków o przepustowości 95 tys. m³ na dobę, należąca od 1990 r. do spółki „Aqua S.A.”.
Specjalna Strefa Ekonomiczna.
Na terenie Bielska-Białej znajdują się cztery obszary Katowickiej Specjalnej Strefy Ekonomicznej (Wapienica, Fiat Auto Poland, Komorowice Krakowskie i Lipnik), na których zainwestowało ponad 150 firm, stwarzając blisko 32 tys. miejsc pracy.
Obszar "Fiat Auto Poland", włączony do strefy w 2000 r., obejmuje budynki i hale produkcyjne należące do Fiat Auto Poland S.A., położone w południowej części Komorowic Śląskich, między ul. Warszawską a rzeką Białą. Jego powierzchnia wynosi 27,4739 ha. Na terenie tym swoją działalność prowadzi siedem podmiotów gospodarczych: „Fiat-GM Powertrain Polska” (podzespoły samochodowe, silniki i skrzynie biegów), Zakład Usług Technicznych „Galwano-Technika I” (usługi obróbki powierzchniowej), „Avio Polska” (skrzynie przekładniowe i napędowe oraz moduły do turboodrzutowych silników lotniczych i napędów morskich), „Cornaglia” (części i akcesoria do pojazdów mechanicznych i ich silników), „Fiat Services Polska” (usługi księgowe i przetwarzania danych), „Henkel Polska” (branża chemiczna) oraz „Magneti Marelli Suspension Systems Bielsko” (części i akcesoria do pojazdów samochodowych i ich silników). Łącznie zatrudniają one ok. 3750 pracowników.
Obszar "Komorowice Krakowskie", włączony do strefy w 2005 r., położony jest w północnej części Komorowic Krakowskich, między oczyszczalnią ścieków a Stawami Komorowickimi. Jego powierzchnia wynosi 13,6876 ha. Teren obszaru został podzielony na sześć działek inwestycyjnych. Dotychczas rozstrzygnięto przetargi na trzy parcele, wyłaniając trzech inwestorów: „Vertex Polska” (linie do montażu i produkcji rolet zewnętrznych, bram segmentowych, markiz oraz okien), „Polmotors – Strefa” (części i podzespoły dla przemysłu motoryzacyjnego) oraz „Takoni” (wyroby z tworzyw sztucznych, gumy i metalu dla motoryzacji). Łącznie zatrudnią one ok. 250 pracowników.
W 2013 roku w Komorowicach Krakowskich oddano do użytku nowy zakład producenta zabudów samochodowych Szczęśniak Pojazdy Specjalne.
Handel.
Przy ul. Warszawskiej 180 znajdowała się galeria handlowa Pasaż Tesco powstała we wrześniu 2008 r. w ramach rozbudowy istniejącego od września 2002 r. hipermarketu Tesco. W całym obiekcie o powierzchni 14 000 m², funkcjonowało 41 sklepów i hipermarket. Przed galerią znajduje się parking na 980 miejsc. Hipermarket Tesco został zamknięty w 2020 roku w związku z wycofaniem się sieci sklepów Tesco z polskiego rynku.
W sąsiedztwie Pasażu Tesco (ul. Warszawska 186) znajduje się hipermarket remontowo-budowlany Castorama.
Naprzeciw Pasażu Tesco, w miejscu d. motelu "Ondraszek", powstaje park handlowy Koniczynka. Powierzchnia tego obiektu ma wynieść 28 000 m². Nie będzie tu hipermarketu, za to około 100 średnich i mniejszych sklepów oraz punktów usługowych, a także część rekreacyjna na sąsiednich terenach zielonych. Otwarcie planowane jest rok 2010.
W centrum Komorowic Krakowskich znajdują się supermarkety: Biedronka (przy ul. Komorowickiej) oraz Intermarché (przy ul. Olimpijskiej). Zostały otwarte pod koniec lat 90 (w miejscu Intermarché do 2003 r. znajdował się sklep sieci Spar).
Przy ul. Warszawskiej, stanowiącej główną drogę wylotową z miasta w kierunku północnym, położonych jest kilkanaście salonów samochodowych różnych marek.
Ponadto w Komorowicach istnieje kilka stacji benzynowych oraz szereg mniejszych, osiedlowych sklepów.
Sport i turystyka.
Obecnie w Komorowicach nie ma żadnego klubu sportowego, jednak istniejący tu niegdyś Dzielnicowy Klub Sportowy Komorowice jest jednym z protoplastów, grającego dziś w I Lidze, Podbeskidzia Bielsko-Biała.
Dzielnicowy Klub Sportowy Komorowice powstał w 1995 r. Zimą 1996 r. doszło do sfinalizowania współpracy pomiędzy grającym w C-klasie DKS-em a grającym w lidze okręgowej Bielskim Klubem Sportowym Inter poprzez ich fuzję w postaci DKS-Inter Komorowice, który ukończył sezon w strefie spadkowej. W przerwie letniej, 11 lipca 1997 r., doszło do porozumienia działaczy DKS-Inter z BBTS Włókniarz w sprawie fuzji i w sezonie 1997/1998 do rozgrywek V ligi (nowej) przystąpił już BBTS Ceramed Komorowice. W lutym 2001 r. do klubu wszedł nowy inwestor, więc dokonano następnej zmiany nazwy, tym razem na BBTS Marbet-Ceramed Bielsko-Biała. Po awansie do IV ligi nastąpiły przenosiny klubu, przemianowanego na MC Podbeskidzie Bielsko-Biała (od 2003 r. TS Podbeskidzie Bielsko-Biała), ze stadionu w Komorowicach na Stadion Miejski, na którym gra do dziś.
Stadion DKS-u, na którym mecze ligowe rozgrywano do 2001 r., znajduje się przy ul. Laurowej w Komorowicach Krakowskich.
Jedynym obiektem turystycznym na terenie dzielnicy jest pensjonat "Nico" położony przy ul. Młynówka w Komorowicach Krakowskich. W miejscu, gdzie powstaje Koniczynka do 2001 r. znajdował się także trzygwiazdkowy motel Ondraszek.
Na terenie Komorowic powstała również grupa RozBBiegane Komorowice.
Religia.
Parafia katolicka pw. św. Jana Chrzciciela w Komorowicach została erygowana w 1493 r. Od początku istnienia należała do diecezji krakowskiej, w 1992 r. weszła w skład diecezji bielsko-żywieckiej (dekanat Bielsko-Biała I – Centrum). Pierwotnie obejmowała Komorowice Polskie (Krakowskie), Hałcnów, część Bestwiny, a także leżące po drugiej stronie granicy: Komorowice Niemieckie (Śląskie) i częściowo Czechowice. Współcześnie należy do niej podobny obszar, oprócz Hałcnowa (parafia Nawiedzenia NMP), i liczy ona blisko 10 tys. wiernych.
Kościół parafialny został zbudowany w latach 1921–1931. Usytuowany jest w centrum Komorowic Krakowskich, przy ul. św. Jana Chrzciciela, w miejscu drewnianej świątyni z XVI w. W sąsiedztwie znajduje się cmentarz parafialny oraz Dom parafialny im. ks. Franciszka Smolarka, wybudowany w latach 2001–2002, w którym mieszczą się m.in. kancelaria parafialna, poradnia rodzinna, biblioteka parafialna i studio radia Anioł Beskidów.
Do 1658 r. w Komorowicach Polskich znajdował się także zbór kalwiński, ufundowany przez Komorowskich – właścicieli wsi od 1471 r.
Komunikacja.
Transport drogowy.
Przez północną dzielnicę Bielska-Białej przebiegają:
Droga ekspresowa w granicach miasta nosi nazwę ul. Bohaterów Monte Cassino, komorowicki odcinek DK 52 to ul. Niepodległości, natomiast DK 1 i DW 942 – ul. Warszawska.
Drogi te krzyżują się, a zarazem biorą początek, na (największym w mieście) węźle drogowym Bielsko-Biała – Komorowice, znajdującym się w południowo-zachodniej części Komorowic Śląskich.
W październiku 2008 r. rozpoczęto budowę odcinka drogi ekspresowej S69 o długości 9,1 km, stanowiącego północno-wschodnią obwodnicę Bielska-Białej. Jej częścią będzie przebudowana ul. Niepodległości oraz węzeł drogowy Bielsko-Biała – Rosta, na którym droga ekspresowa będzie się krzyżować z drogami miejskimi. W fazie projektu jest także przedłużenie S1 do Mysłowic, gdzie połączy się z już istniejącym odcinkiem z Tychów do Pyrzowic. Wówczas ul. Niepodległości stanie się częścią tej właśnie drogi, a S69 będzie się zaczynać w Hałcnowie.
Status drogi powiatowej mają:
Inne główne ulice przebiegające przez Komorowice to:
Kolej.
Przez Komorowice przebiega linia kolejowa nr 139 z Katowic przez Bielsko-Białą i Żywiec do słowackiej miejscowości Skalité, której przebiegający przez dzielnicę odcinek powstał w 1855 r. jako odnoga Kolei Północnej. Jest to linia dwutorowa, w całości zelektryfikowana.
Przy ul. Chochołowskiej, w północnej części Komorowic Śląskich, znajduje się przystanek kolejowy Bielsko-Biała Komorowice. Ma jeden peron. Budynek stacyjny jest zdewastowany, a przez to zamknięty. Ze stacji odchodzi bocznica do złomowiska „Silscrap”.
W południowej części dzielnicy, przy ul. Kwiatkowskiego, w sąsiedztwie hal fabrycznych Fiata znajduje się przystanek Bielsko-Biała Północ. Powstał w 1973 r. wraz z budową Fabryki Samochodów Małolitrażowych i miał za zadanie zapewnić wygodny dojazd pracownikom zakładu. Ma jeden peron, połączony z fabryką przejściem podziemnym.
Stacje docelowe, do których kursują pociągi ze stacji Bielsko-Biała Komorowice i Bielsko-Biała Północ:
Komunikacja miejska i lokalna.
Do Komorowic dociera dziewiętnaście linii autobusowych MZK Bielsko-Biała: 3, 8, 11, 13, 13w, 16, 17, 19, 22, 25, 29, 32, 33, 50, 51, 57, oraz 5 i VII, obsługiwane przez PKM Czechowice-Dziedzice.
Trasa „trójki”, pierwszej linii MZK dojeżdzającej do Komorowic (od 1971 r.), biegnie ul. Komorowicką, Olimpijską, Daszyńskiego i Bestwińską do pętli Sosna w pobliżu Stawów Komorowickich. Tam też dociera linia nr 29, której trasa prowadzi ul. Bestwińską, Daszyńskiego, Olimpijską, Komorowicką, Mazańcowicką, Grażyńskiego i Kwiatkowskiego (wybrane kursy mają dodatkowe przystanki na ul. Konwojowej). Pętla „19” znajduje się na ul. Grażyńskiego, po wschodniej stronie hal Fiata (wybrane kursy są przedłużone do ul. Konwojowej). „32” kursuje ul. Hałcnowską, Olimpijską, Komorowicką, Mazańcowicką, Katowicką i dalej Warszawską przez Tesco. Podmiejska linia nr 50 kursuje ul. Warszawską (przez Tesco) i Katowicką do Czechowic-Dziedzic, natomiast „33" i „51” przez ul. Daszyńskiego, Olimpijską, Komorowicką i Mazańcowicką do Mazańcowic. Obsługiwana przez PKM „VII” kursuje ul. Katowicką, Mazańcowicką i Komorowicką (wybrane kursy przez Tesco, ul. Warszawską i Kwiatkowskiego). Pozostałe dwanaście linii dociera tylko do południowo-zachodnich krańców Komorowic Śląskich – do Pasażu Tesco i Fiata Auto Poland. Autobusami wszystkich linii, z wyjątkiem „3” i „19”, można dojechać do ścisłego centrum miasta.
Na terenie dzielnicy znajduje się dwadzieścia siedem przystanków MZK.
Przez północną dzielnicę Bielska-Białej przejeżdżają również liczne autobusy PKS, którymi można dojechać do wszystkich miejscowości północnej części powiatu bielskiego. W Komorowicach jest dziesięć przystanków PKS. Są one wspólne z MZK, jednak noszą inne nazwy.

</doc>
<doc id="651783" url="https://pl.wikipedia.org/wiki?curid=651783" title="Club Deportivo Municipal Iquique">
Club Deportivo Municipal Iquique



</doc>
<doc id="651784" url="https://pl.wikipedia.org/wiki?curid=651784" title="Bozidar Vidoeski">
Bozidar Vidoeski



</doc>
<doc id="651785" url="https://pl.wikipedia.org/wiki?curid=651785" title="Inegocia">
Inegocia

Inegocia - rodzaj ryb skorpenokształtnych z rodziny płaskogłowowatych. 
Klasyfikacja.
Gatunki zaliczane do tego rodzaju :

</doc>
<doc id="651788" url="https://pl.wikipedia.org/wiki?curid=651788" title="Brahmagupta">
Brahmagupta

Brahmagupta (ur. 598, zm. 670) – indyjski astronom i matematyk, który wywarł wpływ m.in. na późniejszych uczonych arabskich.
Matematyk.
Jego głównym osiągnięciem na polu matematyki było wprowadzenie pojęcia zera i liczb ujemnych. W dziele "Brahmasphutasiddhanta" (628), którego tytuł można przetłumaczyć jako "Odsłona wszechświata", definiuje zero jako rezultat otrzymany wtedy, gdy liczba jest odjęta od samej siebie – była to najlepsza definicja zera znana w tamtych czasach; dzieło to zawiera również pierwsze znane użycie znaku zera. Brahmagupta dostarczył ponadto zasad operowania „majętnościami” i „długami”, czyli dodatnimi i ujemnymi liczbami (co uznaje się za pierwsze znane użycie liczb ujemnych). "Odsłona wszechświata" zawiera również algorytm obliczania pierwiastka kwadratowego, metodę rozwiązywania równań kwadratowych i elementarną postać notacji symbolicznej (algebraicznej). 
Astronom.
Pozostałe rozdziały dzieła traktowały o astronomii – zaćmieniu Słońca i Księżyca, koniunkcji planet, fazach księżyca i wyznaczaniu pozycji planet.

</doc>
<doc id="651789" url="https://pl.wikipedia.org/wiki?curid=651789" title="Jakub Waga">
Jakub Waga



</doc>
<doc id="651790" url="https://pl.wikipedia.org/wiki?curid=651790" title="Łysa Przełęcz">
Łysa Przełęcz

Łysa Przełęcz lub Siodło – przełęcz w Grupie Magurki Wilkowickiej w Beskidzie Małym. Oddziela Łysą Górę od Rogacza (828 m). Północno-wschodnie stoki przełęczy opadają do doliny Mraźnicy w Bielsku-Białej południowo-zachodnie do doliny potoku Skleniec w Wilkowicach.
Rejon przełęczy oraz stoki opadające do doliny Mraźnicy są bezleśne. Na przełęczy jest węzeł szlaków turystycznych.

</doc>
<doc id="651791" url="https://pl.wikipedia.org/wiki?curid=651791" title="Neoplatycephalus">
Neoplatycephalus



</doc>
<doc id="651793" url="https://pl.wikipedia.org/wiki?curid=651793" title="Dwór w Trześniowie">
Dwór w Trześniowie

Dwór w Trześniowie – staropolski dwór znajdujący się we wsi Trześniów w województwie podkarpackim. Powstał w pierwszej połowie XIX wieku, na miejscu wcześniejszej rezydencji starostów.
Stanowił on wówczas główny element siedliska dworskiego oddzielonego stawami i parkiem od folwarku. 
Rafał Kołłątaj (1750-1833), starszy brat Hugona i młodszy Jana, otrzymał tytuł starosty trześniowskiego po poślubieniu w 1772 roku Józefy z Grabińskich Tarłowej, kasztelanki sanockiej. Obaj Kołłątajowie – Rafał i Jan wspomagali księdza Hugona w jego nowatorskich działaniach społeczno-politycznych. Na polecenie brata księdza Hugona załatwiał różne sprawy, przez co zaliczany był do grona osób z kręgu Kuźnicy Kołłątajowskiej. Był członkiem Zgromadzenia Przyjaciół Konstytucji Rządowej. Kilkakrotnie towarzyszył również w podróżach z Polski do Włoch Tadeuszowi Kościuszce, odwiedzając zapewne po drodze swą posiadłość w Trześniowie na Podkarpaciu. Miał on jedynie córkę Marię, która po pierwszym mężu nazywała się Wężykowa. Drugim jej małżonkiem był Józef Sikorski. 
W 2. połowie XIX wieku zapisała ona majątek ziemski w Trześniowie na rzecz "Zakładu dla Ciemnych" we Lwowie. Lwowska Fundacja im. Sikorskich, opiekująca się ociemniałymi dziećmi istniała do końca II wojny światowej. W latach 1921-1947 w trześniowskim dworze mieszkali Feliks i Zofia z Dukietów Sokulscy, z synem Stanisławem i córką Marią. Feliks Sokulski w imieniu Fundacji Sikorskich zarządzał majątkiem ziemskim w Trześniowie.
Po II wojnie światowej dwór był użytkowany przez Państwowe Gospodarstwo Rolne w Trześniowie. W drugiej połowie lat 70. i w latach 80. XX wieku kompleks dworsko-folwarczny wraz z parkiem użytkowany był przez Państwowy Ośrodek Hodowli Zarodowej. Po likwidacji zakładu całym kompleksem dysponowała Agencja Własności Rolnej Skarbu Państwa. 28 sierpnia 1996 roku w wyniku pożaru całkowitemu zniszczeniu uległ dach dworu i ganek główny. Rekonstrukcja zniszczonych partii dworu wraz z adaptacją wnętrz na cele mieszkalne zrealizowana została w latach 1997-2002.

</doc>
<doc id="651795" url="https://pl.wikipedia.org/wiki?curid=651795" title="Sokrates (imię)">
Sokrates (imię)

Sokrates – imię męskie pochodzenia greckiego, ("Sōkrátēs"), które powstało z członów ("sō̃s") „cały, zdrowy, bezpieczny” i ("krátos") „siła, moc”. Imię to rozsławił filozof Sokrates. W Kościele katolickim są święci o tym imieniu.
Sokrates imieniny obchodzi 19 kwietnia, 17 września i 20 września.
Znane osoby noszące imię Sokrates:

</doc>
<doc id="651797" url="https://pl.wikipedia.org/wiki?curid=651797" title="Onigocia">
Onigocia

Onigocia – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651798" url="https://pl.wikipedia.org/wiki?curid=651798" title="Adam Walaciński">
Adam Walaciński

Adam Walaciński (ur. 18 września 1928 w Krakowie, zm. 3 sierpnia 2015 tamże) – polski kompozytor muzyki poważnej, filmowej i teatralnej, publicysta muzyczny i pedagog.
Życiorys.
Studiował w Państwowej Wyższej Szkole Muzycznej w Krakowie w klasie skrzypiec prof. Eugenii Umińskiej, a potem w klasie kompozycji prof. Artura Malawskiego. Studia te jednak porzucił i rozpoczął prywatną naukę u Stefana Kisielewskiego. Dyplom z kompozycji otrzymał dopiero w roku 1974 (w klasie Bogusława Schaeffera). W latach 1948−1956 był skrzypkiem w Krakowskiej Orkiestrze Polskiego Radia. Był członkiem Związku Kompozytorów Polskich. Przez wiele lat współpracował z Polskim Wydawnictwem Muzycznym.
Wykładał na Akademii Muzycznej w Krakowie, z którą jako pedagog związany był od 1972 roku. W roku 1992 otrzymał tytuł profesora. W latach 1973–1981 prowadził seminarium „Muzyka w teatrze” na Wydziale Reżyserii w Państwowej Wyższej Szkole Teatralnej w Krakowie.
W latach sześćdziesiątych rozpoczął współpracę z krakowskim „Dziennikiem Polskim”, w którym do śmierci recenzował koncerty odbywające się w Krakowie, w stałej rubryce zatytułowanej "Smyczkiem i pałką". Był redaktorem naukowym działu „Kompozytorzy XX wieku” "Encyklopedii Muzycznej PWM". Przez wiele lat współpracował przy edycji "Dzieł Wszystkich" Karola Szymanowskiego. Swoje teksty o tematyce muzycznej, publikowane na przestrzeni prawie czterdziestu lat w czasopismach, materiałach konferencyjnych i programach koncertowych, wydał w 2002 pod wspólnym tytułem "Retrospekcje. Teksty o muzyce XX wieku".
Na początku swojej drogi twórczej związał się jako kompozytor muzyki, z filmem oraz teatrem. Zilustrował muzycznie m.in. słynny serial telewizyjny "Czterej pancerni i pies", film Jerzego Kawalerowicza "Faraon", a także film Jana Batorego "O dwóch takich, co ukradli księżyc". Na początku lat osiemdziesiątych zaprzestał pisania muzyki filmowej, ograniczając swoją twórczość do muzyki poważnej.

</doc>
<doc id="651804" url="https://pl.wikipedia.org/wiki?curid=651804" title="Stabłówka">
Stabłówka

Stabłówka – strumień na terenie Wrocławia (długości około 3,5 km) w zachodniej części miasta (na terenie osiedla Stabłowice), łączący rzekę Bystrzycę ze strumieniem Ługowina. 
Strumień, najprawdopodobniej przekopany sztucznie, powstał przez połączenie starorzecza Bystrzycy wzdłuż ulicy Granatowej (między Starogajową a Jeleniogórską) z rowami odwadniającymi łąki, położone na północ od osiedla Gajowa; z Ługowiną łączy się w okolicy mostu kolejowego linii prowadzącej z Wrocławia do Legnicy.

</doc>
<doc id="651805" url="https://pl.wikipedia.org/wiki?curid=651805" title="Sávio">
Sávio

Sávio, właśc. Sávio Bortolini Pimentel (ur. 9 stycznia 1974 w Vila Velha) – brazylijski piłkarz, grający podczas kariery na pozycji pomocnika (na lewej stronie lub na środku).
Życiorys.
Zawodową karierę rozpoczynał we CR Flamengo w roku 1991. Po siedmiu sezonach gry w tym klubie ofertę gry złożył mu sam Real Madryt i zawodnik nie wahał się ani chwili, chciał rozwijać swoje umiejętności w Europie. Początki były trudne. Szybko odniósł poważną kontuzję, jednak udało mu się powrócić i zaliczyć kilkanaście występów ligowych, strzelić kilka bramek. Najlepsze dwa lata jego gry przypadają na sezony 1998/1999 i 1999/2000. Sávio grał regularnie w pierwszym zespole, był jego pewnym punktem, zdobył z nim Puchar Mistrzów. Później tak różowo już nie było. Mimo że swój ostatni sezon w „Królewskich” przypieczętował zdobyciem mistrzostwa Hiszpanii, był już jedynie rezerwowym.
Przeprowadzka do Francji pomogła mu wprawdzie w odzyskaniu miejsca w wyjściowej jedenastce, ale żadnego poważnego sukcesu w "„Żyrondystach”" nie odniósł i odszedł już po pierwszym sezonie gry, po raz drugi przechodząc do klubu hiszpańskiego. Był to Real Saragossa, czyli klub z aspiracjami na grę w europejskich pucharach, w którym spędził trzy lata i wygrał Puchar Hiszpanii, przez trzy sezony będąc pewnym punktem w drużynie hiszpańskiego trenera.
Przed sezonem 2006/2007 ponownie trafił do CR Flamengo, jednak już po pół roku zdecydował się na odejście, za półtora miliona euro przeszedł zimą do Realu Sociedad, a po spadku tej drużyny do Segunda División został piłkarzem Levante UD. Sezon 2008/2009 rozpoczął jako gracz Anorthosisu Famagusta Larnaka, z którym wywalczył pierwszy w historii cypryjskiego futbolu awans do fazy grupowej Champions League. Karierę zakończył w Avaí FC w 2010. Zaliczył 37 występów w reprezentacji Brazylii. Zdobył brązowy medal na Igrzyskach Olimpijskich w 1996 roku.

</doc>
<doc id="651806" url="https://pl.wikipedia.org/wiki?curid=651806" title="Ograniczenie górne">
Ograniczenie górne



</doc>
<doc id="651807" url="https://pl.wikipedia.org/wiki?curid=651807" title="Ograniczenie dolne">
Ograniczenie dolne



</doc>
<doc id="651809" url="https://pl.wikipedia.org/wiki?curid=651809" title="Platycephalus">
Platycephalus

Platycephalus – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651810" url="https://pl.wikipedia.org/wiki?curid=651810" title="Maria Romanowa (1759–1828)">
Maria Romanowa (1759–1828)

Maria Fiodorowna (ur. 25 października 1759 w Szczecinie jako "Sophie Dorothee von Württemberg" – Zofia Dorota Wirtemberska, zm. 5 listopada 1828 w Pawłowsku) – księżniczka wirtemberska, cesarzowa Rosji jako druga żona cesarza Pawła I.
Córka księcia Fryderyka Eugeniusza i Zofii Doroty – siostrzenicy króla pruskiego Fryderyka II.
Małżeństwo.
Jej małżeństwo z Pawłem I zostało zaaranżowane przez Fryderyka II i cesarzową Katarzynę, w październiku 1776 roku. Zofia przeszła przed ślubem na prawosławie i przyjęła imię "Maria Fiodorowna". Jej mąż był wdowcem po Wilhelminie Luizie z Hesji-Darmstadt.
Początkowo to małżeństwo było bardzo udane. Po ślubie Maria pisała do przyjaciela: "Jestem szaleńczo zakochana." Paweł był tak samo szczęśliwy jak jego małżonka. "Jest wysoka, kształtna, inteligentna, bystra i śmiała" – pisał. Wirtemberska księżniczka pisała: "Jestem bardziej niż zadowolona" i "Nigdy, drogi przyjacielu, nie mogłabym być szczęśliwsza. Wielki książę nie mógłby być uprzejmiejszy. Jestem bardzo dumna z faktu, że mnie kocha i to czyni mnie bardzo, bardzo szczęśliwą". Pisała do Pawła: "Nie mogę pójść spać przed pójściem do mojego księcia drogiego i uwielbianego i mówienia mu jeszcze raz, jak go kocham i uwielbiam szalenie". Maria nigdy nie przestała kochać swojego męża mimo jego trudnego i często despotycznego charakteru. Zaraz po narodzinach Katarzyna II odbierała Marii dzieci, za co wirtemberska księżniczka miała ogromny żal do teściowej.
Po objęciu tronu przez Pawła Maria miała wielki i ogólnie dobry wpływ na męża. Chociaż w późniejszym okresie para nie była już tak blisko jak na początku, nadal było między nimi dużo ciepła. Gdy zaczęły krążyć plotki o romansie Pawła, car stanowczo wyparł się tego związku przed żoną.
Maria Fiodorowna po śmierci męża wpadła w histerię. Oskarżyła syna, że celowo doprowadził do śmierci Pawła. Wpadła w rozpacz, nie mogła przestać płakać. Dopiero później zgodziła się na widzenie z synem, podczas którego ten jej wszystko wytłumaczył.
Cesarzowa-wdowa była postrzegana jako idealna carowa, dobra i bogobojna. Szanowano ją za to, że mimo trudnego charakteru męża, nigdy go nie zdradziła i szczerze kochała.
Wraz z mężem wybudowała pałac Pawłowsk – letnią rezydencję carów.
Potomstwo.
Ze swoim mężem spłodzili dziesięcioro dzieci:

</doc>
<doc id="651811" url="https://pl.wikipedia.org/wiki?curid=651811" title="USS Walter X. Young">
USS Walter X. Young

Okręty US Navy o nazwie USS "Walter X. Young", która pochodzi od kapitana marynarki Waltera X. Younga (1918-1942) – oficera United States Marine Corps, który zginął podczas walk o Guadalcanal

</doc>
<doc id="651814" url="https://pl.wikipedia.org/wiki?curid=651814" title="Buchenbach (Badenia-Wirtembergia)">
Buchenbach (Badenia-Wirtembergia)

Buchenbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Dreisamtal. Leży ok. 12 km na południowy wschód od Fryburga Bryzgowijskiego.

</doc>
<doc id="651815" url="https://pl.wikipedia.org/wiki?curid=651815" title="Ratabulus">
Ratabulus

Ratabulus - rodzaj ryb skorpenokształtnych z rodziny płaskogłowowatych. 
Klasyfikacja.
Gatunki zaliczane do tego rodzaju :

</doc>
<doc id="651818" url="https://pl.wikipedia.org/wiki?curid=651818" title="Wicekrólestwo Nowej Hiszpanii">
Wicekrólestwo Nowej Hiszpanii



</doc>
<doc id="651819" url="https://pl.wikipedia.org/wiki?curid=651819" title="Chu (okres Zhou)">
Chu (okres Zhou)

Chu – chińskie państwo istniejące między ok. VIII w. p.n.e., a 223 p.n.e. w Okresie Wiosen i Jesieni oraz Walczących Królestw. Początkowo nosiło nazwę Jing (荆), a następnie Jingchu (荆楚). Położone było w dorzeczu środkowego biegu Jangcy. U szczytu swej potęgi zajmowało ziemie dzisiejszych prowincji Hunan, Hubei i Henan, współczesnych miast wydzielonych Chongqing i Szanghaj, oraz fragmenty prowincji Jiangsu. Stolicą Chu było miasto Ying (郢).
W 223 p.n.e. zostało podbite przez Qin Shi Huangdi. Po upadku dynastii Qin w 221 p.n.e. na krótko odzyskało niezależność i przez kilka lat opierało się wojskom Liu Banga.

</doc>
<doc id="651820" url="https://pl.wikipedia.org/wiki?curid=651820" title="Rogadius">
Rogadius

Rogadius - rodzaj ryb skorpenokształtnych z rodziny płaskogłowowatych. 
Klasyfikacja.
Gatunki zaliczane do tego rodzaju :

</doc>
<doc id="651822" url="https://pl.wikipedia.org/wiki?curid=651822" title="Rak sygnałowy">
Rak sygnałowy

Rak sygnałowy, szwedzki, kalifornijski ("Pacifastacus leniusculus", Dana) – gatunek, należący do rodziny rakowatych (Astacidae), pochodzących z Ameryki Północnej, a obecnie występujących także w Europie, w tym w Polsce.
Wygląd.
Przedstawiciele tej rodziny mają grzbietobrzusznie spłaszczone, podłużne ciało. Charakteryzują się bardzo stwardniałym pancerzem i odwłokiem. Trzy pierwsze pary ich odnóży krocznych kończą się szczypcami. Najbardziej wydatne są szczypce pierwszej pary. Telson oraz ostatnia para odnóży odwłokowych (uropodia) tworzą płetwę ogonową na końcu ciała. Umożliwia ona pływanie do tyłu.
Średnia długość ciała raka sygnałowego wynosi 10 cm, a jego masa 150 g. Największe osobniki (zazwyczaj samce) dorastają do 20 cm i mogą ważyć ponad 200 g. Ma barwę od brązowej po czarną. Wyposażony jest w duże, szerokie, lecz krótkie szczypce, które od spodu są krwistoczerwone. Jego cechą charakterystyczną jest obecność bardzo jasnej (od białej do jasnoniebieskiej) plamy sygnalnej u nasady szczypiec. U samic jest ona słabiej widoczna.
Ekologia.
Jest wszystkożerny. W skład diety tego gatunku wchodzą pokarmy pochodzenia zwierzęcego (zooplankton, żaby, ślimaki, larwy owadów, małe ryby), roślinnego (młode pędy i korzenie roślin) oraz detrytus.
Rak sygnałowy stanowi pożywienie m.in. dla drapieżnych ryb, czapli siwych, wydr oraz norek amerykańskich.
Jest bardziej płodny i rozwija się szybciej od rodzimych gatunków raków. Osobniki męskie uznaje się za dojrzałe płciowo, kiedy pierwsze pary odnóży odwłokowych reorganizują się w narząd kopulacyjny. Umożliwia im to parzenie się, które zachodzi we wrześniu (najwcześniej spośród raków występujących w Polsce). Składanie jaj ma miejsce w październiku. Samica może złożyć ponad 540 jaj. Wylęg zapłodnionych jaj przypada na wiosnę. Może żyć – podobnie jak rodzimy rak szlachetny – do 20 lat.
Występuje w dobrze natlenionych wodach słodkich. Najlepiej rozwija się w środowisku o temperaturze ok. 20 °C. Preferuje zbiorniki o twardym dnie, ponieważ często skrywa się w wygrzebanych przez siebie kryjówkach. Toleruje zasolenie wody do 21‰. Często migruje i kolonizuje nowe obszary. Potrafi pokonywać przeszkody, omijając je drogą lądową
Występowanie.
"Pacifastacus leniusculus" pochodzi z zachodniego wybrzeża Ameryki Północnej. Za obszar naturalnego występowania gatunku uznaje się północno-zachodnie Stany Zjednoczone – stany Waszyngton, Oregon, Idaho, zachodnie tereny stanów Montana i Wyoming, północne obszary stanów Kalifornia, Nevada i Utah oraz południową część Kolumbii Brytyjskiej.
Został sprowadzony do Europy w latach 60. XX wieku i obejmuje zasięgiem niemal całe jej terytorium. Powodem jego introdukcji była odporność na dżumę raczą, która powodowała wtedy masowe śnięcia rodzimych gatunków raków. W kolejnym dziesięcioleciu trafił do Polski. Obecnie można go spotkać na terenie Warmii oraz Pojezierza Mazurskiego (dane z 2001).
Znaczenie.
Został sklasyfikowany jako gatunek najmniejszej troski w Czerwonej Księdze Gatunków Zagrożonych. Obecnie jest wykorzystywany do badań nad skutecznym lekiem przeciwko dżumie raczej.

</doc>
<doc id="651823" url="https://pl.wikipedia.org/wiki?curid=651823" title="Sorsogona">
Sorsogona

Sorsogona – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651824" url="https://pl.wikipedia.org/wiki?curid=651824" title="Tostao">
Tostao



</doc>
<doc id="651826" url="https://pl.wikipedia.org/wiki?curid=651826" title="Suggrundus">
Suggrundus

Suggrundus – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651827" url="https://pl.wikipedia.org/wiki?curid=651827" title="Mate, Feed, Kill, Repeat">
Mate, Feed, Kill, Repeat

Mate. Feed. Kill. Repeat – debiutancki longplay zespołu Slipknot. Wydany 13 czerwca 1996 roku w nakładzie 1000 egzemplarzy. Album łączy wiele gatunków muzyki alternatywnej oraz popularnej, takich jak: death metal, thrash metal, disco, funk, jazz czy hip-hop. Członkowie zespołu nie liczą tego albumu w swej dyskografii, jednak utwory z niego grają na koncertach.
Utwory "Only One" i "Tattered &amp; Torn" zostały ponownie nagrane w 1999 (już z Coreyem Taylorem jako wokalistą) na oficjalny debiut zespołu zatytułowany Slipknot. Fragment utworu "Slipknot" został wykorzystany w utworze "(sic)" z albumu Slipknot. Utwór "Gently" został ponownie nagrany w 2001 na album Iowa, jednakże w późniejszej wersji pominięto akustyczny wstęp. Utwór "Killers are Quiet" został ponownie nagrany w 2001 ze zmienionym tekstem i tytułem (na "Iowa") znalazł się na albumie o tym samym tytule.

</doc>
<doc id="651828" url="https://pl.wikipedia.org/wiki?curid=651828" title="Polonizacja">
Polonizacja

Polonizacja – proces przyswajania bądź narzucania języka lub kultury polskiej jednostkom i grupom społecznym funkcjonującym wcześniej w ramach innych kultur. Może zachodzić zarówno w wyniku mniej lub bardziej wyraźnego przymusu (np. administracyjnego, edukacyjnego), jak i mieć charakter dobrowolny, tzn. nie wiązać się z żadną bezpośrednią presją.
Polonizacja, podobnie jak i inne procesy asymilacyjne, zachodziła w szczególności w sytuacji, gdy element polski wyraźnie dominował w danej społeczności terytorialnej, natomiast przyjęcie języka polskiego wiązało się z podniesieniem własnego prestiżu, statusu społecznego itp. Polonizacja w takim sensie zachodziła na przestrzeni wieków np. wśród szlachty Rusi oraz Litwy, które przyjmowały za własny język polski, przejmując także polski tryb życia, w znacznym stopniu rezygnując przy tym z własnych tradycji, języka i kultury. Administracyjne działania zmierzające do polonizacji mniejszości narodowych próbowano prowadzić w II RP pod wpływem programu politycznego unifikacji Narodowej Demokracji. Zdecydowane działania polonizacyjne pozostałych po II wojnie światowej na terenie kraju przedstawicieli mniejszości narodowych prowadziła administracja państwowa PRL.
Demografia.
Społeczeństwo I Rzeczypospolitej składało się przede wszystkim z Polaków, Litwinów i Rusinów. W 1618 przedstawicieli tych narodowości było w przybliżeniu kolejno 4,5 mln, 0,75 mln i 5 mln na łączną liczbę 11 mln mieszkańców państwa. Istotne mniejszości stanowili m.in. Łotysze, Niemcy i Żydzi. Polacy, ze względu na przyłączenie znacznych terenów Rusi, nie stanowili większości.
Rzeczywista przynależność etniczna miała jednak drugorzędne znaczenie. Wśród wyższych warstw społeczeństwa Litwy i Rusi następował szybki proces polonizacji, wyrażający się przede wszystkim w rozpowszechnieniu języka i kultury polskiej, a także religii katolickiej. Liczba osób, które ze względu na używany język i przyjętą kulturę można by określić jako Polaków, wzrastała stopniowo z około 40% społeczeństwa w 1650 do 50% w 1791. Polonizacja wynikała z wyższego rozwoju kulturalnego, gospodarczego i administracyjnego Korony. To w niej znajdowały się główne instytucje państwowe (urzędy stołeczne, trybunały, dwór królewski), największe miasta, a także drugi najstarszy uniwersytet w Europie Środkowej. Proces ten, a także kolonizacja Rusi polskimi osadnikami, doprowadziły do napięć na tle społecznym. Ważnym ich czynnikiem była wyznawana religia. Większość przedstawicieli szlachty polskiej i spolonizowanej była katolikami lub protestantami, natomiast ludność chłopska na wschodnich ziemiach Rzeczypospolitej wyznawała prawosławie. Konflikty dodatkowo narosły po zawiązaniu unii brzeskiej.
Pod wpływem reformacji duża część szlachty przyjęła wyznania protestanckie (luteranizm, kalwinizm i bracia polscy). Różnorodność wyznawanych religii, a także tolerancyjne traktowanie jednej z największych w Europie mniejszości żydowskich, sprawiły, że Rzeczpospolita zyskała przydomek „państwa bez stosów”. Wprawdzie w efekcie kontrreformacji większość szlachty powróciła do kościoła katolickiego, ale proces ten przebiegał pokojowo, głównie poprzez propagandę i szkolnictwo jezuickie. Dopiero po potopie szwedzkim doszło do prześladowań braci polskich i ich wygnania z kraju.
Polska w okresie międzywojennym była krajem wielonarodowościowym, w którym Polacy stanowili od 64% do 69% populacji. W pewnych rejonach Polacy stanowili mniejszość, na przykład na Kresach Wschodnich, gdzie przewagę mieli Ukraińcy (identyfikowani wówczas z Rusinami), Białorusini lub Litwini. Polacy przeważali jednak na Wileńszczyźnie (75%), w ówczesnym województwie lwowskim oraz tarnopolskim (52%). Na zachodzie przeważali w niektórych okolicach Niemcy. W wielu miasteczkach (szczególnie na wschodzie kraju) dominowała ludność żydowska.
W Narodowym Spisie Powszechnym z 2002 r. ponad 96% ankietowanych zadeklarowało narodowość polską, 1,23% (471,5 tys. osób) zadeklarowało przynależność do innej narodowości, natomiast 2,03% ludności (774,9 tys. osób) nie określiło swej przynależności narodowościowej. Najbardziej liczne mniejszości narodowe i etniczne stanowią Ślązacy (173,2 tys.) Niemcy (152,9 tys.), Białorusini (48,7 tys.), Ukraińcy (31,0 tys.), Romowie (12,9 tys.), Rosjanie (6,1 tys.), Łemkowie (5,9 tys.) i Litwini (5,8 tys.).
Polonizacja Prus.
Prusowie najeżdżani byli już w IX wieku, jednak bez trwałych efektów. Gdy nie powiodła się misja chrystianizacyjna biskupów Wojciecha w roku 997 i Brunona z Kwerfurtu w roku 1009, doszło do polskich wypraw Bolesława Chrobrego. Kolejne wyprawy, w latach 1107–1108 i 1110–1111, zorganizował Bolesław Krzywousty. Również nie przyniosły one spodziewanych efektów, podobnie jak misja biskupa ołomunieckiego Henryka Zdika w 1141.
W 1147 odbyła się wyprawa na Prusy, zorganizowana przez Bolesława Kędzierzawego na fali zainteresowania drugą krucjatą lewantyńską. Prusowie jednak zorganizowali odwet i najechali na polskie ziemie w roku 1149. Kolejne wyprawy w latach 1149–1157 zaowocowały podbiciem części ziem pruskich. Kolejna próba chrystianizacji nie powiodła się na skutek buntu Prusów, a w roku 1166 zginął w karnej wyprawie młodszy brat Bolesława, książę Henryk Sandomierski.
W XIII w. udanego i trwałego podboju Prus dokonali Krzyżacy. Podbici Prusowie przejęli z biegiem lat język i kulturę niemiecką, natomiast na południu i wschodzie zasymilowali się z Polakami (Mazurami) i Litwinami. Pogańskie obyczaje Prusów przetrwały sporadycznie w Sambii do pierwszej połowy XVI w. Jeszcze w 1561 r. pastor Abel Will z Pobethen opublikował "Mały katechizm" Marcina Lutra w języku pruskim, jednak mowa ta ostatecznie wymarła na przełomie XVII i XVIII wieku.
W okresie administrowania dobrami kapituły warmińskiej przez Mikołaja Kopernika kontynuowany był proces intensywnego zagospodarowywania ziem spustoszonych w wyniku wojen z zakonem krzyżackim, sprowadzania osadników i osadzania ich we wsiach, wymiany gospodarstw chłopskich i dbałości o uprawę ziemi. Kopernik podróżował często po administrowanych terenach. Zapisy potwierdzają, że w opustoszałych wsiach polskich Kopernik chętnie lokował chłopów napływających z Mazowsza. W "Locationes mansorum desertorum" figuruje wielu Wojtków, Szczepanów, Stanisławów, Andrzejów, którzy zasiedlając Warmię, przyczyniali się do jej polonizacji i zmieniali w sposób zasadniczy oblicze etniczne tego regionu – dotychczas charakteryzującego się przewagą ludności pochodzenia staropruskiego i kolonistów niemieckich.
Próby polonizacji Pomorzan.
W średniowieczu region Pomorza zamieszkiwany był przez słowiańskie plemiona: Pomorzan (Kaszubów) w części przedodrzańskiej oraz Połabian (Ranów, Wieletów, Obodrzyców i innych) w części zaodrzańskiej. Główne ośrodki znajdowały się w (licząc od wschodu) Gdańsku, Kołobrzegu, Wolinie (potem Szczecinie), Arkonie.
Ziemie między ujściami Wisły i Odry podbite zostały przez władców polskich, jednak przy każdym osłabieniu władzy centralnej górę brały dążenia do odzyskania niezależności. Pierwszy swoją władzę nad całym Pomorzem między Wisłą a Odrą rozciągnął najprawdopodobniej Mieszko I. Ponownego podboju dokonywali Kazimierz Odnowiciel oraz Bolesław Krzywousty. W 1090 Sieciech, palatyn Bolesława Krzywoustego, poprzez dowodzone przez siebie rycerstwo polskie zdołał na krótko opanować i przyłączyć Pomorze Gdańskie. W ważniejszych grodach pomorskich umieszczono polskie załogi, resztę spalono, w celu pozbycia się oporu. W kilka miesięcy później doszło do buntu miejscowych elit, który doprowadził do przywrócenia stanu niezależności od Księstwa Polskiego.
W wyniku naporu Sasów do XIII wieku całe Pomorze zaodrzańskie znalazło się w granicach Cesarstwa.
W czasie rozbicia dzielnicowego Pomorze przedodrzańskie praktycznie uniezależniło się od Korony pod rządami rodu Gryfitów. Księstwa Gryfitów, choć sięgnęły po część ziem zaodrzańskich, same podatne były na rozbicie i w 1181 roku popadły w silną zależność lenną od Cesarstwa. Bliższe związki z Krakowem wykazywało Pomorze Gdańskie, które po rządach lokalnej dynastii wróciło pod władzę Łokietka, aby niemal natychmiast w 1308 roku zostać zdobytym przez Krzyżaków.
Polonizacja Litwy.
Element etnicznie polski zaczął napływać na Litwę od czasów średniowiecza, i procentowo stanowił mniejszość wśród żywiołu litewskiego i białoruskiego. Większość polskich osadników pochodziła z Mazowsza. W XVI wieku była to najgęściej zaludniona kraina na ziemiach polskich, z której pochodził główny żywioł zasiedlający Mazury, Podlasie, Litwę, Ruś Czerwoną, a także Prusy.
Język polski został przyjęty na Litwie przez warstwy polityczne i kulturowo czynne w połowie XVI wieku, chociaż stopniowa polonizacja miejscowej szlachty sięgała początkami wieku XV. Polonizacja Litwy była rezultatem procesów historycznych, tj. unii polsko-litewskiej, ale przede wszystkim unii lubelskiej (1569), chrystianizacji Litwy (właściwej) (w 1387 r. Auksztoty, w 1413 r. – Żmudzi). W dziedzinie sztuki i architektury przejawy polonizacji poprzez napływ zachodnich idei jest jednak najstarszy i sięga XIV w. Świadectwami wczesnego gotyku na Litwie są m.in. kościół św. Jana, podziemia katedry, kościół Franciszkanów i św. Mikołaja w Wilnie, zamek w Trokach, a nawet mury cerkwi Przeczystej Bogurodzicy w Wilnie. Głównym czynnikiem polonizującym stał się podobnie jak i na innych obszarach Rzeczypospolitej Kościół, dwór i miasto, gdzie na zasadzie przejmowania wzorów kulturowych warstwy społecznie niższe przejmowały wzory kulturowe warstw wyższych. W roku 1697 na Litwie, na wniosek miejscowej szlachty (tzw. zrównanie praw) wprowadzono język polski jako urzędowy, w miejsce dotychczas obowiązującego języka starobiałoruskiego. W wieku XVIII polonizacja ziem objętych granicami Rzeczypospolitej Obojga Narodów była procesem zakończonym, a polonizacja Wilna stanem dokonanym. Proces ten przebiegał bez nakazów i zakazów, bez przymusu, głównie pod wpływem dominacji cywilizacyjnej i oddziaływań administracyjnych (brakuje dowodów na przymus administracyjny).
Od XVIII wieku działalność edukacyjną w Wielkim Księstwie Litewskim prowadziła w sposób zorganizowany Komisja Edukacji Narodowej, Szkoła Główna Litewska oraz Cesarski Uniwersytet Wileński.
Po upadku powstania styczniowego, chcąc uniknąć kolejnego, władze rosyjskie przystąpiły do intensywnej rusyfikacji, m.in. poprzez zakaz nauczania w innych poza rosyjskim językach, co oznaczało, biorąc pod uwagę stan uprzedni, zakaz nauczania w języku polskim. Władze rosyjskie stosując zasadę "divide et impera" utworzyły też szkoły wychowujące młodzież chłopską w oderwaniu od kultury polskiej (Gimnazjum w Mariampolu). W rezultacie w końcu XIX w. wytworzyła się jeszcze niewielka elita inteligencka, która zapoczątkowała odrodzenie języka i kultury narodowej w opozycji do kultury polskiej (zob. Litwini w znaczeniu historycznym). W okresie międzywojennym język litewski został poddany zabiegom oczyszczenia z wpływów języków słowiańskich (głównie polskiego). Utworzona w 1988 r. na Litwie organizacja „Vilnija”, od początku miała antypolski charakter. Zarzuca ona Polsce i Polakom – w tym mniejszości polskiej na Litwie dążenie do polonizacji Litwy i oderwania Wileńszczyzny. Równocześnie Vilnija popiera litwinizację polskiej mniejszości, która według tej organizacji składa się ze spolszczonych Litwinów, których należy „przywrócić do ich korzeni”. Organizacja domaga się m.in. zaprzestania działalności szkół nielitewskich (polskich) na Litwie i zmniejszenia wpływu partii politycznej polskiej mniejszości (Akcja Wyborcza Polaków na Litwie). Vilnija prowadzi także kampanie historyczno-propagandowe, m.in. domagając się polskich przeprosin za bunt Żeligowskiego i międzywojenną „okupację litewskiego Wilna”, a także demonizując AK, oskarżając ją o ludobójstwo na Litwinach (m.in. wyolbrzymiając mord w Dubinkach).
Polonizacja Słowian wschodnich.
W 1323 zmarli (zapewne otruci) dwaj ostatni książęta z dynastii Rurykowiczów halickich, a pretensje do ziem Księstwa wołyńsko-halickiego wysunęli władcy: polski Władysław Łokietek, węgierski Karol Robert, mazowiecki Trojden I, oraz litewski Giedymin. Kandydatura mazowiecka początkowo wydawała się najsłabsza, syn Trojdena I – Bolesław był jednak osobą, na którą mogły się zgodzić wszystkie strony konfliktu, licząc, że będą w stanie roztoczyć pełne zwierzchnictwo nad młodym Piastowiczem.
Wyprawa zbrojna na Ruś pod wodzą Władysława Łokietka, z posiłkami Karola Roberta, ruszyła jeszcze pod koniec 1323 lub na początku roku następnego. Koalicjantom z powodzeniem udało się pokonać siły wrogie panowaniu na Rusi mazowieckiego Piasta. Jednak z biegiem lat jego panowania miejscowi zarzucili mu nadmierną opiekę nad mieszczanami i cudzoziemcami, porzucenie prawosławia, zbyt łagodne traktowanie katolickiego kleru i ograniczenie wpływów panów wołyńskich. Jak zapisał jeden z roczników polskich Bolesław Jerzy „usiłował zmienić ich prawa i obyczaje”, co oczywiście nie wpłynęło pozytywnie na jego popularność wśród miejscowych bojarów. Bolesław Jerzy II zmarł bezpotomnie 7 kwietnia 1340, jak zgodnie informują współczesne źródła, otruty przez bojarów. Podpisany dwa lata wcześniej układ otworzył wtedy przed Kazimierzem Wielkim widoki na powrót ziem ówczesnej Rusi Halickiej do Polski.
Polonizacja Rusi i Litwy była więc dziełem tego samego impulsu politycznego (przyłączenie południowej Rusi, Podlasia, Wołynia, Kijowa), i okazała się dla dziejów kultury polskiej wagi pierwszorzędnej, ponieważ polonizacja Rusi litewskiej szła odtąd w przyśpieszonym tempie. Szybka polonizacja ruskich i litewskich warstw wyższych w początkowym okresie spowodowana była atrakcyjnością demokratycznych idei i praw, jakie uzyskiwano przystępując do nowej warstwy, zwłaszcza szlachty.
Ziemie obecnej Ukrainy znajdowała się pod zwierzchnictwem Korony Królestwa Polskiego, a jej obszar zamieszkiwali zarówno Kozacy, miejscowe ruskie i polskie chłopstwo zwane czernią, spolonizowana szlachta, duchowieństwo oraz Żydzi, Ormianie i inni. Zaraz po unii lubelskiej (1569) wysunięto program poszerzenia federacji o Księstwo Ruskie i utworzenie Rzeczypospolitej Trojga Narodów, ale program ten upadł (patrz: Unia Hadziacka).
Główny zarząd nad ziemiami ruskimi, królewszczyznami i starostwami (woj. kijowskie, bracławskie, czernihowskie, podolskie itd.) sprawowały rody magnackie, głównie Lubomirscy, Potoccy, Czartoryscy, Wiśniowieccy, Zasławscy, Ostrogscy. Część historiografii właśnie im przypisuje główną odpowiedzialność za wybuch buntów, jednak obecnie hipoteza ta jest podważana. Najnowsze badania udowodniły, że sytuacja chłopów ruskich nie różniła się od reszty kraju, a w latach urodzaju była nawet lepsza. Mimo początkowego długiego okresu tzw. wolnizny (czyli użytkowania ziemi pańskiej bez ponoszenia za to opłat) przysługującej także chłopstwu ruskiemu, a tym samym stawiającego go w znacznie lepszej sytuacji niż chłopstwa w centralnej Polsce, następowało stopniowe podnoszenie powinności pańszczyźnianych, tym samym nawarstwiając (spotęgowaną już przez uprzedzenia religijne) nienawiść tzw. prostego ludu do warstw uprzywilejowanych.
Procesy polonizacyjne nie wygasły również w okresie rozbiorów. W roku 1848 gubernatorem Galicji został Wacław Zaleski, dzięki któremu w miastach wprowadzono samorząd oraz rozszerzono polonizację administracji i szkolnictwa, politykę tę wspierał również hrabia Agenor Gołuchowski. Konsekwencją tego było m.in. przyśpieszenie procesu polonizacji kadr – „Nie znający języka polskiego odchodzili, od najwyższych do najniższych stanowisk w Galicji aparat państwowy obsadzony był przez Polaków” (kosztem urzędników niemieckojęzycznych), postępowała polonizacja szkolnictwa. W tym czasie nastąpiła również gwałtowna polonizacja kleru ruskiego, a język ruski został wyparty nawet z obrad konsystorzy greckokatolickich, „ponieważ dla przywódców Cerkwi był on zanadto prostackim”. W tych warunkach żaden duchowny ukraiński nie używał języka rodzimego w korespondencji. Równocześnie likwidacja wykładów w języku ruskim przez zaborcę austriackiego spowodowała zaprzepaszczenie przez Ukraińców istniejącej szansy rozwoju narodowego.
Działania polonizacyjne władz międzywojennych.
Próby polonizacji Ukraińców (w jęz. ukraińskim synonimami "polonizacji" полонізації są – "спольщення", "ополячення", "оляшіння"), były procesem ciągłym od początku istnienia II Rzeczypospolitej, i nabrały ostrości po śmierci Piłsudskiego. Zamierzano stopniowo, poprzez administracyjne naciski, doprowadzić do polonizacji Ukraińców.
Polska w lipcu 1919 ratyfikowała traktat o mniejszościach narodowych stanowiących uzupełnienie traktatu wersalskiego. O rozstrzyganiu kwestii językowych w szkolnictwie, sądownictwie, urzędach itp. decydował udział mniejszości narodowych wśród ludności jednostek terytorialnych. Według części badaczy tematu administracja państwowa stosowała manipulacje w celu pomniejszenia udziału mniejszości w ogólnej populacji kraju. Polityka polonizacji ludności ukraińskiej i białoruskiej zmierzała do podważenia traktatu o mniejszościach, który zresztą Polska wypowiedziała w 1934. Po 1921 w Warszawie zwyciężyły koncepcje asymilacyjne tzw. "mniejszości słowiańskich". O ile jednak Białorusini poddawali się polonizacji, o tyle bardziej od nich świadomi narodowo Ukraińcy w części wybrali opór. W 1929 powstała tajna Organizacja Ukraińskich Nacjonalistów. Jej metodą stał się terroryzm – jedną z ofiar był m.in. wicepremier płk Bronisław Pieracki, na co władze II RP odpowiadały działaniami pacyfikacyjnymi.
Jedną z dróg do polonizacji Ukraińców prawosławnych, władze widziały w osłabieniu pozycji majątkowej Kościoła prawosławnego. Miały miejsce różne akcje „wzmacniania polskości” w rodzaju niszczenia „niepotrzebnych” cerkwi na terenie województwa lubelskiego i nawracanie siłą prawosławnych na katolicyzm na Wołyniu. Propagandowo przedstawiano ją jako odwracanie skutków prawosławizacji Polaków za czasów carskich. W jej ramach na Chełmszczyźnie i Podlasiu zniszczono ponad 100 cerkwi, prawie 200 przejął Kościół rzymskokatolicki. Akcja rewindykacyjna wpisywała się w ogólną politykę II Rzeczypospolitej wobec Kościoła prawosławnego, dążącą do maksymalnego ograniczenia jego wpływów politycznych i społecznych oraz zerwania jego związków z mniejszościami narodowymi ukraińską, rosyjską i białoruską. Całkowicie starano się wyprzeć prawosławie z Chełmszczyzny i Podlasia, zgodnie z deklaracją wojewody lubelskiego Stanisława Moskalewskiego, który oznajmił w 1921, że po "Bug kraj jest czysto polski". W podobnym duchu wypowiadało się zresztą MWRiOP w lutym 1924, deklarując, iż na Lubelszczyźnie należy w ogóle wyprzeć prawosławie, lub też doprowadzić do jego zupełnej polonizacji. Znamienne było tutaj przemówienie wojewody lubelskiego Józefa Rożnieckiego z 1935, dla którego prawosławie z czynnika rusyfikacji stało się potencjalnym narzędziem ukraińskiego ruchu narodowego i który w związku z tym apelował o zdecydowaną walkę o jego polonizację, mówiąc w przemówieniu z 31 stycznia 1935, iż:"Rola Cerkwi musi odpowiadać polskiej państwowej racji stanu, a więc być czynnikiem oddziałującym w duchu tej racji stanu, wiązać obywateli w pierwszym rzędzie z Państwem Polskim, a w odniesieniu do Lubelszczyzny musi być czynnikiem polonizacji... Dążymy do polonizacji Prawosławia". Ważną rolę odegrały również koła wojskowe, domagające się coraz silniej ostatecznego rozwiązania problemów wyznaniowych oraz polonizacji ludności Chełmszczyzny i Lubelszczyzny, traktowanej jak przymusowo zruszczeni Polacy. Ostatecznym celem akcji miała być całkowita polonizacja obszarów na zachód od Bugu oraz maksymalne umocnienie polskich wpływów kulturowych na wschód od niego. Plany te nie zostały zrealizowane z powodu wybuchu II wojny światowej oraz ze względu na postawę ludności prawosławnej.
Działania polonizacyjne prowadził także Korpus Ochrony Pogranicza (z założenia formacja ta miała być czysto polska). Oprócz organizowania pokojowych akcji propagandowych w kresowych miejscowościach, funkcjonariusze uciekali się często do przemocy wobec ich mieszkańców.
Ukraińcy jako naród czuli się gorzej w II Rzeczypospolitej niż w Austro-Węgrzech, dla przykładu ograniczano język ukraiński w szkolnictwie (w 1920 w granicach RP znajdowało się 3000 ukraińskich szkół powszechnych, w 1939 – 400, a w utrakwistycznych szkołach powszechnych, które w założeniu miały być dwujęzyczne, dominował język polski – szerzej na ten temat zob. Lex Grabski), czy likwidowano ukraińskie gimnazja (zarówno w wyniku świadomego blokowania dostępu do szkolnictwa, jak i z powodu ograniczenia rozwoju antypolskiego ruchu wśród młodzieży ukraińskiej związanej często z terrorystycznymi organizacjami jak z Ukraińską Wojskową Organizacją (UWO)), a mniejszość ukraińska stała się obywatelami drugiej kategorii. Nie weszła w życie autonomia dla Galicji Wschodniej, której wprowadzenie zapowiadała ustawa o zasadach powszechnego samorządu wojewódzkiego, a w szczególności województwa lwowskiego, tarnopolskiego i stanisławowskiego z 26 września 
1922 r. (), język polski pozostał jedynym językiem urzędowym w województwach południowo-wschodnich, a żaden przedstawiciel mniejszości ukraińskiej nigdy nie piastował w II RP funkcji ministra, wojewody ani nawet starosty, mimo że w niektórych powiatach odsetek Ukraińców wynosił ponad 75%.
Polonizacja Ukraińców po II wojnie światowej.
Obecnie Ukraińcy są jedną z najliczniejszych mniejszości narodowych w Polsce (obok Niemców). Jednak nie skupiają się oni na terenach graniczących ze zwartym terytorium etnosu polskiego, są rozproszeni w Polsce zachodniej i północnej. Do 1947 r. Ukraińcy polscy zamieszkiwali na terenach, stanowiących przedłużenie ukraińskiego obszaru etnicznego, rozciągającego się wzdłuż południowej i wschodniej granicy Polski, czyli Krynicy po okolice Włodawy. Z wyjątkiem regionu Przemyśla i Sanoka, nie mieszkali oni tam od wczesnego średniowiecza, lecz napłynęli ze wschodu w wiekach XIV-XVI w ramach procesów migracyjnych w państwie polsko-litewskim. Przed II wojną światową część tych społeczności wykazywała odrębną od ukraińskiej tożsamość narodową – łemkowską.
Następstwem drugiej wojny światowej oraz dwu kolejnych fal przesiedleń ludności ukraińskiej nastąpiła całkowita dezorganizacja dotychczasowych struktur społecznych. Zlikwidowane zostały wszystkie ukraińskie organizacje obywatelskie: społeczne, oświatowe, gospodarcze, a także struktury Kościoła greckokatolickiego, będącego jedną z najważniejszych instytucji życia narodowego Ukraińców galicyjskich. Znaczna część młodych nacjonalistów ukraińskich zginęła w szeregach UPA lub została pojmana i stracona z wyroku polskich sądów. Najważniejsze pod tym względem były jednak wysiedlenia. Pierwsza w latach 1944–1946 ponad pół miliona z ok. 700 tys. Ukraińców, mieszkających na powojennym terytorium Polski, wysiedlono do Związku Sowieckiego (część z nich, na samym początku akcji przesiedleńczej, wyjechała dobrowolnie), następnie zaś, wiosną 1947 r. pozostałych, w liczbie ok. 150 tys. wysiedlono do zachodnich i północnych województw, na tzw. Ziemie Odzyskane. W konsekwencji celem wysiedlenia z 1947 r. było przyspieszone wynarodowienie ludności ukraińskiej – „inaczej nie da się wytłumaczyć rozpraszania przesiedlanych niewielkimi grupami na ogromnym terytorium, rozrywania nie tylko więzi parafialnych, ale i rodzinnych. To, że – inaczej niż wśród diaspory ukraińskiej w innych krajach – nie doszło do skupiania się wysiedlonych Ukraińców, było rezultatem świadomej polityki władz”.
Początkowo polonizacja Ukraińców była jedynie językowa, nie wiążąca się ze świadomym akcesem do narodu polskiego.
Jeszcze do roku 1984 polonizacji podlegało również rusińsko-łemkowskie nazewnictwo miejscowości na tzw. Łemkowszczyźnie. Dla przykładu Bereźnica Wyżna na Brzezina, Chrewt na Przystań, Czerteż na Przedmieście, Czystogarb na Górna Wieś, Dąbrówka Ruska na Dąbrówka, Dołżyca na Zakole, Dudyńce na Szybistów, Dydiowa na Zacisze, Hłudno na Chłodnik, Horodek na Gródek, Hulskie na Stanisławów, Jabłonica Ruska na Jabłonica, Jawornik Ruski na Jaworowice, Kulaszne na Międzygórze, Łodyna na Łęgi, Morochów na Mroczków i wiele innych. Nazwy te mając znaczenie w dialektach ukraińskich po polsku je traciły. Pod wpływem protestów reaktywowano Komisję Ustalania Nazw Miejscowości i Obiektów Fizjograficznych zlikwidowaną w 1975 r., a jej nowy przewodniczący, prof. Mieczysław Szymczak, zażądał przywrócenia starych nazw. Sprawa doczekała się finału dopiero w 1981, lecz do wielu historycznych nazw łemkowskich już nie powrócono np. Królowa Górna.
Historiografia polska starała się podkreślić swoistą misję cywilizacyjną, jaką miała spełnić kolonizacja Rusi Czerwonej przez ludność napływową. Historiografia rosyjska, ukraińska i radziecka minimalizowały wpływy polskie bądź dostrzegały tylko ujemne strony polskiej ekspansji osadniczej, która rzekomo miała się przyczynić do wyniszczenia gospodarczego Rusi Czerwonej i jej kulturalnego upadku.
Polonizacja Niemców.
Liczba Niemców na ziemiach polskich nie stanowiła w ciągu dziejowym stałej wartości, lecz ulegała zmianom w zależności od różnych czynników i do połowy XIX w. był to głównie napływ ludności. Ich ubytek powodowała głównie polonizacja tej grupy. W okresie po 1918 w celu przyspieszenia efektów polonizacji Niemców zalecano głównie pod wpływem endecji „zerwanie więzi łączącej ich z etnicznym państwem niemieckim, odcięcie ich od wpływów tego państwa”. Plan piętnastoletni przyjęty przez rząd polski w 1938 przewidywał m.in. na lata 1941–1951 podniesienie stanu sanitarnego miast i „ostatecznej polonizacji miast polskich” (w sensie gospodarczym).
Historia osadnictwa.
Historyk Aleksander Brückner w "Encyklopedii staropolskiej" zapisał: „Do Polski przybywali Niemcy najpierw od X do XIV wieku, jako drużyna rycerska wstępująca na służbę Bolesławów i Kazimierzów; z Łużyc, Miśni, [...] i rychło polszczyli, od nich wywodzi się wiele rodzin szlacheckich: Herburty, Kietlicze, Bibersteiny, Korcboki i in. Drugi, nierównie znaczniejszy napływ Niemców, chłopów i mieszczan, dokonał się w XIII i XIV wieku. Kraj mało zaludniony przedstawiał dla Niemców, opuszczających z powodu przeróżnych klęsk, i przeludnienia swe siedziby w Miśni, Turyngi, [...], pole nęcące, najpierw Śląsk, za nim Wielkopolska i Małopolska. Koloniści osiadali po grodach, które przekształcali na miasta, rzadziej po wsiach, wraz ze swoimi porządkami, podnosząc pracą wytrwałą kulturę miejską i wiejską. Trzymali się silnie razem, nie rozpływali się w otoczeniu polskim. Dopiero w ciągu XIV i XV wieku rozpoczęła się asymilacja od dołu, przez ożenki i napływ Polaków do miast i miasteczek. [...] W roku 1537 oddano kościół N.P. Marii gminie polskiej, a dopiero w roku 1600, zniosła rada miejska zagajanie sądów ławniczych po niemiecku; tak uporczywa była tradycja tu, w Poznaniu, Bieczu, i in. Ślady fal osadniczych przechował język miejski w słownictwie, nie strukturze językowej (oprócz przyrostka "na -unek") [...]. Słowo polskie nabierało specjalnego znaczenia pod wpływem niemieckiego np. "miasto" (pierwotnie oznaczało tylko miejsce) "gaić" (sądy) itd. Czasowniki np. "szukać" (dawne iskać), "musieć". W zwyczajach, wierzeniach i obrzędach; "dyngus i śmigus" są niemieckie – "dingus" (oszacowanie, obdarowanie jajkiem, wędzonką) i "schneck-ostern" (smaganie rózgą świąteczną), wynoszenie śmieci za wieś, kary: wożenie kłody, zawieszanie w koszu nad wodą, ciągnienie kota przez wodę, wiara w skrzaty, koboldy. Całe słownictwo górnicze było wyłącznie niemieckie.”.
Zwyczajowe prawo saskie, rozpowszechnione na ziemiach polskich, używane było w licznych miastach polskich (osadzanych na prawie magdeburskim) obok Weichbildu saskiego, z licznymi zmianami obowiązywało do chwili uchwalenia Konstytucji III Maja. Jedna z wersji tego prawa została złożona przez Kazimierza Wielkiego w sądzie wyższym prawa niemieckiego na Zamku w Krakowie, przez co stało się tekstem oficjalnym. Niektórzy historycy jak np. Mychajło Hruszewski podkreślali, że na terenach Rusi Czerwonej zajętych przez Kazimierza Wielkiego "„w konsekwencji żywioł niemiecki przyczynił się niewątpliwie do wzmocnienia etnosu polskiego”".
Ziemie Odzyskane.
19 stycznia 1945, 7 dni po przekroczeniu Wisły przez Armię Czerwoną, władze niemieckie wydały zarządzenie o ewakuacji terenów położonych na wschód od Odry, wywołując masową ucieczkę niemieckiej ludności tych ziem na zachód. Jednocześnie Armia Czerwona zajmowała stopniowo wschodnie tereny III Rzeszy. Jednym z ostatnich ognisk oporu niemieckiego stanowił położony na Dolnym Śląsku Wrocław, przekształcony w Festung Breslau, okrążony od 15 lutego 1945, skapitulował on dopiero 6 maja 1945, 4 dni po Berlinie.
Po zakończeniu wojny, na konferencji poczdamskiej tereny położone na wschód od Odry i Nysy Łużyckiej przekazano Polsce. W okresie od listopada 1945 do stycznia 1949 władzę nad nimi sprawowało Ministerstwo Ziem Odzyskanych, któremu szefował Władysław Gomułka. Jego zadaniem była szeroko pojęta administracja Ziemiami Odzyskanymi oraz scalenie ich z resztą kraju. Powołanie odrębnego resortu wyodrębnionego na podstawie kryterium nie rzeczowego, a terytorialnego było również zabiegiem politycznym, mającym na celu wyłączenie dużej części terytorium kraju spod władania Ministerstwa Administracji Publicznej, na którego czele stał Władysław Kiernik z PSL-u. Po 1950 na mocy zarządzenia Prezesa Rady Ministrów nr 72 z dnia 7 kwietnia 1952 oraz poufnych instrukcji rozpoczęła się repolonizacja nazwisk zgermanizowanych oraz polonizacja nazwisk niemieckich, a także odrzucenie imion z niemieckiego kręgu kulturowego.
Rozpoczęto również proces repolonizacji dla tzw. Ziem Odzyskanych. Starano się zlikwidować posługiwanie się językiem niemieckim w miejscach publicznych, obserwowane zwłaszcza na obszarze Śląska Opolskiego. O „losie” książek decydować miały wojewódzkie lub powiatowe komisje klasyfikacyjne książek niemieckich, z których wiele zniszczono, a część przekazano do bibliotek. W latach 1946–1950 przy prezesie Rady Ministrów działała Komisja Ustalania Nazw Miejscowości i Obiektów Fizjokratycznych, która ustaliła nazewnictwo na tych terenach. W wielu przypadkach „poprawiała” historyczne nazwy, które uznała za zgermanizowane lub zbyt gwarowe (np. w miejsce historycznej nazwy "Szychowice" wprowadzono Ciechowice, "Grewnot" zastąpiono Grotowicami a bytomskie "Szombierki" istniały do 1990 roku jako Chruszczów). Jeśli jakaś nazwa nie posiadła słowiańskiego odpowiednika, nadawano miano osady już nieistniejącej, ale w przeszłości wzmiankowanej w okolicy (np. Bojków zamiast "Szywałd"). Nie zawsze przyjmowano też stare nazwy słowiańskie, ale z morawskimi korzeniami – "Šamařovice" stały się Samborowicami, "Hračany" stały się Gródczanami.
W czerwcu 1945 Prezydium Rady Ministrów zaleciło usunięcie napisów niemieckich z drogowskazów, szyldów i pojazdów. Wcześniej, bo już w styczniu 1945 Aleksander Zawadzki wydał zakaz używania języka niemieckiego i nakaz usuwania wszelkich śladów niemieckich. Działania te miały się zakończyć do lipca, ale później kilkukrotnie przesuwano datę, ostatecznie aż do lipca 1948. Na mieszkańców Śląska wywierano presję, aby zmieniano nazwiska i imiona na bardziej polskie. Akcja ta szła jednak opornie, jeszcze w następnych latach często manifestacyjnie posługiwano się w miejscach publicznych językiem niemieckim. Karane było nie tylko publiczne używanie języka niemieckiego, ale także używanie druków akcydensowych, wag czy skrzynek na listy z niemieckimi napisami, mimo że odpowiedników z napisami polskimi nie sposób było nabyć.
Jednocześnie trwała tzw. polonizacja oddolna („odniemczanie”) – usuwano pozostałości po niemieckiej historii w każdym zastanym aspekcie na Ziemiach Odzyskanych – niszczono niemieckie napisy nie tylko wśród oficjalnego nazewnictwa, ale także m.in. na pomnikach, kościołach i cmentarzach (to ostatnie budziło opory administracji kościelnej, choć wspierał je np. biskup Bolesław Kominek w Opolu).
Przez cały okres PRL-u na terenie Górnego Śląska obowiązywał zakaz nauczania języka niemieckiego w szkołach podstawowych i średnich przy jednoczesnym przyzwoleniu władz na nielegalne komplety szkolne organizowane przez niemieckie społeczności. Natomiast na Dolnym Śląsku komunistyczne władze polskie zezwalały na rozwój niemieckojęzycznej oświaty. Już na początku lat 50. (stosunek rządu PRL do mniejszości niemieckiej zmienił się po powstaniu NRD w 1949 roku) powstało wiele placówek opiekuńczo-wychowawczych i edukacyjnych (m.in. przedszkola, szkoły podstawowe, szkoły średnie) w których językiem nauczania był język niemiecki. W latach 1957–1959, w wyniku masowych wyjazdów Niemców do Niemiec Zachodnich lub, rzadziej, Niemieckiej Republiki Demokratycznej, liczba szkół sukcesywnie zaczęła ulegać znacznemu zmniejszeniu.

</doc>
<doc id="651829" url="https://pl.wikipedia.org/wiki?curid=651829" title="Adam Zejer">
Adam Zejer

Adam Zejer (ur. 3 listopada 1963 w Olsztynie) – polski piłkarz występujący na pozycji pomocnika, trener.
Przebieg kariery.
Zejer swoją karierę rozpoczął w Stomilu Olsztyn. Wiosną 1986 przeniósł się do Zagłębia Lubin, z którym w sezonie 1990/91 zdobył tytuł mistrza Polski. Do zwycięstwa lubińskiego klubu w rozgrywkach Zejer przyczynił się m.in. strzeleniem czterech bramek w sezonie. Zdobycie najważniejszego polskiego trofeum piłkarskiego zaowocowało transferem do Turcji. W klubie Beşiktaş JK w sezonie 1991/92 powtórzył sukces sprzed roku, zdobywając mistrzostwo kraju, tym razem jednak już nie w swojej ojczyźnie. W kolejnym sezonie Zejer reprezentował barwy innego tureckiego klubu, Gaziantepsporu. W zespole tym uzyskał swą jedyną na tureckich boiskach bramkę.
Latem 1993 wyjechał do Niemiec, gdzie podjął się gry w VfL Herzlake. Rok później powrócił do Stomilu, w którym grał przez kolejne dwa i pół roku. W 1997 zdecydował się na przenosiny do lokalnego rywala Stomilu – Warmii Olsztyn. Kolejne lata w jego karierze to przygody w drugoligowym Świcie Nowy Dwór Mazowiecki i trzecioligowej Polonii Lidzbark Warmiński.
W 2002 piłkarz postanowił raz jeszcze pomóc ekipie Stomilu w walce o utrzymanie się w ekstraklasie. Na wiosnę wystąpił w ośmiu ligowych spotkaniach, lecz cel nie został zrealizowany. Zejer swą piłkarską karierę zakończył wiosną 2003. Ostatnim klubem, w jakim grał były trzecioligowe Wigry Suwałki. Obecnie jest trenerem młodzieży w Stomilu Olsztyn.
W latach 1987–1991 rozegrał pięć meczów w reprezentacji Polski.

</doc>
<doc id="651830" url="https://pl.wikipedia.org/wiki?curid=651830" title="Rak szwedzki">
Rak szwedzki



</doc>
<doc id="651831" url="https://pl.wikipedia.org/wiki?curid=651831" title="Rak kalifornijski">
Rak kalifornijski



</doc>
<doc id="651832" url="https://pl.wikipedia.org/wiki?curid=651832" title="Thysanophrys">
Thysanophrys

Thysanophrys – rodzaj ryb skorpenokształtnych z rodziny płaskogłowowatych (Platycephalidae).
Klasyfikacja.
Gatunki zaliczane do tego rodzaju:

</doc>
<doc id="651833" url="https://pl.wikipedia.org/wiki?curid=651833" title="Barbara Modelska">
Barbara Modelska

Barbara Modelska (właściwie Barbara Wanda Modelska-Tabjan; ur. 4 grudnia 1935 we Lwowie, zm. 17 kwietnia 2014 w Warszawie) – polska aktorka filmowa oraz operetkowa.
Życiorys.
Barbara Modelska była córką Mariana (herbu Brodzic) i Erny z domu Naglau. Państwo Modelscy żyli w Warszawie, gdzie spędzili okupację. Po wojnie wyjechali do Wrocławia, gdzie jej ojciec objął stanowisko inspektora Kopalń Zjednoczenia Przemysłu Węgla Brunatnego. 
W 1953 zdała egzamin maturalny i mając dziewiętnaście lat została żoną chemika Alfreda Igora Tołłoczki oraz matką syna Krzysztofa. Parę lat później zadebiutowała rolą Faustyny w filmie reżysera Stanisława Lenartowicza pt. "Spotkania", którą uważała za najważniejszą w swojej karierze. Jako aktorka występowała pod nazwiskiem panieńskim. W 1958 wystąpiła w dwóch operetkach wystawionych w teatrze operetkowym w Szczecinie.
W 1959 poślubiła inżyniera górnika Józefa Adama Wintera i wyjechała z nim do Konina. Małżeństwo to przetrwało do grudnia 1960. Po wyjeździe do Warszawy w 1963 została żoną Krzysztofa Teodora Toeplitza, z którym miała córkę Faustynę, przyszłą dziennikarkę radiową. To małżeństwo przetrwało z kolei trzy lata. 
W latach 1957–1970 wystąpiła łącznie w dziesięciu filmach fabularnych, a także w 1973, w przedstawieniu telewizyjnym "Maskarada" według Michaiła Lermontowa w reżyserii Konstantego Ciciszwilego.
W 1981 wyszła po raz kolejny za mąż za chirurga-ortopedę dr. Włodzimierza Tabjana, ordynatora oddziału dziecięcego szpitala w Chylicach pod Warszawą i Kawalera Orderu Uśmiechu, z którym przeżyła prawie 30 lat. 
Zmarła na chorobę nowotworową. Została pochowana na cmentarzu ewangelicko-augsburskim przy ulicy Młynarskiej w Warszawie (Sektor Al56, rząd 1, nr grobu 30).

</doc>
<doc id="651834" url="https://pl.wikipedia.org/wiki?curid=651834" title="Sunagocia">
Sunagocia

Sunagocia – rodzaj ryb skorpenokształtnych z rodziny płaskogłowowatych.
Klasyfikacja.
Gatunki zaliczane do tego rodzaju :

</doc>
<doc id="651835" url="https://pl.wikipedia.org/wiki?curid=651835" title="Paweł Iwanicki">
Paweł Iwanicki

Paweł Tomasz Iwanicki (ur. 22 marca 1970 w Warszawie) – polski aktor filmowy i dubbingowy. Jest absolwentem Wydziału Aktorskiego PWST w Warszawie, gdzie studiował w latach 1991-1995.

</doc>
<doc id="651842" url="https://pl.wikipedia.org/wiki?curid=651842" title="Ludwik Dutkowski">
Ludwik Dutkowski

Ludwik Dutkowski (ur. 11 października 1927, zm. 27 kwietnia 2015) – wiceadmirał, oficer polityczny Ludowego Wojska Polskiego, zastępca dowódcy Marynarki Wojennej ds. politycznych (1973-1986) oraz I zastępca szefa Głównego Zarządu Politycznego Wojska Polskiego (1986-1989)
Życiorys.
Ludwik Dutkowski urodził się 11 października 1927 w Aleksandrowie Łódzkim. Wychowywał się w trudnych warunkach bytowych, bez matki, która zmarła w 1929 roku. Do września 1939 ukończył 5 klas szkoły podstawowej. W okresie okupacji, w latach 1941-1942 podjął pracę w Zakładzie Dziewiarskim prowadzonym przez Niemca w Aleksandrowie. W 1943 przeniesiony został do filii zakładów BMW w Łodzi, gdzie pracował do sierpnia 1944. Po ewakuacji zakładu z Łodzi do Eisenach został wywieziony do obozu pracy w tym mieście. Wraz z innymi robotnikami został skierowany do budowy schronów w górach dla ludności Eisenach. Praca polegała na drążeniu sztolni i pakamer, gdzie chronić się miała ludność podczas nalotów. Po wyzwoleniu obozu przez Amerykanów w maju 1945 powrócił do Aleksandrowa, gdzie w 1948 uzyskał tzw. małą maturę. 
W październiku 1948 został powołany do służby wojskowej w Marynarce Wojennej. Przeszkolenie rekruckie odbył w Kadrze Marynarki Wojennej w Ustce. 
Pierwsze stanowisko służbowe – starszego pisarza objął w Komendzie Portu Wojennego Gdynia. Tam też ukończył kurs specjalistów morskich oraz uzyskał maturę w wieczorowej Państwowej Szkole Pracy Społecznej w Gdyni. W 1950 awansował na stopień mata i został dowódcą drużyny. W 1951 ukończył Oficerską Szkołę Polityczną w Łodzi i został promowany do stopnia podporucznika. Po promocji oficerskiej wyznaczono go wykładowcą przedmiotów społeczno-politycznych w Oficerskiej Szkole Marynarki Wojennej w Gdyni. W 1952 ukończył kurs aktywu propagandowego przy Komitecie Centralnym PZPR w Warszawie i został instruktorem, a w 1956 starszym lektorem w Zarządzie Politycznym Dowództwa Marynarki Wojennej w Gdyni. W latach 1952-1956 studiował w Akademii Wojskowo-Politycznej im. Feliksa Dzierżyńskiego w Warszawie. W 1962 roku ukończył studia pedagogiczne na Uniwersytecie Warszawskim uzyskując tytuł magistra. Od 1962 do 1972 był szefem Oddziału Propagandy - zastępcą szefa Zarządu Politycznego Marynarki Wojennej, po czym w latach 1972-1973 zajmował stanowisko zastępcy szefa Zarządu Organizacyjnego w Głównym Zarządzie Politycznym Wojska Polskiego w Warszawie. 
W latach 1957-1970 prowadził zajęcia jako wykładowca z przedmiotów społeczno-politycznych (nauka o wojnie i wojsku) w Akademii Medycznej w Gdańsku oraz na Politechnice Gdańskiej. W 1972 ukończył trzymiesięczny kurs pracowników aparatu partyjnego w Wyższej Szkole Partyjnej KC KPZR w Moskwie. W listopadzie 1973 objął stanowisko szefa Zarządu Politycznego – zastępcy dowódcy Marynarki Wojennej ds. politycznych. Na tym stanowisku był przez 13 lat zastępcą admirała Ludwika Janczyszyna. W październiku 1975 na mocy uchwały Rady Państwa PRL został awansowany do stopnia kontradmirała. Nominację wręczył mu 10 października 1975 w Belwederze I sekretarz KC PZPR Edward Gierek. 
W 1978 ukończył Kurs Operacyjny dla Kierowniczej Kadry Sił Morskich Państw - Stron Układu Warszawskiego w Akademii Marynarki Wojennej ZSRR w Leningradzie, a w 1983 Wyższy Kurs Akademicki w Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. Od lutego 1986 do grudnia 1989 był I zastępcą szefa Głównego Zarządu Politycznego Wojska Polskiego, gen. broni Tadeusza Szaciły. W październiku 1987 na mocy uchwały Rady Państwa PRL został awansowany do stopnia wiceadmirała.
W grudniu 1989 nastąpiła zmiana kierownictwa Głównego Zarządu Politycznego WP. W obecności ministra obrony narodowej gen. armii Floriana Siwickiego oraz nowego szefa Głównego Zarządu Wychowawczego WP wiceadmirała Piotra Kołodziejczyka Dutkowski został wyznaczony na attache wojskowego przy Ambasadzie PRL w Bułgarii. Od stycznia do kwietnia 1990 przebywał na szkoleniu w Zarządzie II Sztabu Generalnego WP. Po rozmowie kadrowej z ministrem obrony narodowej został jednak zwolniony z zawodowej służby wojskowej. W maju 1990 został pożegnany przez gen. armii Floriana Siwickiego i przeniesiony w stan spoczynku z dniem 15 listopada 1990.
Od 1948 członek ZMP,a od 1950 PZPR. Był II sekretarzem Komitetu Partyjnego PZPR Marynarki Wojennej. W latach 70. był członkiem Plenum Komitetu Wojewódzkiego PZPR w Gdańsku, a w styczniu 1982 został dokooptowany do Egzekutywy KW PZPR w Gdańsku jako przedstawiciel Marynarki Wojennej zgodnie z instrukcją kierowania partią w warunkach ogłoszenia stanu zagrożenia bezpieczeństwa państwa. Delegat na VII (1975), VIII (1980) i X (1986) Zjazd PZPR. W latach 1986-1990 członek Prezydium Centralnej Komisji Kontrolno-Rewizyjnej PZPR. Od 1974 członek Zarządu Głównego, a od 1983 członek Krajowej Rady Towarzystwa Przyjaźni Polsko-Radzieckiej. Był także członkiem Komisji Morskiej PRON (1982-1989), przewodniczącym Komisji ds. Oficerów Rezerwy Ligi Obrony Kaju (1986-1989), członkiem Komitetu Rady Ministrów ds. Młodzieży (od 1986) oraz członkiem Komisji ds. Ochrony Środowiska Rady Państwa PRL (1987-1989). W 1989 wchodził w skład Obywatelskiego Komitetu ds. Rewaloryzacji Grobu Nieznanego Żołnierza w Warszawie, któremu przewodniczył gen. bryg. pil. Stanisław Skalski.
Autor licznych artykułów publikowanych m.in. w "Przeglądzie Morskim", tygodniku Marynarki Wojennej Bandera oraz w "Rocznikach Ośrodka Nauk Społecznych i Wojskowych Marynarki Wojennej". 
Pochowany na Cmentarzu Witomińskim w Gdyni (kwatera 50-10-1a).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Był synem Kazimierza i Heleny z Podębskich (zmarła w 1929). Mieszkał w Gdyni. Żonaty, żona Zofia Dutkowska (1929-2009) była pedagogiem. Małżeństwo miało syna. Do 1990 na skutek zniekształcenia odpisu aktu urodzenia, posługiwał się nazwiskiem Dutkowski, podczas gdy jego poprawna wersja to Dudkowski.

</doc>
<doc id="651843" url="https://pl.wikipedia.org/wiki?curid=651843" title="Dolina Olczyska">
Dolina Olczyska

Dolina Olczyska, dawniej nazywana Olczyskiem – tatrzańska dolina mająca wylot w Jaszczurówce, a górą podchodząca pod szczyt Kopy Magury (1704 m).
Topografia.
Z zachodu od Doliny Bystrej oddziela ją odcinek północno-wschodniej grani Kasprowego Wierchu (od Nosala po Kopę Magury), od południa od Doliny Suchej Wody Gąsienicowej Królowy Grzbiet, od wschodu obramowanie tworzy odchodząca od niego wypukłość ciągnąca się do Przysłopu Olczyskiego, a dalej Wielki i Mały Kopieniec. W górnej, południowej części grzbiet Suchego Wierchu dzieli ją na dwie odnogi:
Dość wąski, zalesiony wylot doliny znajduje się w pobliżu Jaszczurówki na wysokości ok. 900 m n.p.m. W lewej, dolnej części doliny na zboczach Nosala znajduje się pas skał zwany Piórem.
Opis doliny.
Nazwa doliny wywodzi się od Olczy – przysiółka Zakopanego. Dolina zajmuje powierzchnię około 4,5 km². Zbudowana jest ze skał osadowych (wapienie i dolomity), występujące na niej gdzieniegdzie granitowe bloki skalne zostały przerzucone przez lodowiec z sąsiedniej Doliny Suchej Wody. Wapienne podłoże powoduje, że większa część doliny jest sucha – woda wsiąka w porowate podłoże i płynie podziemnymi przepływami (część podziemnych korytarzy to Jaskinia Jaszczurowska Wodna i Jaskinia Jaszczurowska Wyżnia). Woda wypływa dopiero i to od razu w dużej ilości w Wywierzysku Olczyskim, którym wypływają m.in. wody ginące pod ziemią w dolinie Pańszczycy. Jest to największe wywierzysko w polskich Tatrach. Wypływająca z niego woda zasila Olczyski Potok z ujęciem wody dla Zakopanego. TPN zgodził się na pobranie części wód potoku, ujęcie to ma charakter awaryjny i rzadko jest wykorzystywane. Wzdłuż potoku i w spadających do niego żlebach rośnie olcha szara, a wiosną obficie zakwita knieć błotna górska. Na zboczach Małego Kopieńca znajduje się jedno z największych w Tatrach skupisk sosny zwyczajnej (drzewo rzadkie w Tatrach). Oprócz tego stwierdzono tutaj występowanie takich rzadkich w Polsce roślin, jak tojad Kotuli i jarząb nieszpułkowy. Dawniej (ok. 1840), jak podaje Ludwik Zejszner, obficie występowały w Dolinie Olczyskiej lasy bukowe, obecnie dominują świerkowe.
Historia.
Dolina była wypasana, wchodziła w skład dwóch hal: Hali Olczysko i Hali Królowej. W dolinie znajdują się trzy polany: Królowa Polana (pod Królowym Grzbietem), Olczyska Polana (w środkowej części) i Brylówka (pod Nosalem). Na Olczyskiej Polanie zachowały się zabytkowe szałasy.
Dawniej w wylocie doliny w Jaszczurówce istniało niewielkie kąpielisko termalne.
11 sierpnia 1994 w Dolinie Olczyskiej rozbił się helikopter z ratownikami TOPR (katastrofa lotnicza w Dolinie Olczyskiej), w wyniku czego zginęły 4 osoby.

</doc>
<doc id="651848" url="https://pl.wikipedia.org/wiki?curid=651848" title="Flawiwirus">
Flawiwirus

Flawiwirus jest rodzajem wirusów z rodziny "Flaviviridae". Rodzaj ten obejmuje wirus Zachodniego Nilu, wirus dengi, wirus kleszczowego zapalenia mózgu, wirus żółtej gorączki, wirus Zika i kilka innych wirusów, które mogą prowadzić do zapalenia mózgu. Nazwa pochodzi od wirusa żółtej gorączki, który jest gatunkiem typowym dla rodzaju; słowo "flavus" oznacza "żółty" po łacinie.
Flawiwirusy posiadają rozmiary 40-60 nanometrów, symetrię ikozaedralną nukleokapsydu, otoczkę oraz pojedynczą nić RNA o dodatniej polarności.

</doc>
<doc id="651851" url="https://pl.wikipedia.org/wiki?curid=651851" title="Trzy Siostry (Sudety)">
Trzy Siostry (Sudety)

Trzy Siostry (dawniej niem. "Grenzfelsen") – grupa skał o wysokości 800-825 m n.p.m., w Górach Bialskich, w Sudetach Środkowych, na północnym stoku Łyśca, w pobliżu wsi Stary Gierałtów. Utworzone są z gnejsów gierałtowskich i porośnięte lasem świerkowym regla dolnego.

</doc>
<doc id="651853" url="https://pl.wikipedia.org/wiki?curid=651853" title="Slipknot (album)">
Slipknot (album)

Slipknot – pierwszy album studyjny zespołu Slipknot. Wydany 19 czerwca 1999 roku.
Według danych z kwietnia 2002 album sprzedał się w nakładzie 1 414 552 egzemplarzy na terenie Stanów Zjednoczonych.
W Polsce nagrania osiągnęły status złotej płyty.
Lista utworów.
Wersja podstawowa

</doc>
<doc id="651854" url="https://pl.wikipedia.org/wiki?curid=651854" title="Achim Müller">
Achim Müller

Achim Müller (ur. 1938 w Detmold) – niemiecki chemik, specjalista w dziedzinie chemii nieorganicznej i materiałowej.
Życiorys.
Zajmował się wieloma dziedzinami chemii: od termochemii (z którą związana była jego praca doktorska napisana w 1965 roku na uniwersytecie w Getyndze), poprzez spektroskopię, chemię bionieorganiczną, chemię metali przejściowych po filozofię nauki. Od 1977 roku związany z uniwersytetem w Bielefeld.
Jego najbardziej spektakularnymi odkryciami było uzyskanie i scharakteryzowanie niezwykle dużych cząsteczek związków nieorganicznych: sferycznej Mo132 (o średnicy 3 nm), Mo154 w kształcie koła i tzw. „wielkiej cytryny” Mo368 (6 nm). Cząsteczka ta jest ok. sześćdziesięciokrotnie większa od dwuatomowej molekuły tlenu (0,12 nm).
14 listopada 1997 roku Uniwersytet Wrocławski przyznał mu tytuł doktora "honoris causa".

</doc>
<doc id="651856" url="https://pl.wikipedia.org/wiki?curid=651856" title="CROOK">
CROOK

CROOK – system operacyjny, zbliżony w końcowej fazie rozwoju do systemu Unix, opracowany w latach 70. i 80. XX wieku na Politechnice Gdańskiej, przy współpracy Politechniki Poznańskiej, dla polskich minikomputerów K-202 i 16-bitowej Mery 400. Posiadał 5 wersji.
Wersje.
Wersja 1.
Pierwszą wersję stanowił system SOWA (System Operacyjny WieloAktywny), napisany dla komputera K-202 w celu zastąpienia dostarczonego z nim nominalnego systemu operacyjnego SOK-1. System SOWA po prezentacji na seminarium w IMM, na którym stwierdzono, że nie jest możliwe, aby działał, został przemianowany na CROOK-1. Pozwalał na równoległą pracę kilku użytkownikom z obsługą różnorodnych peryferyjnych urządzeń wejścia-wyjścia, jak perforatory i czytniki taśm papierowych, urządzenia znakowe, dalekopisy oraz drukarki. Wykorzystywał szeregowanie procesów metodą stosu (LIFO). Do pracy nie wymagał generatora przerwań zegara.
Wersja 2.
CROOK-2 oferował m.in. sterowanie obiektami w czasie rzeczywistym poprzez kasetę CAMAC. Posiadał poszerzony algorytm szeregowania wykorzystujący priorytetowanie procesów oraz rotację w bazie przerwań zegarowych. Był wykorzystywany w systemie intensywnego nadzoru po operacjach neurochirurgicznych w Centrum Medycyny Doświadczalnej i Klinicznej PAN.
Wersja 3.
Kolejna wersja, CROOK-3, wykorzystywała opracowane w ramach prac dyplomowych na Wydziale Elektroniki sterowniki dysków i taśm magnetycznych dla bloku sprzężenia K-202 z modułem CAMAC. W związku z tym CROOK stał się systemem dyskowym, umożliwiającym przydzielenie użytkownikom nazw i haseł oraz puli przestrzeni dyskowej w postaci osobistego skorowidza plików, z możliwością pracy z ogólnodostępną biblioteką. Ponadto system z wielodostępnego stał się też wielozadaniowy - pozwalał każdemu z pracujących użytkowników wystartować kilka programów, z których każdy mógł stanowić kilka współbieżnych procesów. Po przeniesieniu go na komputer Mera 400 pozwalał na standardowej konfiguracji z ferrytową pamięcią operacyjną 64 kiB i jednym dyskiem 5 MiB obsługiwać do czterech użytkowników, zajmując na stałe 16 kiB i udostępniając każdemu z pracujących pozostałe 48 KiB.
Wersja 4.
Następna wersja, CROOK-4, obsługiwała hierarchiczną strukturę zbiorów dyskowych oraz hierarchiczną strukturę procesów, a także wszystkie urządzenia peryferyjne, które można było podłączyć do Mery 400. Pozwalał na definiowanie i wykorzystywanie symulatorów innych systemów operacyjnych, jak np. natywnego dla Mery systemu SOM-3. Ponadto zespół z Politechniki Poznańskiej opracował dla CROOKa translatory języków Algol, Modula-2, CSL, Lisp i Fortran. W okresie 1982-1985 system był stosowany na około siedemdziesięciu komputerach Mera 400, m.in. w kilku miastach w zastosowaniu pierwotnym tego systemu, czyli sterowaniem w czasie rzeczywistym urządzeń, w tym przypadku urządzeń sygnalizacji świetlnej.
Wersja 5.
Po zaprzestaniu w 1985 roku produkcji komputerów Mera 400 i rezygnacji z dostarczania systemu przez IMM, jego rozwoju i dystrybucji podjęło się Przedsiębiorstwo Zagraniczne AMEPOL, zajmujące się też unowocześnianiem komputerów Mera 400. W wyniku prac rozwojowych powstała ostatnia wersja, CROOK-5, współpracująca z zegarem czasu rzeczywistego, procesorem komunikacyjnym, pamięciami operacyjnymi wielkości do 2 MiB oraz dyskami 40 MiB, pozwalająca na połączenie komputerów łączem o przepływności 2 MiB/s. Do obsługiwanych języków dołączył C. Instalacje dwukomputerowe mogły obsługiwać jednocześnie 24 użytkowników.
CROOK vs. UNIX.
CROOK w końcowej wersji zbliżył się do systemu UNIX, ale głównie ze względu na obsługę ideowo takiego samego hierarchicznego systemu plików. Natomiast na poziomie fizycznej organizacji dysku, odmiennie niż w Uniksie, pliki nie były fragmentowane, ale zajmowały zawsze spójne obszary.
Autorzy systemu.
Inicjatorem przedsięwzięcia był Włodzimierz J. Martin, a jedynym autorem wersji 1 i 2 Zbigniew Czerniak. W tworzeniu kolejnych wersji mieli udział: Marek Nikodemski - hierarchiczny system zbiorów dyskowych oraz interpreter języka komunikacji z systemem, Roman Lutowski – sterownik dysków, Wiesław Bojarski – sterownik taśm, szybkie łącze 2 MiB/s, Zbigniew Czerniak - obsługa peryferii, zarządzanie procesami i pamięcią operacyjną oraz kompilator języka maszynowego ASSM; Zenon Kapała – interpreter języka BASIC, kompilator języka C oraz symulator systemu SOM-3, August Rams – symulator maszyny analogowej CEMMA; Andrzej Bobcow – edytor kontekstowy EDIT; Janusz Gocałek i Jacek Klauziński – kompilatory języków FORTRAN, LISP, CSL, ALGOL, MODULA-2.

</doc>
<doc id="651858" url="https://pl.wikipedia.org/wiki?curid=651858" title="Ługowina (potok)">
Ługowina (potok)

Ługowina – potok płynący przez zachodnią część Wrocławia (długości – na terenie miasta – około 9,5 km), lewy dopływ Odry.
Do lat 30. strumień nazywał się "Strachwitzer Floßgraben", później (do 1945) – "Schöngartener Floßgraben".
Obecnie płynie od Strachowic (niem. "Strachwitz", później "Schöngarten") przez Żerniki i Gajową, do Odry wpada w granicach Maślic, 500 metrów poniżej ujścia Ślęzy.
Przed budową lotniska Strachowice w roku 1938 strumień wpływał do Wrocławia na północ od Krzeptowa, ale na potrzeby tej inwestycji strumień poprowadzono rowami na wschód od terenu lotniska. Dopiero po jego ominięciu strumień powraca do swego dawnego koryta w parku Strachowickim (w okolicy ul. Skarżyńskiego). Strumień płynie zakolami przez podmokłe łąki, pełni w tym rejonie funkcję melioracyjną łącząc się z licznymi rowami; od ulicy Maślickiej aż do Odry brzegi strumienia zabezpieczone są obwałowaniami przed tzw. cofką z rzeki Odry. Mimo to podczas powodzi w 1997 i 2010 woda z Ługowiny zalała część ulicy i osiedla.

</doc>
<doc id="651859" url="https://pl.wikipedia.org/wiki?curid=651859" title="Przepustnica (architektura)">
Przepustnica (architektura)



</doc>
<doc id="651862" url="https://pl.wikipedia.org/wiki?curid=651862" title="Stegen (Badenia-Wirtembergia)">
Stegen (Badenia-Wirtembergia)

Siegen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Dreisamtal. Leży ok. 9 km na południe od centrum Fryburga Bryzgowijskiego.

</doc>
<doc id="651863" url="https://pl.wikipedia.org/wiki?curid=651863" title="Mat pomocniczy">
Mat pomocniczy

Mat pomocniczy, mat kooperacyjny – rodzaj zadania szachowego, w którym obydwie strony współpracują, aby doszło do mata.
W n-ruchowym macie pomocniczym pierwszy ruch wykonują czarne, następnie białe. Proces jest powtarzany n-krotnie, aż do zamatowania czarnego króla.
Rozwiązanie przykładowego problemu (patrz: diagram):

</doc>
<doc id="651864" url="https://pl.wikipedia.org/wiki?curid=651864" title="Polyphony Digital">
Polyphony Digital

Polyphony Digital – japoński producent gier na konsole PlayStation należący do Sony Computer Entertainment. Firma była wcześniej znana jako Polys Entertainment, jednak po sukcesie "Gran Turismo", 2 kwietnia 1998 roku, uzyskała większą samodzielność i zmieniła nazwę na Polyphony Digital.

</doc>
<doc id="651866" url="https://pl.wikipedia.org/wiki?curid=651866" title="Koń Polski (kabaret)">
Koń Polski (kabaret)

Koń Polski – polski kabaret satyryczno-polityczny.
Historia.
Ekipa założona w 1985 roku z inicjatywy Leszka Malinowskiego. Kabaret powstał w środowisku akademickim Wyższej Szkoły Inżynierskiej (obecnej Politechniki Koszalińskiej).
W 1985 grupa zdobyła Grand Prix Uniwersytetu Jagiellońskiego na tamtejszym przeglądzie studenckim PaKA. W 1988 występowała, jako stała ekipa restauracji "Adria" w Poznaniu (wcześniej wszyscy artyści grupy występowali w kabarecie "Tey"). 
Kabaret współtworzył też seriale TVP "Badziewiakowie" i "Skarb sekretarza" (oraz jego pełnometrażowej wersji "Jest sprawa..."). Jest także gospodarzem kabaretonów w Koszalinie oraz programów TVP z cyklu "Fabryka śmiechu".
Skład grupy.
Chórek Koniczynki tworzą:

</doc>
<doc id="651867" url="https://pl.wikipedia.org/wiki?curid=651867" title="Flavivirus">
Flavivirus



</doc>
<doc id="651868" url="https://pl.wikipedia.org/wiki?curid=651868" title="Mary-Kate &amp; Ashley Olsen">
Mary-Kate &amp; Ashley Olsen



</doc>
<doc id="651869" url="https://pl.wikipedia.org/wiki?curid=651869" title="Lotfi A. Zadeh">
Lotfi A. Zadeh



</doc>
<doc id="651872" url="https://pl.wikipedia.org/wiki?curid=651872" title="Filip Wittelsbach">
Filip Wittelsbach

Filip Wittelsbach (ur. 14 lipca 1448 Heidelberg, zm. 28 lutego 1508 Germesheim) – elektor Palatynatu Reńskiego.
Syn Ludwika IV i Małgorzaty Sabaudzkiej. Jako jednoroczne dziecko został adoptowany przez stryja Fryderyka I, który stał się po śmierci Ludwika elektorem.
W 1474 roku ożenił się z Małgorzatą Wittelsbach. Po śmierci Fryderyka został elektorem. Z małżeństwa z Małgorzatą urodziło się 14 dzieci:
W 1481 roku zaprosił humanistę Jana Dalberga, który został kanclerzem Uniwersytetu w Heidelbergu. Zmarł w 1508 roku w Germesheim, pochowany został w kościele św. Ducha w Heidelbergu. Jego następcą został syn Ludwik.

</doc>
<doc id="651873" url="https://pl.wikipedia.org/wiki?curid=651873" title="Windows xp">
Windows xp



</doc>
<doc id="651875" url="https://pl.wikipedia.org/wiki?curid=651875" title="Biskupstwo egzymowane">
Biskupstwo egzymowane

Biskupstwo egzymowane – biskupstwo wyjęte na mocy przywileju papieskiego spod władzy dotychczasowego arcybiskupa-metropolity bądź od momentu założenia nieprzypisane do żadnej metropolii kościelnej. W praktyce, ze względu na znikomą władzę metropolitów wobec biskupów-sufraganów, przywilej egzempcji oznaczał przede wszystkim prawo biskupów egzymowanych do uzyskania święceń biskupich bezpośrednio z rąk papieża, bądź od dowolnego metropolity. Jednak w tym ostatnim przypadku nie oznaczało to podporządkowania się biskupa swojemu konsekratorowi.
Biskupstwo egzymowane jako odrębna instytucja prawna jest słabo zamocowana w prawie kanonicznym. Należy ją traktować jako część szerszego pojęcia kanonicznego, jakim jest egzempcja. 
Za najstarsze biskupstwo egzymowane uznaje się biskupstwo w Pawii (VII wiek), jednak rozkwit tej instytucji przypada dopiero na okres od przełomu X i XI wieku do końca XII wieku. Zanika w następnych stuleciach, gdyż wówczas wszystkie biskupstwa są poddane bezpośredniej kontroli papiestwa, jeśli chodzi o ich obsadę personalną. Najliczniej status egzempcji otrzymywały biskupstwa w Italii (ok. 25), zwłaszcza południowej, ale również w Niemczech (np. Bamberg), Hiszpanii (np. Besalu, Santiago de Compostela, Oviedo, León), Portugalii (Porto), Francji (Le Puy) oraz w krajach nadbałtyckich (Ryga, Leal, Selburg). Niewykluczone, że pierwsi dwaj biskupi polscy, Jordan i Unger przed 1000 rokiem, byli właśnie biskupami egzymowanymi. Taki status posiadało od 1188 roku, założone w 1140 roku, pierwsze biskupstwo na Pomorzu Zachodnim w Kamieniu.
W późniejszych czasach taki status czasowo posiadały początkowo biskupstwo w Przemyślu (do 1375 roku), biskupstwo żmudzkie i biskupstwo warmińskie.

</doc>
<doc id="651877" url="https://pl.wikipedia.org/wiki?curid=651877" title="Maria Fiodorowna">
Maria Fiodorowna



</doc>
<doc id="651878" url="https://pl.wikipedia.org/wiki?curid=651878" title="Puławianie">
Puławianie

Puławianie (również frakcja puławska) – jedna z nieformalnych frakcji (opozycyjna wobec „natolińczyków”), rywalizujących o władzę w kierownictwie PZPR w 1956 r.
Nazwa pochodzi od zespołu modernistycznych kamienic przy ul. Puławskiej 24 i 26 w Warszawie, które przetrwały II wojnę światową, zasiedlonych po wojnie głównie przez wysokich funkcjonariuszy partyjnych, w których mieszkali niektórzy ze zwolenników tej frakcji.
Członkowie.
Do najbardziej prominentnych przedstawicieli puławian należeli Roman Zambrowski i Leon Kasman. Orientacja „puławska” skupiała głównie inteligentów, działaczy czynnych w pierwszym dziesięcioleciu Polski Ludowej. Do związanych z „puławianami” zaliczano również działaczy takich jak:
a także byli PPS-owcy, jak:
Część z nich było pochodzenia żydowskiego, co natolińczycy wykorzystywali w propagandzie, nazywając puławian „Żydami”. W czasach stalinowskich oprócz stanowisk w partii zajmowali wysokie stanowiska głównie w prasie partyjnej i w instytutach związanych z kierownictwem PZPR.
Przeciwnicy.
Frakcja puławian była opozycyjna wobec frakcji natolińczyków, którzy byli przeciwnikami liberalizacji systemu komunistycznego, głosili instrumentalnie hasła nacjonalistyczne i antysemickie w celu zdobycia władzy w PZPR.
„Puławianie” mieli wcześniej opinię „dogmatyków i stalinowców”. Jednak po śmierci Stalina zaczęli dążyć do liberalizacji systemu komunistycznego. Zmiana ich orientacji była oceniana jako nieszczera i nieprawdziwa, służąca zachowaniu stanowisk i pozycji w państwie. Z czasem za „puławianami” opowiedział się ówczesny I sekretarz KC PZPR Edward Ochab.
Po wydarzeniach Poznańskiego Czerwca poparli kandydaturę Władysława Gomułki na I sekretarza KC PZPR.
Walkę między „natolińczykami” a „puławianami” przedstawił Witold Jedlicki w artykule pt. «„Chamy i żydy”», opublikowanym w 1962 roku na łamach paryskiej „Kultury”. Jedlicki określał „natolińczyków” jako „chamów”, będących ludźmi uczciwymi, ale pracującymi dla Moskwy. „Puławianie” zaś zostali określeni jako „Żydzi”.

</doc>
<doc id="651879" url="https://pl.wikipedia.org/wiki?curid=651879" title="Kraina przyrodniczo-leśna">
Kraina przyrodniczo-leśna

Kraina przyrodniczo-leśna – jednostka podziału kraju stosowana w leśnictwie. Jest to obszar o zbliżonych warunkach fizjograficznych, na którym najlepiej rozwija się określony typ lasu.
W celu ułatwienia prowadzenia gospodarki leśnej, a w szczególności hodowli lasu i oparciu jej na przyrodniczych podstawach, zaszła potrzeba podziału kraju na jednostki przyrodniczo-leśne oraz konieczność opracowania dla nich szczegółowych zasad projektowania i stosowania technik hodowlanych. 
Z uwagi na zróżnicowanie obszaru Polski ze względu na warunki fizjograficzne, klimatyczne, ukształtowanie i rzeźbę terenu, wyodrębniono 8 krain o zasadniczo różnych warunkach przyrodniczych.
Zgodnie z tym podziałem kraina przyrodniczo-leśna jest jednostką obejmującą swoim zasięgiem obszar o zbliżonych warunkach fizjograficznych o tym samym typie klimatu pokrywającym się z naturalnym występowaniem poszczególnych gatunków głównych drzew leśnych. Granice krain przyrodniczo-leśnych pokrywają się w przybliżeniu z granicami krain geograficznych, klimatycznych i naturalnymi granicami zasięgu drzew leśnych.
Pod względem powierzchni kraina przyrodniczo-leśna jest dużą jednostką w granicach, której istnieją różnice co do środowiska, gleby, klimatu, a różnice te uzasadniają podział krain na mniejsze jednostki zwane dzielnicami przyrodniczo-leśnymi. 
Podział Polski na krainy przyrodniczo-leśne pozwala wytyczać ramy planowania produkcji leśnej, nie uwzględniając przy tym żyzności siedlisk leśnych i dlatego stwarza jedynie podstawy planowania składu gatunkowego drzewostanów. 
Dla szczegółowego planowania produkcji i praktyki hodowlanej, opracowane zostały jednostki typologiczne, czyli tzw. siedliskowe typy lasu.
Określenie siedliskowego typu lasu opiera się głównie na znajomości żyzności i wilgotności gleb. Gleba jest najbardziej stałym i pewnym czynnikiem określającym typ siedliskowy lasu.
Podział.
w Polsce dla potrzeb leśnictwa wyróżniono 8 krain przyrodniczo-leśnych w skład których wchodzi 59 dzielnic przyrodniczo-leśnych
Kraina Bałtycka.
Kraina Bałtycka dzieli się na 9 dzielnic przyrodniczo-leśnych:
Kraina Mazursko-Podlaska.
Kraina Mazursko-Podlaska dzieli się na 6 dzielnic przyrodniczo-leśnych:
Kraina Wielkopolsko-Pomorska.
Kraina Wielkopolsko-Pomorska dzieli się na 8 dzielnic przyrodniczo-leśnych:
Kraina Mazowiecko-Podlaska.
Kraina Mazowiecko-Podlaska dzieli się na 7 dzielnic przyrodniczo-leśnych:
Kraina Śląska.
Kraina Śląska dzieli się na 6 dzielnic przyrodniczo-leśnych:
Kraina Małopolska.
Kraina Małopolska dzieli się na 14 dzielnic przyrodniczo-leśnych:
Kraina Sudecka.
z uwagi na niewielką powierzchnię Krainy Sudeckiej nie podzielono jej na dzielnice.
Kraina Karpacka.
Kraina Karpacka dzieli się na 8 dzielnic przyrodniczo-leśnych:

</doc>
<doc id="651880" url="https://pl.wikipedia.org/wiki?curid=651880" title="Dom Lekarski w Krakowie">
Dom Lekarski w Krakowie

Dom Towarzystwa Lekarskiego Krakowskiego – zabytkowy budynek znajdujący się przy ulicy Radziwiłłowskiej 4, na Wesołej.
Historia.
Towarzystwo Lekarskie powołano w Krakowie w 1866, dopiero jednak w 1903 otrzymało ono od miasta parcelę budowlaną pod przyszłą siedzibę przy ulicy Radziwiłłowskiej. Jednopiętrowy dom zaprojektował Józef Sowiński. Na fasadzie domu znajduje się złocony napis „Towarzystwo Lekarskie”. Na prośbę prezesa Towarzystwa doktora Juliana Nowaka urządzenia wnętrz podjął się Stanisław Wyspiański.
Dom Lekarski uroczyście otwarto 2 marca 1905. Do wybuchu II wojny światowej służył lekarzom, po wojnie mieścił się tutaj magazyn, studium wojskowe Akademii Medycznej i jej biblioteka. Groźba zawalenia stropów pod ciężarem książek spowodowała rozpoczęcie budowy nowego gmachu biblioteki medycznej i remont budynku przy Radziwiłłowskiej. Towarzystwo Lekarskie odzyskało swoją własność dopiero w 1991. Dziś w budynku znajduje się siedziba Towarzystwa Lekarskiego, którego spotkania odbywają się w każdą środę. Większość pomieszczeń wynajmuje Uniwersytet Jagielloński – w budynku mieści się Muzeum Wydziału Lekarskiego UJ, Centrum Języka i Kultury Chińskiej Uniwersytetu Jagiellońskiego „Instytut Konfucjusza w Krakowie” i biura administracji uniwersyteckiej.
Wnętrze.
Wyspiański zaprojektował wystrój sali posiedzeń, czytelni i biblioteki. Sala posiedzeń (obecnie sala im. Stanisława Wyspiańskiego), której ściany pomalowano na kolor malinowy, zachowała do dziś fryz z kwiatów pelargonii. Motyw ten znajduje się także na kilimach i portierach. Meble w sali również zaprojektował Wyspiański. Na początku nie budziły entuzjazmu lekarzy, którzy narzekali na ich niewygodę. Żyrandole zdobiące dom lekarski przypominają płatki śniegu. Czytelnia miała popielate ściany wykończone fryzem z kwiatów róż. 
Klatka schodowa ma fryz z liści i kwiatów kasztanowca, ten sam motyw zdobi balustradę schodów. Na tle żółtych ścian doskonale wygląda witraż projektu Wyspiańskiego – alegoria układu słonecznego – "Apollo spętany", witraż został zniszczony w styczniu 1945 podczas wysadzania przez Niemców pobliskiego wiaduktu kolejowego. Odnowiono go dopiero w 1972. Witraże w bocznych oknach projektował Jan Bukowski. W piwnicach przetrwała zabytkowa kotłownia centralnego ogrzewania z lat budowy domu.
Budynek można zwiedzać po wcześniejszym uzgodnieniu terminu.

</doc>
<doc id="651881" url="https://pl.wikipedia.org/wiki?curid=651881" title="Oberried (Badenia-Wirtembergia)">
Oberried (Badenia-Wirtembergia)

Oberried – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Dreisamtal. Leży ok. 10 km na południowy wschód od centrum Fryburga Bryzgowijskiego.

</doc>
<doc id="651886" url="https://pl.wikipedia.org/wiki?curid=651886" title="Kazunori Yamauchi">
Kazunori Yamauchi

 – twórca serii "Gran Turismo" i dyrektor Polyphony Digital. Został szefem Polyphony Digital po stworzeniu swojej pierwszej gry na konsolę PlayStation, "Motor Toon Grand Prix".

</doc>
<doc id="651887" url="https://pl.wikipedia.org/wiki?curid=651887" title="Stabłowice">
Stabłowice

Stabłowice (dawne nazwy: "Stabelwitz", "Stalowice", "Stebłoiwcy", "Stebłowice Stare") – osiedle w zachodniej części Wrocławia, administracyjnie część osiedla Leśnica, będące w granicach miasta od 1928 roku.
Historia Stabłowic.
Dawna wieś, od roku 1253 (jako "Steplowici") własność klasztoru św. Wincentego na Ołbinie, później dobra rycerskie ("Rittergut"), następnie mieszczańskie. Nazwa pochodzi prawdopodobnie od przezwiska Stebło, tzn. źdźbło lub słomka. W 1425 mowa jest o znajdującym się tu młynie z trzema kołami. Pod koniec XV wieku król Władysław II Jagiellończyk zezwolił na połączenie obu folwarków i wybudowanie umocnień wokół dworu. W 1653 roku doszło do tzw. krwawej łaźni w Stabłowicach (niem. Stabelwitzer Blutbad), w wyniku której kościół św. Andrzeja Apostoła powrócił do katolików. Był to efekt redukcji kościołów i odbił się głośnym echem na całym Śląsku.
W roku 1795 wspominane są m.in. kościół katolicki, młyn wodny, dom gorzelnika i browarnika. Wieś zamieszkiwało 297 osób, a w roku 1845 wieś liczyła 511 mieszkańców i 64 domy. W drugiej połowie wieku XIX szwajcarska rodzina Scholler wybudowano w północno-zachodniej części wsi przędzalnię czesankową, a potem zaczęło powstawać przyfabryczne osiedle. Przędzalnia powiązana była w późniejszym okresie z zakładami w Eitorf, od których ostatecznie odłączyła się w 1945 roku. Zakład działał do 1999, a jego budynki stoją po dziś dzień. W 1876 niedaleko przędzalni powstały zabudowania Fundacji Willerta, a przy obecnej ul. Głównej cegielnia.
Od końca XIX wieku zaczął się zmieniać wygląd wsi. Przy głównej drodze, obecnej ul. Stabłowickiej (ówczesnej Dorfstrasse, a potem Stabelwitzerstrasse), zabudowa zagrodowa została zastąpiona przez domy czynszowe. W okresie tym powstały też tzw. kolonie Stabłowic. Po włączeniu wsi w granice miasta Wrocławia część obszarów uprawnych sprzedano spółdzielniom mieszkaniowym, które w latach 30. XX wieku wybudowały tam nowe domy.
Zabudowa Stabłowic prawie nie ucierpiała w wyniku walk prowadzonych w lutym 1945 roku w tej części Wrocławia. Od lat 70. XX wieku następuje ciągła rozbudowa osiedla. W roku 1985 rozpoczęto budowę domu katechetycznego, a w 1988 budowę kościoła św. Andrzeja Apostoła. Z końcem XX w. zamknięto przędzalnię oraz cegielnię, którą zburzono, a na przełomie XX i XXI w. skanalizowano całe osiedle i wymieniono nawierzchnie ulic oraz chodników. W tym czasie zaczęły powstawać domy kilkupiętrowe. Obecnie prowadzone są prace budowlane przy kilku tego rodzaju obiektach. W roku 2011 na terenie osiedla rozpoczęła się budowa Nowego Szpitala Wojewódzkiego. Budowę ukończono w 2014 r., jednocześnie łącząc osiedle z ul. Kosmonautów nową ulicą Augusta E. Fieldorfa.

</doc>
<doc id="651889" url="https://pl.wikipedia.org/wiki?curid=651889" title="Kirchzarten">
Kirchzarten

Kirchzarten – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin Dreisamtal. Leży nad rzeką Dreisam, ok. 8 km na wschód od centrum Fryburga Bryzgowijskiego, przy drodze krajowej B31.

</doc>
<doc id="651892" url="https://pl.wikipedia.org/wiki?curid=651892" title="Antrim (hrabstwo)">
Antrim (hrabstwo)

Antrim (irl. "Contae Aontroma") – jedno z sześciu hrabstw położonych w irlandzkiej prowincji Ulster, wchodzących w skład brytyjskiej Irlandii Północnej. Położone w północno-wschodniej części wyspy, nad Oceanem Atlantyckim i Morzem Irlandzkim. Hrabstwo graniczy z hrabstwami Londonderry oraz Down, oraz przez Lough Neagh z hrabstwami Tyrone i Armagh.
Antrim jest najludniejszym hrabstwem Irlandii Północnej. Stolicą hrabstwa jest miasto Antrim. Na terenie hrabstwa leży północna część największego miasta Irlandii Północnej – Belfastu. Druga część miasta leży w hrabstwie Down.

</doc>
<doc id="651894" url="https://pl.wikipedia.org/wiki?curid=651894" title="Dzielnica przyrodniczo-leśna">
Dzielnica przyrodniczo-leśna



</doc>
<doc id="651896" url="https://pl.wikipedia.org/wiki?curid=651896" title="Peter Sylow">
Peter Sylow

Peter Ludwig Mejdell Sylow (IPA: ; ur. 12 grudnia 1832 w Christianii, zm. 7 września 1918 tamże) − norweski matematyk, profesor Uniwersytetu w Christianii (późniejszym Oslo). Zajmował się algebrą abstrakcyjną, głównie teorią grup, zwłaszcza skończonych.
Życiorys.
Od 1858 do 1898 był nauczycielem w szkole w Frederikshaldzie, później w 1862 był zastępczym wykładowcą na uniwersytecie w Christianii, zajmującym się teorią Galois. Tam też w wyniku swoich badań postawił pytanie, które doprowadziło do wyodrębnienia podgrup Sylowa i twierdzeń ich dotyczących. Same twierdzenia opublikował w 1872.
Później wraz z Sophusem Liem był redaktorem prac Nielsa Abela. Mianowany na profesora w 1898.

</doc>
<doc id="651897" url="https://pl.wikipedia.org/wiki?curid=651897" title="Down (hrabstwo)">
Down (hrabstwo)

Down (irl. "Contae An Dúin") – jedno z sześciu hrabstw położonych w irlandzkiej prowincji Ulster, wchodzących w skład brytyjskiej Irlandii Północnej. Położone w północno-wschodniej części wyspy, nad Morzem Irlandzkim. Hrabstwo graniczy z hrabstwami Antrim oraz Armagh.
Stolicą hrabstwa jest miasto Downpatrick. Na terenie hrabstwa leży południowa część największego miasta Irlandii Północnej – Belfastu. Druga część miasta leży w hrabstwie Antrim.

</doc>
<doc id="651898" url="https://pl.wikipedia.org/wiki?curid=651898" title="Objaw Kehra">
Objaw Kehra

Objaw Kehra – w przypadku pęknięcia śledziony wynaczyniona krew, gromadząc się pod przeponą może podrażniać dośrodkowe włókna nerwowe nerwu przeponowego, powodując ból ramienia lewego, nie jest to jednak objaw swoisty.

</doc>
<doc id="651900" url="https://pl.wikipedia.org/wiki?curid=651900" title="Stabłowice Nowe">
Stabłowice Nowe

Stabłowice Nowe (do 1945 niem. "Neu Stabelwitz") - część osiedla Stabłowice w zachodniej części Wrocławia, w dzielnicy Fabryczna.
Dawniej kolonia wsi Stabłowice, założona w I połowie XIX wieku na terenach dawnego wolnego majątku chłopskiego (w rejonie obecnej ulicy Głównej). Według danych z roku 1872 znajdowało się tu 8 domów i jeden wiatrak.
W 20. XX wieku, w rejonie dzisiejszych ulic Góreckiej, Starobielawskiej i Świeżej rozpoczęto zabudowę mieszkaniową, a w roku 1928 kolonię włączono w granice miasta. Architektem zabudowy miał być słynny Ernst May. Po wojnie mianem Stabłowic Nowych zaczęto nazywać zabudowę jednorodzinną z lat 30. z rejonu ulic Śnieżnej, Boguszowskiej i Starogajowej. Natomiast tereny nazywane niegdyś Neu Stabelwitz określano jako Stabłowice Stare. Jednakże ze względów administracyjnych na określenie całości osiedla powinno używać się nazwy Stabłowice.

</doc>
<doc id="651906" url="https://pl.wikipedia.org/wiki?curid=651906" title="Ebringen">
Ebringen

Ebringen (alem. "Ebringe") – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Schallstadt. Leży ok. 5 km na południowy zachód od centrum Fryburga Bryzgowijskiego.

</doc>
<doc id="651909" url="https://pl.wikipedia.org/wiki?curid=651909" title="Armagh (hrabstwo)">
Armagh (hrabstwo)

Armagh (irl. "Contae Ard Mhacha") – jedno z sześciu hrabstw położonych w irlandzkiej prowincji Ulster, wchodzących w skład brytyjskiej Irlandii Północnej. Położone w północno-wschodniej części wyspy. Hrabstwo graniczy z hrabstwami: Down na wschodzie, Tyrone na północnym zachodzie, Antrim i Londonderry przez Lough Neagh na północy, oraz z dwoma hrabstwami Republiki Irlandii na południu: Louth i Monaghan.
Stolicą hrabstwa jest miasto Armagh.

</doc>
<doc id="651913" url="https://pl.wikipedia.org/wiki?curid=651913" title="Pfaffenweiler">
Pfaffenweiler

Pfaffenweiler – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Schallstadt. Leży ok. 10 km na południowy zachód od centrum Fryburga Bryzgowijskiego.

</doc>
<doc id="651914" url="https://pl.wikipedia.org/wiki?curid=651914" title="Trifolium incarnatum">
Trifolium incarnatum



</doc>
<doc id="651915" url="https://pl.wikipedia.org/wiki?curid=651915" title="Rękodzielnictwo">
Rękodzielnictwo



</doc>
<doc id="651916" url="https://pl.wikipedia.org/wiki?curid=651916" title="Legenda (album)">
Legenda (album)

Legenda – druga płyta długogrająca polskiej grupy Armia, wydana w 1991, promowana trwającą 2 lata trasą koncertową. W następnych latach kilkunastokrotnie wydawana ponownie.
Twórcy.
Goście:
Inni (pomoc techniczna itp.):
Okoliczności powstania.
W schyłkowym okresie PRL Brylewski poszukując dla siebie nowego miejsca postanowił przeprowadzić się na wieś. W tym czasie kilka gospodarstw w Stanclewie kupił przyjaciel zespołu Izrael Marcin Miller, mieszkający na stałe w Londynie, któremu bliskie były ideały hipisowskie, łącznie z życiem w komunach. W tej swoistej komunie zamieszkał więc Robert Brylewski z Vivian Quarcoo i córką Sarą, Tomasz Budzyński, który ukrywał się w ten sposób przed poborem do wojska i kilka innych osób. Wśród osób mieszkających tam na stałe lub dojeżdżających znaleźli się ostatecznie wszyscy muzycy Armii i większość Izraela (których składy przenikały się). Miller kupił również instrumenty i sprzęt nagrywający, dzięki któremu Brylewski i Paweł Szanajca mogli rozwinąć przeniesione wraz z nimi z Warszawy studio Złota Skała. Muzycy podkreślali, że wpływ na powstającą muzykę miało tempo życia na wsi, obecność osób ze środowiska oraz bliskość przyrody, łącznie z podchwytywaniem motywów odgłosów natury. Budzyński podkreśla również wpływ słuchanej wówczas muzyki – Swans, Nomeansno, New Model Army czy Debussy’ego, co z kolei nieco bagatelizuje Brylewski. Muzyka była komponowana przede wszystkim przez Brylewskiego, Budzyńskiego i Banasika.
Początkowo powstała muzyka, teksty zaś Budzyński dopisał później. Najpierw powstawały wersje z automatem perkusyjnym. Dotychczasowy perkusista Armii, Gogo Szulc, przyjeżdżał na krótko i ostatecznie zastąpił go Stopa, który już wcześniej grywał z Armią, ale przerwała to służba zastępcza. W podobnym czasie Tomasza Żmijewskiego (Żwirka) zastąpił Maleo, a czasami też Banan.
Jako jedno z pierwszych nagrań powstała demonstracyjna wersja "Tego czego nigdy nie widziałem", jeszcze z automatem perkusyjnym. Niedługo później zaś przygotowane przez Brylewskiego "Okna", które po dodaniu tekstu i pewnym rozbudowaniu przez Budzyńskiego stały się "Opowieścią zimową". Wersję demonstracyjną płyty nagrano na magnetofonie ośmiośladowym, a ostateczną wersję na szesnastośladowym Tascam. W czerwcu 1990 roku jako pierwszą nagrano perkusję – nie w Złotej Skale, ale w studiu Tonpressu na warszawskim Wawrzyszewie, aby użyć znajdującej się tam konsolety NEVE. Resztę instrumentów nagrano w Stanclewie poczynając od lipca 1990 r. Początkowo studio Złota Skała przeniesiono z domu ciężarnej Vivian do domu Toma, Banana i Maleo, a jesienią ostatecznie do warszawskiego domu Stopy, gdy coraz więcej osób zaczęło się wyprowadzać ze stanclewskiej komuny. Tam w grudniu 1990 r. Budzyński nagrał wokal, a miks przeznaczony na płytę winylową skończono przygotowywać tuż przed wigilią. W nagraniu udział wzięło też kilkoro muzyków luźno związanych z zespołem, np. Anna Landowska.
W tej produkcji wykorzystano sprzężenie powstałe w wersji demonstracyjnej "Opowieści zimowej", gdyż ze względu na niemal identyczne tempo jak w wersji ostatecznej, dało się je do niej wgrać. Brylewski podczas realizacji płyty rozwijał swoje zainteresowanie dubem i stosował tzw. metodę siódmego planu, nagrywając instrumenty na kolejne plany, z których ostatnie leżą na granicy słyszalności. Z drugiej zaś strony podczas nagrania pogłośniono gitarę, żeby wyrównać ją z bębnami, co dało efekt ściany dźwięku. Efekt ten budowały też inne instrumenty, jak waltornia czy klawisze Korg M1 które, choć na dalszych planach, również zostały wyeksponowane bardziej niż typowo w tym gatunku muzycznym. Było to rozwinięciem oryginalnego zarówno w stosunku do tradycyjnego rocka, jak i punka stylu grania Armii.
Wydania.
Płytę winylową i kasetę wydał Wifon (we współpracy z Pronitem) w czerwcu 1991 roku. Mają one numer katalogowy odpowiednio LP-177 i MC 254.
W tym samym roku Brylewski wykonał kolejny miks na płytę kompaktową, która stała się pierwszym nagraniem wydawnictwa Izabelin Studio założonego przez nową menadżerkę Armii, Katarzynę Kanclerz. Na tym wydaniu pojawiły się dwie bonusowe piosenki – "Niezwyciężony" i "Podróż na Wschód", a także fragmenty "Opowieści zimowej" potraktowane jako odrębne utwory. Numer katalogowy – 001.
Po kilku latach, w 1997 roku, Ars Mundi wydając płytę Duch wydała również w 1999 roku reedycję Legendy (numer AMS 00013R). Kolejną zaś reedycją było wydanie Metal Mind Productions z 2004 roku (numer MMP CD 0271 DG). Swoistym wydaniem kolekcjonerskim natomiast jest reedycja w podstawowej, dziesięcioutworowej formie na płycie winylowej wytwórni W Moich Oczach (Manufaktura Legenda) z roku 2007 (numer ML7). Wytłoczono 476 sztuk, ręcznie numerowanych, a oznaczony numerem 1 egzemplarz został kupiony na aukcji charytatywnej za ponad 1000 zł. Jako że cały nakład dość szybko został wykupiony, firma wytłoczyła dodatkowe 400 egzemplarzy.
W 2021, z okazji trzydziestolecia pierwszego wydania, Metal Mind wydał kolejną reedycję na płycie CD, a w 2022 na płycie winylowej. We wkładkach tych wydań umieszczono esej Witolda Zimowskiego na temat płyty.
Poza liczbą utworów, płyty różnią się nieco ich długością, co wynika z zastosowania różnych wersji miksu. Ponadto w obiegu pojawiły się wydania pirackie.
Zawartość płyty.
Koncepcja.
O ile Brylewski zwykle przywiązywał do układu płyt małą rolę, o tyle Budzyński często stara się nadać im pewien koncept. W przypadku "Legendy" to on wymyślił tytuł płyty, wybrał grafikę na okładkę i ułożył kolejność utworów, przez co może być ona traktowana jako swoisty album koncepcyjny. Napisał wszystkie teksty, w niektóre wplatając frazy cudzego autorstwa. Dotyczą one poszukiwań duchowych autora. W tym czasie bliski był mu okołochrześcijański gnostycyzm. Jerzy Prokopiuk – jeden z czołowych polskich gnostyków – analizując płytę "Legenda" określił ją jako „wrzask świata” w warstwie muzycznej i „perłę poezji gnostyckiej” w warstwie tekstowej. Jego zdaniem dowodzi tego nawet taki szczegół techniczny, jak liczba utworów (10) z jej symboliką. Budzyński nawiązywał też do innych nurtów duchowych, np. buddyzmu, przez co zasadnicza część płyty spięta jest klamrą sylabą om, a także do J.R.R. Tolkiena. Ostatnie zdanie, tworzące cały tekst utworu "Dla każdej samotnej godziny", tj. „ciebie zachowam” jest cytatem z "Końcówki" Samuela Becketta. Grafika okładki i wkładki przedstawia Don Kichota i jest utrzymana w czarno-białej tonacji. To wszystko składa się na ówczesny przekaz New Age Budzyńskiego, który w późniejszym czasie zreinterpretował w duchu chrześcijańskim.
Okładka.
Okładka i wkładka są czarno-białe. Są one wyrazem fascynacji Budzyńskiego estetyką średniowiecza. Znajdują się na niej reprodukcje grafik Sawwy Brodskiego będących ilustracjami Don Kichota ze śpiącym bohaterem tytułowym na pierwszej stronie okładki. Ponadto jest na niej reprodukcja zdjęcia gotyckiej katedry zamieszczonego w albumie Le Goffa, a na samej płycie znalazła się reprodukcja grafiki Pabla Picassa również przedstawiająca Don Kichota. Kolejne wydania zasadniczo są podobne, choć nieco różnią się w szczegółach, zwłaszcza wynikających z techniki wydania.
Odbiór.
Koncerty promujące "Legendę" miały charakter zbliżony do spektaklu z podziałem na części. Budzyński zaś przyjął nowy wizerunek sceniczny – jednolicie biały ubiór oraz rogatą czapkę, z kolei asystent techniczny zespołu, Dziki, zwykle kończył koncert skokiem ze sceny na publiczność.
Wydanie "Legendy" okazało się dużym sukcesem zespołu. Płyta spotkała się z pozytywnym odbiorem zarówno w środowisku punkowców, jak i kulturze popularnej. Zbiegło się to z dużą popularnością muzyki rockowej na przełomie lat 80. i 90. XX wieku. Na koncerty Armii przychodziła zróżnicowana publiczność – oprócz punkowców osoby słuchające muzyki popularnej, ale też duże grupy skinheadów, co często prowadziło do rozrób na koncertach. Dotychczasowy menadżer Armii, Izraela i kilku innych zespołów właśnie odnoszących podobny sukces, Chronos, nie mógł podołać wszystkim obowiązkom, które przejęła Katarzyna Kanclerz, co stało się początkiem jej kariery w show-biznesie. Sukces artystyczny i popularność przyniosła jednak niewielki sukces finansowy, na co złożyła się zarówno działalność menadżerów, jak i rozwój pirackiego rynku. Z drugiej natomiast strony sukces wzmocnił zarzuty radykalnie anarchistycznej części środowiska punkowego, które zarzucało muzykom Armii postawę komercyjną i gwiazdorską. Dodatkowo wzmacniała to niechęć radykalnie ateistycznej części środowisk punkowych do mistycznego przekazu zespołu. Wśród fanów Legenda jednak okazała się jedną z najbardziej, obok "Triodante", cenionych płyt zespołu. Zwolennicy tych płyt skupieni na forum internetowym zespołu rozegrali dwa mecze, w których drużyna Legendy pokonała drużynę Triodante. W rankingu płyt wszech czasów magazynu Teraz Rock z roku 2011 Legenda znalazła się na 62. miejscu, a zwyciężyła w rankingu polskich płyt z okazji trzydziestolecia tego magazynu (1991–2021). Rafał Księżyk umieścił ją w Kanonie "Dzikiej Rzeczy", czyli dziesiątce najważniejszych albumów muzycznych z okresu transformacji systemowej w Polsce.
Jednym z największych hitów zespołu stał się "Niezwyciężony", piosenka dodana do wydania CD, o stosunkowo prostej, przebojowej melodii napisanej przez Brylewskiego. Z kolei "Opowieść zimowa" trafiła na listę przebojów Programu III Polskiego Radia. Do "Trzech bajek" Aga Ziobrowska nakręciła animowany teledysk emitowany m.in. w polskiej telewizji publicznej. Jeszcze w czasie nagrywania płyty Jerzy Giebułtowski (Juras) przetłumaczył teksty na język angielski, które zgodnie z planami miały zostać zaśpiewane i nagrane w alternatywnej wersji, co ostatecznie nie doszło do skutku.
Część niewykorzystanych nagrań demonstracyjnych z sesji w Stanclewie została odsprzedana jako muzyka ilustracyjna do kroniki filmowej. Instrumentalna wersja "Opowieści zimowej" ("Okna") znalazła się na reedycji płyty Armia z 2005 roku, a nowe wersje "Niezwyciężonego" i "Podróży na Wschód" na Czasie i bycie (1993). Kilka utworów z tej płyty trafiło na płyty koncertowe.
Na dwudziestolecie wydania płyty Armia w latach 2011–2012 zorganizowała trwającą ponad rok trasę koncertową pod hasłem „Armia gra "Legendę"”. Z kolei na dwudziestopięciolecie Michał Jacaszek, z udziałem muzyków Armii, przygotował Legendę II, tj. przearanżowaną elektroakustycznie wersję albumu.
Wersja Jacaszka.
W 2017 roku nakładem Narodowego Centrum Kultury ukazała się elektroakustyczna wersja albumu, będąca owocem spotkania Tomasza Budzyńskiego i Michała Jacaszka. Nowa wersja, określana jako „dekonstrukcja”, jest silnie zmieniona w stosunku do pierwowzoru. Oprócz elektronicznej muzyki Jacaszka nawiązującej luźno do oryginału, zawiera wokal Budzyńskiego. Okładkę płyty zaprojektowała Nina Budzyńska, przedstawia ona obraz Caspara Davida Friedricha "Dwaj mężczyźni nad morzem o wschodzie księżyca".
Lista utworów.
Płyta winylowa:
Strona A:
Strona B:

</doc>
<doc id="651917" url="https://pl.wikipedia.org/wiki?curid=651917" title="Londonderry (hrabstwo)">
Londonderry (hrabstwo)

Londonderry lub Derry (irl. "Contae Dhoire" lub "Doire" – „drewno dębowe”) – jedno z sześciu hrabstw położonych na wyspie Irlandii w prowincji Ulster, wchodzących w skład brytyjskiej Irlandii Północnej. Położone w północnej części wyspy. Hrabstwo graniczy z hrabstwem Donegal (Irlandia) na zachodzie, Tyrone na południowym zachodzie, Antrim na wschodzie, oraz z Armagh przez Lough Neagh na południu.
Stolicą hrabstwa jest miasto Derry.
Nazwa hrabstwa jest kwestią sporną, podobnie jak nazwa jego stolicy – nacjonaliści oraz mieszkańcy Republiki Irlandii używają nazwy Derry, z kolei zwolennicy pozostania Irlandii Północnej w Zjednoczonym Królestwie preferują nazwę Londonderry. W mieście używa się obu nazw naprzemiennie.

</doc>
<doc id="651919" url="https://pl.wikipedia.org/wiki?curid=651919" title="Schallstadt">
Schallstadt

Schallstadt (alem. "Schallsched") – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Schallstadt. Leży ok. 7 km na południowy zachód od centrum Fryburga Bryzgowijskiego, przy drodze krajowej B3.
Współpraca.
Miejscowości partnerskie:

</doc>
<doc id="651920" url="https://pl.wikipedia.org/wiki?curid=651920" title="USS Yucca">
USS Yucca

Okręty US Navy o nazwie USS "Yucca":

</doc>
<doc id="651924" url="https://pl.wikipedia.org/wiki?curid=651924" title="Anna Apostolakis">
Anna Apostolakis

Anna Apostolakis-Gluzińska (ur. 7 stycznia 1960 w Warszawie) – polska aktorka dubbingowa i teatralna oraz reżyserka dubbingu pochodzenia greckiego.
Życiorys.
Jest absolwentką Wydziału Sztuki Lalkarskiej w Białymstoku, zamiejscowego wydziału warszawskiej Akademii Teatralnej.
Zadebiutowała w bielskim Teatrze Lalek Banialuka w 1981. W latach 1985–1994 była aktorką Teatru Dramatycznego im. Jerzego Szaniewskiego w Płocku. W 1993 otrzymała nagrodę Srebrnej Maski dla najlepszego płockiego aktora, przyznaną przez Płockie Towarzystwo Przyjaciół Teatru.
W 2019 została uhonorowana za szczególne osiągnięcia w dziedzinie dubbingu podczas Międzynarodowego Festiwalu Filmów Animowanych Animocje w Bydgoszczy.
Ma syna, Wita (ur. 1997), który również jest aktorem dubbingowym.

</doc>
<doc id="651925" url="https://pl.wikipedia.org/wiki?curid=651925" title="Tyrone (hrabstwo)">
Tyrone (hrabstwo)

Tyrone (wym. ; irl. "Contae Tír Eoghain") – jedno z sześciu hrabstw położonych w irlandzkiej prowincji Ulster, wchodzących w skład brytyjskiej Irlandii Północnej. Położone w północnej części wyspy. Hrabstwo graniczy z hrabstwem Londonderry na północy, Fermanagh na południowym zachodzie, z dwoma hrabstwami Republiki Irlandii: Donegal na zachodzie i Monaghan na południu, oraz z hrabstwami Armagh i Antrim przez Lough Neagh na wschodzie.
Stolicą hrabstwa jest miasto Omagh.

</doc>
<doc id="651930" url="https://pl.wikipedia.org/wiki?curid=651930" title="Lądolód Patagoński Południowy">
Lądolód Patagoński Południowy

Lądolód Patagoński Południowy () – największy fragment lądolodu poza Antarktydą i Grenlandią. Znajduje się między 48º20' a 51º30' stopniem szerokości geograficznej południowej, w patagońskiej części Andów. W rozciągłości południkowej liczy około 350 km. Z ogólnej powierzchni 16 800 km² na obszarze Chile położone jest 14 200 km², a pozostałe 2600 km² znajduje się na terenie Argentyny.
Lądolód jest reliktem okresu wielkich zlodowaceń plejstoceńskich. Spływa z niego 49 bocznych lodowców, w tym największe: Upsala (902 km²), Viedma (978 km²), Perito Moreno (258 km²) – spływające na stronę argentyńską oraz lodowiec Pío XI (1265 km²), Balmaceda, Serrano, Geike, Grey – spływające po stronie chilijskiej. Woda z topiącego się lodu tworzy ogromne jeziora lodowcowe, często nazwane tak samo jak ich macierzyste lodowce, np. jezioro Viedma i Grey; innymi dużymi jeziorami z wód roztopowych są Argentino (drugie co do wielkości w Patagonii, zaraz po jeziorze Buenos Aires/General Carrera) i O’Higgins/San Martín.
Znaczna część lądolodu chroniona jest parkami narodowymi. Fragmenty pokrywy lodowej obejmują parki narodowe: Park Narodowy Bernardo O’Higgins i Torres del Paine w Chile oraz Park Narodowy Los Glaciares w Argentynie.

</doc>
<doc id="651931" url="https://pl.wikipedia.org/wiki?curid=651931" title="Fermanagh">
Fermanagh

Fermanagh (irl. "Contae Fhear Manach" lub "Fear Manach") – jedno z sześciu hrabstw położonych w irlandzkiej prowincji Ulster, wchodzących w skład brytyjskiej Irlandii Północnej. Położone w północnej części wyspy. Hrabstwo graniczy z hrabstwem Tyrone na północnym wschodzie oraz z czterema hrabstwami Republiki Irlandii – Donegal na północy, Leitrim na zachodzie, Cavan na południu oraz z Monaghan na wschodzie.
Stolicą hrabstwa jest miasto Enniskillen.

</doc>
<doc id="651933" url="https://pl.wikipedia.org/wiki?curid=651933" title="Niania Ogg">
Niania Ogg

Gytha Ogg (de domo Ogg, primo, secundo et tertio voto Ogg), powszechnie zwana Nianią Ogg – postać z cyklu książkowego "Świat Dysku" Terry'ego Pratchetta. Czarownica z Lancre, głowa wielkiego i starożytnego rodu. Obok Babci Weatherwax i Magrat Garlick jedna z głównych postaci cyklu, zwłaszcza obejmującego kilka powieści łuku fabularnego o czarownicach z Lancre, a także uzupełniającej cykl fabularyzowanej książki kucharskiej "Nanny Ogg's Cookbook".
Trzykrotnie zamężna wdowa, matka piętnaściorga dzieci, babka i prababka niepoliczalnej rzeszy rozsianych po całym Dysku Oggów (z potomków Niani najbardziej znani są Jason – wielce szanowany lancrański kowal, oraz Shawn – strażnik, herold, poczmistrz i czyściciel zamkowych wygódek, a więc prawie cała cywilna i wojskowa służba królestwa Lancre). Nad swoją liczną rodziną sprawuje absolutną, despotyczną władzę. Miłośniczka prostych uciech, nigdy nieodmawiająca propozycji poczęstunku, a zwłaszcza kufelka piwa (lub czegoś mocniejszego). Opisywana jako niska i pulchna starsza pani z siwymi lokami i twarzą jak pomarszczone jabłko. Mimo pozorów prostoty jest doświadczoną i zdolną czarownicą. Cechuje się także swobodnym i pełnym wyrozumiałości (zapewne z uwagi na bujną młodość) podejściem do spraw damsko-męskich. Autorka książki kucharskiej "Pikuantne rozkosze" (wyd. Kozaberger, Ankh-Morpork). Właścicielka kota Greebo.
W odróżnieniu od Babci Weatherwax, będącej zwolenniczką głowologii i oddziałującą na ludzi potężną siłą swej osobowości, Niania Ogg stosuje raczej zasadę wtapiania się w otoczenie (mimikra) i metodę minimum wysiłku, wkraczając z odpowiednim posunięciem w najbardziej właściwym momencie. Jej umiłowanie życia we wszelkich jego przejawach i ciągła chęć do dobrej zabawy zjednuje jej natychmiastową sympatię otoczenia (a przynajmniej znacznej jego części). Postać Niani Ogg wprowadza do podcyklu o czarownicach pierwiastek ludyczny. W odniesieniu do mitu Wielkiej Bogini pełni ona rolę "Matki", przy czym w "Carpe jugulum", z racji macierzyństwa Magrat (uprzednio "Dziewicy"), ulega to pewnemu zachwianiu ("tą trzecią" jest Babcia Weatherwax). Farah Mendelsohn w swojej interpretacji postaci czarownic w "Świecie Dysku" obok mitologicznej trójki Dziewica-Matka-Starucha wprowadza także, na podstawie swojej analizy zagadnień etycznych w twórczości Pratchetta, trójkę etyczną miły-sprawiedliwy-dobry. Podczas gdy Babcia Weatherwax niewątpliwie reprezentuje "sprawiedliwe", a Magrat "miłe", reprezentowanie "dobrego" przez Nianię Ogg jest jednak mniej oczywiste. Etyczność Niani osadzona jest w pierwotnych, prastarych kultach płodności Świata Dysku, starszych niż systemy etyczne jej koleżanek, a jej najbardziej charakterystyczne cechy to elastyczne podejście do prawdy oraz – o ile tylko nie stoją one na przeszkodzie realizacji jej zamierzeń – szeroka tolerancja dla wszelkich ludzkich słabości.
W powieści "Trzy wiedźmy" (1988), pełnej nawiązań do "Makbeta" i innych sztuk Williama Szekspira, wiedźmy opiekują się dzieckiem zamordowanego władcy Lancre oraz całym królestwem, rządzonym przez jego mordercę, doprowadzając do tego, że tron obejmuje prawowity dziedzic. Magrat i Niania Ogg pojawiają się w tej powieści po raz pierwszy, jako towarzyszki (występującej już wcześniej w "Równoumagicznieniu") Babci Weatherwax: trójka czarownic stanowi żartobliwą trawestację wiedźm z "Makbeta". W nawiązującej do wielu bajek ludowych i powieści dla dzieci "Wyprawie czarownic" (1991) czarownice wyruszają w pełną przygód podróż do dalekich krajów: powieść ta obrazuje różnorodność typów kobiet i typów wiedźm, w szczególności przedstawienie kobiety jako triady dziewica-matka-starucha, uwidocznione przez skontrastowanie charakterów głównych bohaterek. W powieści "Panowie i damy" (1992; także żartobliwie nawiązującej do Szekspira, zwłaszcza "Snu nocy letniej") w Lancre odbywa się ślub Magrat, na który przybywa reprezentująca całą rozmaitość postaci Świata Dysku rzesza gości, czarownice bronią zaś królestwa przed najazdem elfów: przedstawione jest w niej wiele szczegółów z przeszłości Niani i pozostałych czarownic. W "Maskaradzie" (1995; nawiązania do opery i innych form teatru muzycznego) Niania Ogg jest autorką niezwykle popularnej książki kucharskiej i stara się uzyskać należne jej za nią profity. W "Carpe jugulum" (1995), powieści nawiązującej do przedstawień wiedźm i wampirów w folklorze, osią fabuły jest starcie właśnie między wiedźmami i wampirami; ukazane są tu także konflikty między czarownicami, spowodowane m.in. zachwianiem spójności łączącej je alegorii trzech okresów życia kobiety przez macierzyństwo Magrat (przy czym przy pewnej interpretacji gdy Magrat zostaje matką, Niania zostaje staruchą, natomiast Babcia Weatherwax traci na znaczeniu i oddala od pozostałej dwójki). W powieści "Złodziej czasu" (2005) Niania jest bohaterką drugoplanową, pojawia się także w kilku późniejszych.
Nazwa postaci została użyta do epitetu gatunkowego wymarłego gatunku wczesnokredowego miłorzęba z Wielkiej Brytanii: Ginkgoites nannyoggiae, a samej postaci Ogg poświęcono znaczek pocztowy poczty brytyjskiej. 
Postać została uznana za jedna z dziesięciu najlepszych fikcyjnych postaci ze Świata Dysku.

</doc>
<doc id="651936" url="https://pl.wikipedia.org/wiki?curid=651936" title="USS Yuma">
USS Yuma

Okręty US Navy o nazwie USS "Yuma", pochodzącej od miasta plemienia Indian mieszkającego obecnie w stanie Arizona (inne nazwy plemienia to Quechan, Yuman, Kwtsan, Kwtsaan):

</doc>
<doc id="651937" url="https://pl.wikipedia.org/wiki?curid=651937" title="Ferrari F50">
Ferrari F50

Ferrari F50 – supersamochód klasy średniej produkowany przez włoską markę Ferrari w latach 1995 – 1997.
Historia i opis modelu.
Samochód został skonstruowany z okazji 50. lecia istnienia marki zaprezentowany podczas Międzynarodowego Salonu Samochodowego w Genewie w 1995 roku, produkowany w latach 1995-1997. Samochód przenieść miał na drogi publiczne możliwie dużo rzeczy z F1. Łącznie wyprodukowano 349 sztuk pojazdu. Pojazd uważany jest obok McLarena F1 za najlepszy "uliczny bolid Formuły 1". Jako drugi samochód na świecie posiadał dyfuzor. Auto wyposażono w silnik z bolidu F92A z 1992 roku.
Seryjne auto wyposażone jest w automatyczną regulację wysokości nadwozia. Samochód nie posiada poduszek powietrznych, radia, a szyby opuszczane są ręcznie. Pojazd oferowano w 5 kolorach: czerwonym, ciemnym czerwonym, żółtym, czarnym i srebrnym.
Sprzedaż i ceny.
W marcu 2022 roku na aukcji RM Sotheby’s wystawiono 1 z 8 egzemplarzy Ferrari F50 z kierownicą po prawej stronie. Zmiana kierownicy została przeprowadzona w 2000 roku przez firmę Pininfarina, która prowadziła takie zamiany w imieniu Ferrari. Auto posiadało numer seryjny 298 z 349. Na aukcji nie ujawniono ceny wywoławczej, ale szacuje się, że cena sprzedaży może wynieść od kilku do nawet kilkunastu milionów euro.

</doc>
<doc id="651941" url="https://pl.wikipedia.org/wiki?curid=651941" title="V Liceum Ogólnokształcące im. Marii Skłodowskiej-Curie w Lublinie">
V Liceum Ogólnokształcące im. Marii Skłodowskiej-Curie w Lublinie

V Liceum Ogólnokształcące im. Marii Skłodowskiej-Curie w Lublinie mieści się przy ulicy Lipowej 7 w lubelskiej dzielnicy Śródmieście. Szkoła funkcjonuje od ponad siedemdziesięciu lat i znajdowała się w czołówce szkół średnich w województwie lubelskim. Obecnie szkoła posiada 27 oddziałów, w których uczy około 60 pedagogów. Uczniowie mają możliwość nauki języka angielskiego, niemieckiego i łaciny.
Myślą przewodnią szkoły jest sentencja Marii Skłodowskiej-Curie: "„Trzeba mieć odwagę i wiarę w siebie, że się jest do czegoś zdolnym i że do tego czegoś dojść trzeba”".
Wymiana.
Szkoła prowadzi współpracę i wymianę uczniów ze szkołami w Niemczech. Uczniowie wyjeżdżali m.in. do Berlina, Schermbeck i Bielefeldu.

</doc>
<doc id="651943" url="https://pl.wikipedia.org/wiki?curid=651943" title="Eichstetten am Kaiserstuhl">
Eichstetten am Kaiserstuhl

Eichstetten am Kaiserstuhl – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Kaiserstuhl-Tuniberg. Leży ok. 13 km na północny zachód od centrum Fryburga Bryzgowijskiego.
Współpraca.
Miejscowość partnerska:

</doc>
<doc id="651946" url="https://pl.wikipedia.org/wiki?curid=651946" title="USS Zeilin">
USS Zeilin

Okręty US Navy o nazwie USS "Zeilin", pochodzącej od generała US Marine Corps Jacoba Zeilina:

</doc>
<doc id="651947" url="https://pl.wikipedia.org/wiki?curid=651947" title="Sony Interactive Entertainment">
Sony Interactive Entertainment

Sony Interactive Entertainment, LLC (wcześniej jako Sony Computer Entertainment) – poboczna firma Sony założona 16 listopada 1993 roku w Tokio (Japonia). Sony Interactive Entertainment zajmuje się rozwojem, produkcją oraz sprzedażą sprzętu i oprogramowania dla serii konsoli PlayStation. Przedsiębiorstwo jest także wydawcą i producentem gier na swoje konsole.
Funkcje CEO oraz dyrektora SIE pełni Kazuo Hirai. SIE składa się z kilku mniejszych przedsiębiorstw zajmujących się głównymi rynkami zbytu: Ameryką, Europą, Oceanią i Azją.

</doc>
<doc id="651950" url="https://pl.wikipedia.org/wiki?curid=651950" title="SCEI">
SCEI



</doc>
<doc id="651951" url="https://pl.wikipedia.org/wiki?curid=651951" title="SCE">
SCE



</doc>
<doc id="651952" url="https://pl.wikipedia.org/wiki?curid=651952" title="Jan Sten">
Jan Sten

Jan Sten właśc. Ludwik Bruner (ur. 15 kwietnia 1871 w Warszawie, zm. 5 grudnia 1913) – polski chemik, krytyk literacki, poeta, nowelista i tłumacz.
Życiorys.
Urodził się w żydowskiej rodzinie, jako szóste i ostatnie dziecko Edwarda Dawida Brunnera (1812–1893), lekarza w Koninie i Warszawie oraz Anny Libas.
Absolwent Wydziału Przyrodniczego Uniwersytetu Warszawskiego, później studiował w Lipsku, Paryżu i Dorpacie. Doktoryzował się w roku 1898 w Uniwersytecie Jagiellońskim. Habilitował się z chemii fizycznej pierwszy raz w roku 1901 w Szkole Politechnicznej we Lwowie, drugi raz w roku 1904 w Uniwersytecie Jagiellońskim w oparciu o rozprawę "Pojęcia i teorie chemii". Profesorem nadzwyczajnym został Bruner mianowany w roku 1907, pozostając w dalszym ciągu na stanowisku asystenta. W roku 1911 nastąpiła reorganizacja II Zakładu Chemicznego UJ i utworzenie samodzielnego laboratorium chemii fizycznej w pomieszczeniach przy ul. Grodzkiej 53 nazywanego także Zakładem Chemii Fizycznej, którego kierownikiem został prof. Bruner. Ceniony dydaktyk. 
Wraz ze Stanisławem Tołłoczką był autorem podręczników chemii nieorganicznej i organicznej. 
Poza publikacjami naukowymi pisał pod pseudonimem literackim "Jan Sten". Swoje recenzje teatralne i literackie publikował w „Krytyce”. Od roku 1896 był redaktorem tej gazety. Był jednym z polskich przedstawicieli „krytyki impresjonistycznej”. Tłumaczył powieści Anatole’a France’a – jego przekłady wydawane są do dziś.
Jego żoną była Stella Maria, z którą miał dwie córki: Wandę (1902–1919) i Jadwigę (ur. 1910)
Pochowany został na Cmentarzu Rakowickim w Krakowie, w kwaterze IX.

</doc>
<doc id="651953" url="https://pl.wikipedia.org/wiki?curid=651953" title="Ludwik Bruner">
Ludwik Bruner



</doc>
<doc id="651954" url="https://pl.wikipedia.org/wiki?curid=651954" title="Gottenheim">
Gottenheim

Gottenheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Kaiserstuhl-Tuniberg. Leży ok. 11 km na północny zachód od centrum Fryburga Bryzgowijskiego.

</doc>
<doc id="651956" url="https://pl.wikipedia.org/wiki?curid=651956" title="Alustriel">
Alustriel



</doc>
<doc id="651957" url="https://pl.wikipedia.org/wiki?curid=651957" title="Eisenbach (Hochschwarzwald)">
Eisenbach (Hochschwarzwald)

Eisenbach (Hochschwarzwald) – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Titisee-Neustadt. Leży ok. 6 km na północny wschód od Titisee-Neustadt.

</doc>
<doc id="651958" url="https://pl.wikipedia.org/wiki?curid=651958" title="Bolechów (miasto)">
Bolechów (miasto)

Bolechów (ukr. Болехів) – miasto na Ukrainie, w obwodzie iwanofrankiwskim. 10 399 mieszkańców (2020), dla porównania spis powszechny w 2001 zanotował ich 10 590.
Znajduje tu się stacja kolejowa Bolechów, położona na linii dawnej Galicyjskiej Kolei Transwersalnej (odcinek Stryj – Iwano-Frankiwsk).
Do 1945 w Polsce, w województwie stanisławowskim, w powiecie dolińskim, siedziba gminy Bolechów.
Historia.
Osada pierwszy raz wymieniona w kronikach w 1371 roku jako Bolechów (Olechów) Wołoski. Wieś prawa wołoskiego Bolechów Wołoski w drugiej połowie XV wieku.
W 1588 r. po napadach Tatarów i Turków król Zygmunt III Waza sprowadził tu z Mazowsza 400 żołnierzy pod wodzą Mikołaja Giedzińskiego, któremu zlecił budowę zamku. W 1603 r. Bolechów otrzymał od króla prawa magdeburskie i tytuł „Wolne miasto królewskie”. W 1609 r. erygowano parafię rzymskokatolicką i wzniesiono drewniany kościół pw. Wniebowzięcia Najświętszej Marii Panny. Pochowano w nim budowniczego zamku, co upamiętnia zachowana do dziś tablica epitafijna z napisem: "Tu leży z dziatkami swemi Mikołaj z Gielni Giedziński z płockiego województwa..., miasteczka, zamku i bani fundator, w wieku 73 lat ducha dał Bogu 27 lipca roku pańskiego 1627". W latach 1730–1738 ówczesny właściciel miasta, Stanisław Poniatowski zbudował na jego miejscu kościół murowany. Wzniesiono też dwie cerkwie. W 1743 r. huculski rozbójnik Aleksy Dobosz dokonał napadu na miasto. W 1759 podobnego napadu dokonał inny watażka, Iwan Bojczuk, którego bandę wkrótce rozbiły polskie oddziały pod wodzą Tadeusza Dzieduszyckiego.
Do roku 1772 w województwie ruskim w Polsce (ziemia lwowska), po I rozbiorze (1772) w zaborze austriackim, miasto w powiecie dolińskim w kraju koronnym Galicja (od 1866 roku Austro-Węgry). W roku 1890 liczyło ok. 4400 mieszkańców, w tym ponad połowę stanowiła społeczność żydowska (2714 osób). Od 1 listopada 1918 do maja 1919 roku pod administracją Zachodnioukraińskiej Republiki Ludowej, w maju 1919 roku zajęte przez Wojsko Polskie. Od maja 1919 roku do 14 marca 1923 roku pod administracją tymczasową Polski, zatwierdzoną przez paryską konferencję pokojową 25 czerwca 1919 roku. Suwerenność Polski na terytorium Galicji Wschodniej Rada Ambasadorów uznała 15 marca 1923 roku. Od grudnia 1920 roku w składzie nowo utworzonego województwa stanisławowskiego.
W 1937 roku liczyło 11300 mieszkańców. W Bolechowie znajdował się sąd, poczta, szkoły, urzędy władzy oraz muzeum regionalne, przemysł reprezentowało kilka niewielkich fabryk (zakłady warzelnicze, olejarnia i trzy zakłady garbarskie). Działała też Państwowa Szkoła dla Leśniczych, która była kontynuacją Niższej Cesarsko-Królewskiej Szkoły Lasowe, założonej w 1883.
We wrześniu 1939 roku zajęty przez wojska sowieckie. Podczas ataku III Rzeszy na ZSRR zajęty 3 lipca 1941 roku przez wojska węgierskie i słowackie; od sierpnia 1941 roku pod niemiecką administracją okupacyjną. 4 lipca 1941 roku miejscowi Żydzi zostali poddani pogromowi, polegającemu na biciu i grabieżach. W dniach 28–29 października 1941 roku na uroczysku Berezino Niemcy rozstrzelali 750 Żydów, a dla pozostałych utworzyli w Bolechowie getto. Getto zostało zlikwidowane w rezultacie trzech kolejnych masowych egzekucji oraz wywózki do obozu zagłady w Bełżcu do 25 sierpnia 1943 roku. W sumie podczas okupacji niemieckiej na miejscu zabito 3800 Żydów, a do Bełżca wywieziono 450.
W latach 1941–1947 nacjonaliści ukraińscy z OUN i UPA zamordowali 25 Polaków.
6 sierpnia 1944 roku miasto zostało zajęte przez Armię Czerwoną. Polacy zostali wysiedleni z Bolechowa pod koniec 1945 roku w ramach tzw. repatriacji.
W latach 90. wierni odzyskali kościół w Bolechowie. Jego remont przeprowadził ks. Krzysztof Panasowiec, który w 2000 r. przy parafii założył Sobotnio-Niedzielna Szkoła Języka Polskiego.
Ludzie związani z miastem.
W Bolechowie urodzili się:

</doc>
<doc id="651960" url="https://pl.wikipedia.org/wiki?curid=651960" title="Bezdzietność">
Bezdzietność

Bezdzietność, bezpotomność – brak potomstwa danego osobnika, będący rezultatem czynników biologicznych lub celowej rezygnacji z rodzicielstwa.
Powody braku dzieci (u ludzi) bywają różne: niepłodność lub bezpłodność, impotencja mężczyzny, życie w celibacie, świadomy wybór (dobrowolna bezdzietność), splot okoliczności losowych (długoletnia rozłąka z partnerem, wczesne wdowieństwo, brak odpowiedniego partnera).
Bezdzietność w Polsce i na świecie.
W Polsce wśród kobiet urodzonych w 1965 odsetek bezdzietnych wyniósł 15,5%. Co szósta para nie ma dziecka. Co do par bezdzietnych z wyboru, szacuje się, iż stanowią 6 do 10% wszystkich związków. W roku 1995 udział małżeństw ówcześnie bezdzietnych (takich, które nie mają dzieci lub których dzieci opuściły już dom rodzinny) w ogólnej liczbie rodzin stanowił 23,6%. Bezdzietność znacznie częściej występuje w miastach.
Europejskie badania z 2015 wykazują, iż kobieca bezdzietność w wieku 40–44 lat pozostaje niska (ok. 10%) w Bułgarii, Czechach, Estonii, na Węgrzech, Litwie, w Polsce, Portugalii, Rumunii i Rosji, umiarkowana (11–15%) we Francji, Belgii, Gruzji, Niemczech, Norwegii, na Słowacji, w Słowenii, Szwecji i Stanach Zjednoczonych oraz wysoka (ok. 20%) w Austrii, Włoszech, Finlandii, Holandii i Wielkiej Brytanii. Męska bezdzietność jest podwyższona (ponad 23% wśród mężczyzn w wieku 45–49) w Finlandii, Włoszech, Niemczech, Wielkiej Brytanii i Czechach.
W Stanach Zjednoczonych w 2002 odsetek osób bezdzietnych wyniósł 18% wśród kobiet i 23% wśród mężczyzn. Statystyki z 2005 wykazują, iż 20% Amerykanek w wieku 40–44 lat nigdy nie rodziło, zaś w 2014 liczba ta spadła do 15%. W 2001 w Kanadzie pary z różnych powodów bezdzietne i mieszkające razem stanowiły 41% wszystkich rodzin.
Aspekty prawne i ekonomiczne.
Bezdzietność wiąże się z szeregiem skutków prawnych: bezdzietnym małżeństwom nie przysługują pewne świadczenia socjalne ani ulgi w prawie podatkowym. Zmieniają się też zasady dziedziczenia ustawowego: prawo przyznaje żyjącemu małżonkowi 50% majątku zmarłego, reszta przydzielana jest rodzicom (jeśli żyją) i ewentualnemu rodzeństwu. Małżeństwo bezdzietne musi spisać testament, aby mieć pewność, że w przypadku śmierci jednego z małżonków drugie z nich dostanie większy spadek.
Według raportu Centrum im. Adama Smitha koszt wychowania jednego dziecka w Polsce (do pełnoletniości) mieści się w przedziale od 176 tys. do 200 tys. zł, a dwójki od 317 tys. do 368 tys. zł. W Stanach Zjednoczonych koszt wychowania jednego potomka wynosi ponad 230 000 dolarów. Pary bezdzietne dysponują więc większą swobodą rozporządzania swoimi funduszami.

</doc>
<doc id="651961" url="https://pl.wikipedia.org/wiki?curid=651961" title="Armagh">
Armagh

Armagh (irl. "Ard Mhacha") – miasto w południowej części Irlandii Północnej, stolica hrabstwa o tej samej nazwie. Miasto zamieszkuje 14 590 mieszkańców (2001).
Historyczne centrum religijne Irlandii – opactwo i biskupstwo założył tu w 444 roku święty Patryk. Przez 700 lat Armagh było również siedzibą królów Ulsteru. W 832 roku klasztor został złupiony przez wikingów.
Polonia.
Uzupełniająca Polska Sobotnia Szkoła.

</doc>
<doc id="651962" url="https://pl.wikipedia.org/wiki?curid=651962" title="Ken Kutaragi">
Ken Kutaragi

Ken Kutaragi (久夛良木 健 "Kutaragi Ken", urodzony 8 sierpnia 1950 roku) jest dyrektorem i CEO Sony Computer Entertainment, sekcji Sony zajmującej się grami komputerowymi. Jest znany jako "Ojciec PlayStation" oraz kolejnych konsol - PlayStation 2, PlayStation 3 oraz PlayStation Portable. W połowie 2007 r. zerwał stosunki z marką PlayStation.

</doc>
<doc id="651964" url="https://pl.wikipedia.org/wiki?curid=651964" title="Model pajęczyny">
Model pajęczyny

Model pajęczyny (model wahań tłumionych) - wyjaśnia procesy dostosowawcze na rynku w warunkach opóźnionej reakcji producentów, zaś natychmiastowej konsumentów, na zmiany cen.
Oscylacje tłumione.
Występują wówczas, gdy amplitudy następujących po sobie faz wykazują tendencje spadkowe, w efekcie czego amplituda cyklu przyjmuje coraz mniejsze wartości czyli zmierza do zera. W przypadku oscylacji tłumionych współczynnik elastyczności cenowej popytu jest większy od współczynnika elastyczności cenowej podaży (krzywa popytu jest bardziej elastyczna od krzywej podaży).
Weźmy pod uwagę, że rynek jakiegoś produktu został wytrącony ze stanu równowagi (punkt przecięcia krzywej popytu i podaży) do punktu E0. W związku z tym cena produktu wzrosła do poziomu P0, przy wielkości podaży i zrealizowanej wielkości popytu Q0. Wysoka cena skłania producentów do zwiększenia produkcji w następnym roku do poziomu Q1. Przy cenie P0 powstaje nadwyżka wielkości podaży nad wielkością popytu, co powoduje obniżenie ceny do poziomu P1, a w tym punkcie powstanie chwilowy punkt równowagi. Zmniejszenie wielkości ceny nakłoni producentów do zmniejszenia produkcji w następnym roku do poziomu Q2. W tym wypadku będziemy mieć do czynienia z niedoborem wielkości podaży względem wielkości popytu, w wyniku tej sytuacji cena wzrośnie do poziomu P2 i w tym punkcie ustali się nowy punkt równowagi. Ten proces będzie trwał tak długo, aż cena oraz wielkość popytu i podaży powrócą do pierwotnego stanu równowagi w punkcie E.
Oscylacje periodyczne.
Weźmy pod uwagę, że rynek jakiegoś produktu został wytrącony ze stanu równowagi (punkt przecięcia krzywej popytu i podaży) do punktu E0. Cena produktu wzrosła do poziomu P0, przy wielkości podaży i zrealizowanej wielkości popytu Q0. Wysoka cena skłania producentów do zwiększenia produkcji w następnym roku do poziomu Q1. Przy cenie P0 powstaje nadwyżka wielkości podaży nad wielkością popytu, co powoduje obniżenie ceny do poziomu P1, a w tym punkcie powstanie chwilowy punkt równowagi. Zmniejszenie wielkości ceny nakłoni producentów do zmniejszenia produkcji w następnym roku do poziomu Q2=Q0. W tym wypadku będziemy mieć do czynienia z niedoborem wielkości podaży względem wielkości popytu, w wyniku tej sytuacji cena wzrośnie do poziomu P2=P0 i w tym punkcie ustali się nowy punkt równowagi. W tym wypadku jednak wahania ceny i ilości są z roku na rok jednakowe, w rezultacie czego rynek nie powróci nigdy do stanu wyjściowego równowagi E.. Występują jednak chwilowe punkty równowagi.
Oscylacje wybuchowe.
Weźmy pod uwagę, że rynek jakiegoś produktu został wytrącony ze stanu równowagi (punkt przecięcia krzywej popytu i podaży) do punktu E0. Cena produktu wzrosła do poziomu P0, przy wielkości podaży i zrealizowanej wielkości popytu Q0. Wysoka cena skłania producentów do zwiększenia produkcji w następnym roku do poziomu Q1. Przy cenie P0 powstaje nadwyżka wielkości podaży nad wielkością popytu, co powoduje obniżenie ceny do poziomu P1, a w tym punkcie powstanie chwilowy punkt równowagi. Zmniejszenie wielkości ceny nakłoni producentów do zmniejszenia produkcji w następnym roku do poziomu Q2. W tym wypadku będziemy mieć do czynienia z niedoborem wielkości podaży względem wielkości popytu, w wyniku tej sytuacji cena wzrośnie do poziomu P2 i w tym punkcie ustali się nowy punkt równowagi. W tym wypadku jednak wahania ceny i ilości z roku na rok charakteryzują się rosnącą amplitudą, w rezultacie czego rynek nigdy nie osiąga punktu równowagi.
Podsumowanie.
Opóźnienie reakcji producentów na zmianę ceny powoduje oscylacje ceny i ilości, a ich charakter uzależniony jest od stosunku nachylenia linii popytu do linii podaży. Stosunek ten równa się stosunkowi elastyczności popytu do elastyczności podaży w punkcie ich przecięcia się. Rynek powraca do równowagi, gdy elastyczność popytu jest większa od elastyczności podaży, są to oscylacje tłumione, a rynek jest stabilny. Z oscylacjami periodycznymi mamy do czynienia, gdy elastyczność popytu jest równa elastyczności podaży, a oscylacjami wybuchowymi, kiedy elastyczność popytu jest mniejsza od elastyczności podaży. W pozostałych dwóch przypadkach rynek jest niestabilny.

</doc>
<doc id="651965" url="https://pl.wikipedia.org/wiki?curid=651965" title="Reakcja Jarischa-Herxheimera">
Reakcja Jarischa-Herxheimera

Reakcja Jarischa-Herxheimera (reakcja Herxheimera, reakcja Łukasiewicza-Jarischa-Herxheimera lub Herx) – zachodzi, kiedy z zabitych antybiotykiem bakterii (najczęściej z krętków) zostaje wydzielona toksyna.
Toksyna jest stopniowo wydalana przez wątrobę lub nerki, a objawy reakcji Herxheimera pojawiają się, gdy te narządy nie nadążają z wydalaniem toksyny. Objawami reakcji Herxheimera może być gorączka, bóle głowy, dreszcze, bóle mięśniowe i kostne, świąd, nudności i wymioty oraz wysypki skórne. W reakcji Herxheimera wykazano wzrost CRP, TNF, interleukiny-6 i interleukiny-8.
Reakcja Jarischa-Herxheimera pojawia się w leczeniu kiły (następuje szybko w ciągu 60–90 minut po podaniu antybiotyku), duru powrotnego, leptospirozy, brucelozy, boreliozy (rozwija się zwykle po kilku dniach leczenia i jest bardzo rozciągnięta w czasie), duru brzusznego, wąglika, choroby Whipple’a, gorączki Q, włośnicy, trądu i gruźlicy. Wydaje się, że może także występować w leczeniu chlamydii i lejszmaniozy, choć tu dowody na jej istnienie są słabsze.
Reakcja Jarischa-Herxheimera szczególnie szybko i dramatycznie przebiega u chorych na kiłę i charakteryzuje się najczęściej:
Reakcja ta w przypadku kiły nie trwa zazwyczaj dłużej niż 24 godziny i jest na ogół niegroźna. Do rzadkich powikłań należą:
Wystąpienie reakcji Jarischa-Herxheimera u pacjentów z nierozpoznaną kiłą lub inną chorobą powodującą reakcje Herxheimera, a leczonych antybiotykiem z innego powodu częstokroć prowadzi do błędnego rozpoznania objawów ubocznych antybiotyku lub uczulenia – tak więc wystąpienie wymienionych wyżej objawów jest wskazaniem do diagnostyki w kierunku wyżej wymienionych chorób.

</doc>
<doc id="651966" url="https://pl.wikipedia.org/wiki?curid=651966" title="Jerzy Kamil Weintraub">
Jerzy Kamil Weintraub

Jerzy Kamil Weintraub-Krzyżanowski (ur. 27 sierpnia 1916 w Piotrogrodzie, zm. 10 września 1943 w Warszawie) – polski poeta, publicysta i tłumacz.
Współtwórca grupy literackiej „Chaos”, wraz z nią wydawał pismo. Debiutował w „Okolicy Poetów” w 1935. Współpracował z pismami: „Kamena”, „Nasz Wyraz”, „Sygnały”. Był jednym z założycieli konspiracyjnej biblioteki „Wydawnictwo Sublokatorów Przyszłości”, która istniała w latach 1940–1943. Członek grupy redaktorów pisma „Droga”. Chorował na gruźlicę.
Był przyjacielem poety Krzysztofa Kamila Baczyńskiego, który dedykował mu wiersz pt. "Jesienny spacer poetów".
Życiorys.
Okres wczesnego dzieciństwa (1918–1924) spędził z rodzicami w Kopenhadze. W roku 1924 Weintraubowie zamieszkali w Warszawie, a rok później przyszły poeta został uczniem znanego warszawskiego Gimnazjum im. Mikołaja Reja. W roku 1934 Weintraub wstąpił na Wydział Humanistyczny Uniwersytetu Warszawskiego i studiował psychologię. Po roku jednak zachorował, w wyniku powikłań po przebytej grypie zachorował na płuca i musiał przerwać naukę. W pierwszym okresie choroby rodzice wysłali go na leczenie do Szwajcarii, później, aż do roku 1939, poeta leczył się w sanatoriach w Otwocku, Śródborowie i Zakopanem. Na ten okres przypada jego właściwy debiut literacki: druk wierszy w latach 1935–1937 w redagowanej przez Stanisława Czernika „Okolicy Poetów”; wówczas też współpracuje z krakowskim czasopismem „Nasz Wyraz”, z chełmską „Kameną” Kazimierza Andrzeja Jaworskiego i z lwowskimi „Sygnałami”. Drukuje także w „Czarno na Białem” i „Nowej Kwadrydze”. Pojedyncze jego wiersze zamieszcza „Skamander”, liczne utwory satyryczne publikują „Szpilki”. Debiutancki zbiorek wierszy „Próba powrotu” ogłosił poeta w roku 1937 jako 10 tomik Biblioteki Kameny. W roku 1939, na krótko przed wybuchem wojny, opublikował Weintraub swój drugi tomik „Wrogi czas”. W założonym przez Jerzego Kamila Weintrauba konspiracyjnym Wydawnictwie „Sublokatorów Przyszłości” ukazują się jego tomiki: „Maski krajobrazu” (zeszyt pierwszy), „Płomień Pachnący” (zeszyt szósty), „Pieśń i chmury” (zeszyt dziesiąty), „Nurt listopadowy” (zeszyt czternasty), przekłady Sonetów do Orfeusza Rilkego (zeszyt czwarty i dwunasty) i przekłady wierszy Borysa Pasternaka (zeszyt ósmy). Jednym z „Sublokatorów Przyszłości” był Krzysztof Kamil Baczyński, z którym Weintraub się przyjaźnił (wspólne pisanie wierszy, długie rozmowy na tematy literackie, eksperymenty prozatorskie). Ukrywanie się, próby zacierania śladów, by ujść groźbom szpicla-szantażysty, zmuszają Weintrauba (Polaka pochodzenia żydowskiego) do coraz dalej idącego ograniczania kontaktów z przyjaciółmi, pogłębiają poczucie osamotnienia poety. Otwock, Stare Miasto, Kierszek koło Klarysewa, Saska Kępa, Mokotów i znów Stare Miasto – to kolejne etapy tej drogi przez mękę. W tej sytuacji śmierć poety tylko pozornie mogła sprawiać wrażenie tragicznego przypadku: umarł on bowiem 10 września 1943 roku na zakażenie krwi spowodowane zacięciem się przy goleniu. Został pochowany na cmentarzu Powązkowskim w Warszawie (kwatera 148-6-9).

</doc>
<doc id="651967" url="https://pl.wikipedia.org/wiki?curid=651967" title="Eschbach (Badenia-Wirtembergia)">
Eschbach (Badenia-Wirtembergia)

Eschbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Heitersheim. Leży ok. 20 km na południowy zachód od Fryburga Bryzgowijskiego, pomiędzy Heitersheimem a Bad Krozingen.

</doc>
<doc id="651968" url="https://pl.wikipedia.org/wiki?curid=651968" title="Mumetal">
Mumetal

Mumetal – stop niklu (75%) i żelaza (15%) z niewielkimi dodatkami miedzi i molibdenu.
Stop ten wykazuje bardzo dużą względną przenikalność magnetyczną (nawet powyżej 106), co jest wykorzystywane do ekranowania statycznych i wolnozmiennych pól magnetycznych, które są bardzo trudne do wyeliminowania przy użyciu innych metod.
W celu uzyskania odpowiednich właściwości magnetycznych mumetal musi zostać poddany odpowiedniej obróbce cieplnej, to jest wyżarzaniu w atmosferze wodoru. Wyżarzanie zmienia strukturę krystaliczną oraz redukuje zawartość niekorzystnego węgla, a także usuwa naprężenia pozostające po poprzednich operacjach, mogące znacznie pogorszyć właściwości magnetyczne – głównie obniżyć przenikalność magnetyczną.
Istnieje wiele modyfikacji tego stopu (np. "Super Mumetal"), w których zawartość niklu może wynosić do 77%, molibdenu do 4% i miedzi do 5%. Różnią się one nieznacznie przede wszystkim właściwościami magnetycznymi.

</doc>
<doc id="651969" url="https://pl.wikipedia.org/wiki?curid=651969" title="Norman Whiteside">
Norman Whiteside

Norman Whiteside (ur. 7 maja 1965 w Belfaście) – piłkarz irlandzki, reprezentant Irlandii Północnej. Reprezentował swój kraj na dwóch MŚ. Grał dla Manchesteru United (273 występy, 66 goli) i Evertonu, zanim jego kariera została zakończona przez kontuzję której doznał w wieku 26 lat.
Wychowany w północnym Belfaście, Whiteside został najmłodszym graczem Manchesteru United od czasu Duncana Edwardsa, gdy zadebiutował jako napastnik w sezonie 1981–1982. W późniejszym sezonie wystąpił w finale Pucharu Ligi jak i w finale Pucharu Anglii został najmłodszym zdobywcą bramki w finałach obu imprez, w finale Pucharu Anglii zdobył zwycięską bramkę która pomogła pokonać Brighton &amp; Hove Albion.
Whiteside pobił rekord Pelégo zostając najmłodszym zawodnikiem grającym na MŚ, debiutował dla Irlandii Północnej mając 17 lat i 41 dni na mundialu w Hiszpanii w 1982 roku. Grał we wszystkich 5 spotkaniach Irlandii Północnej na tej imprezie, także w historycznym zwycięstwie 1:0 nad Hiszpanią. W meczu otwarcia przeciwko Jugosławii w Saragossie zaliczył swój debiut w barwach narodowych; otrzymał żółtą kartkę w II połowie spotkania.
Podczas mistrzostw w Meksyku (1986) strzelił bramkę w zremisowanym 1:1 meczu przeciwko Algierii. Whiteside wystąpił w 38 spotkaniach i zdobył 9 bramek podczas 8 lat międzynarodowej kariery.
Pomimo cofnięcia do linii pomocy, zdobył zwycięską bramkę w finale Pucharu Anglii 1985, podkręconym strzałem w 20 minucie dogrywki dał zwycięstwo osłabionemu Manchesterowi United nad zespołem Evertonu, Whiteside po raz drugi zdobył Puchar Anglii.
Mimo obiecującego startu kariery, Whiteside zaczął miewać poważne problemy zdrowotne które przez długi okres nie pozwalały mu grać w piłkę. Również Alex Ferguson podnosząc dyscyplinę w zespole, gdy został trenerem w 1986 nie tolerował problemu alkoholowego Whiteside’a, taki stan rzeczy akceptował jedynie poprzedni trener Ron Atkinson. To skłoniło Fergusona do sprzedaży Whiteside'a do Evertonu w 1989 roku, mimo sprzeciwu licznych fanów „Czerwonych Diabłów”.
Whiteside udanie rozpoczął karierę w Evertonie, dalszą karierę uniemożliwiła mu jednak kontuzja nogi. Po 13 operacjach nogi którym poddał się w trakcie kariery, Whiteside zrezygnował z zawodowej piłki w 1990 w wieku zaledwie 26 lat, po poradzie od doktora, mówiącej, iż dalsza gra może uniemożliwić mu chodzenie. Wystąpił jedynie w 29 meczach dla Evertonu.
Po rezygnacji, Whiteside studiował podologię obecnie pracuje w PFA (Zawodowym Związku Piłkarzy).

</doc>
<doc id="651970" url="https://pl.wikipedia.org/wiki?curid=651970" title="Muzeum Papiernictwa w Dusznikach-Zdroju">
Muzeum Papiernictwa w Dusznikach-Zdroju

Muzeum Papiernictwa w Dusznikach-Zdroju – placówka muzealna Samorządu Województwa Dolnośląskiego w miejscowości Duszniki-Zdrój, utworzona w 1968 w XVI/XVII-wiecznym młynie papierniczym o unikatowej architekturze nad Bystrzycą Dusznicką. Oprócz działalności muzealniczej produkuje w niewielkich ilościach papier czerpany według dawnej technologii na oryginalnych zabytkowych maszynach. Młyn-papiernia wpisany jest do rejestru zabytków województwa dolnośląskiego na podstawie decyzji z 6 listopada 1956 r., nr rejestru A/4053/336.
Historia.
Młyn papierniczy w Dusznikach to zabytek techniki. W skład zespołu wchodzą: budynek główny wzniesiony w konstrukcji ryglowej na wysokiej kamiennej podmurówce, trzykondygnacyjny i przylegający od strony wschodniej późniejszy budynek suszarni całkowicie drewniany, z ciekawą konstrukcją nośną wykonaną w początkach XVII w., która przetrwała do współczesności. Elementami charakterystycznymi dla papierni są dach kryty gontem, zakończony od zachodu barokowym szczytem wolutowym, oraz oryginalny ośmioboczny dwukondygnacyjny pawilon wejściowy w kształcie wieży nakrytej kopułowym dachem gontowym, a we wnętrzach budynku – polichromia z XVII–XIX stulecia. Obiekt posiada dużą wartość historyczną w skali Polski i jest jednocześnie ciekawą atrakcją turystyczną. 20 września 2011 młyn papierniczy w Dusznikach-Zdroju decyzją Prezydenta RP uzyskał status pomnika historii. Obecnie trwają starania o wpisanie zabytkowej papierni na listę UNESCO (zgłoszenie 2019).
Papiernictwo na Dolnym Śląsku ma bogate tradycje, sięgające schyłku średniowiecza. Pierwsza papiernia, we Wrocławiu, powstała przed 1490. W kolejnych wiekach działało około 100 młynów papierniczych, spośród których do dziś przetrwał tylko młyn dusznicki. Tradycje czerpania papieru w Dusznikach sięgają XVI stulecia; pierwsza wzmianka o tutejszej papierni pochodzi z 1562, a dotyczy sprzedaży udziałów w czerpalni przez Ambrożego Teppera Mikołajowi Kretschmerowi. Przyjmuje się zatem, że młyn powstał przed 1562. Papiernia uległa w znacznej części zniszczeniu podczas powodzi w 1601. Młyn odbudowano i czerpanie papieru wznowiono w 1605. Okres świetności dusznickiej papierni trwał do schyłku XVIII w. Ówcześni właściciele papierni Hellerowie przybyli z czeskiego Frydlandu w 1750 otrzymali dziedziczny tytuł „papierników królewskich”. Wytwarzany papier należał do najlepszych na Śląsku. Pisali na nim władcy Polski, Czech i Prus. Wykorzystywali go też i artyści, między innymi Fryderyk Chopin podczas pobytu na kuracji w 1826.
Hellerowie unowoczśnili produkcję wprowadzając w 1719 koło wodne nasiębierne, następnie ok. 1737 młyn do wytwarzania masy papierniczej, oraz w 1753 maszyny do cięcia szmat i gładzenia papieru. W tym czasie powstał obszerny budynek suszarni, wykorzystywany także do magazynowania zwiększonej produkcji. W 1822 papiernia została odsprzedana rodzinie Wiehrów, w której rękach pozostała do 1939. W XIX stuleciu z powodu rozwoju maszynowej techniki produkcji papieru młyn stopniowo podupadał. Próbą dostosowania się dusznickich papierników do nowych trendów w produkcji było zastosowanie w 1905 maszyny papierniczej. Poprawa sytuacji nastąpiła na krótko i już w okresie międzywojennym całkowicie zaniechano produkcji, a papiernię ostatni właściciel Carl Wiehr przekazał miastu w 1939 na cele publiczne z ideą przekształcenia zespołu w muzeum.
Po II wojnie światowej początkowo brakowało koncepcji wykorzystania niszczejącego młyna papierniczego. Dopiero w latach 60. przeprowadzono poważne remonty i przystąpiono do urządzania w zabytkowym obiekcie Muzeum Papiernictwa, które otwarto dla zwiedzających 26 lipca 1968. Po trzech latach wprowadzono pokazową produkcję papieru czerpanego. Czerpalnia prędko stała się atrakcją przyciągającą każdego roku dziesiątki tysięcy turystów. Wydrukowano na nim wiele cennych publikacji, między innymi reprint Konstytucji 3 maja.
Papiernia ucierpiała podczas lokalnej powodzi w lipcu 1998, która dotknęła zachodnią część ziemi kłodzkiej. Woda zalała czerpalnię, podmyła fundamenty suszarni, zniszczyła muzealny dziedziniec oraz przyniosła wiele ton mułu i nieczystości. Skutki powodzi usunięto dzięki środkom przekazanym przez rząd polski i staraniom zakładów branży papierniczej, oraz osób prywatnych. Remonty popowodziowe zakończono w 2003 realizacją założenia parkowo-ogrodowego.
Od 1998 Muzeum Papiernictwa jest instytucją prowadzoną przez Urząd Marszałkowski Województwa Dolnośląskiego.
W latach 2007–2008 przebudowano w papierni część ciągów komunikacyjnych, przystosowując obiekt do zwiedzania przez osoby niepełnosprawne. W dawnej suszarni papieru powstała obszerna sala, przystosowana do prezentowania wystaw i organizowania konferencji.
Od 2001 muzeum organizuje Święto Papieru – imprezę o charakterze festynu, popularyzującą wiedzę o historii i znaczeniu papieru, druku, introligatorstwa i sztuki współczesnej.
W 2008 roku dusznickie muzeum obchodziło jubileusz 40-lecia działalności. Dla zwiedzających zorganizowano ponad 40 dużych przedsięwzięć (wystaw, festynów, prezentacji). 10 października 2008 r. Muzeum Papiernictwa zostało odznaczone przyznanym przez Ministra Kultury i Dziedzictwa Narodowego Srebrnym Medalem „Zasłużony Kulturze Gloria Artis” za całokształt działań na rzecz rozwoju narodowej kultury, a 30 grudnia 2008 roku instytucji wręczono Nagrodę Kulturalną Dolnego Śląska „Silesia”, przyznaną przez Sejmik Województwa Dolnośląskiego, za dokonania w szerzeniu kultury oraz promowanie Dolnego Śląska. W 2016 Muzeum zostało uhonorowane Nagrodą Kulturalną Śląska Kraju Związkowego Dolnej Saksonii i Samorządu Województwa Dolnośląskiego za ochronę historycznego młyna papierniczego oraz badania i upowszechnianie dziejów śląskiego papiernictwa.
W 2013 decyzją Ministra Kultury i Dziedzictwa Narodowego Muzeum Papiernictwa zostało wpisane do Państwowego Rejestru Muzeów pod pozycją nr 115. W 2016 młyn papierniczy został zabezpieczony nowatorskim systemem gaszenia pożarów mgłą wodną typu FOG. Obecnie placówka jest jednym z trzech muzeów w Polsce posiadających tego typu zabezpieczenia. Zadanie zostało zrealizowane w ramach projektu finansowanego z funduszy norweskich i środków Europejskiego Obszaru Gospodarczego (dotacja: 6 682 490 zł), realizowanego pod kierownictwem wicedyrektor muzeum Joanny Seredyńskiej.
Muzeum udostępnia zwiedzającym ekspozycje poświęcone historii papieru, jego roli w rozwoju cywilizacji oraz zastosowaniu w codziennym życiu. Wystawy czasowe prezentowane w dusznickiej papierni poświęcone są m.in. sztuce współczesnej, dziejom techniki oraz historii regionu. Dotąd w historycznym młynie papierniczym zaprezentowano blisko 150 wystaw czasowych. Wśród nich najważniejsze to: Makulatura – surowiec XIX wieku (2001), Drukarskie techniki zdobienia papierów i tkanin (2008), Paszporty krajów Unii Europejskiej (2011), Laboratorium papieru (2014), PaperK (2016), 50 lat Muzeum Papiernictwa i Waluta Niepodległej (2018).
Badania naukowe młyna.
Krótko po uruchomieniu muzeum, w pomieszczeniach poddasza odkryto nieznane ostatnim niemieckim właścicielom papierni malowidła ścienne. Trwające kilkanaście lat prace restauracyjne pozwoliły na udostępnienie 5 ścian i 2 sufitów pokrytych malowidłami w XVII i XVIII w. Są to kompozycje składające się głównie z elementów roślinnych, architektonicznych. Dodatkowo w trakcie remontu dachu w 2009 odkryto wewnętrzny sufit, również pokryty polichromią. Jedno z malowideł przedstawia biblijną scenę kuszenia Józefa przez żonę Putyfara. Według najnowszych badań przeprowadzonych przez prof. Andrzeja Kozieła, wzmiankowany fragment powstał w czasach, gdy papiernią zarządzał Józef Ossendorf (lata 70. XVIII w.) i jest aluzją do jego postaci, jako człowieka uczciwego i wiernego. Jest to jedyna na Dolnym Śląsku scena przedstawiająca Józefa i żonę Putyfara. Autorstwo części dekoracji przypisywane jest Casparowi Rathsmannowi, XVIII-wiecznemu malarzowi dusznickiemu.
W trakcie prac remontowych realizowanych w latach 2008–2009 oraz w 2017 prof. Marek Krąpiec przeprowadził analizę dendrochronologiczną fragmentów belek. Wyniki badań potwierdziły datowanie części drewnianych budynku głównego na 1605. Ponadto ustalono, że drewno, z którego wzniesiono przyległą do papierni suszarnię, pozyskano w latach 1742–1743 (dotąd sądzono, że suszarnia pochodzi sprzed 1737).
W 2016 prof. Rafał Eysymontt zapoczątkował badania architektoniczne zabudowań młyna papierniczego. Najnowsze ustalenia pozwalają stwierdzić, że obiekt powstawał etapami na przestrzeni ok. trzech wieków. Przyziemie oraz południowo-zachodnią część parteru należy datować na okres przed 1562, pozostałą część parteru i poddasze na początek XVII w. Ozdobne elewacje młyna posiadają cechy charakterystyczne dla początków XIX w. Analiza architektoniczna pozwala stwierdzić, że młyn będący zarówno wytwórnią papieru, jak i siedzibą papierników, którzy należeli do stanu szlacheckiego, posiada cechy dworu.
W 2018 została wydana "Monografia młyna papierniczego" przedstawiająca najnowszy stan wiedzy na temat dziejów młyna papierniczego i Muzeum Papiernictwa. W opracowaniu sprostowano liczne dotąd podawane błędne informacje oraz przedstawiono wiele nowych faktów dotyczących właścicieli papierni, etapów powstawania i przebudowy papierni.
Przeprowadzone w ostatnich latach analizy naukowe wskazują, że dusznicka papiernia jest jednym z najbardziej interesujących pod względem architektonicznym obiektów poprzemysłowych w skali świata. Oprócz doskonale zachowanych elementów świadczących o dawnej technice produkcji, zachowały się liczne zdobienia (polichromie, elewacja zewnętrzna, ozdobny szczyt młyna) świadczące o majętności dusznickich papierników oraz ich przynależności do elit intelektualnych ziemi kłodzkiej. Muzeum jest jednocześnie jedynym zakładem papierniczym w Polsce, a jednym z kilku w Europie, produkującym papier czerpany w tej technologii i na oryginalnym parku maszynowym.
Kolekcje muzealne.
Najcenniejszym eksponatem dusznickiego muzeum jest młyn papierniczy (obecnie siedziba instytucji). Bogato zdobiony obiekt jest jednym z najcenniejszych zabytków techniki, świadczącym o historii tutejszego papiernictwa i bogactwie dusznickich papierników.
Starania o wpisanie młyna na listę UNESCO.
Po nadaniu papierni statusu Pomnika Historii dyrektor muzeum podjął starania o wpisanie młyna na listę światowego dziedzictwa kulturowego UNESCO. W różnych krajach europejskich zachowało się do dziś ok. 30 młynów papierniczych, dlatego Muzeum Papiernictwa realizuje koncepcję przygotowania wniosku o wpisanie na listę kilku najcenniejszych historycznych papierni. W 2015 rozpoczęto współpracę z młynem w Velkich Losinach w Czechach, a w 2017 z podobnym obiektem w Homburgu w Niemczech. 1 grudnia 2017 w Dusznikach-Zdroju podpisano List intencyjny pomiędzy trzema muzeami, określający wolę wzajemnych starań o wspólny wpis na listę UNESCO, w 2019 do grupy dołączył młyn papierniczy z Ambert we Francji, a w 2021 zabytkowa papiernia w we Włoszech. 16 października 2019 dusznicka papiernia została zgłoszona przez Ministerstwo Kultury i Dziedzictwa Narodowego jako kandydat Polski do wpisu ma listę UNESCO. W ramach przygotowywania dokumentacji o wpis na listę UNESCO, Muzeum Papiernictwa zorganizowało w latach 2019–2021 ekspedycje naukowe do Belgii, Francji, Hiszpanii, Holandii, Szwajcarii, Szwecji i Włoch w celu przebadania zachowanych w tych krajach młynów papierniczych.
Ekspozycja stała.
Jest to jedyny zachowany i do dziś działający obiekt tego typu w Polsce i jeden z nielicznych w środkowej Europie. Można tutaj zobaczyć:
Można tu własnoręcznie wykonać kartkę papieru:
Na wystawie „Polski pieniądz papierowy” można zbadać zabezpieczenia banknotów i dokumentów.
W muzeum można kupić:
Muzeum jest również znaczącym ośrodkiem badań nad historią papiernictwa. Od 2007 r. wydaje recenzowane pismo naukowe „Rocznik Muzeum Papiernictwa”, w którym publikowane są opracowania dotyczące dziejów papiernictwa, historii Dusznik-Zdroju oraz kronika muzeum.

</doc>
<doc id="651971" url="https://pl.wikipedia.org/wiki?curid=651971" title="Marie André Le Bec">
Marie André Le Bec

Arsène Jean Marie André Le Bec (ur. 27 września 1943 w Quimper) – biskup prowincji i diecezji francuskiej Kościoła Starokatolickiego Mariawitów, proboszcz parafii Najświętszej Maryi Panny i duszpasterz Oratorium Ojca Pio w Paryżu.
Życiorys.
Arsène Jean Le Bec urodził się 27 września 1943 w Quimper we Francji. Święcenia kapłańskie przyjął 4 października 1964 z rąk biskupa Gerarda Grateau. 21 listopada 1979 w Paryżu został konsekrowany na biskupa na biskupa Apostolskiego Kościoła Katolickiego Paryża i Tours. Głównym konsekratorem był biskup Gérard Grateau. W 1989 wspólnie z biskupem Gérardem został inkardynowany do Kościoła Starokatolickiego Mariawitów i przyjął imiona zakonne Maria Andrzej. W roku 1993 bp. G. Grateau został usunięty z Kościoła Starokatolickiego Mariawitów, za udzielenie sakry bez zgody kapituły generalnej, ks. A. Fraysse. Tym samym Płock potwierdza jurysdykcję biskupa Le Beca nad prowincją francuską Kościoła. 1 listopada 1993 w Warszawie biskup Stanisław Maria Tymoteusz Kowalski dopełnił konsekracji biskupiej Marii Andrzeja. W 1997 z inicjatywy biskupa zakupiono obiekt w celu przebudowy go na kościół. 27 września 1998, przy udziale wiernych i duchowieństwa z Polski, dokonano poświęcenia nowej świątyni w Paryżu. Po śmierci biskupa Michaela Staffiera w 2008, na prośbę wiernych skupionych w Oratorium Padre Pio w Paryżu, biskup Maria Andrzej przejął opiekę duszpasterską nad tą placówką.

</doc>
<doc id="651972" url="https://pl.wikipedia.org/wiki?curid=651972" title="Matthew Bellamy">
Matthew Bellamy

Matthew James Bellamy (ur. 9 czerwca 1978 w Cambridge) – brytyjski muzyk rockowy, lider zespołu Muse, multiinstrumentalista. Śpiewa, pisze teksty, gra na gitarze elektrycznej, fortepianie i instrumentach klawiszowych.
Życiorys.
Wczesne lata.
Ojciec Matta, George, był muzykiem, grał na gitarze rytmicznej w znanej w latach 60. grupie The Tornados. Matka Matta, Marilyn, pochodziła z Belfastu, przybyła do Anglii w latach 70. Już pierwszego dnia pobytu poznała George'a Bellamy'ego, pracującego wtedy jako taksówkarz w Londynie. Wkrótce przenieśli się do Cambridge, gdzie urodził się Paul, starszy brat Matta i on sam.
Matthew zadebiutował jako 12-latek na szkolnym konkursie talentów, gdzie zagrał utwór boogie-woogie na pianinie. Po ukończeniu szkoły średniej nastoletni Matthew był już praktycznie samodzielny. Pracował jako hydraulik, malarz pokojowy i remontował mieszkania.
Muse.
Jeszcze w szkole wraz z kolegami Chrisem Wolstenholme i Dominikiem Howardem utworzyli zespół rockowy Muse. Matthew gra tam na gitarze, instrumentach klawiszowych, jest kompozytorem i autorem tekstów. Jego charakterystyczny wokal momentami podchodzi pod falset. Muzycy, którzy wywarli na niego największy wpływ to m.in. Tom Morello z Rage Against the Machine i Jimi Hendrix, a z muzyki poważnej Siergiej Rachmaninow i Fryderyk Chopin. Wraz z resztą zespołu otrzymał wiele nagród m.in. nagrody magazynu "Q", tygodnika "NME", "Kerrang!", nagrodę Brit Awards i MTV Europe Music Awards.
Zdobył nagrodę "Najseksowniejszego faceta 2007" na NME Awards 2007. W 2009 roku został uznany za najseksowniejszego faceta na rozdaniu nagród NME Awards 2009. Ponownie otrzymał nagrodę dla "Najseksowniejszego faceta" na NME Awards w latach 2010, 2011, 2013, jak i 2014.
W 2010 europejski magazyn gitarowy "Total Guitar" ogłosił go "gitarzystą dekady". 
Gra przede wszystkim na gitarach firmy Manson. Specjalnie z myślą o fanach firma Cort przygotowała budżetową wersję najczęściej wykorzystywanej obecnie przez niego gitary ("Manson Matt Black), "oznaczoną nazwą kodową" "Cort" Matthew Bellamy Signature".
Życie prywatne.
W latach 2011–2014 związany z aktorką Kate Hudson. Mają syna, którego nazwali Bingham "Bing" Hawn Bellamy (ur. 9 lipca 2011). Od lutego 2015 roku spotyka się z amerykańską modelką Elle Evans, z którą zaręczył się w grudniu 2017.

</doc>
<doc id="651976" url="https://pl.wikipedia.org/wiki?curid=651976" title="Dominic Howard">
Dominic Howard

Dominic James Howard (ur. 7 grudnia 1977 w Stockport w hrabstwie Lancashire w Anglii) - perkusista zespołu Muse.
Urodził się w Stockport, niedaleko Manchesteru. Mając 8 lat, przeprowadził się z rodziną do Teignmouth, małego miasta w hrabstwie Devon. Zainspirowany szkolnym jazzowym zespołem, zaczął grać na perkusji w wieku lat 11.
Pierwszy zespół Howarda z czasów szkolnych nazwany został Carnage Mayhem ('masakryczne okaleczenie'), później przemianowano go na Gothic Plague. W międzyczasie Howard zaproponował miejsce gitarzysty Bellamy'emu. Po dwóch latach grupa rozpadła się. Do Howarda i Bellamy'ego dołączył wtedy Chris Wolstenholme, perkusista Fixed Penalty, lecz w roli basisty. Zespół ponownie zmienił nazwę - tym razem na Rocket Baby Dolls. Ostatecznie trio nazwało się Muse, co rzekomo było zainspirowane wypowiedzią anonimowego mieszkańca Teignmouth, iż nad miastem musi krążyć muza, odpowiedzialna za powstawanie tam tak dużej liczby zespołów. 
Inspirację dla perkusisty stanowią m.in.: Stewart Copeland, Roger Taylor, Buddy Rich, Nick Mason, Tre Cool, Tim Alexander, Dave Grohl. Cenieni przez niego wykonawcy to m.in.: Jimi Hendrix, Pavement, Radiohead, Pink Floyd, Led Zeppelin, Queen, dEUS, The Smashing Pumpkins, Primus, Rage Against the Machine, Green Day i Nine Inch Nails.
Dom jest leworęczny, w związku z czym gra na specjalnie dostosowanej perkusji, gdzie "hi-hat" stoi po jego prawej, a "floor tom" (kocioł) po lewej stronie.

</doc>
<doc id="651977" url="https://pl.wikipedia.org/wiki?curid=651977" title="Edward Said">
Edward Said

Edward Wadie Saïd [], w j. arabskim: إدوارد وديع سعيد, Idwārd Wadīʿ Saʿīd (ur. 1 listopada 1935, zm. 25 września 2003) – teoretyk literatury i krytyk kultury, Amerykanin pochodzenia palestyńskiego.
Życie i działalność akademicka.
Do 12 roku życia żył „pomiędzy dwoma światami” przebywając w Jerozolimie oraz Kairze. Edward Said pobierał naukę w Victoria College w Aleksandrii. Z uwagi na problemy jakie sprawiał w 1951 roku przeniesiony został przez rodziców do Mount Hermon School – prywatnej szkoły w Massachusetts w Stanach Zjednoczonych. Mimo że czuł się tam wyobcowany wyróżniał się w nauce (w grupie około 160 wychowanków uzyskiwał zwykle najlepsze lub drugie z rzędu wyniki w nauce).
Władając biegle językiem angielskim, francuskim i arabskim Said uzyskał w 1957 roku licencjat na Uniwersytecie Princeton, a magisterium i doktorat odpowiednio w 1960 i 1964 roku na Uniwersytecie Harvarda. W roku 1963 uzyskał posadę akademicką na Columbia University, gdzie do końca życia był profesorem anglistyki i komparystyki (literaturoznawstwa porównawczego).
Zmarł w 2003 roku na białaczkę.
Poglądy polityczne.
Said był lewicowym intelektualistą, uznawanym za głównego rzecznika Palestyńczyków w USA. Przez wiele lat był członkiem władz Organizacji Wyzwolenia Palestyny, od czasu porozumień z Oslo krytykował Jasera Arafata i władze Autonomii Palestyńskiej. Porozumienia z Oslo uznawał za nieproporcjonalnie korzystne dla Izraela. Był przeciwnikiem dwupaństwowego rozwiązania konfliktu izraelsko-palestyńskiego, wypowiadając się na rzecz ustanowienia państwa dwunarodowego.
Koncepcje i publikacje.
Said jest autorem szeregu książek i esejów. Najbardziej znaną pozycją książkową Edwarda Saida pozostaje "Orientalizm", w którym analizuje dyskursy akademickie, tworzące w świecie zachodnim obraz Orientu, prezentując wielowątkową perspektywę historyczną, filologiczną, hermeneutyczną itd. Said dekonstruuje je jako wiedzę służącą panowaniu i dominacji, inkorporującą w swe ciało mity i nie służącą harmonii międzycywilizacyjnej. Człowiek Orientu jawi się w nich jako istota bierna, irracjonalna i zarazem przedmiot szczególnego zainteresowania człowieka Zachodu.
Said położył w sposób spektakularny podstawy pod teorię studiów postkolonialnych swym "Orientalizmem" z 1978 roku. Palestyńczyk, profesor literatury, chrześcijanin mieszkający w USA, podjął problematykę sposobu przedstawiania Orientu w dyskursie zachodnim. Doszedł do wniosku, iż w pracach występuje głęboko zakorzeniony i powtarzający się obraz Innego, wyrażający zachodni styl dominacji, który nosi w sobie piętno władzy i przewagi nad Orientem, jest to więc obraz fałszywy. Dyskurs zachodni zasadza się na optyce zewnętrznej i Said pokazuje, w jaki sposób „obiektywizował” on rzeczywistość Orientu poprzez sztukę, literaturę, nauki społeczne. Mechanizmy te wyrażają się w cytacie z Kiplinga: „Wschód to Wschód, Zachód to Zachód i nigdy się nie spotkają”. Said poddaje rekonstrukcji pojęcie orientalizmu, także polską jego odmianę (na przykładzie Mickiewicza). Orientalista, mianowicie, opisuje Wschód całkowicie na potrzeby Zachodu. Badacz właściwie nie jest zainteresowany poznaniem, a jedynie wskazaniem cech odróżniających od ustalonych formuł. Przedstawia tendencyjnie, jednostronnie, zewnętrznie. „Produktem zewnętrznego spojrzenia” nazywa Said sztukę Ajschylosa, "Persowie", gdzie autor oswaja Orient, wprowadzając zachodnich bohaterów.
Błędem dyskursu było charakteryzowanie Orientu, jako czegoś irracjonalnego, upadłego w przeciwieństwie do rozumnego, dojrzałego i normalnego Zachodu. To Zachód nadawał tożsamość Orientowi, sam tworzył jego obraz i brał go za realny. Orientalizm to zaś zespół ograniczeń, zawężenie myśli, narzucone przez europocentryzm. Said równocześnie zdefiniował orientalizm na kilka sposobów:
Edward Said postawił tezę mówiącą, iż percepcja definiuje dyskurs. Orientalizm (a więc dyskurs na temat Orientu, zrodzony w XVIII wieku) nie ma zakotwiczenia w realnej rzeczywistości i jest jedynie wartościującą jej interpretacją. Orient od zawsze stanowił dla Zachodu przedmiot kontroli, a równocześnie, jako Inny, niepokoił i fascynował. Orientalizm objaśniał tę fascynację i legitymizował nadrzędną pozycję Zachodu poprzez różny status cywilizacyjny.

</doc>
<doc id="651978" url="https://pl.wikipedia.org/wiki?curid=651978" title="Dom Howard">
Dom Howard



</doc>
<doc id="651980" url="https://pl.wikipedia.org/wiki?curid=651980" title="Leonard z Limoges">
Leonard z Limoges

Święty Leonard z Limoges lub święty Leonard z Noblac (ur. ok. 466, zm. 6 listopada ok. 559) – rycerz frankoński, pustelnik; jeden z najpopularniejszych świętych Kościoła katolickiego w Europie Zachodniej w średniowieczu; patron dobrego porodu, położnych, więźniów, jeńców, chorych i zagrożonych napadem lub kradzieżą.
Życiorys.
Wykazy hagiograficzne znają 6 świętych i 2 błogosławionych o tym imieniu. Wśród nich 3 pustelników i opatów. Nasz święty był wśród ludu najwięcej znany i popularny. Do Martyrologium Rzymskiego umieścił św. Leonarda z Limoges kardynał Cezary Baroniusz na podstawie świadectwa św. Bedy i bł. Adona. Wspomnienie o św. Leonardzie znajdziemy także w Historii napisanej przez Ademara z Chabannes ok. roku 1028. Pochodził ze znakomitej rodziny frankońskiej, zaprzyjaźnionej z królem Franków Chlodwigiem. Ten zgodził się być nawet ojcem chrzestnym św. Leonarda. Wychował się u biskupa Reims św. Remigiusza. Potem został pustelnikiem. Ofiarowanej przez Chlodwiga godności biskupiej nie przyjął. Zamieszkał w puszczy leśnej w pobliżu swojego rodzinnego miasta. Św. Leonard zmarł prawdopodobnie 6 listopada 559 roku. Grób jego stał się natychmiast miejscem pielgrzymek. Święty należał do najpopularniejszych świętych w Europie w wiekach średnich: we Francji, w Anglii, Niemczech, Austrii, w Bawarii, w Szwecji i w Polsce. 
W ikonografii atrybutami św. Leonarda są: łańcuch, skruszone kajdany, koń, kwiat w ustach.
Wspomnienie liturgiczne obchodzone jest 6 listopada.

</doc>
<doc id="651983" url="https://pl.wikipedia.org/wiki?curid=651983" title="Maria Franciszek Rostworowski">
Maria Franciszek Rostworowski

Wawrzyniec Maria Franciszek Rostworowski, właściwie Wawrzyniec Ignacy Ksawery Rostworowski, zwany "Biedaczyną Mariawickim" (ur. 29 lipca 1874 w Milejowie, zm. 8 maja 1956 w Wiśniewie) – biskup Kościoła Starokatolickiego Mariawitów, ordynariusz diecezji lubelsko-podlaskiej.
Życiorys.
Wawrzyniec Rostworowski urodził się w arystokratycznej rodzinie Rostworowskich. Po ukończeniu szkoły realnej wstąpił do rzymskokatolickiego seminarium duchownego. Po święceniach kapłańskich został kapelanem arcybiskupa warszawskiego Wincentego Chościaka-Popiela, który był jego kuzynem.
Pod koniec 1898 roku młody duchowny związał się z tajnym Zgromadzeniem Kapłanów Mariawitów. Był wówczas wikariuszem w warszawskiej parafii św. Antoniego, a następnie w Błoniu pod Warszawą. W 1901 roku złożył wieczyste śluby zakonne przybierając imiona Maria Franciszek. Wkrótce za szerzenie idei mariawityzmu został karnie przeniesiony do Wiśniewa, gdzie był początkowo proboszczem parafii rzymskokatolickiej, a po 1906 roku organizatorem i pierwszym proboszczem parafii mariawickiej.
W 1907 roku został wybrany zwierzchnikiem kustodii mariawickiej na Podlasiu. Z pieniędzy uzyskanych ze spadku zakupił działkę pod kościół mariawicki w Mińsku Mazowieckim. Sporą cześć swoich prywatnych pieniędzy przeznaczył też na rozbudowę infrastruktury katedry mariawickiej w Płocku i ośrodka mariawickiego w Wiśniewie.
4 października 1923 roku kapłan Maria Franciszek Rostworowski otrzymał sakrę biskupią i został ordynariuszem diecezji lubelsko-podlaskiej. Prowadził działalność charytatywną, dbał o kontakty zagraniczne Kościoła Mariawitów, szczególnie z prawosławnymi patriarchatami w Afryce, Azji i Europie. 
W czasie II wojny światowej biskup zorganizował przy swojej parafii szpital polowy dla żołnierzy Armii Krajowej.
Rodzina.
Maria Franciszek Rostworowski pochodził z lubelskiej linii rodu Rostworowskich. Był wnukiem radcy stanu i senatora Cesarstwa Rosyjskiego, Antoniego Melitona Rostworowskiego, bratem senatora II RP, Wojciecha Rostworowskiego i stryjem Piotra Rostworowskiego. 
Jego synem ze związku z Heleną Miłkowską-Rostworowską był kapłan mariawicki, Franciszek Maria Wawrzyniec Rostworowski.

</doc>
<doc id="651984" url="https://pl.wikipedia.org/wiki?curid=651984" title="Pirmin">
Pirmin

Pirmin, "Pirminius" (ur. ok. 690 w okolicach Narbony w państwie Franków, zm. 3 listopada 753 w Hornbachu koło Zweibrücken) – misjonarz i towarzysz św. Wilibrorda w Ardenach, biskup misyjny, święty Kościoła katolickiego, ewangelickiego.
Został mianowany przez Karola Młota w 724 roku pierwszym zarządcą opactwa benedyktynów, założonego przez siebie na wyspie Reichenau.
Od jego imienia pochodzi nazwa miasta w Niemczech – Pirmasens. W "De singulis libris canonicis scarapsus" autorstwa tego świętego znajduje się najwcześniejszy zapis apostolskiego symbolu wiary w obecnej formie.
Jest patronem regionów: Pfalz i Alzacji, wyspy Reichenau i miasta Innsbruck.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="651985" url="https://pl.wikipedia.org/wiki?curid=651985" title="Święty Leonard z Noblac">
Święty Leonard z Noblac



</doc>
<doc id="651986" url="https://pl.wikipedia.org/wiki?curid=651986" title="Pirminius">
Pirminius



</doc>
<doc id="651987" url="https://pl.wikipedia.org/wiki?curid=651987" title="Digital Print Order Format">
Digital Print Order Format

DPOF (z ang. Digital Print Order Format) jest formatem pozwalającym użytkownikowi aparatu cyfrowego na zdefiniowanie, które ze zdjęć przechowywanych na karcie pamięci mają zostać wydrukowane wraz z różnymi informacjami dotyczącymi formatu papieru, kolejności zrobienia zdjęcia, tytuł zdjęcia itp.
DPOF zwykle składa się ze zbioru plików tekstowych umieszczonych w specjalnym katalogu na karcie pamięci. Opcja DPOF może zostać wywołana poprzez menu aparatu obsługującego ten format.

</doc>
<doc id="651988" url="https://pl.wikipedia.org/wiki?curid=651988" title="Heinrich Franz Friedrich Tietze">
Heinrich Franz Friedrich Tietze



</doc>
<doc id="651989" url="https://pl.wikipedia.org/wiki?curid=651989" title="Tubilustrium">
Tubilustrium

Tubilustrium – rzymskie święto obchodzono w ciągu roku dwukrotnie:

</doc>
<doc id="651990" url="https://pl.wikipedia.org/wiki?curid=651990" title="Jan Dyduch">
Jan Dyduch

Jan Dyduch (ur. 24 stycznia 1956) – posiadacz stopnia 8 DAN w Oyama Karate, prezes Polskiej Federacji Karate. Jeden z pierwszych karateków stylu Kyokushin w Polsce. Hanshi z wykształcenia jest historykiem.
Życiorys.
Jan Dyduch zaczął trenować karate kyokushin w wieku 18 lat. W 1975 reprezentował Polskę w Otwartych Mistrzostwach Świata Karate Kyokushin w Japonii, gdzie kancho Masutatsu Ōyama przyznał mu nagrodę specjalną. W 1976 został Mistrzem Polski Karate Kyokushin w kategorii ciężkiej i zdobył złoty medal w Międzynarodowym Turnieju Karate Kyokushinkai "O Puchar Wawelskiego Smoka".
W 1977 roku, po powrocie z Indii i Afganistanu zakończył karierę zawodniczą i rozpoczął działalność szkoleniową w Krakowie. W 1980 roku zdał z wyróżnieniem egzamin na stopień mistrzowski 1 dan a w 1983 roku na 2 dan kyokushin karate. Oprócz kariery sportowej pełnił także wysokie funkcje organizacyjne w polskim Kyokushin będąc m.in. Przewodniczącym Komisji Kyokushinkai Polskiego Związku Karate i Prezesem Krakowskiego Klubu Karate Kyokushinkai. W latach 1985-86 oraz w 1990 roku przebywał i trenował w USA.
W 1991 roku nawiązał kontakt z Shigeru Ōyama twórcą stylu Oyama karate i zdecydował się na odejście z IKO kyokushin. Od tego roku stał się animatorem rozwoju stylu OYAMA w Polsce. W 1992 roku zdał w Holandii test weryfikacyjny na 2 DAN, a następnie egzamin na stopień mistrzowski 3 dan w Oyama karate. W 1994 roku zdał egzamin na 4 dan. W 1997 roku został promowany na stopień mistrzowski 5 dan i otrzymał tytuł Shihan. W dowód uznania dla wysokich umiejętności technicznych i szkoleniowych, jak również sukcesów organizacyjnych oraz sportowych w Polsce i na arenie międzynarodowej, Jan Dyduch w 2001 roku z rąk Wielkiego Mistrza Shigeru Oyamy 10 dan, otrzymał nominację na stopień mistrzowski 6 DAN, a w 2004 roku na 7 DAN. W 2010 roku, w Sankt-Petersburgu, podczas Międzynarodowego Seminarium Szkoleniowo-Kwalifikacyjnego OYAMA IKF Wielki Mistrz Shigeru Ōyama nadał mu 8 stopień mistrzowski i jednocześnie tytuł hanshi.
Jan Dyduch wychował wielu znakomitych zawodników i instruktorów m.in. mistrzów świata knockdown Oyama karate, wielu medalistów mistrzostw Europy, dziesiątki medalistów mistrzostw Polski i Pucharu Polski. Wyszkolił bądź wypromował blisko 360 posiadaczy czarnych pasów Oyama karate w Polsce.

</doc>
<doc id="651991" url="https://pl.wikipedia.org/wiki?curid=651991" title="Permendur">
Permendur

Permendur – stop żelaza z kobaltem i niewielkimi dodatkami wanadu (do 2%), tantalu i niobu.
Permendur charakteryzuje się bardzo wysoką indukcją nasycenia – do 2,43 T. Jest to obecnie najwyższa znana wartość indukcji nasycenia dla materiałów magnetycznie miękkich.
Rozróżnia się dwa podstawowe składy chemiczne permenduru:
Siła "F" mechanicznego oddziaływania pomiędzy namagnesowanymi powierzchniami jest wprost proporcjonalna do kwadratu indukcji magnetycznej "B":
Dlatego też permendur stosowany jest wszędzie tam, gdzie zachodzi konieczność uzyskania maksymalnej siły lub momentu siły i w konsekwencji sprawności urządzenia – na przykład w maszynach elektrycznych używanych w samolotach lub satelitach kosmicznych.

</doc>
<doc id="651992" url="https://pl.wikipedia.org/wiki?curid=651992" title="Heinrich Tietze">
Heinrich Tietze

Heinrich Franz Friedrich Tietze (ur. 31 sierpnia 1880 w Schleinz w Austrii - zm. 17 lutego 1964 w Monachium) - matematyk austriacki. Udowodnił w klasie przestrzeni metrycznych twierdzenie nazywane dziś twierdzeniem Tietziego-Urysohna

</doc>
<doc id="651993" url="https://pl.wikipedia.org/wiki?curid=651993" title="Ludi Megalenses">
Ludi Megalenses



</doc>
<doc id="651995" url="https://pl.wikipedia.org/wiki?curid=651995" title="Cerealia">
Cerealia

Cerealia (Cereales, Cerialia) – rzymskie święto ku czci bogini Cerery (Ceres) obchodzone od 12 do 19 kwietnia, obchodzone na pamiątkę powrotu jej córki Prozerpiny na ziemię.
Kult jej popularny był wśród plebejuszy, a jego głównym miejscem był Awentyn. W ofierze składano jej przed żniwami maciorę, a po nich – pierwociny ze zbiorów (pierwsze ścięte kłosy zbóż). 
W święto Cerealiów przypadające w rzymskim kalendarzu 19 kwietnia, ubogim rozdawano poczęstunek na koszt państwa, a kobiety, odziane biało, z wieńcami z kłosów na głowach, składały w ofierze snopki zboża. Było też ono połączone z organizowanymi igrzyskami ("Ludi Cereales") teatralnymi i cyrkowymi, które w czasach Augusta celebrowano od 12 kwietnia. Oprócz Cerery świętu patronowali Liber i Libera. Jego obchody miały mieć korzystny wpływ na formowanie się kłosów.
Jako pierwszy uroczyste publiczne obchody Ceraliów urządził edyl Gajusz Memmiusz Kwirynus już w 216 p.n.e. (lub w 202 p.n.e.). Do programu tygodniowych obchodów włączono przedstawienia w teatrze, a w ostatnim dniu wyścigi konne oraz wypuszczenie na arenie lisów z przywiązanymi płonącymi pochodniami.

</doc>
<doc id="652000" url="https://pl.wikipedia.org/wiki?curid=652000" title="Parilia">
Parilia

Parilia (Palilia) – rzymskie święto obchodzone 21 kwietnia na cześć bóstwa Pales, patronującego pasterzom i ich trzodom.
Początkowo było pradawnym wiejskim świętem ludowym, podczas którego poddawano myciu wszystkie owce, co miało zapobiec zarazom nawiedzającym stada. W późniejszych czasach przeniknęło do samego Rzymu jako obchody dnia narodzin miasta uważanego za datę jego założenia. 
Obchody.
Każda z dzielnic Wiecznego Miasta przygotowywała własne obchody. W ich trakcie rozpalano ogniska, do których wrzucano ofiary, odbywając też rytualne tańce wśród płomieni. Uroczystości, podczas których nie wolno było składać krwawej ofiary, kończyły się wielką wspólną ucztą na wolnej przestrzeni. 
Westalki przygotowywały wtedy rytualną mieszaninę z krwi konia zabitego w ofierze Marsowi w czasie jego świąt czerwcowych oraz z popiołów spalonego wcześniej jagnięcia. Następnie mieszały je z innymi ziołami i paliły. W tym dniu rankiem sprzątano stajnie, domowe bydło pokrapiano wodą źródlaną, a na drzwiach wieszano wieńce. W kuchniach rozpalano na ogień gałązki rozmarynu, oliwek lub drzewa laurowego. Ich głośne trzaskanie w ogniu uważano za pomyślną oznakę. 
Na ofiarę przygotowywano ciasto z prosa i mleka. Wieśniacy składali wobec bóstwa modły, by zapewniło im błogosławieństwo, a pasterzom wybaczyło popełnione winy. Upraszano również dla trzody o czystą i zdrową wodę, dobrą paszę oraz o odwrócenie od niej jakiejkolwiek zarazy bądź choroby. Modlitwy powtarzano czterokrotnie, przy czym wypijano mleko zmieszane z winem, a następnie obrzędowo skakano przez płonące snopy słomy.

</doc>
<doc id="652001" url="https://pl.wikipedia.org/wiki?curid=652001" title="Kasina">
Kasina

Kasina (niem. "Kaschine Feldbach") – strumień przepływający w województwie dolnośląskim, płynący w południowo-zachodniej części Wrocławia. Stanowi lewy dopływ Ślęzy, ma długość (w granicach miasta) ok. 4,5 km. 
Wypływa z okolic Tyńca Małego, skąd płynie początkowo na zachód w stronę Strzeganowic, skręcając potem dużym łukiem w prawo - na północ do Baranowic i dalej na wschód do Nowej Wsi Wrocławskiej - a następnie skręca w lewo na północny wschód i wpływa do Wrocławia od strony wsi Cesarzowice, Zabrodzie i Mokronos Dolny (na zachód od osiedla Oporów), a stamtąd płynie w kierunku północnym. Przecina linię kolejową nr 274 Wrocław Świebodzki – Zgorzelec/Görlitz około 400 metrów na zachód od stacji Wrocław Zachodni. Dopływa do Muchoboru Wielkiego (pomiędzy ulicami Samborską a Stanisławowską), od tego miejsca ujęta jest w rów melioracyjny, który prowadzi do Ślęzy, do której uchodzi na zachód od osiedla Nowy Dwór, około 800 metrów poniżej mostu Strzegomskiego.

</doc>
<doc id="652002" url="https://pl.wikipedia.org/wiki?curid=652002" title="Floralia">
Floralia

Floralia ("Ludi Florales") – rzymskie święto ku czci bogini Flory obchodzone od 28 kwietnia do 3 maja.
Podczas obchodów tego święta ustanowionego w 241 roku p.n.e. uczestnicy przystrajali się kwiatami. Nazywano je świętem młodości jako kojarzone ze świętowaniem miłości i wiosny. Połączone było z przedstawieniami scenicznymi i z odbywającymi się w cyrku igrzyskami, w których brały udział również kurtyzany. Towarzyszyły temu zabawy ludowe nacechowane dużą swobodą obyczajową.

</doc>
<doc id="652003" url="https://pl.wikipedia.org/wiki?curid=652003" title="Ludi Florales">
Ludi Florales



</doc>
<doc id="652004" url="https://pl.wikipedia.org/wiki?curid=652004" title="Maria Filip Feldman">
Maria Filip Feldman

Klemens Maria Filip Feldman (ur. 24 marca 1885 w Śnitowie, zm. 15 czerwca 1971 w Płocku) – biskup Kościoła Starokatolickiego Mariawitów, członek Korporacji Akademickiej Arkonia.
Życiorys.
Klemens Feldman urodził się w Śnitowie, obecnie na Białorusi. Gdy miał 4 lata, zmarł jego ojciec. Od czwartej klasy gimnazjum realnego w Równem na Wołyniu wychowywał go ks. Henryk Jarzymowski, kapelan szkół i wikariusz parafii równieńskiej. Będąc w przedostatniej klasie gimnazjum, pojechał z ks. Jarzymowskim w czasie wakacji do Lublina i tam zapoznał się z księżmi – ukrytymi mariawitami: Jakubem Próchniewskim, Grzegorzem Krakiewiczem, Władysławem Golińskim i Lechem Miłkowskim. Przed samą maturą Feldmana zmarła w Pińsku na malarię jego matka. Po maturze w 1903 wstąpił na Politechnikę w Rydze, ale po rewolucji 1905 roku wrócił do Równego. Tam wkrótce zauważył, że ks. Jarzymowski również należy do ukrytego Związku Mariawitów i ma imię zakonne Fabian. W 1906 Jarzymowski wysyła Filipa Feldmana do Warszawy celem zapoznania go z kapłanem Janem Marią Michałem Kowalskim. 
W grudniu 1907 otrzymał habit kapłański, wespół z Feliksem Marią Mateuszem Szymanowskim. Był jednym z sześciu diakonów wyświęconych na kapłanów w nowo zbudowanej Świątyni Miłosierdzia i Miłości w Płocku 15 sierpnia 1914. Sakrę biskupią otrzymał 28 marca 1929, a w latach 1935–1945 pełnił funkcję Biskupa Naczelnego Kościoła Starokatolickiego Mariawitów. Oskarżony o pochodzenie żydowskie wyjechał w 1942 do Niemiec, gdzie w Blumbergu nad granicą szwajcarską, objął placówkę Kościoła Starokatolickiego w Niemczech. Biskup Feldman wrócił z Republiki Federalnej Niemiec w 1957, zamieszkał w klasztorze w Płocku; przez wiele lat redagował miesięcznik Mariawita.
Zmarł 15 czerwca 1971; pochowany został w krypcie Świątyni Miłosierdzia i Miłości w Płocku.

</doc>
<doc id="652006" url="https://pl.wikipedia.org/wiki?curid=652006" title="Oi2">
Oi2

Oi2 - niemiecki parowóz pasażerski produkowany w latach 1928–1940 dla kolei niemieckich.
Historia.
Parowozy osobowe Baureihe 24 zostały zaprojektowane do prowadzenia pociągów pasażerskich na liniach lokalnych. Pierwsza lokomotywa została przekazana w lutym 1928 roku. Wyprodukowano 95 parowozów na zamówienie kolei niemieckich. Kursowały z lokalnymi pociągami pasażerskimi na lokalnych liniach podgórskich w Bawarii oraz Wirtembergii. Znaczna część lokomotyw tej serii została skoncentrowana w czasie II Wojny Światowej na Pomorzu i w Prusach Wschodnich. To właśnie z tych terenów pochodziły parowozy oznaczone na PKP serią Oi2. Po drugiej wojnie światowej 34 lokomotywy parowe były eksploatowane przez Polskie Koleje Państwowe do prowadzenia pociągów pasażerskich oraz towarowych. Ostatni parowóz został skreślony z inwentarza parowozowni Zajączkowo Tczewskie w październiku 1976 roku oraz zachowany jako pomnik techniki. Na kolejach zachodnioniemieckich w parowozach zamontowano wiatrownice Wittego. W krajach niemieckich parowozy kursowały na liniach kolejowych do 1972 roku. Kilka niemieckich parowozów zachowano jako eksponaty zabytkowe. W 1932 roku wyprodukowano dwa parowozy z kotłami wysokociśnieniowymi (24 069 i 24 070). Do parowozu produkowano kocioł parowy z przegrzewaczem. Zastosowano zawór bezpieczeństwa systemu Ackermanna oraz podgrzewacz powierzchniowy Knorra umieszczony przed kominem. Parowóz posiadał wiatrownice Wagnera i system ogrzewania do pociągów pasażerskich. Do hamowania lokomotywy został zainstalowany hamulec ciśnieniowy Knorra. Dodatkowo za kominem parowozu zamontowany został dzwon parowy. 

</doc>
<doc id="652007" url="https://pl.wikipedia.org/wiki?curid=652007" title="Szczecin Dąbie">
Szczecin Dąbie

Szczecin Dąbie – dworzec kolejowy i stacja węzłowa na terenie Dąbia, osiedla Szczecina, największy na Prawobrzeżu. Według klasyfikacji PKP ma kategorię dworca aglomeracyjnego. Położony jest przy ul. Stacyjnej nieopodal rzeki Płoni. W rejonie stacji znajdują się trzy posterunki dysponujące: „SDB” (bezpośrednio przy stacji pasażerskiej), „SDA” i „SDC”.
Pasażerowie.
W roku 2017 wymiana pasażerska wyniosła 694 tys. osób (1,9 tys. dziennie).
W roku 2018 stacja obsługiwała 2,1 tys. pasażerów na dobę (łącznie 767 tys. osób).
W roku 2019 wymiana pasażerska wyniosła 694 tys. osób (1,9 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).
Historia.
Stacja powstała w 1846 roku wraz z budową linii kolejowej Szczecin Główny–Stargard, która początkowo miała nieco inny przebieg. Oprócz tego wybudowano niezbędne wówczas wyposażenie – budynek dworca, dwustanowiskową lokomotywownię, więżę ciśnień i grupę towarową we wschodniej części stacji. W 1882 roku została otwarta linia do Goleniowa, z kolei w 1936 roku powstała nowa trasa do stacji Szczecin Główny wraz z odnogą do stacji Szczecin Podjuchy. Już po II wojnie światowej został także wybudowany łącznik do linii kolejowej w kierunku Sobieradza, nowy budynek dworca oraz leżąca w całości w obrębie stacji linia kolejowa nr 857 pozwalająca ominąć Szczecin pociągom towarowym zmierzającym ze Świnoujścia na południe Polski. W 2015 zamknięto także grupę towarową wraz z górką rozrządową, a znajdująca się na niej nastawnia Szczecin Dąbie SDA1 została wkrótce potem rozebrana.
Infrastruktura dworca.
Obecnie na dworcu pasażerskim istnieją 3 perony, przy których znajdują się 4 krawędzie peronowe. Wszystkie perony są połączone ze sobą stalową kładką. Ponadto na peronie drugim istnieją dwie wiaty peronowe, obie po remoncie przeprowadzonym w 2013 roku. W 2015 roku przeprowadzono także remont peronu 1, podczas którego został on podwyższony. Budynek dworca jest czynny, znajdują się w nim dwie kasy biletowe PKP Intercity, a także lokale oferujące usługi gastronomiczne. W budynku znajduje się także główna siedziba spółki Kolej Bałtycka.
Ruch pociągów pasażerskich.
Na stacji zatrzymują się wszystkie pociągi pasażerskie przejeżdżające przez stację (Regio, Twoje Linie Kolejowe, InterCity, Express InterCity).
Dojazd do dworca.
Przystanek Dąbie Dworzec:

</doc>
<doc id="652008" url="https://pl.wikipedia.org/wiki?curid=652008" title="Maria Bartłomiej Przysiecki">
Maria Bartłomiej Przysiecki

Wacław Maria Bartłomiej Przysiecki (ur. 10 grudnia 1878 w Dziśnie, zm. 27 stycznia 1961 w Płocku) – biskup Kościoła Starokatolickiego Mariawitów pełniący w latach 1955–1957 funkcję Biskupa Naczelnego tego Kościoła.
Gimnazjum kończył w Szawlach, a potem w Wilnie. Wstąpił na politechnikę w Warszawie, skąd przeniósł się na francuską politechnikę w Nancy. Będąc ateistą w 1907 wrócił na ziemie polskie do mariawickiego klasztoru w Płocku, by zobaczyć szkalowanych w prasie rzymskokatolickiej i endeckiej „heretyków”. Zaskoczony zastaną w klasztorze atmosferą, po paru tygodniach, wciąż będąc zdeklarowanym ateistą, zwrócił się z prośbą o pozwolenie na przyjęcie Komunii Św., co było dla mariawitów problematyczne, zważywszy fakt, iż Przysiecki nie wierzył w istnienie Boga. Sprawę tę rozwiązała św. Maria Franciszka Kozłowska mówiąc, że: „"chęć ta, połączona z szacunkiem dla nieznanej Tajemnicy, jest darem Łaski Bożej"”. Krótko po tym wydarzeniu Przysiecki zmienił światopogląd, porzucił studia i postanowił wstąpić do stanu duchownego. 
Wraz z kapł. inż. Feliksem Marią Mateuszem Szymanowskim opracował technicznie projekt katedry mariawickiej – Świątyni Miłosierdzia i Miłości w Płocku. Święcenia kapłańskie otrzymał 15 sierpnia 1914 podczas poświęcenia nowo wybudowanej Świątyni Miłosierdzia i Miłości. Należał do grona sześciu pierwszych kapłanów wyświęconych w Kościele Mariawickim. Po otrzymaniu święceń kapłańskich przez wiele lat pełnił obowiązki wikariusza w parafii płockiej, następnie przez kilkanaście lat był proboszczem parafii mariawickiej w Pepłowie oraz zarządzał majątkiem i instytucjami przyklasztornymi w Felicjanowie. 
Na biskupa został wyświęcony 28 marca 1929. W 1935 ponownie osiadł przy Świątyni Miłosierdzia i Miłości w Płocku. W 1945 został mianowany przez Biskupa Naczelnego Jakuba Próchniewskiego na stanowisko Wikarego Generalnego. Na początku 1955 objął stanowisko Biskupa Naczelnego Kościoła Starokatolickiego Mariawitów, którego zrzekł się w sierpniu 1957 ze względu na zły stan zdrowia. Wkrótce po tym został redaktorem naczelnym pisma "Mariawita". 
Bp Przysiecki ze szczególnym zamiłowaniem studiował zagadnienia dotyczące mesjanizmu polskiego. Był też propagatorem ruchu ekumenicznego, biorąc często udział w nabożeństwach odprawianych wspólnie przez duchowieństwo różnych wyznań. Był aktywnym działaczem Polskiej Rady Ekumenicznej.
Zmarł 27 stycznia 1961 w Płocku. Po śmierci pochowany został w grobowcu w podziemiach Świątyni Miłosierdzia i Miłości w Płocku. Współkonsekrował bpa Zygmunta Szypolda.

</doc>
<doc id="652010" url="https://pl.wikipedia.org/wiki?curid=652010" title="Vestalia">
Vestalia

Vestalia – rzymskie święto na cześć bogini Westy obchodzone 9 czerwca.
Kobiety zamężne (matrony) składały wtedy skromne ofiary w postaci pożywienia w świątyni Westy, natomiast jej kapłanki (westalki) piekły okolicznościowy chleb z solonej mąki. Jako dawczyni chleba bogini była również patronką piekarzy; w tym dniu młyny ozdabiano wieńcami i kwiatami, a piekarze hucznie świętowali. Także osiołki przystrajano kwiatami i nie używano ich do zwyczajowych prac. Tłumaczono to mityczno-poetyckim dodatkiem z Owidiusza (fikcyjnym, inspirowanym tradycją hellenistyczną) o tym, iż osiołek miał uchronić nieskalaną czystość bogini przed seksualną napaścią Priapa ("Fasti" VI, 319nn.).

</doc>
<doc id="652011" url="https://pl.wikipedia.org/wiki?curid=652011" title="Westalia">
Westalia



</doc>
<doc id="652012" url="https://pl.wikipedia.org/wiki?curid=652012" title="Zameldowanie">
Zameldowanie



</doc>
<doc id="652014" url="https://pl.wikipedia.org/wiki?curid=652014" title="Maria Michał Sitek">
Maria Michał Sitek

Jan Maria Michał Sitek (ur. 23 października 1906, zm. 24 listopada 1970) – biskup Kościoła Starokatolickiego Mariawitów pełniący w latach 1957–1965 funkcję Biskupa Naczelnego tego Kościoła.
Jan Sitek urodził się w 1906 roku w parafii Niesułkowskiej. W 1924 roku wstąpił do Seminarium Duchownego przy Świątyni Miłosierdzia i Miłości w Płocku. Na kapłana wyświęcony został 25 grudnia 1934 roku. Kapłan Sitek był wieloletnim proboszczem parafii mariawickiej w Strykowie. Sakrę biskupią otrzymał 4 października 1957 (dzień św. Franciszka z Asyżu). W konsekracji poza biskupami mariawickimi wzięli udział dwaj biskupi Kościoła Polskokatolickiego (ks. bp Julian Pękala i ks. bp Adam Jurgielewicz) oraz dwóch duchownych Kościoła Ewangelicko-Reformowanego.
Biskup Jan Maria Michał Sitek piastował stanowisko Biskupa Naczelnego do 1965, potem wrócił do swojej parafii w Strykowie. Tu też zmarł nagle 24 listopada 1970, w wieku 64 lat. Biskup Sitek był entuzjastą języka esperanto. Przetłumaczył liturgię Mszy Świętej na ten międzynarodowy język. Podczas Światowego Kongresu Esperantystów w 1959 odprawił ekumeniczną Mszę Świętą w tym języku w kościele ewangelicko-augsburskim Świętej Trójcy w Warszawie.

</doc>
<doc id="652015" url="https://pl.wikipedia.org/wiki?curid=652015" title="Reuben Goodstein">
Reuben Goodstein

Reuben Louis Goodstein (ur. 15 grudnia 1912 w Londynie, zm. 8 marca 1985 w Leicesterze) – angielski matematyk i filozof matematyki.
Życiorys.
Jako chłopiec uczęszczał do w Londynie. Pracę magisterską złożył na Uniwersytecie Cambridge. Pracował następnie w Uniwersytecie Reading, ale większość kariery akademickiej spędził na Uniwersytecie Leicester. Doktorat obronił na Uniwersytecie Londyńskim w 1946 nadal pracując w Reading. Był studentem Wittgensteina i Littlewooda.
W publikacji "Transfinite Ordinals in Recursive Number Theory" z 1947 roku Goodsteina wprowadził termin "tetracja", którego użył w twierdzeniu Goodsteina. Później termin ten spopularyzował Rudy Rucker w pracy "".
Jest autorem pracy "Constructive Formalism. Essays on the foundations of mathematics", w której przedstawia idee finityzmu.

</doc>
<doc id="652016" url="https://pl.wikipedia.org/wiki?curid=652016" title="Ferrari 575M Maranello">
Ferrari 575M Maranello

Ferrari 575M Maranello – samochód sportowy klasy wyższej produkowany pod włoską marką Ferrari w latach 2002–2006.
Historia i opis modelu.
Samochód został zaprezentowany na marcowej wystawie samochodowej Geneva Motor Show w 2002 roku, będąc technicznie nie nowym modelem, a jedynie gruntownie zmodernizowanym poprzednikiem. Nawiązuje do tego nazwa – pierwszy człon wskazuje pojemność silnika, z kolei widoczna następnie litera "„M”" to skrót od "„modificato”" (z wł. modyfikacja). Pod kątem wizualnym Ferrari ograniczyło się do przemodelowanego pasa przedniego, gdzie skoncentrowano się na przemodelowanych reflektorach.
Do napędu 575M Maranello wykorzystane zostało 5,75 litrowe V12 rozwijająca maksymalnie 515 KM, przenosząc moc na tylną oś przy pomocy 6-biegowej manualnej przekładni biegów. Ponadto rok po debiucie, w 2003 roku, oferta dostępnych skrzyni biegów została poszerzona także o tę sekwencyjną pochodzącą z bolidów Formuły 1, którą wyposażono w rozbudowane tryby jazdy wyczynowej.
Superamerica.
W 2005 roku przedstawiony został model Ferrari Superamerica powstały na bazie klasycznego 575M Maranello i wyróżniający się głównie rodzajem nadwozia. Ściśle limitowany samochód przyjął postać targi z nietypową konstrukcją elektrochromatycznego otwieranego dachu pod postacią prostokątnej, obracającej się w zakresie 180 stopni. Do napędu pojazdu wykorzystana została ta sama jednostka napędowa V12 o pojemności 5,75 litra, przy jednak powiększonej mocy do pułapu 570 KM. Superamerica zbudowana została w latach 2005–2006 w ograniczonej liczbie 559 sztuk, a w momencie debiutu cena za egzemplarz wynosiła 234 tysiące euro.

</doc>
<doc id="652017" url="https://pl.wikipedia.org/wiki?curid=652017" title="Maria Innocenty Gołębiowski">
Maria Innocenty Gołębiowski

Wacław Maria Innocenty Gołębiowski (ur. 8 czerwca 1913, zm. 2 sierpnia 1985) – biskup Kościoła Starokatolickiego Mariawitów.
Święcenia kapłańskie przyjął w 1934, sakrę biskupią – 4 października 1955. W latach 1965–1972 Biskup Naczelny Kościoła.

</doc>
<doc id="652018" url="https://pl.wikipedia.org/wiki?curid=652018" title="Maria Tymoteusz Kowalski">
Maria Tymoteusz Kowalski

Stanisław Maria Tymoteusz Kowalski (ur. 25 października 1931 w Lesznie, zm. 8 sierpnia 1997 w Płocku) – biskup Kościoła Starokatolickiego Mariawitów pełniący w latach 1972–1997 funkcję Biskupa Naczelnego tego Kościoła. W latach 1954–1972 proboszcz parafii żeliszewskiej.
Życiorys.
Stanisław Kowalski urodził się 25 października 1931 w Lesznie koło Warszawy, w robotniczej rodzinie mariawickiej. Po ukończeniu Seminarium Duchownego w Płocku, wyświęcony został w 1954 przez biskupa Marię Bartłomieja Przysieckiego na kapłana i zaraz objął funkcję proboszcza w Żeliszewie Dużym. Dnia 3 września 1971 został wybrany przez Kapitułę Generalną Kapłanów Mariawitów na biskupa elekta. Święcenia biskupie odbyły się 6 sierpnia 1972 w Płocku. Głównym konsekratorem był biskup Maria Andrzej Jałosiński. W tym też roku biskup Maria Tymoteusz objął funkcję Biskupa Naczelnego, ale jeszcze przez wiele lat mieszkał w Żeliszewie Dużym. Troszczył się o zachowanie przez Kościół depozytu wiary. Wyświęcił 4 biskupów i kilkunastu kapłanów. Zmarł w wieku 66 lat, 8 sierpnia 1997 w szpitalu w Płocku. Pochowany został na tutejszym cmentarzu mariawickim. Biskup Maria Tymoteusz przeżył 43 lata w kapłaństwie, biskupem był przez 25 lat i tyle samo sprawował urząd biskupa naczelnego.

</doc>
<doc id="652019" url="https://pl.wikipedia.org/wiki?curid=652019" title="Franciszek Rostworowski">
Franciszek Rostworowski



</doc>
<doc id="652020" url="https://pl.wikipedia.org/wiki?curid=652020" title="Roman Próchniewski">
Roman Próchniewski



</doc>
<doc id="652021" url="https://pl.wikipedia.org/wiki?curid=652021" title="Gytha Ogg">
Gytha Ogg



</doc>
<doc id="652022" url="https://pl.wikipedia.org/wiki?curid=652022" title="Gibibajt">
Gibibajt



</doc>
<doc id="652023" url="https://pl.wikipedia.org/wiki?curid=652023" title="Tebibajt">
Tebibajt



</doc>
<doc id="652024" url="https://pl.wikipedia.org/wiki?curid=652024" title="Pebibajt">
Pebibajt



</doc>
<doc id="652025" url="https://pl.wikipedia.org/wiki?curid=652025" title="Eksbibajt">
Eksbibajt



</doc>
<doc id="652026" url="https://pl.wikipedia.org/wiki?curid=652026" title="Zebibajt">
Zebibajt



</doc>
<doc id="652027" url="https://pl.wikipedia.org/wiki?curid=652027" title="Jobibajt">
Jobibajt



</doc>
<doc id="652028" url="https://pl.wikipedia.org/wiki?curid=652028" title="Oporówka">
Oporówka

Oporówka – strumień na terenie Wrocławia (długości około 4 km) w południowo-zachodniej części miasta, prawy dopływ Kasiny. 
Wypływa z ogrodów działkowych na północ od osiedla Klecina jako rów melioracyjny w kierunku północno-zachodnim; po kilkuset metrach znika w podziemnym systemie kanalizacji burzowej Oporowa, po czym u zbiegu ulic Wiejskiej i Avicenny pojawia się ponownie na powierzchni. Stamtąd kieruje się na północny zachód, do Kasiny wpadając tuż przed przecięciem jej z linią kolejową nr 274 do Jaworzyny Ślaskiej niedaleko stacji Wrocław Zachodni.
Ciek nie występuje w zestawieniu PRNG. Oporówka wymieniona w PRNG obiekty fizjograficzne jest położona w powiecie wrocławskim na południe od Wrocławia.

</doc>
<doc id="652030" url="https://pl.wikipedia.org/wiki?curid=652030" title="Rohatyń">
Rohatyń



</doc>
<doc id="652031" url="https://pl.wikipedia.org/wiki?curid=652031" title="Grażyna Barszczewska">
Grażyna Barszczewska

Grażyna Barszczewska (ur. 1 maja 1947 w Warszawie) – polska aktorka filmowa, teatralna, telewizyjna, radiowa oraz kabaretowa, reżyser teatralna i piosenkarka.
Życiorys.
W 1970 ukończyła studia na PWST w Krakowie. Posiada również wykształcenie muzyczne. W stanie wojennym ukończył kurs w szkole ogrodniczej, zdobywając uprawnienia majstra wykwalifikowanego sadownika.
Po ukończeniu nauki w szkole teatralnej w 1970 zadebiutowała w "Czajce" A. Czechowa na scenie Teatru Ludowego w Nowej Hucie, w którym pracowała do 1972. Następnie przeniosła się do Warszawy, gdzie w latach 1972-1983 występowała na scenie Teatru Ateneum. Od 1983 należy do zespołu Teatru Polskiego w Warszawie. W latach 1995–1997 grała także we Wrocławskim Teatrze Współczesnym. Występowała w kabarecie Dudek Edwarda Dziewońskiego.
Ogólnopolską rozpoznawalność zyskała dzięki roli hrabianki Niny Ponimirskiej w serialu "Kariera Nikodema Dyzmy" (1980).
Życie prywatne.
Jest żoną Alfreda Andrysa. Ze związku z aktorem Jerzym Schmidtem ma syna Jarosława Szmidta (ur. 1978), operatora filmowego.

</doc>
<doc id="652032" url="https://pl.wikipedia.org/wiki?curid=652032" title="Robion Kirby">
Robion Kirby

Robion Cromwell Kirby (ur. 25 lutego 1938) – profesor matematyki na Uniwersytecie Kalifornijskim w Berkeley zajmującym się topologią niskowymiarową. Współwynalazca niezmiennika Kirby'ego-Siebenmanna, pomocy w klasyfikacji struktur kawałkami liniowych na rozmaitościach topologicznych, w którym podstawą jest znana sztuczka z torusem jego autorstwa. Udowodnił fundamentalne twierdzenie analizy Kirby'ego, metodę opisywania 3-rozmaitości i gładkich 4-rozmaitości.
Został wybrany do National Academy of Sciences w 2001.

</doc>
<doc id="652033" url="https://pl.wikipedia.org/wiki?curid=652033" title="Antoine Quentin Fouquier-Tinville">
Antoine Quentin Fouquier-Tinville



</doc>
<doc id="652034" url="https://pl.wikipedia.org/wiki?curid=652034" title="Aparat Epsteina">
Aparat Epsteina

Aparat Epsteina – znormalizowane jarzmo do pomiaru własności magnetycznych materiałów magnetycznie miękkich, a w szczególności blach elektrotechnicznych.
Budowa i konfiguracja próbki.
Aparat Epsteina składa się z odpowiednio ułożonych uzwojeń: pierwotnego i wtórnego. Testowana próbka musi być przygotowana jako zestaw odpowiedniej ilości (o krotności 4) pasków materiału (blachy lub taśmy magnetycznej). Przy pomiarze zakłada się, że cały strumień magnetyczny zamyka się w badanej próbce, której przekrój uznaje się za stały na całym obwodzie. Przyjmuje się również, że próbka namagnesowana jest w sposób jednorodny.
Kolejne warstwy pasków krzyżują się w rogach aparatu. Aby zapewnić ich odpowiednie przyleganie, obciąża się je siłą 1 N, tak jak to przedstawiono na fotografii.
Pomiar strat mocy odbywa się poprzez wykorzystanie metody watomierzowej, w której mierzony jest prąd pierwotny i napięcie wtórne. Podczas pomiaru aparat Epsteina działa jak nieobciążony transformator.
Normalizacja i warunki pomiaru.
W Europie warunki pomiaru aparatem Epsteina reguluje międzynarodowa norma "IEC 60404-2:1996 Magnetic materials – Part 2: Methods of measurement of the magnetic properties of electrical steel sheet and strip by means of an Epstein frame".
Pomiary powinny być przeprowadzane w temperaturze od 18 do 28 stopni Celsjusza.
Próbka powinna mieć masę nie mniejszą niż 0,24 kg. Wymiary poszczególnych pasków: szerokość 30 mm ±0,2 mm, długość od 280 do 320 mm (taka sama dla wszystkich pasków pojedynczej próbki). Tolerancja długości próbki 0,5 mm.
Dla blachy orientowanej paski powinny być wycięte wzdłuż kierunku walcowania z odchyłką nie większą niż 1 stopni kątowych. Dla blachy nieorientowanej tolerancja wynosi 5 stopni.
Przyjmuje się, że długość drogi magnetycznej jest stała i wynosi 0,94 m. Pole przekroju poprzecznego wylicza się z masy, długości i gęstości próbki.
Uzwojenie wtórne musi posiadać kompensację strumienia rozproszenia. Pomiary muszą być wykonywane w kontrolowanych warunkach sinusoidalnego napięcia wtórnego, dla którego współczynnik kształtu nie odbiega więcej niż 1% od wartości 1,111.
Straty mocy, formula_1 obliczane są według wzoru:
gdzie:
Straty mocy, formula_8 odniesione do jednostki masy oblicza się z następującego wzoru:
gdzie:
Jeśli spełnione są wszystkie powyższe warunki, to odchyłka standardowa powtarzalności pomiarów jest nie większa niż 1,5% dla pomiarów do 1,5 T w przypadku blachy nieorientowanej i do 1,7 T dla blachy orientowanej.
Historia.
Aparat Epsteina został zaproponowany jako urządzenie do pomiaru własności magnetycznych w pierwszej połowie XX wieku. Początkowo miał znormalizowany rozmiar 50 cm oraz masę próbki rzędu 10 kg. Powodowało to znaczne uciążliwości i wydłużony czas obsługi (szczególnie czasochłonne było odpowiednie umieszczenie próbki). Po kilku modyfikacjach co do masy próbki i wymiarów w chwili obecnej znormalizowanym jest rozmiar 25 cm i masa pasków próbki nie mniejsza niż 0,24 kg, co w praktyce sprowadza się zazwyczaj do nie mniej niż 12 pasków.
Zalety i zastosowanie.
Aparat Epsteina jest szeroko stosowany w badaniach naukowych i przemyśle, do testowania materiałów magnetycznie miękkich. Z uwagi na swoją popularność jest jedną z metod do której często odnosi się wyniki zmierzone w innych jarzmach pomiarowych. W przypadku pomiarów własności blach elektrotechnicznych dość dobrze znane są charakterystyki powtarzalności pomiarów, co pozwala na bardzo łatwe porównanie wyników pomiarów pomiędzy różnymi stanowiskami pomiarowymi. Dlatego też jest używany do klasyfikacji blach elektrotechnicznych przez producentów, jak i odbiorców.
Wady.
Wycięcie kilkunastu lub kilkudziesięciu pasków próbki jest w dalszym ciągu stosunkowo czasochłonne i kosztowne. Z tego względu zaproponowano metodę pomiaru na pojedynczym arkuszu blachy tzw. single sheet tester.
Dodatkowo w aparacie Epsteina zakłada się, że droga magnetyczna jest stała. Dokładna analiza wykazuje jednak, że dla nietypowych materiałów, wysokich częstotliwości magnesujących lub wysokiej indukcji wartość wypadkowej drogi magnetycznej zmienia się nawet do 10%.

</doc>
<doc id="652035" url="https://pl.wikipedia.org/wiki?curid=652035" title="Kostopol">
Kostopol

Kostopol (ukr. Костопіль, "Kostopil") – miasto na Ukrainie, w obwodzie rówieńskim, w rejonie rówieńskim. Do 2020 siedziba rejonu kostopolskiego. Leży na Wołyniu.
Znajduje się tu stacja kolejowa Kostopol, położona na linii Równe – Baranowicze – Wilno.
Historia.
Pierwsze wzmianki o miejscowości pochodzą z lat 1648–1658. Wydobywano tu rudę żelaza. W XVIII wieku kuchmistrz wielki koronny Rzeczypospolitej Leonard Worcell zmienił nazwę osady na Kostopol i w 1792 roku uzyskał dla niej przywileje miejskie od króla Stanisława Augusta.
W II Rzeczypospolitej prawa miejskie otrzymał 1 stycznia 1923 r. Od 1925 r. stolica powiatu kostopolskiego. W tym czasie, do II wojny światowej, w mieście liczebnie dominowała ludność żydowska.
W okresie międzywojennym funkcjonowała tu szkoła powszechna.
W 1939 roku zajęty przez Armię Czerwoną. Po ataku III Rzeszy na ZSRR okupowany przez Wehrmacht od 1 lipca 1941 roku. Wkrótce po opanowaniu miasta przez Niemców ukraińscy nacjonaliści dokonali w Kostopolu pogromu Żydów, w którym zabito kilka osób.
15 lipca 1941 roku grupa marszowa OUN-B wraz z Niemcami zamordowała około 150 osób z miejscowej inteligencji, w tym około 100 Żydów i 50 Polaków.
Ludność żydowska została poddana przez Niemców i podległą im policję ukraińską rozmaitym szykanom i zamknięta w getcie. 16 sierpnia 1941 roku rozstrzelano 480 Żydów a 10 listopada 1941 roku około 1,5 tysiąca. 26 sierpnia 1942 roku Niemcy z pomocą policji ukraińskiej zlikwidowali getto rozstrzeliwując około 2,5 tys. Żydów w lesie 6 km od Kostopola.
22 lutego 1943 roku Niemcy aresztowali komendanta obwodu AK Kostopol ppor. Władysława Grabowskiego „Dęba” wraz z ok. 50 innymi Polakami, których później rozstrzelano.
Od marca 1943 roku Kostopol był schronieniem polskich uchodźców z rzezi wołyńskiej. W mieście stacjonował 202 Batalion Schutzmannschaft, który ochraniał ludność i walczył z UPA. Niemcy systematycznie wywozili uchodźców na roboty przymusowe w III Rzeszy.
14 stycznia 1944 roku Armia Czerwona wraz z partyzantką sowiecką ponownie zdobyła Kostopol.
Sport.
Do 1939 roku w mieście funkcjonował klub piłkarski Czarni Kostopol.

</doc>
<doc id="652037" url="https://pl.wikipedia.org/wiki?curid=652037" title="Próbka toroidalna">
Próbka toroidalna

Próbka toroidalna – znormalizowane jarzmo pomiarowe, jest to próbka materiału magnetycznego do pomiaru własności magnetycznych materiałów magnetycznie miękkich, wykonana w postaci toroidu oraz nawiniętych na nim dwóch uzwojeń (pierwotnego i wtórnego), tworząc transformator toroidalny.
Przy pomiarze zakłada się, że cały strumień magnetyczny zamyka się w badanej próbce, której przekrój uznaje się za stały na całym obwodzie. Przyjmuje się również, że próbka namagnesowana jest w sposób jednorodny. Przy zachowaniu odpowiednich warunków pomiaru (np. stosunek średnicy zewnętrznej do wewnętrznej jest mniejszy niż 1,1) próbka toroidalna praktycznie zapewnia te warunki i umożliwia wykonanie pomiaru z dużą dokładnością.
Pomiar strat mocy odbywa się poprzez wykorzystanie metody watomierzowej, w której mierzony jest prąd pierwotny i napięcie wtórne. Podczas pomiaru układ zachowuje się jak nieobciążony transformator.
W Europie (w tym w Polsce) warunki pomiaru przy użyciu próbki toroidalnej reguluje międzynarodowa norma "IEC 60404-6:2004 Magnetic materials – Part 6: Methods of measurement of the magnetic properties of magnetically soft metallic and powder materials at frequencies in the range 20 Hz to 200 kHz by the use of ring specimens".

</doc>
<doc id="652038" url="https://pl.wikipedia.org/wiki?curid=652038" title="Jaremcze">
Jaremcze

Jaremcze (ukr. Яремче) – miasto na Ukrainie, na prawach rejonu, w obwodzie iwanofrankiwskim, nad rzeką Prut, 66 km od Iwano-Frankiwska, 525 m n.p.m., 8044 mieszkańców (2020), dla porównania spis powszechny w 2001 zanotował ich 7543. 
Miasto jest obecnie głównym ukraińskim ośrodkiem wypoczynkowo-sportowym Karpat Wschodnich. W Jaremczu swoją siedzibę mają władze Karpackiego Parku Narodowego. Miasto partnerskie Namysłowa.
Radzie miasta Jaremcze podlegają także następujące miejscowości:
W granicach Jaremcza znajdują się dawniej samodzielne wsie Dora i Jamna.
Historia.
Założone w 1787 roku, prawa miejskie nadane zostały w 1963 roku. W II Rzeczypospolitej miejscowość była siedzibą gminy wiejskiej Jaremcze w powiecie nadwórniańskim województwa stanisławowskiego.
W okresie przedwojennym (w granicach Polski) Jaremcze było jednym z najpopularniejszych i najlepiej zagospodarowanych kurortów zimowych (dwa hotele, pensjonaty, wille), nie ustępując popularnym w tym okresie Zakopanemu i Krynicy. Przylgnęła wówczas do miasta nazwa Perły Karpat.
Nad przepływającą rzeką Prut wznosi się most kolejowy o wysokości 28 m. Pierwotny most kamienny z lat 1894-96, zniszczony podczas I wojny światowej, został zaprojektowany przez polskiego inżyniera budownictwa Stanisława Kosińskiego i posiadał największą w ówczesnej Europie rozpiętość głównego łuku – 65 metrów (spotyka się też liczbę 67,62 m). Z tego też względu okrzyknięto go mianem "najszczytniejszego dzieła architektoniki drogowej na ziemiach polskich". Most zaprojektowany przez Kosińskiego był wzorem dla budowniczych alpejskich tras kolejowych.
W 1928 r. Jaremcze zostało uznane za uzdrowisko posiadające charakter użyteczności publicznej.
14 grudnia 2006 roku Parlament Ukrainy oficjalnie zmienił nazwę miasta z Jaremcza na Jaremcze. Decyzja została podjęta po przeprowadzonym wcześniej referendum wśród mieszkańców miasta, jak również rekomendacji władz miasta i władz obwodu iwanofrankowskiego.
Religia.
W mieście znajdują się:

</doc>
<doc id="652041" url="https://pl.wikipedia.org/wiki?curid=652041" title="Taff">
Taff

Taff ("Afon Taf" w języku walijskim) – rzeka w południowej Walii wpadająca do zatoki Cardiff Bay w Cardiff.
Rzeka ta posiada dwa źródła, które wypływają z rejonu Brecon Beacons jako Taf Fawr (wielka Taff) oraz Taf Fechan (mała Taff) po czym łączą się w główną rzekę w pobliżu miasta Merthyr Tydfil. Nad rzeką Taff leży Millenium Stadion w Cardiff.

</doc>
<doc id="652042" url="https://pl.wikipedia.org/wiki?curid=652042" title="Taff Fechan">
Taff Fechan



</doc>
<doc id="652043" url="https://pl.wikipedia.org/wiki?curid=652043" title="Taff Fawr">
Taff Fawr



</doc>
<doc id="652044" url="https://pl.wikipedia.org/wiki?curid=652044" title="Piskorna">
Piskorna

Piskorna – strumień na terenie Wrocławia długości około 3,5 km (według innych źródeł 5,75 km) we wschodniej części miasta, w osiedlach Wojnów i Strachocin. Na większej części swego biegu płynie starorzeczem Odry, które podczas regulacji rzeki pod koniec XIX wieku zostało od niej odcięte.
Swój początek strumień bierze we wsi Łany w dawnym zakolu Odry (według innych źródeł wypływa we wsi Gajków w gminie Czernica, następnie przebiega przez Kamieniec Wrocławski i kieruje się do Łanów). Z Łanów wpływa w granice miasta płynąc na północny zachód wzdłuż jej głównego współczesnego koryta, w odległości nieprzekraczającej miejscami 200 metrów od jej brzegu, oddzielony wałem przeciwpowodziowym. Następnie skręca na północ oddalając się od Odry i omijając łukiem Las Strachociński. Tam rozlewa się wszerz (miejsce to nazywane jest Jeziorem Leśnym), a następnie dawne zakole Odry prowadzi wody strumienia na zachód i potem znów na południowy zachód, a następnie skręca na północny zachód. W tym miejscu, w okolicy tzw. Grobli Łanieskiej, wody strumienia przejmuje Kanał Odpływowy prowadzący na północ, do Widawy. Strumień Piskorna podczas wysokiego poziomu wody w Odrze może odbierać część jej wód; wraz z Kanałem Odpływowym stanowi jeden z elementów systemu przeciwpowodziowego Odry, umożliwiający przerzucenie części nadmiaru wód z Odry do Widawy, co w rezultacie zmniejsza przepływ wód przez samo miasto.

</doc>
<doc id="652045" url="https://pl.wikipedia.org/wiki?curid=652045" title="Pieczątka">
Pieczątka

Pieczątka ma za zadanie pozostawienie trwałego odcisku na papierze lub innym podłożu, w odróżnieniu od pieczęci nie wymaga używania dodatkowego nośnika odbitki (laku itp.).

</doc>
<doc id="652046" url="https://pl.wikipedia.org/wiki?curid=652046" title="Kałusz">
Kałusz

Kałusz (ukr. Калуш) – miasto na Ukrainie, w obwodzie iwanofrankiwskim, siedziba rejonu kałuskiego.
Miasto królewskie lokowane w 1534 roku położone było w XVI wieku w województwie ruskim. Następnie znajdowało się w zaborze austriackim (Galicja) od 1772 do 1918 roku. Powróciło do Polski po upadku Austro-Węgier, na krótko znajdując się pod administracją ZUNR (listopad 1918 – marzec 1919), od 1939 roku pod okupacją radziecką, 1941 – niemiecką, 1945 – na powrót radziecką, od 1991 – pod administracją ukraińską.
Znajduje tu się stacja kolejowa Kałusz, położona na linii Stryj – Iwano-Frankiwsk (odcinek dawnej Galicyjskiej Kolei Transwersalnej).
Historia.
W roku 1469 król Kazimierz Jagiellończyk ufundował w leżącej w dobrach królewskich wsi Kałusz katolicki kościół parafialny. W 1549 roku na polecenie króla Zygmunta Augusta hetman wielki koronny Mikołaj Sieniawski lokował w tym miejscu miasto. Cztery lata później Zygmunt August za zasługi nadał Kałusz i przyległości hetmanowi Sieniawskiemu i jego potomkom w linii męskiej. Miasto w tym czasie było ośrodkiem wydobycia soli, nawiązuje do tego herb miasta przedstawiający poza literą K i półksiężycem 3 bałwany soli. W 1595 roku liczące około 55 domów miasto złupili Turcy. Tu też rozegrały się zwycięskie bitwy wojsk polskich: hetmana Jana Sobieskiego z Tatarami Selim Gereja w 1672 i Andrzeja Potockiego z Turkami w 1675 roku. Miasto rozwijało się do roku 1770, gdy wyludniła je zaraza. W 1782 roku miasto zajęli Austriacy.
W 1905 otwarto nowy szpital w Kałuszu.
W II Rzeczypospolitej stolica powiatu w województwie stanisławowskim. W 1914 roku pobudowano w Kałuszu nowoczesną kopalnię eksploatacji soli potasowych i kainitu, która jednak – ze względu na wybuch pierwszej wojny światowej – produkcję rozpoczęła dopiero po odzyskaniu przez Polskę niepodległości. W 1922 roku otwarto siostrzaną kopalnię w Stebniku koło Drohobycza).
II wojna światowa.
II wojna światowa wstrząsnęła życiem mieszkańców Kałusza, wśród których przeważali górnicy, kupcy, rzemieślnicy. Sowieci zajęli miasto 21 września 1939 roku, a w 1940 wywieźli w głąb Rosji polskich mieszkańców miasta. Po wybuchu wojny sowiecko-niemieckiej miasto przeszło pod okupację niemiecką. W październiku 1941 roku Niemcy dokonali morderstw tysięcy Żydów z Kałusza i okolic, a w kwietniu 1942 roku wywieźli z miejscowego getta pozostałych do obozu w Bełżcu lub przeniesiono (w sierpniu) do obozu w Stanisławowie. Zaciąg Ukraińców do niemieckiej dywizji SS Galizien organizował w Kałuszu Ukrainiec Izydor Pigulak. 3 listopada 1943 roku Niemcy rozstrzelali w Kałuszu 18 ukraińskich uczniów szkoły handlowej, a 6 maja 1944 roku 42 innych Ukraińców. Kałusz został wyzwolony przez 11 Karpacką Dywizję Piechoty AK w ramach Akcji Burza. W roku 1945 po wytyczeniu nowych granic, polskich mieszkańców Kałusza przymusowo przesiedlono do Polski.
Sport.
Do 1939 w mieście działał polski klub piłkarski TESP Kałusz. Współcześnie mieści się tu klub FK Kałusz.

</doc>
<doc id="652047" url="https://pl.wikipedia.org/wiki?curid=652047" title="Metafora zbitej szyby">
Metafora zbitej szyby

Metafora zbitej szyby – przypowieść autorstwa ekonomisty Frédérica Bastiata, która obrazowo tłumaczy, że jakakolwiek katastrofa nie musi napędzić rozwoju gospodarki. Zdaniem Henry'ego Hazlitta, który upowszechnił ten przykład w swojej książce "Ekonomia w jednej lekcji", jest to jeden z najpowszechniejszych błędów obecnych w popularnym myśleniu o ekonomii.
Metafora zbitej szyby.
Frédéric Bastiat opisuje przykład mieszczanina Jakuba Poczciwca, którego niesforny syn podczas zabawy wybija szybę. Zbiera się tłumek gapiów, a Poczciwiec narzeka, że nowa szyba kosztować go będzie sześć franków. Ktoś z tłumu zauważa jednak, że nie stało się źle, bo przecież będzie to oznaczało zarobek dla szklarza. Zarobione pieniądze szklarz wyda u kogoś innego, ten u kogoś innego i tak ożywi się lokalna gospodarka. Można dojść do wniosku, że chłopiec nie zrobił nic złego. Gdyby nie wybił szyby, szklarz nie miałby zarobku.
Bastiat zwraca jednak uwagę na drugą stronę problemu. Jakub Poczciwiec miał sześć franków i szybę. Teraz będzie mieć tylko szybę, kupioną za pieniądze, które chciał przeznaczyć na nowe buty. W rzeczywistości nie powstało żadne nowe zatrudnienie, bo zysk szklarza jest stratą szewca.
Błąd zbitej szyby w praktyce.
Henry Hazlitt uważa ten błąd w rozumowaniu ekonomicznym za bardzo rozpowszechniony. Gdy komentatorzy twierdzą, że straty wywołane powodzią ożywią sektor budowlany, nie dostrzegają, że koniunktura w jednej branży będzie oznaczała kryzys innej. Wyjątek może stanowić sytuacja, gdy katastrofa obniża nieoptymalnie wysoki poziom oszczędności gospodarstw domowych w kraju nią dotkniętym, co przynajmniej w krótkim okresie podniesie tempo wzrostu PKB.
Zdaniem Hazlitta źródłem tego typu błędów może być koncentracja na bezpośrednich skutkach danego działania, bez patrzenia na skutki pośrednie albo skupianie się na konsekwencjach, które dane działanie przynosi wybranej grupie, a ignorowanie pozostałych uczestników rynku.

</doc>
<doc id="652049" url="https://pl.wikipedia.org/wiki?curid=652049" title="Nomos Karditsa">
Nomos Karditsa

Karditsa (gr. "Καρδίτσα") - do reformy administracyjnej w 2011 roku jedna z prefektur w Grecji w regionie administracyjnym Tesalia, ze stolicą w mieście Karditsa. Graniczyła od północy z prefekturą Trikala, od wschodu z Larisą (obie w regionie Tesalia), od południa z Ftiotydą i Eurytanią (region Grecja Środkowa), od zachodu z Artą (region Epir). Powierzchnia prefektury wynosiła 2636 km², zamieszkiwało ją 130 214 osób (stan z roku 2005).

</doc>
<doc id="652050" url="https://pl.wikipedia.org/wiki?curid=652050" title="Karditsa">
Karditsa

Karditsa (gr. "Καρδίτσα") – miasto w środkowej części Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. Siedziba gminy Karditsa. W 2011 roku liczyło 38 554 mieszkańców.

</doc>
<doc id="652051" url="https://pl.wikipedia.org/wiki?curid=652051" title="Uniwersum konstruowalne">
Uniwersum konstruowalne

Uniwersum konstruowalne (lub uniwersum Gödla) – klasa zbiorów budowana przy założeniu aksjomatyki Zermela-Fraenkla (ZF), która tworzy model wewnętrzny ZFC. W pewnym sensie klasa ta składa się tylko z tych zbiorów, które "muszą" istnieć, aby aksjomaty ZF były spełnione i każdy jej element jest opisany/skonstruowany przy użyciu elementów prostszych. Zwykle uniwersum konstruowalne oznacza się przez L a jego elementy nazywa zbiorami konstruowalnymi.
Konstrukcję L podał austriacki matematyk Kurt Gödel w celu udowodnienia, że jeśli ZF jest niesprzeczne, to także niesprzeczne jest ZF z dołączonym aksjomatem wyboru i uogólnioną hipotezą continuum (GCH). Sam wynik ogłoszono w 1938, ale pierwszy szkic dowodu (z konstrukcją L) ukazał się w 1939. Rok później Gödel opublikował monografię podającą szczegółowy opis tego modelu.
Z uniwersum konstruowalnym związany jest aksjomat konstruowalności. Jest to zdanie orzekające, że każdy zbiór jest konstruowalny (tzn. V=L). Aksjomat konstruowalności jest niezależny od standardowych aksjomatów ZFC (ani tego aksjomatu, ani jego zaprzeczenia nie można udowodnić na gruncie ZFC).
Zagadnieniu uniwersum zbioru konstruowalnych poświęcona jest częściowo monografia Thomasa Jecha.
Definicje.
Operacje Gödla.
Dla zbiorów formula_1 określa się operacje:
Niech formula_12 będzie dowolnym zbiorem. Dla formula_12 można zdefiniować indukcyjnie zbiory formula_14
Domknięciem Gödla zbioru "A" nazywa się zbiór
Domknięcie Gödla zbioru formula_12 jest najmniejszym zbiorem który go zawiera oraz który jest zamknięty na operacje formula_21 Dla zbioru "A" określamy się również zbiór
gdzie formula_23 oznacza zbiór potęgowy zbioru "A".
Klasy Lα i L.
Przez indukcję po liczbach porządkowych definiuje się hierarchię zbiorów konstruowalnych:
Następnie
gdzie sumowanie przebiega po wszystkich liczbach porządkowych.
Klasę L nazywa się uniwersum konstruowalnym a jej elementy nazywane są zbiorami konstruowalnymi.
Aksjomat konstruowalności to zdanie "wszystkie zbiory są konstruowalne", tzn. formula_29

</doc>
<doc id="652052" url="https://pl.wikipedia.org/wiki?curid=652052" title="Nomos Larisa">
Nomos Larisa

Larisa (gr. "Λάρισα") – do reformy administracyjnej w 2011 roku jedna z prefektur w Grecji w regionie administracyjnym Tesalia, ze stolicą w mieście Larisa. Graniczyła od północy z prefekturami Kozani (region Macedonia Zachodnia) i Pieria (region Macedonia Środkowa), od północnego zachodu z Greweną (Macedonia Zachodnia), od zachodu z Trikalą i Karditsą (region Tesalia), od południa z Ftiotydą (Grecja Środkowa), od południowego wschodu Magnezją (Tesalia). Od wschodu prefekturę ograniczało Morze Egejskie. Powierzchnia prefektury wynosiła 5381 km², zamieszkiwało ją 282 447 osób (stan z roku 2005).
W granicach prefektury Larisa znajdował się masyw Góry Olimp.

</doc>
<doc id="652053" url="https://pl.wikipedia.org/wiki?curid=652053" title="Proper forsing">
Proper forsing

Proper forsing (własność proper pojęć forsingu) – jedna z podstawowych własności pojęć forsingu wprowadzona przez izraelskiego matematyka Saharona Szelacha w drugiej połowie lat 70. XX wieku. Nazwa jest spolszczeniem angielskiego wyrażenia "proper forcing".
W 1978 w czasie wykładów w Berkeley, Szelach przedstawił po raz pierwszy tę własność i jej zastosowania, w druku te idee ukazały się w 1980. W 1982, Szelach opublikował monografię przedstawiającą pierwsze systematyczne badania forsingów proper, związanych z nimi aksjomatów forsingowych i twierdzeń zachowawczych.
Definicje.
W literaturze tematu funkcjonują trzy równoważne definicje pojęcia forsingów proper. Definicja teoriogrowa była opublikowana po raz pierwszy w rozprawie doktorskiej Charlsa Greya, pozostałe dwie są oryginalnymi definicjami Szelacha.
Niech formula_1 będzie pojęciem forsingu.
Twierdzenia zachowawcze.
Pozycja własności proper w teorii forsingów iterowanych jest wynikiem szeregu twierdzeń zachowawczych związanych z tą własnością.
Postać ogólna.
Ogólny schemat twierdzeń iteracyjnych ma następującą postać. Mamy dwie własności pojęć forsingu, powiedzmy formula_105 i formula_106 i własność formula_105 implikuje własność formula_108 Twierdzenia iteracyjne związane z tymi własnościami mogą być jednej z następujących postaci:
Jeśli własności formula_125 są identyczne, to mówimy wówczas że mamy do czynienia z twierdzeniem zachowawczym.
Dalsza lektura.
Rozdziały 6 i 18 w monografii Szelacha są najbardziej wyczerpującym przeglądem twierdzeń zachowawczych, ale bardzo jasno przedstawione szczególne przypadki tych twierdzeń można znaleźć w artykule Goldsterna i książce Tomka Bartoszyńskiego i Haima Judaha. Warto przy tej okazji zauważyć, że w artykule Goldsterna zakłada się (ze względów technicznych), że rozważane pojęcia forsingu dodają nowe liczby rzeczywiste, a prezentacja w książce Bartoszyńskiego i Judaha zawiera pewną lukę w tym aspekcie. Wyjaśnienie problemu i przedstawienie jego rozwiązania można znaleźć w artykule Jakoba Kellnera i Martina Goldsterna.
Aksjomat A.
James E. Baumgartner wprowadził własność pojęć forsingu, która implikuje, że rozważany forsing jest proper, a której sprawdzenie w wielu przypadkach jest prostsze (czy też bardziej intuicyjne). Własność ta znana jest pod nazwą aksjomatu A lub aksjomatu Baumgartnera.
Aksjomat Baumgartnera.
Powiemy, że pojęcie forsingu formula_1 spełnia aksjomat A, jeśli istnieje ciąg porządków częściowych formula_150 na formula_17 taki, że

</doc>
<doc id="652054" url="https://pl.wikipedia.org/wiki?curid=652054" title="Własność proper">
Własność proper



</doc>
<doc id="652055" url="https://pl.wikipedia.org/wiki?curid=652055" title="Forsingi proper">
Forsingi proper



</doc>
<doc id="652056" url="https://pl.wikipedia.org/wiki?curid=652056" title="Proper forcing">
Proper forcing



</doc>
<doc id="652058" url="https://pl.wikipedia.org/wiki?curid=652058" title="Aksjomat konstruowalności">
Aksjomat konstruowalności



</doc>
<doc id="652060" url="https://pl.wikipedia.org/wiki?curid=652060" title="Horodenka">
Horodenka

Horodenka (ukr. Городенка) – miasto w rejonie kołomyjskim, w obwodzie iwanofrankowskim, na Ukrainie. Historycznie leży na Pokuciu. Do 2020 stolica rejonu horodeńskiego.
W mieście rozwinął się przemysł spożywczy.
Historia.
Pierwsza pisemna wzmianka o Horodence jako wsi zamieszkanej przez rolników i rzemieślników pochodzi z 1195 roku. W XVI wieku w Horodence osiedlili się pierwsi Żydzi, w XVII wieku - pierwsi Ormianie. Po otrzymaniu z rąk króla Jana II Kazimierza Wazy w 1668 roku prawa magdeburskiego i uzyskaniu przywilejów w handlu i rzemiośle od Potockich w 1743 roku, Żydzi wygrali w mieście rywalizację z Ormianami.
Pod panowaniem austriackim od 1772 r., początkowo w powiecie tyśmienickim cyrkułu halickiego, od 1786 r. w cyrkule zaleszczyckim, następnie jako miasto powiatowe. 22 maja 1862 r. doszło do wielkiego pożaru Horodenki, w wyniku którego doszczętnie spłonęło 21 domostw.
W II Rzeczypospolitej - stolica powiatu w województwie stanisławowskim.
W okresie międzywojennym Horodenka była siedzibą komisariatu Straży Celnej "Horodenka".
We wrześniu 1939 w miejscowości stacjonowały 216. i 217. eskadry bombowe. oraz 16 Eskadra Towarzysząca.
Podczas okupacji niemieckiej doszło do całkowitej zagłady Żydów w Horodence. 5 lipca 1941 (zajęcie miasta przez wojska węgierskie) ludność ukraińska urządziła pogrom polegający na grabieży mienia żydowskiego. Pierwszą masową egzekucję Żydów Horodenki przeprowadziło 4 grudnia 1941 gestapo z Kołomyi rozstrzeliwując 2,6 tys. ludzi, w tym 1 tys. dzieci, w lesie między wsiami Siemakowce i Michalcze. Między grudniem 1941 a wrześniem 1942 istniało w Horodence getto, do którego dosiedlono Żydów z sąsiednich miejscowości oraz Żydów węgierskich. Getto zlikwidowano drogą kolejnych egzekucji i deportacji. Ł.M. Sołowka ocenia, że w Horodence i okolicy zabito 3250 Żydów, pozostali w liczbie około 2 tys. zginęli w obozie śmierci w Bełżcu i w Kołomyi.
25 marca 1944 miasto ponownie zajęła Armia Czerwona. W kwietniu i czerwcu 1944 Horodenka przeszła ciężkie bombardowania Luftwaffe, straty w ludziach wyniosły setki osób. W 1945 roku polska ludność miasta została ekspatriowana do Polski.
Sport.
Do 1939 roku w mieście funkcjonował klub piłkarski Strzelec Horodenka.

</doc>
<doc id="652061" url="https://pl.wikipedia.org/wiki?curid=652061" title="Śniatyn">
Śniatyn

Śniatyn (ukr. Снятин, "Sniatyn") – miasto na Ukrainie, w obwodzie iwanofrankiwskim, nad Prutem, siedziba rejonu śniatyńskiego.
Miasto królewskie lokowane w 1411 roku położone było w XVI wieku w województwie ruskim. Śniatyn uzyskał prawo składu w 1635 roku.
Historia.
Miejscowość była wzmiankowana w 1158 roku. W 1415 roku w Śniatynie przebywał król Władysław Jagiełło, który przyjął tu hołd wojewody mołdawskiego Aleksandra. W 1448 roku Kazimierz IV Jagiellończyk obdarował Śniatyn miejskim prawem niemieckim. W 1485 roku w mieście przebywał król Kazimierz Jagiellończyk. W marcu 1576 roku w Śniatynie przebywał Stefan Batory witany tu przez możnowładców po wyborze na króla. 
W 1628 r. król Zygmunt III zezwolił Ormianom na osiedlanie się w Śniatynie, nadając im szereg przywilejów, łącznie z prawem do postawienia własnego kościoła. Pierwszą drewnianą świątynię wznieśli oni w 1631 r.
W latach 1751–1788 w Śniatynie rezydowali biskupi bakowscy. 
W 1788 r. w wyniku kasaty józefińskiej zlikwidowano kościół i klasztor dominikański w Śniatynie, ufundowany w 1643 r. przez starostę śniatyńskiego Piotra Potockiego. 
W dobie rozbiorów Śniatyn znalazł się w zaborze austriackim. Leżał w cyrkule halickim i stał się siedzibą władz ósmego dystryktu ― Śniatyn. Od 1867 roku był siedzibą powiatu śniatyńskiego. Do 1914 roku linia kolejowa oraz przejście graniczne Galicji i Bukowiny.
W II Rzeczypospolitej siedziba powiatu śniatyńskiego w województwie stanisławowskim. W tym czasie Śniatyn został określony "miastem winogron i orzechów". Do 1937 burmistrzem miasta był Stanisław Wierzbiański.
12 września 1939 r. do stacji kolejowej w Śniatynie dotarła kolumna samochodów z 75 tonami złota z Banku Polskiego w Warszawie oraz z jego filii w Brześciu, Zamościu i Siedlcach. Transport ten zorganizowali płk. Ignacy Matuszewski i mjr Henryk Floyar-Rajchman, Nazajutrz skrzynie ze złotem zostały przeładowane do pociągu i skierowano poprzez Rumunię, Turcję i Syrię do Francji, gdzie przekazano je rządowi Rzeczypospolitej. 
Do wydarzeń tych nawiązuje film Bohdana Poręby "Złoty pociąg". 
Po II wojnie światowej wysiedlono ze Śniatyna Polaków, z których wielu osiedliło się w Brzegu Dolnym. 
W 1989 miasto Śniatyn liczyło 11 213 mieszkańców.
W 2013 liczyło 10 106 mieszkańców.
Sport.
W czasach II RP siedzibę miał tu klub piłkarski Sokół Śniatyn.

</doc>
<doc id="652063" url="https://pl.wikipedia.org/wiki?curid=652063" title="Bohorodczany">
Bohorodczany

Bohorodczany (ukr. Богородчани) – osiedle typu miejskiego na Ukrainie, w obwodzie iwanofrankiwskim, siedziba rejonu bohorodczańskiego, do 1945 w Polsce, w województwie stanisławowskim, w powiecie stanisławowskim. 8220 mieszkańców (2020), dla porównania spis powszechny w 2001 zanotował ich 7464.
Do roku 1932 Bohorodczany były siedzibą powiatu bohorodczańskiego.
Historia.
Wieś królewska prawa wołoskiego, położona była w ziemi halickiej województwa ruskiego.
Pierwsza pisemna wzmianka o Bohorodczanach pochodzi z 1441 r. Właścicielem osady był Jan z Buczacza. Głównym zajęciem mieszkańców było rolnictwo i rzemiosło. W II połowie XV w. Bohorodczany stały się własnością Potockich.
W 1691 roku Konstancja Potocka, córka Mikołaja Truskolaskiego, podkomorzego halickiego, a żona Dominika Potockiego, podskarbiego nadwornego koronnego, uposażyła erygowaną rok wcześniej w Bohorodczanach parafię rzymskokatolicką oraz ufundowała tam drewniany kościół i klasztor dominikanów. Z tego roku pochodzi pierwsza o znajdującym się kościele obrazie Matki Bożej. Według Sadoka Barącza, autora opracowań o sanktuariach maryjnych, już w tym pierwotnym kościele znajdował się "„obraz Maryi, na płótnie malowany w pół osobie, z dzieciątkiem na lewej ręce, w prawej z berłem i z koronami na głowach, długości 1 metr i 10 centim. szerokości pół metra i 26 centim., słynął wielkimi łaskami”"
Dobra bohorodczańskie w wyniku małżeństwa Katarzyny, jednej z córek Konstancji i Dominika, przeszły w ręce rodziny Kossakowskich. W 1741 r. Stanisław Kossakowski, kasztelan kamieniecki, rozpoczął budowę nowej, murowanej świątyni, która konsekrowana została w 1775 r.
Żydzi w Bohorodczanach zaczęli się osiedlać na początku XVIII wieku. W 1717 roku zgodnie z dokumentami uiścili podatek pogłówny wysokości 756 złotych monet. W 1764 roku zgodnie ze spisem w miejscowości mieszkało 543 dorosłych i 21 dzieci, a w sąsiednich wsiach 103 osoby wyznania mojżeszowego.
W latach 1772–1918 Bohorodczany należały do austriackiego Królestwa Galicji. Po 1772 r. należały do powiatu tyśmienickiego w cyrkule halickim, a od 1786 r. do cyrkułu XVII (stanisławowskiego). Zostały miastem powiatowym w 1854 r.
W latach 70. XIX wieku Żydów było 2009 na 4595 mieszkańców. Grekokatolików było 1788, a rzymskich katolików – 800.
5 listopada 1862 miasteczko zostało zniszczone podczas wielkiego pożaru, który wybuchł w godzinach przedpołudniowych. Pastwą płomieni padło ok. 70 domów, w większości drewnianych i miejscowa synagoga. Kościoły i urząd powiatowy zostały ocalone.
Pod koniec XIX w. na obszarze wsi znajdował się młyn Sadzawa, położony koło wsi Lachowce.
W 1910 roku w mieszkało tu 4378 osób: 1930 Żydów, 1647 Ukraińców, 795 Polaków i 6 Niemców. W mieście istniało 8 restauracji, 2 hotele, 4 pracownie krawieckie, 2 warsztaty produkujące wyroby z cyny, 5 kowali, 6 kuśnierzy i 10 szewców. Jedyna apteka należała do Żyda, Y. Gertnera.
Podczas I wojny światowej mieszkańcy Bohorodczan za sprawą kozaków dońskich dopuścili się pogromu na miejscowych Żydach. Zamordowano wiele osób (w tym także dzieci), zagrabiono również znaczną część należącego do nich majątku. W synagodze, w której schronienia szukały kobiety, miały miejsce brutalne gwałty.
W 1904 r. przeprowadzono gruntowną restaurację kościoła w Bohorodczanach. W r. 1914 prezbiterium pokryto neobarokowymi malowidłami. W 1916 r. kościół poważnie ucierpiał w wyniku działań wojennych (zniszczeniu uległa fasada, zawaliły się sklepienia i spłonął dach). W 1923 r. Alfred Broniewski sporządził projekty odbudowy świątyni i klasztoru. Prace trwały do 1933 r. Na rok 1941 zaplanowano koronacja tutejszego obrazu Matki Bożej, ale nie doszła ona do skutku z powodu wybuchu wojny.
W latach 1919–1939 Bohorodczany były miastem powiatowym w województwie stanisławowskim. Jednym ze starostów bohorodczańskich był Józef Nowak, ojciec aktora Jerzego Nowaka.
W okresie międzywojennym gmina żydowska posiadała w mieście Wielką Synagogę ("Grojse szul"), Synagogę „Główną” ("Algemajner szul"), bet midrasz oraz dwa chasydzkie sztyble – wyżnicki i strutyński. Wszystkie obiekty były usytuowane na wspólnym dziedzińcu, na którym mieściła się też mykwa.
We wrześniu 1939 r. zajęte przez wojska sowieckie. Wszystkie szkoły stały się siedmioklasowymi szkołami ukraińskimi. Oprócz tego państwo sowieckie przejęło klub, bibliotekę, ośrodek zdrowia i aptekę
Od 27 czerwca 1941 roku okupowane przez Niemcy. W latach 1941–1944 miasto leżało w powiecie stanisławowskim w dystrykcie Galicja w Generalnym Gubernatorstwie. Podczas okupacji niemieckiej w Bohorodczanach funkcjonowało getto dla ludności żydowskiej. 11 maja 1942 800 mieszkańców getta wywieziono do Stanisławowa i rozstrzelano w obozie zagłady, tzw. „młynie Rudolfa”. Pozostałe w getcie 70 osób trafiło do Stanisławowa w listopadzie 1942 (inne źródła mówią o 1200 wywiezionych do Stanisławowa).
27 lipca 1944 roku ponownie zajęte przez Armię Czerwoną.
W czasach sowieckich synagogi oraz domy modlitwy zostały zniszczone, a cmentarz żydowski ulegał stopniowemu zanikowi. Obecnie na jego terenie znajduje się stacja ciepłownicza.
Kościół i klasztor w Bohorodczanach zostały zajęte na szkołę, a później na magazyn. Ekspatriowani wierni zabrali ze sobą obraz Matki Bożej, który obecnie znajduje się w parafii dominikańskiej w Korbielowie. Po 1991 r. władze ukraińskie przekazały kompleks kościelny Cerkwi Prawosławnej, która po wybudowaniu własnej świątyni oddała go katolikom. Pierwsza msza św. w odzyskanym kościele została odprawiona 12 lipca 2020 r. przez rzymskokatolickiego arcybiskupa lwowskiego Mieczysława Mokrzyckiego.

</doc>
<doc id="652064" url="https://pl.wikipedia.org/wiki?curid=652064" title="Nadwórna">
Nadwórna

Nadwórna (daw. "Nadworna", , , ) – miasto na zachodniej Ukrainie, w obwodzie iwanofrankowskim, stolica rejonu nadwórniańskiego. Historycznie leży na pograniczu Huculszczyzny i Pokucia, na Galicji Wschodniej.
Według danych na 2016 miasto było zamieszkane przez 22 281 osób.
Geografia.
Miasto leży na prawym brzegu rzeki Bystrzycy Nadwórniańskiej, u podnóża Ukraińskich Karpat. Jest podzielone na dwie części przez rzeczkę Strymbę.
Na północny wschód od Nadwórnej znajdują się wsie Nazawizów i Przerośl, na południowy wschód Majdan Górny i Krasna, na południe Strymba i Łojowa, na zachód Bitków, na północny zachód Mołotków, na północ Hwozd, na południowy zachód Pniów i Pasieczna.
Nazwa.
Według historyka R. Gandziuk nazwa Nadwórna pochodzi od ludności służebnej obsługującej dwór. Jego zdaniem nie mógł to być zamek w Pniowie, ponieważ jest zbyt daleko (2 km). Sugeruje on inny budynek fortyfikacyjny, którego ruiny zachowały się w parku miejskim. Najprawdopodobniej była to placówka chroniąca okolicznych mieszkańców podczas wrogich ataków. Badacz nie uważa też założycieli miasta za rodzinę Kuropatwów lub Potockich.
Inni historycy przypuszczają, że nazwa miasta pochodzi od nazwy rzeki Worona, która zaczyna się w pobliżu Nadwórnej (miasto nad Woroną, ukr. "misto nad Voronoyu").
Autorzy „Słownika geograficznego Królestwa Polskiego” uważali, że Nadwórna wzięła swoją nazwę od służby nadwornej możnych Potockich:
Historia.
Prehistoria.
Ślady pobytu człowieka na terenie obecnego miasta Nadwórna, potwierdzone badaniami archeologicznymi, sięgają drugiego tysiąclecia p.n.e. Osadę z epoki brązu odkryto na wzgórzu, na którym zbudowano pniowski zamek. Z powodu braku źródeł nie można dokładnie ustalić, jakie plemiona żyły w okolicy.
XVI–XX wiek.
Pierwsza wzmianka o Nadwórnej pochodzi z 1589 z dokumentu złożonym w sądzie przez M. Kuropatwę. Odnosił się on do ataku Tatarów na Galicję, podczas którego doszło do zniszczenia jego mienia we wsiach Pniów, Bitków i Nadwórna.
W ostatnich latach historycy odkryli dokumenty archiwalne, które wspominał o Nadwórnej w 1578, jednak dane te nadal wymagają szczegółowej weryfikacji.
W 1591 Nadwórna została lokowana na prawie magdeburskim.
Od czasów księstwa halicko-wołyńskiego przez Nadwórną przebiegał szlak handlowy. Herb rodziny Kuropatwów przedstawiał tarczę na niebieskim tle, z podkową odwróconą do góry nogami, na środku której znajdował się krzyż. Nad tarczą, na koronie umieszczonej nad hełmem rycerza z opuszczonym daszkiem, znajdował się jastrząb obrócony w prawo względem tarczy ze skrzydłami podniesionymi do lotu. Od XVI wieku herb ten był używany jako herb Nadwórnej.
W sierpniu 1589 tatarskie wojsko niespodziewanie zaatakowało Karpaty. Wspomniany protest M. Koropatwy nie powiedział, czy Nadwórna została zniszczona, ale w latach 1589–1595 nie była wymieniana w dokumentach archiwalnych, co oznacza, że mogła zostać spalona. W 1596 miasto zostało odbudowane.
W 1601 w Nadwórnej wybudowano ratusz, w którym mieściła się administracja. W mieście utworzono dwie kolegia: ławę i radę złożoną z wybranych urzędników państwowych, którzy pełnili funkcje administracyjne i sądowe.
W 1648 w regionie karpackim doszło do buntu polskiej szlachty. Mikołaj Kuropatwa dowodził jednostką walczącą z buntownikami. Jesienią 1648 zamek w Pniowie odparł dwutygodniowe oblężenie Kozaków Chmielnickiego pod dowództwem Maksyma Krzywonosa.
W XVII wieku Nadwórna stało się ważnym ośrodkiem gospodarczym i znaczącym ośrodkiem rzemiosła. Początkowo duży rozwój zyskały zawody budowlane (konieczna była przebudowa miasta po częstych najazdach tatarskich). Później rozwinęło się także kuśnierstwo, garbarstwo, krawiectwo i bednarstwo.
Od XVII do XVIII wieku miasto stawało się centrum handlu. Na początku XVII wieku kupcy z Węgier zaczęli podróżować przez Nadwórną. Co roku odbywały się dwa jarmarki i cotygodniowe aukcje.
Hrabia Ignacy Cetner (1728–1787) założył pod Nadwórną plantację tytoniu i eksploatował złoża solne, oraz sprowadził kolonistów niemieckich.
Od 1805 w mieście działała administracja izby. Głównym organem była rada, a naczelnik kierował teraz tylko sądem miejskim.
Austriacki arcyksiążę Jan Habsburg w 1846 kupił majątek w Nadwórnej.
W 1843 w Nadwórnej zbudowano jedną z największych fabryk maszyn piekarniczych. W 1870 uruchomiono fabrykę zapałek Simona Hubnera i browar Wilhelma Buchmillera, a w 1877 tartak.
W XIX wieku powstała linia kolejowa łącząca Worochtę – Delatyn – Kołomyję oraz Lwów – Stanisławów – Czerniowce. Wydarzenia te spowodowały znaczny rozwój miasta.
I wojna światowa i dwudziestolecie międzywojenne.
Nadwórna była celem taktycznym II Brygady Legionów Polskich podczas Bitwy pod Rafajłową. W zimie 1914 nowo sformowana polska brygada stawiała czoła armii carskiej, która po pokonaniu Austriaków planowała przełęczami karpackimi ruszyć na Węgry. Ramię w ramię z Polakami stanęli do walki także i miejscowi Huculi – oddział kapitana Edwarda Szerauca, który stanowił zalążek późniejszego 49 Huculskiego Pułku Strzelców.
W II Rzeczypospolitej miasto było stolicą powiatu nadwóriańskiego w województwie stanisławowskim.
W okolicznej wsi Starunia w 1929 odkryto w pokładach wosku ziemnego (ozokerytu) zachowanego niemal w całości nosorożca włochatego, to unikatowe, jedyne tego typu znalezisko na świecie jest obecnie przechowywane w Krakowskim Muzeum Przyrodniczym. Ogółem w okresie od 1907 do 1932 na terenie wsi znaleziono pozostałości czterech nosorożców i jednego mamuta. Mamut oraz pierwszy z wydobytych nosorożców włochatych po wojnie wraz z innymi bezcennymi trofeami z dawnego polskiego Muzeum Przyrodniczym im. Dzieduszyckich we Lwowie pozostały we Lwowie (gdzie zostały pierwotnie złożone) i znajdują się tam do dnia dzisiejszego (mamut jako główny eksponat).
II wojna światowa.
W czerwcu 1941 roku, po rozpoczęciu niemieckiej inwazji na ZSRR, NKWD zamordowało około 80 więźniów z miejscowego aresztu, w tym kobiety i dzieci. Ofiary zabijano m.in. przy użyciu tępych narzędzi. Zwłoki ofiar, spoczywające w zbiorowej mogile nad brzegiem Bystrzycy Nadwórniańskiej, odnaleziono w lipcu 1941 roku.
Miasto zostało zdobyte przez wojska radzieckie 26 lipca 1944.
W wyniku włączenia południowo-wschodnich obszarów II Rzeczypospolitej do Związku Radzieckiego polscy mieszkańcy Nadwórnej zostali przymusowo wysiedleni ze swoich majątków i przesiedleni głównie do Prudnika i jego okolic na Górnym Śląsku, oraz częściowo do Opola.
Oświata.
Na terenie Nadwórnej działa: 4 szkoły średnie, liceum fizyki i matematyki, szkoła z internatem, 7 przedszkoli, szkoła zawodowa nr 11, kolegium, dział korespondencji Ukraińskiego Instytutu Finansowo-Gospodarczego, szkoły muzyczne i artystyczne i karpackie liceum sportowo-wojskowe.
Kultura.
Od 1995 w Nadwórnej funkcjonuje Muzeum Historii Rejonu Nadwórniańskiego (Музей історії Надвірнянщини).
Religia.
Na terenie miasta znajduje się rzymskokatolicka parafia pw. Wniebowzięcia Najświętszej Maryi Panny, należąca do archidiecezji lwowskiej oraz do dekanatu iwano-frankowskiego. Została ona erygowana w 1499. Kościół parafialny został zbudowany w 1599, a następnie rozbudowany w 1937. Konsekracja świątyni odbyła się w 1838.
Judaica.
Historia osiedlania się Żydów w Nadwórnej sięga roku 1765, miejscowość dobrze znana jest również dziś w środowisku pobożnych chasydów, a to dzięki kontynuatorom dynastii cadyków nadwórnieńskich żyjących obecnie w Izraelu. Według spisu ludności z roku 1880, na ogólną liczbę 6552 mieszkańców, 4182 (tj. 64%) stanowili Żydzi. W roku 1890, na ogólną liczbę 7227 mieszkańców, 3618 (50%) Żydów, natomiast w roku 1921, na liczbę 6062 mieszkańców, było 2042 (34%) Żydów. Od roku 1942 rozpoczęły się na szeroką skalę morderstwa popełniane przez hitlerowców na osobach narodowości żydowskiej, wielu Żydów trafiło wówczas do getta utworzonego w mieście, natomiast pozostali zostali zgładzeni w obozie koncentracyjnym w Bełżcu.
Sport.
W latach 1927–1939 w mieście działał polski klub piłkarski Bystrzyca Nadwórna. Współcześnie siedzibę ma tu klub Beskyd Nadwórna.

</doc>
<doc id="652065" url="https://pl.wikipedia.org/wiki?curid=652065" title="Tłumacz (miasto)">
Tłumacz (miasto)

Tłumacz (ukr. Тлумач, hist. Товмач) – miasto na Ukrainie, w obwodzie iwanofrankiwskim, siedziba administracyjna rejonu tłumackiego.
Historia.
Pierwsza wzmianka o miejscowości pojawia się w latopisie halicko-wołyńskim z 1213 roku. W XIV wieku, po śmierci ostatniego księcia halickiego Jerzego II Bolesława z Piastów mazowieckich w wyniku wypraw zbrojnych (według innych danych drogą dziedziczenia), Tłumacz, jak i cała Ruś Halicka, przeszedł na króla polskiego Kazimierza Wielkiego. W 1386 roku miał król ufundować w Tłumaczu parafię. Pod koniec XIV wieku miejscowość została przekazana przez księcia Władysława Opolskiego Rusinowi Mikołajowi Korytce. Miejscowość otrzymała w 1448 roku prawo magdeburskie. W 1485 roku parafia tłumacka otrzymała dla tłumackiego kościoła od króla Kazimierza Jagiellończyka dwór, ziemie, staw, ogrody, dziesięcinę oraz zwolnienie od podatków.
W I Rzeczypospolitej należał Tłumacz do województwa ruskiego. W 1510 roku miasto zostało zniszczone i zrabowane przez Turków. W 1511 roku otrzymało przywilej na jarmark roczny. W 1530 roku najechał na ziemię tłumacką hospodar wołoski Petryła i zajął Tłumacz wraz z Tyśmienicą, które stracił rok później po klęsce z wojskami Jana Tarnowskiego. W XVI wieku istniał w Tłumaczu klasztor bazylianów. W 1584 i 1621 roku miasto było palone przez Tatarów. W czasie powstania Chmielnickiego, w 1648 roku z pobliskiej Ottyni wyruszyli na Tłumacz chłopi pod przewodnictwem Jaremy Popowicza, którzy zabili wójta Tłumacza, Ostrowskiego. W 1661 roku Tłumacz został zniszczony przez Kozaków i Węgrów Rakoczego. W 1686 roku król Jan III Sobieski założył w mieście obóz wojskowy, przygotowując się przed wyprawą wołoską. W pierwszej połowie XVIII wieku Tłumacz znajdował się w posiadaniu Potockich. Po pierwszym rozbiorze Polski w 1772 roku miasto znalazło się w granicach monarchii Habsburgów. W latach 1867–1918 Tłumacz był siedzibą powiatu tłumackiego.
W II Rzeczypospolitej miasto było siedzibą administracyjną powiatu tłumackiego w województwie stanisławowskim, a od 1 sierpnia 1934 roku także nowo powstałej gminy wiejskiej Tłumacz utworzonej w ramach reformy na podstawie ustawy scaleniowej. W 1921 roku liczyło 5788 mieszkańców (3063 kobiety i 2725 mężczyzn) i znajdowały się w nim 854 budynki mieszkalne. 3391 osób deklarowało narodowość polską, 1395 – żydowską, 999 – rusińską, 1 – czeską, 1 – niemiecką, 1 – rosyjską. 2012 osób deklarowało przynależność do wyznania mojżeszowego, 1951 – do rzymskokatolickiego (w tym 24 obrządku ormiańskiego), 1821 – do greckokatolickiego, 3 – do prawosławnego, 1 – do niewiadomego.
Tłumacz był prężnie rozwijającym się ośrodkiem miejskim. Chociaż jedna z pierwszych w regionie cukrowni została zlikwidowana jeszcze pod koniec XIX wieku, działały inne zakłady przemysłowe, przede wszystkim młyny, rozwijał się handel oraz kwitło budownictwo. Podstawę gospodarki w dalszym ciągu stanowiło jednak rolnictwo.
Byli mieszkańcy Tłumacza są skupieni w Ogólnopolskim Oddziale Tłumaczan Towarzystwa Miłośników Lwowa i Kresów Południowo-Wschodnich z siedzibą we Wrocławiu, w ramach którego urządzają wspólne spotkania, wyjazdy oraz wydają czasopismo pt. „Zeszyty Tłumackie”.
Sport.
Do 1939 roku w mieście funkcjonował klub piłkarski Strzelec Tłumacz.

</doc>
<doc id="652066" url="https://pl.wikipedia.org/wiki?curid=652066" title="Tingis">
Tingis



</doc>
<doc id="652067" url="https://pl.wikipedia.org/wiki?curid=652067" title="Malaka">
Malaka



</doc>
<doc id="652068" url="https://pl.wikipedia.org/wiki?curid=652068" title="Rożniatów (Ukraina)">
Rożniatów (Ukraina)

Rożniatów (ukr. Рожнятів, "Rożniatiw") – osiedle typu miejskiego na Ukrainie, stolica rejonu w obwodzie iwanofrankiwskim.
Historia.
Do roku 1914 w powiecie bolechowskim, w austriackiej prowincji (kraj koronny) Królestwa Galicji i Lodomerii. 
Pod okupacją hitlerowską wchodził w skład gminy Rożniatów.
W 1989 liczyło 4259 mieszkańców.
Zamek.
Pierwsze wzmianki o Rożniatowie pochodzą z 1464 r. W XV w. w mieście został zbudowany zamek warowny, który posiadał dwie wieże oraz dwa tunele do uroczyska Baturin i do klasztoru oo. bazylianów w ówczesnej miejscowości Podmonaster (Pidmonastyr). Zamek otoczony był głęboką fosą napełnioną wodą. Jego budowa związana jest z postacią hrabiego Skarbka, który obok Potockich, Jabłonowskich, Koniecpolskich był jednym z największych galicyjskich magnatów. Na początku XX w. w zamku-pałacu znajdował sąd ziemski. Dziś użytkowany jest przez policję (ministerstwo spraw wewnętrznych). W latach 50. XX w. zamek został poddany renowacji. Ocalały łuki okien, ale nie ma już wież.

</doc>
<doc id="652069" url="https://pl.wikipedia.org/wiki?curid=652069" title="Tyśmienica (miasto)">
Tyśmienica (miasto)

Tyśmienica (ukr. Тисмениця) – miasto na Ukrainie, stolica rejonu w obwodzie iwanofrankiwskim. 9175 mieszkańców (2020), dla porównania spis powszechny w 2001 zanotował ich 9720.
Historia.
Miasto królewskie położone było w XVI wieku w województwie ruskim. 
Po spustoszeniu miasta przez Mołdawian w 1538 r., król Zygmunt Stary uwolnił Tyśmienicę w 1540 r. od podatków na 4 lata. W XVI w. w mieście osiedlili się Ormianie. 
W 1598 r. ówczesny właściciel Jezupola, rotmistrz, przyszły wojewoda bracławski Jakub Potocki otrzymał drogą darowizny od Samuela, Łukasza oraz Mikołaja Sienieńskich, trzech synów zmarłego kasztelana halickiego Jana Sienieńskiego, Tyśmienicę z przyległymi wsiami: Dobrowlany, Kłubowce, Mikietyńce, Olszanica, Podłuże, Podpieczary, Przeniczniki, Studzieniec, Uhorniki, Uzin, Wołczyniec. Wymienione dobra kasztelan halicki Jan Sienieński objął po Paniowskich. 
W 1630 r. powstał w Tyśmienicy kościół i klasztor dominikanów. 
Po wojnie z Turcją, w 1679 r. Dominik Potocki sprowadził do miasta ormiańskich uciekinierów z Kamieńca Podolskiego, budując dla nich drewniany kościół pw. Najświętszej Marii Panny. 
Początek hasła w Słowniku geograficznym Królestwa Polskiego:
"Tyśmienica, miasto, pow. tłumacki, 14 km na płn.-wschód od Tłumacza, między 48° 50' a 48° 56' szer. płn. i między 42° 26' a 42 0 35' dług. wsch. od F. Na płn.-zach. leżą Podpieczary, na płn. Olszanica, na wschód Kłubowce i Nadorożna, na płd. Pohonia, Pszeniczniki, Chomiakówka i Markowce, na płd.-zach. Bratkowce, na zach. Czerniejów, Chryplin i Uhorniki, (trzy ostatnie w pow. stanisławowskim). Środkiem miasta płynie Worona, dopływ Czarnej Bystrzycy. Wchodzi od płd. z Przenicznik i dąży na płn.-zach. do Podpieczar. W obrębie miasta przyjmuje od praw. brzegu pot.: Mielnicki, a od lew. Strymbę z Uniawa. Zabudowania miasta zajmują środek obszaru, dolinę Worony aż po Strymbę. Na płn. od miasta leży przedmieście Stanisławowskie, a na wsch. Tłumackie. W płn. stronie wzgórze: Mogiłka (341 m), na wsch. Bohorodecka góra (324 m). Przez miasto idzie gościniec z Stanisławowa do Niżniowa."
"Własn. więk. ma roli or. 140, łąk i ogr. 318, past. 215, lasu 272 mr.; wł. mn. roli or. 3035, łąk i ogr. 2681, past. 276, lasu 85 mr. W r. 1880 było 1100 dm., 6953 mk. w gm., 18 dm., 127 mk. na obsz. d wor. (3747 gr.-kat., 848 rz.-kat., 37 orm.-kat., 2548 izr.; 3362 Rusinów, 1410 Polaków, 2405 Niemców). Par. rz.-kat. w miejscu, dek. stanisławowski. Parafię fundował w r. 1630 Mikołaj Potocki, woj. bracławski, wraz z żoną Zofią, z Firlejów. Zarząd jej oddał dominikanom (o uposażeniu parafii pisze Barącz w artykule "Tyśmienica", w dziele: "Pamiętniki dziejów polskich", Lwów, 1855, str. 225). Zaraz po akcie 'fundacyi wprowadzono dominikanów do T., a. pierwszym wikarym konwentu był ks. Szymon Okolski. Bawił on tu po raz wtóry jako przeor klasztoru w r. 1645 i tu napisał swe dzieło: "Russia flodda". Klasztor i kościół były zrazu drewniane. W r. 1676 uległy zniszczeniu podczas napadu nieprzyjacielskiego. W r. 1678 odbudowano klasztor (...)"

</doc>
<doc id="652070" url="https://pl.wikipedia.org/wiki?curid=652070" title="Wierchowina (osiedle)">
Wierchowina (osiedle)

Wierchowina, Żabie (, "Werchowyna") – osiedle typu miejskiego na Ukrainie, w obwodzie iwanofrankowskim, siedziba administracyjna rejonu wierchowińskiego. Położone jest nad Czarnym Czeremoszem (dopływem Prutu), u podnóża pasma Czarnohory, 30 kilometrów na południowy zachód od Kosowa. W 2020 osiedle liczyło 5812 mieszkańców, dla porównania spis powszechny w 2001 zanotował ich 5412.
Do 1962 roku miejscowość nosiła nazwę Żabie (, "Żabje").
Historia.
Miejscowość wzmiankowana była w 1424 roku.
W II Rzeczypospolitej była siedzibą gminy wiejskiej Żabie w powiecie kosowskim województwa stanisławowskiego. Była to obszarowo największa gmina w II Rzeczypospolitej. Także samo Żabie było największą wiejską miejscowością całego woj. stanisławowskiego, a także największą miejscowością powiatu kosowskiego (8188 mieszk. w 1921), przewyższając miasta Kuty (5504) i Kosów (4234). Żabie było także dziewiątą (rok 1921) największą miejscowością woj. stanisławowskiego (łącznie z miastami) w II RP.
Miejscowość dzieliła się na części Żabie–Ilcia (na zachodzie) i Żabie–Słupejka (na wschodzie). Ukraińcy stanowili 90% ogółu mieszkańców, Żydzi około 9%. W mieście mieszkało też kilkudziesięciu Polaków.
W okresie międzywojennym w Polsce Żabie znane było jako miejscowość letniskowa i zdrojowa (źródła mineralne), ośrodek turystyki, huculskiego rzemiosła artystycznego (przed wojną mieściło się tutaj muzeum huculskie) i hodowli koni huculskich. Maciej Bogusz Stęczyński (polski podróżnik i rysownik) w 1848 stworzył serię rysunków i akwarel poświęconych okolicom Żabiego, jak i samej miejscowości, opisał je też później w poemacie "Karpaty". W latach 30. funkcjonowała Państwowa Wysokogórska Szkota Rolnicza w Żabiem.

</doc>
<doc id="652071" url="https://pl.wikipedia.org/wiki?curid=652071" title="Werchowyna (Ukraina)">
Werchowyna (Ukraina)



</doc>
<doc id="652072" url="https://pl.wikipedia.org/wiki?curid=652072" title="Gades">
Gades



</doc>
<doc id="652073" url="https://pl.wikipedia.org/wiki?curid=652073" title="Gadir">
Gadir



</doc>
<doc id="652075" url="https://pl.wikipedia.org/wiki?curid=652075" title="Witold Minkiewicz">
Witold Minkiewicz

Witold Minkiewicz (ur. 17 czerwca 1880 w Irkucku, zm. 24 stycznia 1961 w Gdańsku) – polski inżynier architekt, rektor Politechniki Lwowskiej, profesor.
Życiorys.
Urodził się w rodzinie polskich powstańców z 1863 r. zesłanych dożywotnio na Syberię. Ukończył szkołę realną w Tobolsku, następnie był studentem Wydziału Inżynieryjno-Budowlanego Politechniki Warszawskiej. Po dwóch latach przeniósł się do Lwowa na Politechnikę, gdzie w latach 1901–1908 studiował architekturę. W latach 1911–1920 pracował jako nauczyciel w Szkole Przemysłowej we Lwowie, zaś w roku 1920/21 został powołany na profesora nadzwyczajnego w II katedrze architektury Politechniki Lwowskiej. W 1925 r. został mianowany profesorem zwyczajnym. W roku akademickim 1930/1931, po rezygnacji z funkcji rektora powołanego na urząd premiera Kazimierza Bartla, został rektorem Politechniki Lwowskiej. W 1938 r. został doktorem honoris causa Politechniki Lwowskiej. Był członkiem założycielem powołanego w 1938 r. Stowarzyszenia „Towarzystwo Budowy Panoramy Plastycznej Dawnego Lwowa”.
Podczas wojny i obu okupacji: sowieckiej i niemieckiej pozostał na uczelni, w lutym 1945 aresztowany przez NKWD i zesłany wraz z kilkunastoma innymi polskimi profesorami do Krasnodonu w Donbasie. Zwolniony w czerwcu 1945 powrócił do Lwowa, skąd wyjechał w 1946 r.do Gdańska w ostatnim transporcie wysiedleńców-pracowników Politechniki Lwowskiej.
Rektor Politechniki Gdańskiej powierzył mu organizację i kierowanie Katedrą Architektury Monumentalnej na Wydziale Architektury, projektowanie i rekonstrukcję gmachu głównego PG. W 1960 r. otrzymał tytuł doctora honoris causa tej uczelni.
W okresie od kwietnia 1947 do 1951 r. pełnił funkcję Kierownika Odnowienia Zamku na Wawelu. Według opracowanego pod jego kierunkiem projektu przeprowadzona została konserwacja Baszty Złodziejskiej na Wawelu.
W 2020 r. został członkiem tytularnym PAN.
Witold Minkiewicz pochowany został na Cmentarzu Srebrzysko w Gdańsku Wrzeszczu (rejon IX, kwatera profesorów, rząd 2).

</doc>
<doc id="652076" url="https://pl.wikipedia.org/wiki?curid=652076" title="Język południowoarabski">
Język południowoarabski



</doc>
<doc id="652077" url="https://pl.wikipedia.org/wiki?curid=652077" title="Języki południowoarabskie">
Języki południowoarabskie



</doc>
<doc id="652078" url="https://pl.wikipedia.org/wiki?curid=652078" title="Język arabski epigraficzny">
Język arabski epigraficzny



</doc>
<doc id="652079" url="https://pl.wikipedia.org/wiki?curid=652079" title="Giresun (prowincja)">
Giresun (prowincja)

Giresun – jedna z 81 prowincji Turcji, położona na północnym-wschodzie kraju, nad Morzem Czarnym.
Na wschodzie graniczy z prowincją Trabzon, na południowym wschodzie z prowincją Gümüşhane, na południowym zachodzie z prowincją Sivas i na zachodzie z prowincją Ordu. Stolicą prowincji Giresun jest miasto Giresun, będące największą dzielnicą prowincji. Pozostałe dzielnice to: Alucra, Bulancak, Çamoluk, Çanakçi, Dereli, Dogankent, Espiye, Eynesil, Görele, Güce, Keşap, Piraziz, Şebinkarahisar, Tirebolu i Yaglidere.
Powierzchnia prowincji Giresun to 6.934 km², a liczba ludności według danych z 2021 roku wynosi 450 154 osób.

</doc>
<doc id="652083" url="https://pl.wikipedia.org/wiki?curid=652083" title="Henryk Trębicki">
Henryk Trębicki

Henryk Trębicki (ur. 22 października 1940 w Janowszczyźnie, zm. 8 czerwca 1996 w Warszawie) – polski sztangista, medalista igrzysk olimpijskich i mistrzostw świata.
Kariera.
Największe sukcesy osiągnął w wadze koguciej (do 56 kg). W 1968 roku zdobył brązowy medal na igrzyskach olimpijskich w Meksyku, przegrywając tylko z Mohammadem Nasirim z Iranu i Węgrem Imre Földim. Na rozgrywanych dwa lata później mistrzostwach świata w Columbus także był trzeci, ponownie plasując się za Nasirim in Földim. Ostatni sukces osiągnął w 1971 roku, kiedy zajął drugie miejsce na mistrzostwach świata w Limie. Wywalczył również brązowy medal na mistrzostwach Europy w Sofii w 1965 roku. W 1964 roku wystąpił na igrzyskach olimpijskich w Tokio, gdzie był czwarty. Walkę o medal przegrał tam z Japończykiem Shirō Ichinosekim o 5 kg. Czwarte miejsce zajął również podczas igrzysk w Monachium, tym razem rywalizację o podium przegrał z Giennadijem Czetinem z ZSRR o 2,5 kg.
Dwa razy był mistrzem Polski: w 1963 roku w wadze piórkowej (do 60 kg) i w 1964 roku w wadze koguciej. Jego rekordy życiowe w trójboju to 380 kg (120+115+145) w wadze piórkowej oraz 367,5 kg (120+107,5+140) w wadze koguciej.
Po zakończeniu kariery był trenerem w LKS Ostrovianka w Ostrowi Mazowieckiej. Zmarł na serce 8 czerwca 1996 r. Jego imieniem nazwano ulicę w Ostrowi Mazowieckiej, przy której znajduje się Centrum Kultury i Rekreacji "Za Stawem" im. Jana Pawła II.

</doc>
<doc id="652086" url="https://pl.wikipedia.org/wiki?curid=652086" title="Pod Picadorem">
Pod Picadorem

Pod Picadorem – kawiarnia artystyczna otwarta 29 listopada 1918, mieszcząca się początkowo przy Nowym Świecie nr 57 w Warszawie, później w piwnicy Hotelu Europejskiego, znana jako miejsce spotkań grupy literackiej Skamander. Organizatorem lokalu był poeta Tadeusz Raabe, natomiast założycielami poeci skupieni wokół miesięcznika „Pro Arte et Studio”: Jan Lechoń, Antoni Słonimski i Julian Tuwim. Dekoracje wnętrza wykonali Romuald Kamil Witkowski i Aleksander Świdwiński.
W intencjach założycieli kawiarnia była realizacją ideału nowego typu sztuki – ośmieszającej i dekonstruującej konwencję "koturnowości" poezji Młodej Polski oraz niwelującej dystans między poetami a zwykłymi ludźmi. Otwarcie kawiarni zostało poprzedzone kampanią reklamową, która szokowała warszawiaków (odwoływanie się do powstających w tamtym czasie w Rosji kawiarni literackich, potraktowanie poezji jako towaru, który należy reklamować). Za wejście żądano 5 marek, a specjalny cennik regulował wszelkie kontakty między artystą a widzem (np. objaśnienie przeczytanego utworu kosztowało 75 marek). Do stałego grona pikadorczyków należeli: poeci Lechoń, Słonimski, Tuwim, Iwaszkiewicz, potem Wierzyński, malarze: Świdwiński i Witkowski, oraz pisarze starszego pokolenia – Feliks Przysiecki i Grzegorz Glass. Stałymi bywalcami (po stronie publiczności) byli Stefan Żeromski, Wacław Berent, Bolesław Leśmian i Leopold Staff. Oprócz wierszy – deklamowanych na specjalnym podium – odczytywano satyry polityczne, odwołujące się do spraw powstającego właśnie polskiego państwa, oraz satyry antymieszczańskie.
Na początku lutego 1919 roku pikadorczycy połączyli się z klubem futurystów i przenieśli się do podziemi Hotelu Europejskiego (róg ul. Czystej i placu Saskiego – dziś Ossolińskich i placu marsz. J. Piłsudskiego), do którego wchodziło się przez sklep gastronomiczny Kubina. Futuryści ogłaszali się w prasie jako Klub Futurystów Polskich "Czarna Latarnia" lub Cech Poetów.
22 lutego 1919 roku do kawiarni wkroczyła policja po otrzymaniu "wiadomości anonimowej, jakoby w klubie futurystów odbywały się zebrania bolszewickie i że znajduje się tam skład broni". Szczegółowa rewizja nie dała żadnych rezultatów, jednak ze względu na obowiązującą w tamtym czasie godzinę policyjną uczestnicy spotkania zostali odwiezieni na komisariat. Autorem anonimu okazał się później Tadeusz Dymowski.
Kawiarnia w nowym miejscu istniała zaledwie kilka miesięcy – w drugiej połowie kwietnia 1919 roku została ostatecznie zamknięta. Jednak sympatia pomiędzy futurystami a skamandrytami trwała jeszcze dwa lata. Przerwana została dopiero wówczas, gdy Skamander zdobył dominującą pozycję w życiu literackim, a futuryści ogłosili swój program artystyczny.

</doc>
<doc id="652091" url="https://pl.wikipedia.org/wiki?curid=652091" title="Truskawiec">
Truskawiec

Truskawiec (ukr. Трускавець, "Truskaweć") – miasto na Ukrainie, w obwodzie lwowskim. Liczy ok. 29 tys. mieszkańców.
Uzdrowisko (źródła mineralne) położone u stóp Karpat (przedgórze Karpat Wschodnich), w dolinie Worotiszczy (dorzecze Dniestru), w odległości 100 km od Lwowa i 8 km na południe od Drohobycza.
Historia.
Wzmiankowany po raz pierwszy w roku 1469, jako część polskich dóbr królewskich. Wieś "Tryskawice" położona na przełomie XVI i XVII wieku w powiecie drohobyckim ziemi przemyskiej województwa ruskiego, w drugiej połowie XVII wieku należała do starostwa drohobyckiego. W 1565 roku istniał tu trzan solny należący do żupy solnej drohobyckiej. Według tradycji, lecznicze właściwości niektórych źródeł w Truskawcu znane były miejscowej ludności już pod koniec XVIII w. Fragmentaryczne analizy tych wód prowadził już w 1801 r. Baltazar Hacquet, wówczas profesor historii naturalnej na Uniwersytecie Lwowskim, jednak ich wyniki pozostały szerzej nieznane. Dopiero w 1820 r. Józef Hecker, miejscowy nadzorca salin, poszukując kruszców na terenie Truskawca, natrafił w jednym z odwiertów na: 
W 1835 r. miejscowe źródła zbadał dokładnie lwowski aptekarz i chemik Teodor Torosiewicz, zwany do dziś "ojcem chrzestnym truskawieckiej „Naftusi”". Ich opublikowanie wpłynęło w zasadniczy sposób na powstanie uzdrowiska. 
W 1849 r. utworzono tu funkcję lekarza zdrojowego. Funkcję tę aż do roku 1882 pełnił doktor Franciszek Turek. W 1853 r. Truskawiec odwiedził młodszy brat cesarza Franciszka Józefa, arcyksiążę Karol Ludwik, co spowodowało znaczny wzrost przybywających kuracjuszy. 
Szybki rozwój uzdrowiska został przerwany w roku 1870, Dziesięć lat później udało się odkupić uzdrowisko nowo założonej spółce z księciem Adamem Sapiehą na czele. 
Liczne publikacje w gazetach i innych czasopismach, nie tylko galicyjskich, przysparzały uzdrowisku coraz więcej klientów. Powstawały kolejne wygodne pensjonaty, często w modnym stylu zakopiańskim. Truskawiec stał się modnym kurortem, do którego zjeżdżało eleganckie towarzystwo nie tylko ze Lwowa czy pobliskich ośrodków przemysłu naftowego (Drohobycz, Borysław), ale również np. z Warszawy. Wolny czas kuracjusze spędzali na spacerach po parku zdrojowym lub na dalszych wycieczkach, jak do zdroju „Zofia”, na wzgórze Lipki z kopalniami rud cynku czy na Pomiarki z kopalniami ropy naftowej i wosku ziemnego, a nawet do Drohobycza, skał Urycza czy Bubniszcza.
W 1895 r. uzdrowisko wydzierżawił inż. Wyczyński, a po jego śmierci w 1911 r. wykupiła je spółka pod przewodnictwem dra Rajmunda Jarosza, burmistrza Drohobycza. W tym samym roku w Truskawcu założono oświetlenie elektryczne, a w 1912 r. doprowadzono do uzdrowiska linię kolejową z Drohobycza. W latach przed I wojną światową przebywało tu rocznie 4,5–5 tys. kuracjuszy.
W parku zdrojowym od 1898 roku znajduje się pomnik Adama Mickiewicza, wystawiony przez polskich mieszkańców Truskawca w setną rocznicę urodzin poety (jest on dziełem Tadeusza Barącza).
W II Rzeczypospolitej miejscowość była siedzibą gminy wiejskiej Truskawiec w powiecie drohobyckim.
Uzdrowisko w okresie II RP.
W okresie dwudziestolecia międzywojennego w Truskawcu zbudowano 286 wilii, hoteli i pensjonatów. Był najmłodszym w Polsce i bardzo modnym uzdrowiskiem. Trzykrotnie otrzymał złoty medal jako najlepsze uzdrowisko Polski. W Truskawcu pozyskiwana była także woda mineralna "Naftusia".
Wypoczywali tu m.in. Stanisław Wojciechowski, Józef Piłsudski (który leczył tu nieżyt żołądka), gościł premier Austrii z małżonką, prezydent Estonii i prezydent Turcji. Innymi znanymi kuracjuszami byli: Leon Paweł Sapieha, Filip Zaleski, Wincenty Witos, Ignacy Daszyński, Eugeniusz Bodo, Adolf Dymsza, Julian Tuwim, Stanisław Witkiewicz, Bruno Schulz, Zofia Nałkowska, Stanisława Walasiewiczówna, Halina Konopacka i Janusz Kusociński. Gościnne przedstawienia w uzdrowisku wykonywały teatry „Bagatela” z Krakowa i „Rygier” ze Lwowa.
Od 1911 właścicielem uzdrowiska był Rajmund Jarosz. W 1925 zatrudnienie wynosiło 80 osób, a funkcje dyrektorów pełnili płk Emil Schwanda i Lukas.
W 1928 roku uzdrowisko odkupiła spółka akcyjna, na czele której stał Rajmund Jarosz (założyciel pierwszego towarzystwa ubezpieczeniowego w przemyśle naftowym, późniejszy prezydent Drohobycza i prezes Związku Uzdrowisk Polskich).
29 sierpnia 1931 roku w Truskawcu zamachowcy z OUN zastrzelili Tadeusza Hołówkę. Wczesnym wieczorem dwóch młodych ludzi przekradło się na teren pensjonatu prowadzonego przez siostry bazylianki. Weszli niepostrzeżenie do prywatnych pokoi i strzelili kilkakrotnie do odpoczywającego 42-letniego Hołówki. Napastnicy zostali ujęci dopiero półtora roku później, podczas nieudanego napadu na pocztę i urząd skarbowy w Gródku Jagiellońskim. Do zamachu przyznali się wówczas schwytani Wasyl Biłas i Dmytro Danyłyszyn.
II wojna światowa i okres powojenny.
W czasach Ukraińskiej SRR stare centrum miasta zostało obudowane wysoką zabudową. Współczesny Truskawiec jest nowoczesnym uzdrowiskiem (zob. Portal ТРУСКАВЕЦ/TRUSKAWIEC). 29 grudnia 1982 roku oficjalnie otwarto Muzeum Historyczne Truskawca.
Kościół Wniebowzięcia Najświętszej Maryi Panny.
W Truskawcu znajduje się rzymskokatolicki kościół pod wezwaniem Wniebowzięcia Najświętszej Maryi Panny (Parafia Wniebowzięcia Najświętszej Maryi Panny w Truskawcu). Powstał on w XIX wieku na miejscu wcześniejszej kaplicy. Z zewnątrz prezentuje styl neogotycki, wewnątrz neobarokowy. Po zakończeniu II wojny światowej i wysiedleniu polskich mieszkańców miasta władza sowiecka kościół zamknęła, a cenne wyposażenie wnętrza (m.in. 73 obrazy francuskich, hiszpańskich i włoskich mistrzów, podarowane kościołowi w okresie II RP, kolorowe witraże, pozłacane figury) rozgrabiono. Sam gmach świątyni został przekazany miejscowemu kołchozowi imienia ukraińskiego poety Tarasa Szewczenki i służył jako magazyn nawozów sztucznych. Doprowadziło to do szybkiej dewastacji świątyni. Następnie miejscowa władza urządziła w kościele dom ateizmu (później planetarium), w tym okresie został on dodatkowo podpalony (co spowodowało zawalenie dachu), wycięto zabytkowe kolumny i zniszczono całe sklepienie oraz zrujnowano balkon chóru.
W 1991 częściowo zwrócono parafianom świątynię w stanie zupełnej ruiny. Całkowicie oddano ją dopiero w 1993. Prace renowacyjne trwały do roku 2002, gdy świątynię poświęcił na nowo metropolita Marian Jaworski.
Oddanym dobroczyńcą tutejszego kościoła jest Polak Stanisław Czapla, urodzony w Mościskach, a od 1969 na stałe związany z Truskawcem. Od wielu lat organizuje on w kościele wieczory muzyki organowej i skrzypcowej, poezji duchowej, śpiewu i liryki, a pieniądze uzyskane z tej działalności inwestuje w świątynię, m.in. za zebrane pieniądze zakupił w Niemczech organy do kościoła.

</doc>
<doc id="652095" url="https://pl.wikipedia.org/wiki?curid=652095" title="Greka">
Greka



</doc>
<doc id="652098" url="https://pl.wikipedia.org/wiki?curid=652098" title="Greka klasyczna">
Greka klasyczna



</doc>
<doc id="652099" url="https://pl.wikipedia.org/wiki?curid=652099" title="Czarna Kamienica we Lwowie">
Czarna Kamienica we Lwowie

Czarna Kamienica (także: "Kamienica Lorencowiczowska" lub "Kamienica Anczowska" od nazwisk pierwszych właścicieli; ukr. "Чорна кам'яниця") – kamienica we Lwowie, w Rynku pod nr. 4, renesansowa, wzniesiona w latach 1588–1589 według projektu Piotra Barbona. Twórcą charakterystycznej elewacji był prawdopodobnie Andrzej Podleśny.
Przebudowana w 1596 (podwyższona o dwie kondygnacje) i 1884, jeden z najcenniejszych zabytków polskiej architektury XVI w.; w latach 1926–1940 mieściła Muzeum Historyczne Miasta Lwowa, w tym od 20 listopada 1938 Muzeum Historyczne Obrony Lwowa. Od 1940 mieści ukraińskie Muzeum Historyczne we Lwowie.
Kamienica została zbudowana dla poborcy ceł, Włocha Tomasza Albertiego. Wkrótce przeszła ona w ręce aptekarskiej rodziny Lorencowiczów, następnie – bogatego patrycjusza Marcina Nikanora Anczewskiego (Anczowskiego).
Od 1926 stanowi własność miasta, które umieściło w niej muzeum historyczne miasta Lwowa.
Fasada kamienicy pokryta jest diamentową rustyką z piaskowca, który poczerniał ze starości lub – według innych źródeł – został pomalowany na czarno; stąd pochodzi nazwa kamienicy.
Czarna kamienica jest uważana za jeden z najcenniejszych zabytków budownictwa mieszczańskiego z epoki renesansu w dawnej Polsce.

</doc>
<doc id="652101" url="https://pl.wikipedia.org/wiki?curid=652101" title="Rejestr publiczny">
Rejestr publiczny

Rejestr publiczny – rejestr, ewidencja, wykaz, lista, spis albo inna forma ewidencji, służąca do realizacji zadań publicznych, prowadzona przez podmiot publiczny na podstawie odrębnych przepisów ustawowych (definicja pojęcia na podstawie ustawy o informatyzacji podmiotów realizujących zadania publiczne z 17 lutego 2005 r. (). Wykaz rejestrów (w tym publicznych) był prowadzony w Krajowej Ewidencji Systemów Teleinformatycznych i Rejestrów Publicznych, którą do 17 czerwca 2010 r. prowadził Departament Informatyzacji MSWiA. Ustawa z dnia 12 lutego 2010 r. o zmianie ustawy o informatyzacji działalności podmiotów realizujących zadania publiczne oraz niektórych innych ustaw () z dniem 17 czerwca 2010 r. uchyliła obowiązek prowadzenia Krajowej Ewidencji Systemów Teleinformatycznych i Rejestrów Publicznych.
Rejestr publiczny, według prof. Tomasza Staweckiego jest zbiorem informacji o osobach, rzeczach lub prawach i posiada następujące cechy:
Sposób, zakres i tryb udostępniania danych zgromadzonych w rejestrze publicznym określa rozporządzenie Rady Ministrów z dnia 27 września 2005 r. ().
Prof. Józef Oleński - były Prezes GUS w prezentacji z 11.03.2009r. pt. "Rejestr publiczny, jako podstawa ładu informacyjnego państwa" stawia tezę, że w spójnym systemie rejestrów i ewidencji administracyjnych, rejestr jest systemem referencyjnym dla ewidencji oraz że pomiędzy rejestrem a ewidencją zachodzą związki przedstawione w tabeli: 

</doc>
<doc id="652105" url="https://pl.wikipedia.org/wiki?curid=652105" title="Mel Ferrer">
Mel Ferrer

Mel Ferrer, właśc. Melchor Gaston Ferrer (ur. 25 sierpnia 1917 w Elberon w stanie New Jersey, zm. 2 czerwca 2008 w Santa Barbara) – amerykański aktor, reżyser i producent filmowy.
Życiorys.
Urodził się w bogatej rodzinie pochodzącego z Kuby amerykańskiego chirurga. Jego rodzeństwo wybrało karierę lekarską. 
Karierę aktorską rozpoczynał na Broadwayu, później zajął się filmem, reżyserując i występując jako aktor w wielu filmach.
Jest najbardziej znany ze swojej roli w musicalu "Lili" (1953) Charlesa Waltersa oraz z wcielenia się w postać księcia Andrzeja Bołkońskiego w "Wojnie i pokoju" (1956) Kinga Vidora, gdzie partnerował swojej czwartej żonie Audrey Hepburn.
Zasiadał w jury konkursu głównego na 15. MFF w Cannes (1962).
Życie osobiste.
Był pięciokrotnie żonaty:
Pamięć.
Za wkład w amerykański przemysł filmowy został uhonorowany gwiazdą na Hollywood Walk of Fame (6268 Hollywood Blvd).

</doc>
<doc id="652106" url="https://pl.wikipedia.org/wiki?curid=652106" title="Mikuszowice Krakowskie">
Mikuszowice Krakowskie



</doc>
<doc id="652107" url="https://pl.wikipedia.org/wiki?curid=652107" title="Pod Pikadorem">
Pod Pikadorem



</doc>
<doc id="652108" url="https://pl.wikipedia.org/wiki?curid=652108" title="Ștefan Golescu">
Ștefan Golescu

Ștefan Golescu (ur. 1809, zm. 1874) – rumuński polityk z Wołoszczyzny, premier Rumunii od 26 listopada 1867 do 12 maja 1868 roku.
Życiorys.
Urodził się w bojarskiej rodzinie w Goleşti, studiował wraz z braćmi (Nicolae i Radu) w Szwajcarii. Po powrocie przyłączył się do Armii Wołoskiej i został majorem w 1836 roku. Wraz z bratem dołączył także do Stowarzyszenia Filharmonicznego, wbrew nazwie organizacji zbliżonej do masonerii.
Zaangażowany był w organizowanie rewolucji wołoskiej w 1848 roku; 9 czerwca 1848 roku został członkiem rządu prowincjonalnego, zajmując stanowisko ministra sprawiedliwości.
W czasie tworzenia nowej konstytucji, Golescu wspierał pomysły Nicolae Bălcescu dotyczące powszechnych wyborów, podczas gdy jego brat Nicolae opowiadał się za bardziej ograniczonym prawem do głosowania. Ştefan brał udział w delegacji wysłanej do Stambułu w celu negocjacji na temat kształtu nowej konstytucji podejmowanych z Imperium Osmańskim, panującym wówczas nad Wołoszczyzną.
Ștefan Golescu był członkiem wołoskiego zgromadzenia, które wybrało Aleksandra Jana Cuzę na księcia Wołoszczyzny i Mołdawii w 1859 roku. Potem był on członkiem Narodowej Partii Liberalnej pod przywództwem Iona Brătianu i z jej ramienia pełnił stanowisko szefa rządu Rumunii.

</doc>
<doc id="652109" url="https://pl.wikipedia.org/wiki?curid=652109" title="Kawiarnia Pod Picadorem">
Kawiarnia Pod Picadorem



</doc>
<doc id="652111" url="https://pl.wikipedia.org/wiki?curid=652111" title="Nine Lives">
Nine Lives

Nine Lives – dwunasty album studyjny zespołu Aerosmith. Wydany 18 marca 1997.
Album w Polsce osiągnął status złotej płyty.

</doc>
<doc id="652112" url="https://pl.wikipedia.org/wiki?curid=652112" title="Kaplica Kampianów">
Kaplica Kampianów

Kaplica Kampianów – jedna z najwspanialszych renesansowych kaplic katedry łacińskiej we Lwowie zbudowana na polecenie i z funduszy burmistrza i doktora medycyny Pawła Kampiana dla niego i jego syna Marcina (lekarza, rajcy i burmistrza), tworząca rodzinne mauzoleum Kampianów, które następnie było wykorzystywane także przez spokrewnione z nimi rody Ostrogórskich i Groswajerów.
Zbudowana w XVI−XVII w. przez Pawła Rzymianina na miejscu kaplicy Strumiłłów. Renesansowy ołtarz z czarnego marmuru autorstwa Henryka Horsta ozdobiony jest obrazem Chrystusa, a w bocznych niszach umieszczono figury św. Piotra i Pawła wykonane z czerwonego marmuru przez tego samego artystę. Medaliony nad arkadami wyrzeźbił wrocławski artysta Jan Pfister. Wewnątrz kaplicy na ścianach umieszczone są marmurowe rzeźby z popiersiami Kampianów, autorstwa Wojciecha Kapinosa Życzliwego. Kopułę kaplicy pokrywa barokowe malowidło "Chrystus przed Piłatem" autorstwa Stanisława Stroińskiego z lat 1774−1775.
Na zewnętrznej ścianie kaplicy od strony ulicy Kilińskiego umieszczono kamienne płaskorzeźby.
W roku 1599 Paweł Kampian zapisał w testamencie kwotę 1000 zł na bezprocentowe pożyczki do roku czasu dla mieszczan, która to kwota miała być przechowywana właśnie w kaplicy. Zamierzenia jego zrealizowano dopiero w 1665 roku, z kapitałem początkowym 7000 zł. W latach 1905−1907 przeprowadzono prace restauracyjne według projektu Władysława Sadłowskiego.
W kaplicy pochowano m.in.:

</doc>
<doc id="652113" url="https://pl.wikipedia.org/wiki?curid=652113" title="Czynnik zgazowujący">
Czynnik zgazowujący

Czynnik zgazowujący – gaz dostarczany w procesie zgazowania do gazogeneratora. Jest on nośnikiem tlenu służącego w procesie zgazowania do zamiany pierwiastka węgla zawartego w paliwach stałych do gazowej postaci (tlenek węgla) w gazie generatorowym.
W zdecydowanej większości przypadków czynnikiem zgazowującym jest powietrze, niekiedy stosuje się w tym celu mieszaninę powietrza i pary wodnej lub samą parę wodną. 

</doc>
<doc id="652115" url="https://pl.wikipedia.org/wiki?curid=652115" title="Hałcnów">
Hałcnów

Hałcnów (niem. "Alzen", hałcn. "Alza", wilam. "Ałca") – dzielnica zwyczajowa Bielska-Białej położona w północno-wschodniej części miasta, dawna wieś założona na początku XV wieku i przyłączona w 1977. Przeważa tu rozproszona zabudowa jednorodzinna, współcześnie ruch budowlany jest napędzany przez procesy suburbanizacyjne. Do 1945 Hałcnów stanowił część bielsko-bialskiej niemieckiej wyspy językowej, na bazie tutejszej gwary powstał mikrojęzyk literacki – etnolekt hałcnowski, obecnie już najprawdopodobniej wymarły. Do osiedla (jednostki pomocniczej gminy) Hałcnów należy dawna wieś w historycznych granicach, a także osada Krzemionki i cała Kępa Hałcnowska.
Położenie.
Granice obrębu ewidencyjnego Hałcnów, które są tożsame z granicami dawnej wsi, wyznaczają:
Osiedle Hałcnów jako jednostka pomocnicza gminy zgodnie z samorządowym podziałem administracyjnym wprowadzonym w 2002 ma następujące granice:
Podstawową różnicą między oboma podziałami jest przynależność do osiedla samorządowego Hałcnów historycznie lipnickiej osady Krzemionki (wzdłuż ulicy Witosa) oraz całej Kępy Hałcnowskiej (zabudowań na wzgórzu w rejonie ulicy Orchidei wraz z niewielkim osiedlem bloków z wielkiej płyty).
Na mapach pojawiają się następujące nazwy hałcnowskich przysiółków: "Zagrody" (wzdłuż ulicy o tej samej nazwie), "Granica Pisarska" (północno-wschodnia część dzielnicy przy granicy z Pisarzowicami), "Suchy Potok" (na południowy wschód od centrum dzielnicy), "Granice" (na południowy zachód od centrum, w kierunku Obszarów), "Bark" i "Bark Drugi" (pogranicze z Komorowicami), na niektórych również "Wisielówka" (między Suchym Potokiem a Krzemionkami).
Mimo postępującej suburbanizacji Hałcnów częściowo zachował wiejski, rolniczy charakter. Przy ulicy Zagrody, będącej osią jednego z tradycyjnych przysiółków, znajduje się rozległy kompleks Rolniczej Spółdzielni Produkcyjnej „Zgoda”. Wyraźnie zarysowane centrum dzielnicy z bardziej zagęszczoną zabudową skupia się wokół kościoła Nawiedzenia NMP i skrzyżowania ulic Wyzwolenia/Janowickiej/Hałcnowskiej. Przez Hałcnów przepływa potok Słonica, wzdłuż którego ciągną się cenne ekologicznie Stawy Hałcnowskie. Inne wartościowe przyrodniczo tereny to Las Gryndy w rejonie ulicy Hałcnowskiej na zachód od centrum dzielnicy, a także tereny leśne ciągnące się wzdłuż granicy z Komorowicami, gdzie rozważano stworzenie zespołu przyrodniczo-krajobrazowego „Bark”. Na terenie Hałcnowa bierze swoje źródła potok Kromparek, a jeśli brać pod uwagę granice osiedla samorządowego, to hałcnowską rzeką jest również rzeka Krzywa.
Historia.
Pierwsza pisemna wzmianka o Hałcnowie pochodzi z 1404, miejscowość została lokowana w późniejszej fali osadniczej niż Bielsko i większość okolicznych wsi. Politycznie była częścią księstwa oświęcimskiego, które w 1457 zostało sprzedane Kazimierzowi Jagiellończykowi i weszło w skład Korony Polskiej. Po I rozbiorze Polski (1772) stało się częścią austriackiej Galicji. Etnicznie natomiast Hałcnów miał charakter niemiecki, był częścią bielsko-bialskiej wyspy językowej. Była to wieś szlachecka należąca do schyłku XVII wieku do Hałcnowskich herbu Nowina, potem Żydowskich herbu Doliwa, a od połowy XVIII wieku Pruszyńskich herbu Rawicz, z którymi wiążą się początki istniejącego do dziś klasycystycznego dworu. W XIX wieku dobra hałcnowskie zakupili Czeczowie z Kóz. W 1891 sprzedali oni dwór zakonowi sióstr serafitek.
W okresie reformacji Hałcnów stał się ważnym ośrodkiem kalwinizmu i nawet po przymusowym zamknięciu zboru kalwińskiego w 1658 miejscowi wierni uczęszczali jeszcze przez kilkadziesiąt lat na potajemne nabożeństwa w lesie znanym dziś jako Księży Las. Nazwa to pochodzi z czasów późniejszych, w 1781 został on podarowany przez Pruszyńskich jako uposażenie mającej wkrótce powstać parafii katolickiej. Hałcnów nie posiadał początkowo własnego kościoła, podlegał pod parafię w Komorowicach. Świątynię wzniesiono w latach 1777–1784 jako odpowiedź na kult figury maryjnej zawieszonej na dębie nieopodal dworu, o którym to kulcie pierwsze wzmianki pochodzą z 1764. Do popularyzacji Hałcnowa jako lokalnego miejsca pielgrzymkowego przyczyniły się odpusty organizowane od 1844 co roku w dniu 2 lipca.
Według austriackiego spisu ludności z 1900 w 288 budynkach w Hałcnowie na obszarze 1011 hektarów ("gemeinde" i "gutsgebiet") mieszkało 2669 osób (gęstość zaludnienia 264 os./km²), z czego 2652 (99,4%) było katolikami, 11 (0,4%) wyznawcami judaizmu, a 6 osób innej religii lub wyznania, 1896 (74,4%) było niemiecko-, a 678 (25,4%) polskojęzycznymi. Mniejszość polska miała charakter napływowy. W życiu politycznym zaznaczały się od drugiej połowy XIX wieku spory narodowościowe, których przejawem były np. polskie protesty przeciwko używaniu wyłącznie niemieckiej nazwy miejscowości przez lokalne władze czy z drugiej strony petycje środowisk niemieckich w sprawie przyłączania Hałcnowa wraz z Białą, Lipnikiem i Wilamowicami do Śląska Austriackiego zamiast do zdominowanej przez Polaków Galicji. Postulat połączenia niemieckich gmin na prawym brzegu Białej ze Śląskiem powracał jeszcze nawet po I wojnie światowej. Według pierwszego polskiego spisu powszechnego z 1921 językiem niemieckim posługiwało się 67% mieszkańców Hałcnowa, policyjny spis ludności przeprowadzony w grudniu 1939 wykazał z kolei na 3801 mieszkańców 2265 (59,5%) Niemców, 1535 (40,4%) Polaków i dwóch (0,1%) Ślązaków. 
Na przełomie stycznia i lutego 1945 przez Hałcnów przeszedł front, w odróżnieniu od samego Bielska i Białej miejscowość poważnie ucierpiała w trakcie walk. Szacuje się, że nawet 80% zabudowy zostało zniszczone lub uszkodzone. Po wkroczeniu Armii Czerwonej dochodziło do licznych aktów terroru wobec miejscowej ludności niemieckiej. Od stycznia 1945 do początku roku 1947 zginęła ponad setka hałcnowian – 11 wskutek pobić i rozstrzelań na miejscu, 42 w obozie w Oświęcimiu, który był nadal wykorzystywany przez NKWD, 28 na terenie ZSRR, gdzie zostali wywiezieni na roboty przymusowe, pozostali w innych obozach pracy na terenie Polski, m.in. w Mysłowicach, Jaworznie i Wadowicach. Na skutek wysiedleń w pierwszych latach powojennych, późniejszej emigracji oraz asymilacji tej części mieszkańców, którzy zdecydowali się pozostać, struktura etniczna Hałcnowa uległa całkowitej zmianie.
Jednocześnie pamięć o niemieckiej przeszłości miejscowości była kultywowana w środowiskach Wypędzonych. Szczególną rolę odegrał przy tym Karl Olma (1914–2001, pseudonim Michael Zöllner), który tworzył poezję w tradycyjnym dialekcie hałcnowskim, czyniąc z niego mikrojęzyk literacki, a także wydał w 1960 powieść "Pflüger im Nebel" ("Oracz we mgle") przedstawiającą niemiecko-hałcnowskie spojrzenie na wydarzenia przed, w trakcie i po II wojnie światowej. W 1958 frankońskie miasto Alzenau objęło patronat ("Patenschaft") nad hałcnowianami, przyczyniając się do popularyzacji legendy, że pierwsi osadnicy przybyli właśnie stamtąd i takie jest pochodzenie nazwy Hałcnów/Alzen/Alza. Mowa hałcnowska była na początku XXI wieku przedmiotem badań prowadzonych przez Marka Dolatowskiego. W 2013 żyło na terenie Bielska-Białej jeszcze osiem osób znających ten język, wszystkie w wieku między 75 a 90 lat.
Podczas reformy administracyjnej w 1934 Hałcnów włączono w skład gminy Biała-wieś. W 1954 stał się samodzielną gromadą, następnie od 1973 gminą. Do Bielska-Białej został przyłączony z dniem 1 stycznia 1977. Od tego czasu rozwija się jako przedmieście z przewagą zabudowy jednorodzinnej. Jedynie na Kępie Hałcnowskiej w rejonie ulicy Orchidei wybudowano w latach 80. XX wieku niewielkie osiedle mieszkaniowe złożone z pięciu bloków z wielkiej płyty, pierwotnie były to hotele pracownicze dla zatrudnionych w Bielskim Przedsiębiorstwie Budownictwa Przemysłowego. Znacznym przekształceniom uległ krajobraz Hałcnowa w związku z budową północno-wschodniej obwodnicy Bielska-Białej (część drogi ekspresowej S1) w latach 2008–2011, którą poprzedzały protesty społeczne. Planowana na lata 20. XXI wieku budowa odcinka S1 Bielsko-Biała–Mysłowice oraz tzw. Beskidzkiej Drogi Integracyjnej w kierunku Krakowa będzie wiązać się z dalszymi przekształceniami, w tym likwidacją większości (już poważnie okrojonego) Księżego Lasu, na terenie którego powstanie węzeł drogowy Suchy Potok.
Na terenie utworzonej w 2002 jednostki pomocniczej gminy "Hałcnów", która obejmuje całą dawną wieś poszerzoną dodatkowo o Krzemionki i fragmenty Kępy Hałcnowskiej należące niegdyś do Lipnika, zamieszkiwało w 2017 zamieszkiwało 8549 osób, przy powierzchni 1350,91 ha gęstość zaludnienia wynosiła 632,8 os./km².

</doc>
<doc id="652116" url="https://pl.wikipedia.org/wiki?curid=652116" title="Jezioro Głębokie (Dolina Słupi)">
Jezioro Głębokie (Dolina Słupi)

 
Jezioro Głębokie (kaszb. "Jezoro Głãbòczé") – jezioro w woj. pomorskim, w pow. słupskim, w gminie Dębnica Kaszubska.
Jest to jezioro rynnowe położone na Wysoczyźnie Polanowskiej na obszarze leśnym Parku Krajobrazowego Doliny Słupi. Akwen jeziora obejmuje zróżnicowana i zalesiona linia brzegowa. Poprzez wąski kanał jezioro jest połączone z rzeką Słupią. Brzegiem jeziora prowadzi trasa ścieżki przyrodniczej "Okolice jeziora Głębokiego".
Dane morfometryczne.
Powierzchnia zwierciadła wody według różnych źródeł wynosi od 96,0 ha do 107,5 ha.
Zwierciadło wody położone jest na wysokości 90,7 m n.p.m. lub 91,2 m n.p.m. Średnia głębokość jeziora wynosi 11,5 m, natomiast głębokość maksymalna 31,2 m.

</doc>
<doc id="652118" url="https://pl.wikipedia.org/wiki?curid=652118" title="Aerosmith (album)">
Aerosmith (album)

Aerosmith – debiutancki album amerykańskiego zespołu rockowego Aerosmith, wydany w 1973 roku. Płyta została nagrana, w ciągu dwóch tygodni, w Studio Intermedia w Bostonie. Płyta wykazuje wiele wpływów bluesowych. Piosenka Walkin’ the Dog jest coverem oryginalnej kompozycji Rufusa Thomasa. Na albumie znajduje się przebój „Dream On”, który, ponownie wydany w 1976 roku, dotarł na pierwsze miejsce amerykańskiej listy przebojów. "Dream On" pierwszy raz wydany został w 1973 jako singiel i znalazł się na pozycji 21. listy "Billboard 200".

</doc>
<doc id="652119" url="https://pl.wikipedia.org/wiki?curid=652119" title="Bob Lewandowski">
Bob Lewandowski

Bronisław Robert „Bob” Lewandowski (ur. 13 maja 1920 w Piotrkowie, zm. 16 września 2006 w Chicago) – polski dziennikarz radiowy i telewizyjny, aktor i działacz polonijny.
Życiorys.
Urodził się w Piotrkowie (obecnie Piotrków Kujawski). Przed II wojną światową rozpoczął studia w Państwowym Instytucie Sztuki Teatralnej w Warszawie, które ukończył podczas wojny, gdy PIST działał w konspiracji.
Będąc żołnierzem Armii Krajowej zgrupowania „Żywiciel” brał udział w powstaniu warszawskim w 1944, a także był autorem powstańczej piosenki "Marsz Żoliborza". Po klęsce powstania trafił do kilku niemieckich obozów jenieckich, gdzie zostaje uwolniony przez wojska alianckie. Zorganizował jedną z czołówek artystycznych przydzielonych do polskiej YMCA, działającej przy I Dywizji Pancernej gen. Stanisława Maczka. Następnie wyjechał do Anglii, gdzie pracował dla brytyjskiej YMCA. 
Od 1951 przebywał w Stanach Zjednoczonych, początkowo w Nowym Jorku, Detroit, a od 1953 w Chicago, gdzie redagował programy radiowe w stacji WHFC i 1240 WSBC. Studiował przez dwa lata dziennikarstwo telewizyjne w Columbia College Chicago. W 1957 został zaangażowany przez sieć telewizyjną ABC, gdzie przez 4 lata redagował program rozrywkowy "Polka-go-Around", a później "Press International", który otrzymał nominację do nagrody Emmy. W 1964 był twórcą pierwszego w Stanach Zjednoczonych polskojęzycznego programu telewizyjnego "The Bob Lewandowski Show", emitowanego przez WCIU-TV na kanale 26 dla widzów w Chicago, Milwaukee i South Bend. 
W 1977 zagrał w filmie "Kochaj albo rzuć", trzeciej części filmowych trylogii "Sami swoi", rolę mieszkającego w Chicago adwokata pochodzenia polskiego o nazwisku Wrzesień, zmuszonego do zmiany nazwiska na September. Przez wiele lat był aktorem w teatrze „Nasza Reduta” w Chicago.
Był członkiem Kongresu Polonii Amerykańskiej. Jako jedyny polski dziennikarz i twórca telewizyjny został członkiem Silver Circle („Srebrnego Kręgu”) amerykańskiej National Academy of Television Arts and Sciences (od 2003). Był także dożywotnim członkiem tej organizacji.
Angażował się również społecznie, m.in. na rzecz „Solidarności”, dzieci w Polsce i w krajach byłego Związku Radzieckiego oraz celów religijnych.
Pod koniec życia poruszał się na wózku inwalidzkim.
Zmarł w nocy z 14 na 15 września 2006 w Chicago na zawał serca. 21 września został pochowany na Cmentarzu św. Wojciecha w Niles.

</doc>
<doc id="652120" url="https://pl.wikipedia.org/wiki?curid=652120" title="Get Your Wings">
Get Your Wings

Get Your Wings – drugi album studyjny amerykańskiego zespołu rockowego Aerosmith.
Wydany w marcu 1974 roku. Jest to pierwszy album grupy wydany z pomocą producenta Jacka Douglas'a. Kolejne trzy albumy studyjne Aerosmith również produkował Douglas. Album uhonorowany jest potrójną platyną przez RIAA. Z okładki albumu pochodzi skrzydlate logo zespołu, używane w późniejszych czasach jako znak rozpoznawalny grupy.
Informacja o utworach.
Same Old Song And Dance
Lord Of The Thighs
Woman of the World
S.O.S. (Too Bad)
Train Kept A-Rollin'
Seasons Of Wither
Pandora's Box
Notowania.
Album – Billboard (Północna Ameryka)
Single – Billboard (Północna Ameryka)

</doc>
<doc id="652121" url="https://pl.wikipedia.org/wiki?curid=652121" title="Magenta (norweski zespół muzyczny)">
Magenta (norweski zespół muzyczny)

Magenta – norweski rockowy zespół muzyczny, założony w 1995 przez Andersa Oddena i wokalistkę Vilde Lockert.
Zespół nagrał m.in. płytę CD "Little Girl Lost" (2003), na której wystąpił gościnnie norweski muzyk Kristoffer Rygg w trzech utworach: „I need my Love”, „Vandalistvirgin” i „Mermaid”.

</doc>
<doc id="652122" url="https://pl.wikipedia.org/wiki?curid=652122" title="Kōichirō Tomita">
Kōichirō Tomita

 – japoński astronom. W latach 1947–1985 pracował w Obserwatorium Astronomicznym w Tokio.
Odkrył 9 planetoid oraz był jednym z niezależnych odkrywców komety C/1964 L1 (Tomita-Gerber-Honda). Na jego cześć nazwano planetoidę (2391) Tomita.

</doc>
<doc id="652123" url="https://pl.wikipedia.org/wiki?curid=652123" title="Thor Able III">
Thor Able III

Thor Able III – amerykańska trójstopniowa rakieta nośna produkowana przez firmę Douglas Aircraft Company. Była modyfikacją rakiety Thor Able. Różniła się od niej ulepszonym, bliżej niezidentyfikowanym silnikiem 2. członu i obecnością 3. stopnia na paliwo stałe. Startowała tylko jeden raz.

</doc>
<doc id="652125" url="https://pl.wikipedia.org/wiki?curid=652125" title="Ludwik V Wittelsbach">
Ludwik V Wittelsbach

Ludwik V Wittelsbach (ur. 2 lipca 1478, w Heidelbergu, zm. 16 marca 1544) – elektor Palatynatu reńskiego. Syn Filipa i Małgorzaty z Bawarii-Landshut.
Po śmierci ojca w 1508 roku przejął tytuł elektora. Ożenił się z Sibyllą z Bawarii – córką księcia Albrechta IV. Na sejmie w Augsburgu otrzymał od cesarza Maksymiliana I potwierdzenie tytułu elektora oraz dużą sumę pieniędzy za poparcie wyboru jego wnuka – Karola V, na cesarza.
Był przeciwnikiem reformacji, jednak w 1521 roku zaczął stosować politykę tolerancji dla innych wyznań. Po jego śmierci w związku z brakiem męskiego potomka elektorem został jego brat Fryderyk II.

</doc>
<doc id="652126" url="https://pl.wikipedia.org/wiki?curid=652126" title="Mury obronne w Gliwicach">
Mury obronne w Gliwicach

Mury obronne w Gliwicach – średniowieczne miejskie mury obronne otaczające Stare Miasto w Gliwicach, jedne z najlepiej zachowanych na Śląsku.
 Budynek wpisany jest do rejestru zabytków pod nr rej.: 1294/83 z 13.01.1983
Historia.
Położenie Gliwic na przecięciu się ówczesnych szlaków handlowych z Krakowa do Wrocławia oraz z Węgier i Moraw dalej na północ spowodowało, że w XIV wieku miasto zostało otoczone murami obronnymi. Mury te wzniesiono z kamienia łamanego i cegły, układanej w wątku polskim. Miały wysokość do 9 m, grubość od 1 do 1,2 m, długość 1125 m, 29 baszt i dwie bramy: Białą (zwaną Bytomską, gdyż znajdowała się od strony Bytomia) oraz Czarną (zwaną Raciborską, gdyż znajdowała się od strony Raciborza). Miasto poza murami było otoczone fosą.
Do dzisiaj zachowała się tylko nieznaczna część ówczesnych fortyfikacji (około 200 metrów murów w kilku odcinkach) oraz odkryte w wyniku prac archeologicznych fragment fosy miejskiej i pozostałości (fundamenty) Bramy Czarnej (Raciborskiej).

</doc>
<doc id="652128" url="https://pl.wikipedia.org/wiki?curid=652128" title="Walery Gadomski">
Walery Gadomski

Walery Gadomski (ur. w 1833 w Krakowie, zm. 16 marca 1911 w Krakowie) – polski rzeźbiarz.
Życiorys.
Kształcił się w Akademii Sztuk Pięknych w Krakowie, studiując malarstwo u Wojciecha Stattlera oraz rzeźbę u Henryka Kossowskiego. W latach 1856-1858 studiował w Wiedniu. Uczestniczył w powstaniu styczniowym. Od 1876 był zatrudniony jako wykładowca w krakowskiej ASP (wówczas jeszcze Szkole Sztuk Pięknych), od 1877 jej profesor. Profesorem uczelni był do utraty wzroku w 1887. Uczestniczył w odnowie Sukiennic, wykonywał prace rzeźbiarskie przy ryzalicie od strony ul. Siennej. Rzeźbił w gipsie, terakocie i marmurze kararyjskim wykonując posągi, popiersia, medaliony.
W latach 90. z powodu utraty wzroku zaprzestał działalności artystycznej, rozpoczęte prace kończył Michał Korpal, który przejął również pracownię rzeźby Walerego Gadomskiego.
Pochowany został na Cmentarzu Rakowickim w Krakowie, w kwaterze Ra, w grobowcu weteranów powstań 1830/1831 r., 1846/1848 r. i 1863/1864 r.
Ważniejsze dzieła.
Tworzył kompozycje figuralne: „Chrystus zdjęty z krzyża”, „Przebudzenie” oraz rzeźby portretowe: Jana Matejki, Lucjana Siemieńskiego.
Dzieła artysty utrzymane są w duchu akademickiego eklektyzmu.

</doc>
<doc id="652130" url="https://pl.wikipedia.org/wiki?curid=652130" title="Mury miejskie w Gliwicach">
Mury miejskie w Gliwicach



</doc>
<doc id="652131" url="https://pl.wikipedia.org/wiki?curid=652131" title="Discoverer 5">
Discoverer 5

Discoverer 5 (również: CORONA 9002) – amerykański satelita technologiczny. Stanowił część tajnego programu CORONA.
Przebieg misji.
Misja miała za cel przetestować procedurę powrotu kapsuły "SRV 111", która normalnie zawierałaby negatywy zdjęć wywiadowczych. Z powodu usterki elektrycznej została jednak wystrzelona na wyższą orbitę zamiast spaść na Ziemię. Spłonęła w atmosferze 2 listopada 1961.

</doc>
<doc id="652132" url="https://pl.wikipedia.org/wiki?curid=652132" title="SRV 111">
SRV 111



</doc>
<doc id="652133" url="https://pl.wikipedia.org/wiki?curid=652133" title="Praworęczność">
Praworęczność

Praworęczność – typowa dla znacznej większości ludzi funkcjonalność prawej i lewej ręki. 
Szacuje się, że około 75-90% ludności jest praworęczna. Osoby praworęczne wykonują większość czynności wymagających dużej precyzji ruchów za pomocą ręki prawej. Praworęczność wynika z silniejszego rozwoju lewej półkuli mózgowej u osób praworęcznych.
Osoby praworęczne posiadają również znacznie bardziej wykształconą całą prawą część ciała ("prawonożność", "prawouszność", "prawooczność").

</doc>
<doc id="652135" url="https://pl.wikipedia.org/wiki?curid=652135" title="Fort IIa Babice">
Fort IIa Babice



</doc>
<doc id="652136" url="https://pl.wikipedia.org/wiki?curid=652136" title="Symbol solarny">
Symbol solarny

Symbol solarny – jeden ze symboli związanych ze słońcem lub jego aspektami zawartymi w mitologiach.

</doc>
<doc id="652137" url="https://pl.wikipedia.org/wiki?curid=652137" title="Bitwa pod Norymbergą">
Bitwa pod Norymbergą

Bitwa pod Norymbergą – starcie zbrojne, które miało miejsce 24 sierpnia 1632 roku podczas wojny trzydziestoletniej.
Ta nierozstrzygnięta bitwa stoczona została pomiędzy armią szwedzką dowodzoną przez króla Gustawa Adolfa (45 000 żołnierzy, w tym 17 000 jazdy, 175 dział) a armią cesarsko-bawarską Albrechta Wallensteina (44 000 żołnierzy, w tym 12 000 jazdy).
Wstęp.
W czasie gdy armia szwedzka dokonywała podboju katolickiej Bawarii, na Saksonię uderzył Albrecht Wallenstein, zagrażając w ten sposób liniom komunikacyjnym armii szwedzkiej. Szwedzi musieli teraz podzielić swe siły. Działania w Bawarii kontynuował Johan Banér, natomiast król Szwecji Gustaw Adolf wraz z armią liczącą 18 500 żołnierzy, w tym 8500 jazdy i 70 dział ruszył na ratunek sprzymierzonej Saksonii, nie wiedząc, że elektor bawarski Maksymilian I połączył swe siły z armią cesarską Wallensteina. Gdy Gustaw Adolf dowiedział się o tym, postanowił zaczekać na posiłki. Dnia 18 czerwca 1632 armia szwedzka okopała się wokół Norymbergi. W tym czasie Albrecht Wallenstein wraz z armią austriacko-bawarską stał jeszcze w Czechach w mieście Cheb, na granicy z Bawarią. Na wieść o tym, że Szwedzi okopali się pod Norymbergą wódz cesarski postanowił osaczyć ich i zmusić głodem do stoczenia bitwy przy własnej przewadze liczebnej. Dnia 21 czerwca armia cesarsko-bawarska przekroczyła rzekę Rednitz i odcięłą Szwedów od Dolnej Saksonii i Bałtyku, dotarła pod Zirndorf na północ od Norymbergi i założyła tam obóz. Na wschód od obozu znajdowała się bagnista dolina rzeki Rednitz, a na północy na zalesionych wzgórzach stał zamek Alte Veste. Także na wschodzie i na południu od Norymbergi stanęły garnizony cesarskie. Armia Gustawa Adolfa znalazła się w potrzasku.
Oblężenie.
Kanclerz Szwecji Axel Oxenstierna połączył swe siły z armiami Johana Banéra i Bernarda Weimarskiego i ruszył osaczonej armii królewskiej na pomoc. Dnia 17 sierpnia wprowadził do Norymbergi 27 000 żołnierzy. Siły były teraz wyrównane, a ponieważ zapasy żywności były już na wyczerpaniu, Gustaw Adolf nie miał innego wyjścia jak zaatakować wojska cesarsko-bawarskie. Szwedzi rozpoczęli zatem przygotowania do natarcia koncentrując swe siły na południe od Zirndorfu. Dnia 21 sierpnia potężna artyleria szwedzka rozpoczęła przygotowania artyleryjskie, którego zadaniem było umożliwienie przeprawy przez rzekę Rednitz. By uniknąć strat Albrecht Wallenstein wycofał swe wojska spod zasięgu szwedzkich dział. Korzystając z tego Gustaw Adolf nocą 23 sierpnia przeprawił swą armię na drugi brzeg rzeki Rednitz. Do rana Szwedzi zdołali okopać się pod Fürth, naprzeciw zamku Alte Veste.
Bitwa.
Gdy Albrecht Wallenstein zauważył, że grozi mu okrążenie, zwinął obóz i wycofał się pod zamek Alte Veste. Gustaw Adolf sądząc, że nieprzyjaciel rozpoczął odwrót, posłał znaczną część swej jazdy, by przecięła wojskom cesarsko-bawarskim drogę. Ponieważ w rzeczywistości Wallenstein nie wycofywał się, wysłana kawaleria nie zdążyła wziąć udziału w bitwie. Na rzekomo wycofujące się wojska cesarsko-bawarskie Szwedzi natarli dwoma kolumnami piechoty. Lewą kolumną dowodził Bernard Weimarski, a prawą - Gustaw Adolf. Królewska kolumna uderzyła na wzgórza Alte Veste. Została całkowicie zaskoczona zmasowanym ogniem nieprzyjacielskiej piechoty i artylerii, na skutek którego uległa rozproszeniu. Kolumna dowodzona przez Bernarda Weimarskiego uderzyła na północne umocnienia armii cesarsko-bawarskiej. Doszło do zażartych walk o wzgórze górujące nad umocnieniami koło Zirndorfu, przerwanych w końcu przez deszcz i zapadające ciemności. Następnego dnia rano Szwedzi rozpoczęli odwrót do Fürth. Stracili 1000 zabitych, 1400 rannych i nielicznych jeńców, podczas gdy Austriacy i Bawarczycy stracili 600 zabitych i rannych. Pomimo większych strat Szwedów, bitwa uznawana jest za nierozstrzygniętą. Gustaw Adolf próbował później jeszcze zablokować Wallensteina, mając nadzieję, że uda mu się zniszczyć jego armię. Głód, dezercja i szerzące się wśród żołnierzy choroby (głównie tyfus i szkorbut) zmusiły go jednak do odwrotu. W Norymberdze król zostawił kanclerza Oxenstiernę z garnizonem liczącym 4500 żołnierzy. Reszta armii szwedzkiej ruszyła do Bawarii.

</doc>
<doc id="652138" url="https://pl.wikipedia.org/wiki?curid=652138" title="Antykwariusz">
Antykwariusz

Antykwariusz – osoba zajmująca się skupowaniem i sprzedażą antyków, między innymi mebli, książek, dzieł sztuki itp. Antykwariusz pracuje w antykwariacie.

</doc>
<doc id="652139" url="https://pl.wikipedia.org/wiki?curid=652139" title="Demotyk">
Demotyk



</doc>
<doc id="652144" url="https://pl.wikipedia.org/wiki?curid=652144" title="David Stern">
David Stern

David Joel Stern (ur. 22 września 1942 w Nowym Jorku, zm. 1 stycznia 2020 tamże) – amerykański prawnik pochodzenia żydowskiego. W latach 1984–2014 komisarz ligi National Basketball Association.
W 1960 roku ukończył Rutgers University, a 1966 Columbia Law School. Zaraz po rozpoczęciu kariery zawodowej związał się z ligą NBA, pracując początkowo dla firmy prawniczej reprezentującej NBA. W latach 1978–1980 pełnił funkcję Generalnego Radcy w NBA, a od 1980 do 1984 wiceprezydenta wykonawczego. W 1984 roku został wybrany czwartym w historii ligi komisarzem.
Stern rozpoczął pracę komisarza, gdy przez draft 1984 do NBA trafiali Michael Jordan, Hakeem Olajuwon, Charles Barkley i John Stockton. Zapoczątkował wyjście rozgrywek poza rynek amerykański oraz uważany jest za sprawcę największego rozwoju ligi. Pod jego dyrekcją NBA osiągnęła wielki wyż finansowy, a gracze w niej występujący stali się najlepiej zarabiającymi sportowcami świata.
Pod kierunkiem Sterna NBA po raz pierwszy przyjęła także do swego grona drużyny spoza USA. Nieprzerwanie od 1995 roku w lidze występuje kanadyjski zespół Toronto Raptors, który w sezonie 2018/19 sięgnął nawet po mistrzostwo NBA.
W sierpniu 2016 roku został wybrany do Galerii Sław FIBA.

</doc>
<doc id="652146" url="https://pl.wikipedia.org/wiki?curid=652146" title="Park Narodowy Kejimkujik">
Park Narodowy Kejimkujik

Park Narodowy Kejimkujik (ang. "Kejimkujik National Park and National Historic Site", fr. "Parc national et lieu historique national Kejimkujik") – park narodowy położony w południowej części prowincji Nowa Szkocja, w Kanadzie. Park został utworzony w 1968, na powierzchni 404 km2. 
Fauna.
Na terenie Parku Narodowego Kejimkujik występuje wiele gatunków zwierząt, wśród których można wymienić: baribala, jelenia, bobra, łosia.

</doc>
<doc id="652147" url="https://pl.wikipedia.org/wiki?curid=652147" title="Dekarz">
Dekarz

Dekarz – rzemieślnik, zajmujący się pokrywaniem i naprawianiem dachów materiałami dekarskimi tj.: dachówkami, blachodachówkami, kamieniem np. łupkiem naturalnym lub strzechą. 
Dekarz jako zawód wyodrębnił się w dwóch ostatnich dziesięcioleciach XIX wieku. Cieśla po wywieszeniu wiechy i poczęstunku u gospodarza pozostawiał dalszą część pracy dekarzowi. Nazwa pochodzi najprawdopodobniej od deku – formy pokrycia dachowego z targanej słomy, przyciśniętej młodymi drzewkami i ciężkimi gałęziami. Z tej nazwy wywodzi się słowo dekować, czyli układać dach. Wcześniej zadaniami dekarza zajmował się cieśla.
Nazwa zawodu pochodzi z niemieckiego "Decker" (osoba pokrywająca). 
Stowarzyszenia.
W Polsce działa m.in. Polskie Stowarzyszenie Dekarzy (rok zał. 1999), będące członkiem "International Federation for the Roofing Trade" (IFD) o zasięgu światowym. Prezesem IFD na lata 2013–2016 został wybrany Michał Olszewski.

</doc>
<doc id="652148" url="https://pl.wikipedia.org/wiki?curid=652148" title="Beacon 1">
Beacon 1



</doc>
<doc id="652149" url="https://pl.wikipedia.org/wiki?curid=652149" title="Dwór Trześniów">
Dwór Trześniów



</doc>
<doc id="652150" url="https://pl.wikipedia.org/wiki?curid=652150" title="Feldberg (Schwarzwald)">
Feldberg (Schwarzwald)

Feldberg (Schwarzwald) – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Schluchsee. Leży w Schwarzwaldzie, ok. 10 km na południowy zachód od Titisee-Neustadt.

</doc>
<doc id="652151" url="https://pl.wikipedia.org/wiki?curid=652151" title="Maryna Mniszchówna">
Maryna Mniszchówna

Maryna Mniszchówna, Marianna Mniczech, Maria Juriewna Mniszech (ros. "Мари́на Ю́рьевна Мни́шек, Мариа́нна Мни́шек"; ur. ok. 1588 w Laszkach Murowanych, zm. 1615 w Kołomnie) – caryca Rosji, koregentka Dymitra Samozwańca I.
Pochodzenie.
Maryna była czwartą córką wojewody sandomierskiego, Jerzego Mniszcha i Jadwigi z Tarłów. Pochodziła z rodziny Mniszchów, wywodzącej się z Królestwa Czech. Jej dziad i protoplasta rodu, Mikołaj Mniszech (1484–1553) przybył w XVI wieku do Małopolski z Moraw. Jego synowie, Mikołaj i Jerzy, zostali dworzanami ostatniego z Jagiellonów, Zygmunta II Augusta. Będąc blisko związanym z dworem królewskim dorobili się szybko znaczącego majątku, który pozwolił im wejść w szeregi magnaterii
Rzeczypospolitej.
Młodość.
Dzieciństwo i młodość Maryna spędziła w dobrach rodowych ojca w Małopolsce i na Ukrainie. Wychowana została według przyjętych wówczas wzorców, które od dobrze urodzonych panien wymagały umiejętności: pisania, czytania, haftowania, szycia i śpiewu.
Na początku 1604 roku podczas pobytu Konstantego Wiśniowieckiego u Jerzego Mniszcha w Samborze poznała Dymitra Samozwańca, który podróżował w orszaku kniazia na spotkanie z królem polskim Zygmuntem III Wazą w Krakowie. W tym też prawdopodobnie czasie zostały podjęte pierwsze zabiegi o zeswatanie młodej panny z pretendentem do tronu moskiewskiego.
Caryca Rosji.
Po opuszczeniu dworu królewskiego Dymitr ponownie odwiedził Jerzego Mniszcha. Podczas pertraktacji związanych z organizacją Dymitriady zostały podjęte decyzje o zaręczynach rosyjskiego pretendenta z córką wojewody sandomierskiego.
26 maja 1604 roku Dymitr i Jerzy Mniszech spisali kontrakt, w którym polski szlachcic zapowiedział wydanie córki za Samozwańca, gdyby temu udało się zdobyć tron rosyjski. W zamian wojewoda sandomierski miał uzyskać milion złotych polskich oraz księstwa siewierskie i smoleńskie. Maryna natomiast po ślubie otrzymać miała liczne nadania ziemskie i księstwa pskowskie oraz nowogrodzkie.
30 czerwca 1605 roku Dymitr Samozwaniec I zasiadł na tronie w Moskwie. Zgodnie z umową Maryna wyruszyła do Rosji jako narzeczona cara. Przed wyjazdem otrzymała zgodę króla polskiego na małżeństwo i 27 listopada 1605 roku w Krakowie poślubiła przyszłego męża per procura. Ślubu w językach polskim i ruskim udzielił biskup krakowski, kardynał Bernard Maciejowski. W zastępstwie cara wystąpił poseł rosyjski, Afansij Własiew. Na uroczystości byli obecni m.in.: król Zygmunt III Waza, księżna Anna Wazówna, królewicz Władysław Waza i nuncjusz apostolski Klaudiusz Rangoni.
17 kwietnia 1606 roku Maryna wraz z orszakiem przekroczyła granicę Rzeczypospolitej. 12 maja 1606 roku uroczyście wjechała do Moskwy i 18 maja jako pierwsza w dziejach Rosji kobieta została koronowana na carycę. Ceremonii w Soborze Uspieńskim na Kremlu przewodniczył patriarcha moskiewski, Ignacy, który udzielił też Dymitrowi i Marynie ślubu w obrządku bizantyjskim.
Wspólne rządy małżonków trwały zaledwie kilkanaście dni. Większą ich część spędzili na uroczystościach weselnych. Dali się poznać jako radykalni reformatorzy, z uwagi na niespotykane do tej pory w Rosji obyczaje.
Małżeństwo i panowanie pary carskiej zostało gwałtownie przerwane nad ranem 27 maja 1606 roku, gdy z inspiracji bojara Wasyla Szujskiego doszło w Moskwie do zamachu stanu. Zbuntowany tłum mieszczan wdarł się na Kreml i zabił Dymitra Samozwańca. Maryna uniknęła losu męża. Najpierw udało jej się wykupić kosztownościami z rąk oprawców, a później uciec z pałacu pod spódnicą ochmistrzyni Barbary Kazanowskiej. Została jednak schwytana podczas rzezi obozu polskiego i 2 czerwca 1606 roku uwięziona. Nowy car Wasyl IV Szujski potraktował ją jako zakładniczkę i zesłał wraz z ojcem do Jarosławia.
Walka Maryny o tron rosyjski.
Carowa Maryna i Jerzy Mniszech przebywali w jarosławskim areszcie do maja 1608 roku. Na mocy rozejmu między carem Wasylem IV Szujskim i królem Zygmuntem III Wazą Mniszchowie odzyskali wolność i otrzymali prawo wyjazdu z Rosji.
Podczas podróży powrotnej do Rzeczypospolitej wojewoda sandomierski, wciąż żądny bogactw, postanowił zawrócić i przyłączyć się do oblegającej Moskwę II Dymitriady. Przekonał też córkę, aby uznała za swojego męża Dymitra Samozwańca II.
20 września 1608 roku Maryna spotkała się z "Łżedymitrem" w obozie tuszyńskim i publicznie rozpoznała w nim cudownie ocalonego męża. Następnie w obecności bernardyna Antoniego Lubelczyka potajemnie go poślubiła. W zamian za oszustwo Dymitr Samozwaniec II zobowiązał się wypłacić jej ojcu 300 tysięcy rubli i ofiarować 14 miast na pograniczu z Rzecząpospolitą. Carowa odzyskała natomiast szansę powrotu do władzy.
Maryna przebywała u boku nowego małżonka w Tuszynie do 1610 roku. Gdy Dymitr Samozwaniec II, nie potrafiąc poradzić sobie z utrzymaniem dyscypliny w wojskach zaciężnych, uciekł w styczniu 1610 roku do Kaługi, przejęła kontrolę nad obozem i przez kilka tygodni próbowała ratować sytuację. Po dezercji armii udała się do obozu Jana Sapiehy. Po odbudowaniu sił przez "Łżedymitra" powróciła do męża i udała się z nim ponownie pod Moskwę. Para zajęła na swoją rezydencję monaster św. Nikoły, skąd prowadziła pertraktacje z hetmanem Stanisławem Żółkiewskim.
Po śmierci Dymitra Samozwańca II w grudniu 1610 roku Maryna utraciła całkowitą kontrolę nad armią II Dymitriady. Nie zaprzestała jednak walki o władzę w Rosji. Nie chciała iść na ustępstwa wobec króla polskiego i wracać do Rzeczypospolitej. W 1611 roku urodziła Iwana Dymitrowicza i związała się z atamanem Kozaków dońskich, Iwanem Zaruckim. Wspólnie z nowym mężem, który zobowiązał się osadzić jej syna na moskiewskim tronie, stworzyła państwo kozackie na obszarze południowego dorzecza Wołgi ze stolicą w Astrachaniu. Stamtąd prowadziła wojnę przeciwko odradzającemu się Carstwu Rosyjskiemu.
W 1613 roku Sobór Ziemski przy okazji elekcji Michała I Romanowa przyjął uchwałę wykluczającą Marynę i jej syna z wszelkich praw do tronu.
W maju 1614 roku w Astrachaniu wybuchł bunt wojska, którego nie udało się opanować Iwanowi Zaruckiemu. Carowa Maryna wraz z synem i mężem zmuszeni zostali do ucieczki. W drodze zostali pojmani i przekazani carowi Michałowi I. Nowy władca Rosji nakazał zabić Iwana Zaruckiego i małego Iwana Dymitrowicza. Podczas publicznej egzekucji w Moskwie atamana kozackiego wbito na pal, chłopca, który miał wtedy trzy lata, natomiast powieszono. Według jednego z przekazów, chłopiec był zbyt lekki aby umrzeć na skutek zerwania kręgów szyjnych, dlatego umierał powoli dusząc się.
Śmierci uniknęła tylko Maryna. Została przewieziona do Kołomny i uwięziona w jednej z baszt na tamtejszym kremlu. Zmarła na wiosnę 1615 roku, prawdopodobnie skrytobójczo zamordowana.

</doc>
<doc id="652152" url="https://pl.wikipedia.org/wiki?curid=652152" title="Beacon 2">
Beacon 2



</doc>
<doc id="652153" url="https://pl.wikipedia.org/wiki?curid=652153" title="Elias Fries">
Elias Fries

Elias Magnus Fries (ur. 15 sierpnia 1794 we Fremsjö, zm. 8 lutego 1878 w Uppsali) – szwedzki botanik i mykolog.
Życiorys.
Urodził się w południowej Szwecji, w rejonie bogatym w grzyby. Ten fakt, jak również edukacja przyrodnicza, jaką otrzymał od ojca – pastora w miejscowym kościele, wpłynęły na rozwój jego zainteresowań mykologią. W 1814 r. ukończył studia przyrodnicze na Uniwersytecie w Lund. Po ukończeniu studiów pozostał na uczelni uzyskując kolejne stopnie naukowe. W 1824 został profesorem nadzwyczajnym na tej uczelni, a w 1834 r. profesorem nadzwyczajnym ekonomii stosowanej na Uniwersytecie w Uppsali. Pracował naukowo aż do śmierci.
Pełnił wiele funkcji. Był dyrektorem Ogrodu Botanicznego Uniwersytetu w Uppsali, członkiem Królewskiej Szwedzkiej Akademii Nauk, członkiem zagranicznym Royal Society of London i członkiem Towarzystwa Linneuszowskiego w Londynie.
Praca naukowa.
W latach 1831–1832 napisał trzytomowe dzieło "Systema mycologicum", w którym sklasyfikował grzyby według ich cech morfologicznych; budowy zarodników, ich powierzchni i barwy, oraz szczegółów budowy owocnika (kolor i struktura powierzchni kapelusza, rodzaj hymenoforu, budowa blaszek, kolców, trzonu, pierścienia itp.). Była to pionierska praca, w której stworzył podwaliny taksonomii grzybów. Oprócz tej pracy jest autorem także innych publikacji o grzybach, porostach i roślinach kwiatowych.
Opracowana przez Friesa klasyfikacja grzybów była klasyfikacją sztuczną, opartą na podobieństwie budowy, nie uwzględniająca pokrewieństwa. Od jego czasów w klasyfikacji grzybów zmieniło się bardzo wiele, Fries jednak pozostaje znany jako pionier klasyfikacji.
Opisał wiele nowych gatunków grzybów. W naukowych nazwach utworzonych przez niego taksonów dodawany jest skrót jego nazwiska Fr.

</doc>
<doc id="652154" url="https://pl.wikipedia.org/wiki?curid=652154" title="Dymitr Samozwaniec II">
Dymitr Samozwaniec II

Dymitr Samozwaniec II, inaczej Łżedymitr (ros. "Лжедмитрий") lub Łotr Tuszyński (ros. "Тушинский вор") (zm. 21 grudnia 1610 w Kałudze) – pretendent do tronu Carstwa Rosyjskiego.
Życiorys.
Podawał się za cudownie ocalonego Dymitra Samozwańca I. Był najgroźniejszym wrogiem politycznym cara Wasyla IV Szujskiego i jego konkurentem do panowania nad Carstwem Rosyjskim. Mimo że nigdy nie opanował Moskwy, w latach 1608-1610 kontrolował większą część państwa rosyjskiego i zorganizował własną administrację oraz dwór. 
Dymitr Samozwaniec II pojawił się po raz pierwszy na niwie publicznej około 20 lipca 1607 r. w Starodubie. Po ogłoszeniu, że jest carewiczem Dymitrem przyłączyły się do niego tysiące zwolenników. 
Wkrótce Jerzy Mniszech, ojciec Maryny Mniszech, wdowy po zamordowanym carze Dymitrze I Samozwańcu, doprowadził do ich spotkania, w wyniku którego Maryna rozpoznała w nim swojego zmarłego męża. To przyniosło mu poparcie kresowych magnatów takich jak książę Adam Wiśniowiecki, Roman Różyński i Jan Sapieha, którzy postanowili poprzeć także tego kolejnego pretendenta do tronu, dostarczając mu funduszy i 7500 żołnierzy, a wśród nich Aleksandra Lisowskiego i lisowczyków. Dymitr swoje rządy opierał na wojskach najemnych, szlachcie polsko-litewskiej uczestniczącej ochotniczo w II Dymitriadzie oraz bojarstwie pozostającym w opozycji do rodu Szujskich. Dymitr Samozwaniec II szybko opanował Karaczew, Briańsk i inne miasta, a wiosną 1608 r. podszedł pod Moskwę. Obietnicą masowej konfiskaty majątków bojarów przyciągnął do siebie wielu Rosjan, którzy przybywali wzmocnić jego armię skoncentrowaną koło wsi Tuszyno koło Moskwy. Jego siły początkowo obejmowały 7 tys. polskich żołnierzy, 10 tys. Kozaków i 10 tys. innych żołnierzy. Dzięki napływowi zwykłych Rosjan jego siły wkrótce przekroczyły 100 tys. ludzi. W październiku 1608 roku wziął do niewoli w Rostowie metropolitę Filareta i przewiózł do obozu w Tuszynie. Dymitr podporządkował sobie także miasta Jarosław, Kostroma, Wołogda, Kaszina i kilka innych.
Przybycie króla Zygmunta III Wazy pod Smoleńsk spowodowało, że większość popierających go prywatnie polskich zwolenników opuściła go i przyłączyła się do armii polskiego króla. W tym samym czasie silna rosyjsko-szwedzka armia Jacoba De la Gardie zbliżyła się do Tuszyna, zmuszając Dymitra do ucieczki do Kostromy. Wkrótce jednak Dymitr zebrał siły wystarczające do kolejnego ataku na Moskwę, który mimo że nieudany, doprowadził do odzyskania kontroli nad całą południowo-wschodnią Rosją.
Po podpisaniu przez Szujskiego w lutym 1609 roku sojuszu ze Szwecją (będącej w stanie wojny z Polską) i w konsekwencji wkroczeniu na teren Carstwa Moskiewskiego wojsk królewskich pod dowództwem hetmana Stanisława Żółkiewskiego Dymitr Samozwaniec II zaczął tracić wpływy i sojuszników. Po klęsce w bitwie pod Kłuszynem moskiewscy bojarzy podpisali z hetmanem Żółkiewskim umowę o uznaniu królewicza Władysława Wazy za cara Rosji oraz pomocy wojsk Żółkiewskiego przy wyparciu Samozwańca II spod Moskwy. Po otrzymaniu informacji o tym porozumieniu Dymitr Samozwaniec II zbiegł do Kaługi nad Oką. 
Zginął 21 grudnia 1610 roku pod miastem Kaługa zastrzelony w saniach przez Tatara Piotra Urusowa, który zemścił się za wcześniejsze uwięzienie i biczowanie. Dymitr Samozwaniec II został pochowany uroczyście przez mieszkańców Kaługi w cerkwi św. Trójcy.

</doc>
<doc id="652156" url="https://pl.wikipedia.org/wiki?curid=652156" title="Discoverer 6">
Discoverer 6

Discoverer 6 (również: CORONA 9003) – amerykański satelita technologiczny. Stanowił część tajnego programu CORONA.
Przebieg misji.
Statek miał za zadanie przetestować procedurę powrotu kapsuły SRV 105, która normalnie zawierałaby negatywy zdjęć wywiadowczych. Z powodu awarii silników hamujących kapsuła spłonęła w atmosferze.

</doc>
<doc id="652157" url="https://pl.wikipedia.org/wiki?curid=652157" title="Symbole solarne">
Symbole solarne



</doc>
<doc id="652158" url="https://pl.wikipedia.org/wiki?curid=652158" title="SRV 105">
SRV 105



</doc>
<doc id="652159" url="https://pl.wikipedia.org/wiki?curid=652159" title="Heksagon">
Heksagon



</doc>
<doc id="652162" url="https://pl.wikipedia.org/wiki?curid=652162" title="Emil Hermann Fischer">
Emil Hermann Fischer



</doc>
<doc id="652164" url="https://pl.wikipedia.org/wiki?curid=652164" title="Show!Time">
Show!Time



</doc>
<doc id="652167" url="https://pl.wikipedia.org/wiki?curid=652167" title="Park Narodowy Pacific Rim">
Park Narodowy Pacific Rim

Park Narodowy Pacific Rim (ang. "Pacific Rim National Park Reserve", fr. "Réserve de parc national Pacific Rim") – park narodowy położony w południowo-zachodniej części prowincji Kolumbia Brytyjska, w Kanadzie. Park został utworzony w 1970, na powierzchni 511 km2, z czego 221 km² obejmuje obszar morski, a 290 km2 lądowy. Park składa się z trzech oddzielnych obszarów: Long Beach, Broken Group Islands oraz West Coast Trail.

</doc>
<doc id="652169" url="https://pl.wikipedia.org/wiki?curid=652169" title="Janusz Gniatkowski">
Janusz Gniatkowski

Janusz Gniatkowski (ur. 6 czerwca 1928 we Lwowie, zm. 24 lipca 2011 w Poraju) – polski piosenkarz.
Życiorys.
W dzieciństwie należał do chóru kościelnego. Po II wojnie światowej, w 1946 roku, osiadł w Katowicach.
Jego talentem zainteresował się Waldemar Kazanecki. Pierwsze nagrania zarejestrował z katowickim zespołem Jerzego Haralda w 1954. Rok później z Nataszą Zylską i Janem Dankiem ruszył na tournée po Polsce, ZSRR, NRD, Czechosłowacji, Mongolii, RFN, Francji i Austrii. Potem często wyjeżdżał do USA, Kanady, Australii. Nagrywał z orkiestrami Jana Cajmera i Zygmunta Wicharego.
W 2004 w Filharmonii Częstochowskiej Gniatkowski świętował 50-lecie działalności artystycznej. Koncert zarejestrowała i emitowała TVP. W dniach 15–16 września 2007 odbył się I Festiwal Piosenek Janusza Gniatkowskiego, w którym również sam artysta brał udział. W czerwcu 2008, z okazji 80. urodzin Janusza Gniatkowskiego, odbył się uroczysty koncert, na którym również śpiewał sam Jubilat. W dniach 13-14 września 2008 miał miejsce II Festiwal Piosenek Janusza Gniatkowskiego, również z jego udziałem.
W 1979 otrzymał Złoty Krzyż Zasługi. W 1999 za wybitne zasługi w pracy artystycznej został odznaczony Krzyżem Kawalerskim Orderu Odrodzenia Polski.
Życie prywatne.
Szwagierką Gniatkowskiego była piosenkarka Nina Urbano.
Jego pierwszą żoną (od 1949 roku) była łyżwiarka figurowa Stefania Kalus, a drugą (aż do śmierci) – Krystyna Maciejewska.
2 lutego 1991 w Częstochowie Gniatkowski uległ poważnemu wypadkowi. Piosenkarz został wówczas potrącony przez samochód fiat 126p na przejściu dla pieszych. Artysta doznał wtedy m.in. urazu kręgosłupa i wgniecenia kości czaszki. Operowany był na Oddziale Chirurgii Urazowej szpitala im. Rydygiera w Częstochowie.
Zmarł 24 lipca 2011 roku w Poraju. Pogrzeb odbył się 28 lipca 2011 na Cmentarzu Kule w Częstochowie.
Upamiętnienie artysty.
Imieniem Janusza Gniatkowskiego nazwano Gminny Ośrodek Kultury w Poraju. W nim, od czasu śmierci artysty, odbywa się Festiwal Piosenki Janusza Gniatkowskiego, którego pomysłodawcą, scenarzystą, reżyserem, producentem i dyrektorem artystycznym, a obecnie także Konsultantem Artystycznym jest jego żona – Krystyna Maciejewska.
6 kwietnia 2019 telewizja Polsat wyemitowała siódmy odcinek jedenastej edycji programu "Twoja twarz brzmi znajomo", gdzie w rolę artysty wcielił się Kazimierz Mazur, który wykonał "Piosenkę kubańską".

</doc>
<doc id="652170" url="https://pl.wikipedia.org/wiki?curid=652170" title="Greka koine">
Greka koine



</doc>
<doc id="652172" url="https://pl.wikipedia.org/wiki?curid=652172" title="Teresa Rosati">
Teresa Rosati

Teresa Rosati (ur. 1946) – polska projektantka mody.
Życiorys.
Absolwentka handlu zagranicznego na SGPiS (dziś Szkoła Główna Handlowa) w Warszawie. Jako projektantka mody debiutowała w 1998 pokazem zorganizowanym w galerii Zachęta. Dwukrotnie, w lutym i w sierpniu 1999 wraz z innymi projektantkami reprezentowała Polskę na Międzynarodowych Targach Mody w Lipsku oraz na forum międzynarodowym w Eisenach w Niemczech. W maju 2000 uhonorowana nagrodą Telewizji Polskiej „Złoty Wieszak”. Kolejne swoje projekty zaprezentowała w Starej Pomarańczarni, hotelu Sheraton i Teatrze Wielkim w Warszawie.
Teresa Rosati od początku swojej działalności współpracuje z najlepszymi polskimi modelkami, jak: Bogna Sworowska, Agnieszka Martyna, Ilona Felicjańska, Violetta Kołakowska, Ewa Pacuła, Aleksandra Chaberek.
Rodzina.
Żona Dariusza Rosatiego (od 1971), para ma dwoje dzieci: córkę Weronikę oraz syna Marcina.

</doc>
<doc id="652173" url="https://pl.wikipedia.org/wiki?curid=652173" title="Stanisław Fijałkowski (malarz)">
Stanisław Fijałkowski (malarz)

Stanisław Henryk Fijałkowski (ur. 4 listopada 1922 w Zdołbunowie, zm. 4 listopada 2020 w Łodzi) – polski malarz i grafik, doctor honoris causa Akademii Sztuk Pięknych im. Władysława Strzemińskiego w Łodzi. Jeden z przedstawicieli grupy łódzkich awangardzistów należących do tzw. „kręgu Strzemińskiego” (m.in. obok Lecha Kunki, Antoniego Starczewskiego i Stefana Krygiera), czyli osób skupionych wokół myśli malarza i wykładowcy Władysława Strzemińskiego.
Był członkiem Międzynarodowego Stowarzyszenia Drzeworytników XYLON, pełnił też funkcję przewodniczącego Polskiej Sekcji tego stowarzyszenia, a od 1990 był wiceprezydentem jego Międzynarodowego Zarządu Głównego. Ponadto w latach 1974–1979 był wiceprezesem Polskiego Komitetu AIAP (Association Internationale des Arts Plastiques), należał do Europejskiej Akademii Nauk i Sztuk w Salzburgu oraz do Belgijskiej Królewskiej Akademii Nauki, Literatury i Sztuk Pięknych z siedzibą w Brukseli.
Życiorys.
W latach 1944–1945 przebywał na robotach przymusowych w Królewcu. Studiował w latach 1946–1951 w łódzkiej PWSSP, był uczniem Władysława Strzemińskiego i Stefana Wegnera, a opiekunem jego dyplomu był Ludwik Tyrowicz. W latach 1947–1993 był pracownikiem PWSSP w Łodzi, w 1983 został profesorem tej uczelni, a w roku 2002 otrzymał jej doktorat honorowy. W różnych latach wykładał gościnnie za granicą: w Mons (1978, 1982), w Marburgu (1990), a w roku akademickim 1989/1990 prowadził zajęcia na uniwersytecie w Gießen.
Twórczość.
Samodzielną twórczość Fijałkowski rozpoczął od nawiązania do doświadczeń impresjonizmu i kubizmu, w końcu lat 50. zainteresowały go środki wyrazu właściwe malarstwu abstrakcyjnemu. Ale twórczość Fijałkowskiego stanowiła przezwyciężenie abstrakcji, artysta zwracał się ku symbolowi i zagadnieniu kształtowania symbolicznego sensu. Stąd w jego obrazach pojawiały się podstawowe znaki: figury geometryczne (koła, trójkąty o złagodzonych krawędziach, co wytwarza poetycki nastrój), rytmy, cyfry. Fijałkowski posługiwał się ograniczoną paletą, nie stronił od barw ściszonych, chłodnych, jego obrazy charakteryzowały się ascezą środków malarskich, skupieniem, harmonią postawy emocjonalnej z intelektualną, intuicji ze świadomością, ekspresji indywidualnej z treściami powszechnymi. Jego prace malarskie i graficzne układają się w cykle kompozycji abstrakcyjnych – "Wąwozy", "Studia Talmudyczne", "Autostrady". Od lat 80. artysta wyraźnie ograniczał ikonografię swoich obrazów, które zredukowane do jednolitych niemal powierzchni – nieznacznie tylko zróżnicowanych kolorem – nabrały wartości kontemplacyjnych. W tym czasie autor zrezygnował też z nadawania obrazom tytułów i opatrywał je datą, a czasami także dedykacją.
Wystawy i nagrody.
Reprezentował Polskę na Biennale w São Paulo (1969) i na Biennale w Wenecji (1972). Uczestnik Sympozjum Plastycznego Wrocław ’70. W 1977 wyróżniono go Nagrodą im. Cypriana Kamila Norwida, a w 1989 uhonorowany został prestiżową Nagrodą im. Jana Cybisa. Uzyskał też wiele nagród krajowych i międzynarodowych na licznych wystawach, m.in. na Biennale Grafiki w Krakowie (1968 i 1970), na wystawie Bianco e Nero w Lugano (1972), na Biennale Grafiki w Lublanie (1977), na Triennale „Graphica Creativa” w Jyväskylä (1978), na Biennale Grafiki we Frechen (1978), na Biennale Grafiki Europejskiej w Heidelbergu (1979), na Międzynarodowym Festiwalu Malarstwa w Cagnes-sur-Mer (1986), Grand Prix na Międzynarodowej Wystawie XYLONU w Winterthur (1994). W 2002 otrzymał Nagrodę Kolekcjonerów im. doktora Lecha Siudy za całokształt twórczości malarskiej i graficznej.
Jego prace znajdują się w licznych zbiorach prywatnych i publicznych w Polsce i za granicą, między innymi w Galerii Tretiakowskiej w Moskwie, Museum of Modern Art w Nowym Jorku, Tate Gallery w Londynie i w Graphische Sammlung Albertina w Wiedniu. W 2003 z okazji 80. rocznicy urodzin artysty Muzeum Narodowe w Poznaniu, Muzeum Narodowe we Wrocławiu i Narodowa Galeria Sztuki „Zachęta” w Warszawie zorganizowały retrospektywną ekspozycję twórczości, której towarzyszył obszerny katalog zawierający liczne reprodukcje oraz omówienie życia i twórczości artysty.
Ordery i odznaczenia.
W 2013 „za wybitne zasługi dla polskiej i światowej kultury, za osiągnięcia w pracy twórczej i działalności artystycznej” został przez prezydenta Bronisława Komorowskiego odznaczony Krzyżem Komandorskim z Gwiazdą Orderu Odrodzenia Polski, którym udekorowano go 3 maja 2013 podczas uroczystości na Zamku Królewskim z okazji Święta Narodowego 3 Maja.
Wcześniej, w 2002, był odznaczony Krzyżem Komandorskim tego orderu, w 1993 Krzyżem Oficerskim tego orderu, a w 2005 Złotym Medalem „Zasłużony Kulturze Gloria Artis”.

</doc>
<doc id="652174" url="https://pl.wikipedia.org/wiki?curid=652174" title="Morane-Saulnier">
Morane-Saulnier

Aéroplanes Morane-Saulnier – francuska wytwórnia lotnicza założona przez Raymonda Saulniera, oraz braci Léona i Raymonda Morane w październiku 1911 roku. Pierwszą konstrukcją firmy był Morane-Saulnier A, górnopłat opracowany przez poprzednią wytwórnię prowadzoną przez Morane'ów, Morane-Borel. Na tej maszynie 26 maja 1911 Jules Védrines wygrał rajd Paryż-Madryt.
Pierwszym komercyjnym sukcesem wytwórni był udany myśliwiec Morane-Saulnier L używany podczas I wojny światowej. W firmie Morane-Saulnier prowadzono prace nad mechanizmem synchronizatorem wymyślonym przez Rolanda Garrosa, francuskiego asa myśliwskiego umożliwiającym strzelanie z pokładowych karabinów maszynowych przez śmigło bez jego uszkodzenia. Pierwsze mechanizmy tego typu były zawodne i w konsekwencji i tak doprowadzały do odstrzelenia śmigła, ale w 1915 Roland Garros zainstalował na łopatach śmigła stalowe kliny odbijające pociski, które zostały wystrzelone w nieodpowiednim momencie. Usprawnienie to znacząco podniosło efektywność francuskich myśliwców, skutkując znacznym wzrostem zestrzeleń samolotów przeciwnika.
Wytwórnia Morane-Saulnier dostarczyła wiele egzemplarzy modelu L i jego unowocześnionych wersji, ale w 1915 pojawiły się znacznie doskonalsze dwupłatowce, które je całkowicie wyparły z frontu. Pomimo to Morane-Saulnier L był produkowany także po zakończeniu wojny jako LMS Parasol, po przeniesieniu płata powyżej kadłuba (konfiguracja parasol) dla polepszenia widoczności do dołu, skąd wzięła się nazwa maszyny.
Po wojnie firma produkowała głównie samoloty cywilne, głównie treningowe, ale wraz z wybuchem II wojny światowej znów przestawiła się na produkcję wojskową. Na przełomie lat 20. i 30. XX wieku wytwórnia wyprodukowała wiele myśliwców w konfiguracji parasol takich jak MS.230 czy MS.315, ale ze względu na ich niskie osiągi spowodowały ich szybkie wycofanie i przeznaczenie do zadań szkoleniowych. Najbardziej udaną konstrukcją tamtych czasów był MS.406, który był głównym i najliczniej używanym myśliwcem "Armée de l'Air" w momencie wybuchu II wojny światowej. Chociaż MS.406 był dobrym myśliwcem w momencie jego wprowadzenia w 1935, nie dorównywał niemieckim Messerschmittom Bf 109, z którymi przyszło mu się zmierzyć w 1940 roku.
Produkcja powojenna skupiła się głównie na samolotach cywilnych i treningowych, z których najbardziej znaną konstrukcją był czteromiejscowy samolot turystyczny serii Rallye, posiadający własności STOL i umożliwiający wykonywanie akrobacji.
7 stycznia 1962 wytwórnia została wykupiona przez firmę Potez, z którą utworzyła SEEMS ("Societe d'Exploitation des Etablissements Morane-Saulnier"). W 1966 produkcja samolotów cywilnych została wydzielona tworząc spółkę SOCATA ("Societe de Construction d'Avions de Tourisme et d'Affaires") (później EADS Socata, obecnie DAHER-SOCATA).
Linki zewnętrzne.
Wykaz konstrukcji lotniczych firmy Morane-Saulnier

</doc>
<doc id="652175" url="https://pl.wikipedia.org/wiki?curid=652175" title="Krzyż Gdański">
Krzyż Gdański

Krzyż Gdański (niem. "Danziger Kreuz", właśc. "Kreuz von Danzig") – odznaczenie ustanowione 31 sierpnia 1939 przez Gauleitera NSDAP i samozwańczą „Głowę Wolnego Miasta Gdańska” ("Staatsoberhaupt") – Alberta Forstera jako wyróżnienie za „chwalebną służbę w budowaniu narodowosocjalistycznej partii w Wolnym Mieście”.
Historia.
Krzyż Gdański był odznaczeniem rangi orderu, przyznawanym za zasługi dla rozwoju partii nazistowskiej w Gdańsku. Odznaczano nim również żołnierzy walczących we wrześniu 1939 (m.in. SS-mannów z SS Heimwehr Danzig) oraz gdańskich działaczy NSDAP, a także niektórych prominentów III Rzeszy niezwiązanych z Gdańskiem. Łącznie nadano 88 orderów I klasy i 253 II klasy. Większość odznaczeń nadano 24 października 1939, choć według niektórych źródeł na wszystkich dyplomach nadania widnieje data 31 sierpnia 1939.
Opis odznaki.
Order dzielił się na II klasy. Odznaka I klasy miała formę lekko wypukłego krzyża przypinanego na agrafkę, a odznaka II klasy była płaska i noszono ją na wstążce.
Odznaką orderu był krzyż pokryty białą emalią ze złoconymi brzegami. Na górne ramię krzyża nałożony był złocony herb Gdańska. Krzyż II klasy zawieszony był na jedwabnej wstążce koloru czerwonego z białymi paskami wzdłuż brzegów i wąskimi żółtymi paskami na skraju, przy czym biały i żółty pasek przedzielone były wąskim paskiem czerwonym.
Odznakę krzyża zaprojektował prof. Benno von Arent, a producentem była firma „Hülse” z Berlina.

</doc>
<doc id="652176" url="https://pl.wikipedia.org/wiki?curid=652176" title="Pontormo">
Pontormo



</doc>
<doc id="652177" url="https://pl.wikipedia.org/wiki?curid=652177" title="Muchołówka mała">
Muchołówka mała

Muchołówka mała ("Ficedula parva") – gatunek małego ptaka z rodziny muchołówkowatych (Muscicapidae).
Systematyka.
Jest to gatunek monotypowy. Dawniej za jego podgatunek uznawano muchołówkę rdzawogardłą ("Ficedula albicilla"), występującą dalej na wschód aż po wschodnią Syberię, niekiedy także muchołówkę kaszmirską ("Ficedula subrubra").
Występowanie.
To gatunek głównie wschodnioeuropejski. W okresie lęgowym występuje w Europie Środkowej (od nizin po wysokie góry), Finlandii, Archangielsku i południowej Szwecji po środkową i wschodnią część Europy Południowej (południe Albanii i północna Grecja). Zachodnia granica przebiega przez Danię, Holandię, Austrię, Niemcy (wschodnią Bawarię, Brandenburgię i Saksonię) i Słowenię, a wschodnia przez Ural. To ptak wędrowny na dalekie dystanse. Izolowane siedliska występują ponadto na Kaukazie. Zimowiska muchołówki małej ulokowane są głównie w Pakistanie oraz w północnych, zachodnich i środkowych Indiach, notowane są też w zachodnim Bangladeszu do Bhutanu, a niewielka część ptaków wędruje nad Morze Śródziemne w południowo-zachodniej części Starego Kontynentu, na Półwysep Synaj, do Iranu, Afganistanu czy nad Zatokę Perską. Jak więc widać, kierunek migracji różni się od większości wędrownych europejskich ptaków, które zimą przebywają w Afryce lub na Półwyspie Arabskim.
Charakterystyka.
Cechy rozpoznawcze.
Bez białego lusterka na skrzydle i bez ciemnych plamek na czole i piersi. Samiec ubarwieniem bardzo podobny do rudzika, od którego różni się tym, że czerwień piersi nie sięga oka i jest na niej rozmyta, a brzegi ogona są białe. Wierzch jego głowy i policzki są szare, grzbiet i wierzch skrzydeł brązowy. Pełna szata wykształca się w trzecim lub czwartym roku życia. Białe plamy na bokach ogona (na 2/3 długości zewnętrznych sterówek, choć końce są już czarne) widać jednak zarówno u samców, jak i samic czy osobników młodocianych. Szczególnie dobrze je widać w czasie lotu (u rudzika wszystkie pióra ogonowe są ciemne). Środkowe sterówki są jednolicie czarne, co sprawia wrażenie dwóch plam na ogonie. W charakterystycznej ostrzegawczej postawie ptak pokazuje swoje białe zewnętrzne sterówki – rozpościera ogon i potrząsa nim, wydając przy tym dwusylabowe „tiidel tiidel”. Samice niezwykle rzadko mają nieco czerwieni na gardle. Obie płci mają kuper o takim samym kolorze co grzbiet, a spód ciała brudnobiały. Pokrywy nadogonowe szare, które odróżniają ją od muchołówki rdzawogardłej, mającej je czarne.
W przeciwieństwie do innych muchołówek brakuje czarno-białego kontrastu. Ma też większe wymagania do gniazdowania niż muchołówka żałobna i białoszyja oraz jest od nich mniejsza (znacznie mniejsza też od wróbla). Samica i osobniki młodociane mają biały brzuch, gardło z mniejszym kontrastem, niż u muchołówki rdzawogardłej, jasnopłową pierś, głowę i wierzch. Ptaki w pierwszej zimie (1z.) mają jasny pasek pokrywowy. Pierwsze lato zasadniczo ciężkie do odróżnienia, choć bardzo rzadko samce mają trochę czerwieni. Samce w drugim lecie upierzenie mają jak samica, ale gardło jest już nieco bardziej czerwone, natomiast pełne upierzenie uzyskują dopiero w czwartym albo piątym roku życia.
Śpiew.
Wysokie w tonie dzwoneczki o opadającym miękkim tonie (jak piecuszek): "tink, tink, tink, daj, daj, daj, da". Głos wabiący: krótkie "srr, ile, juljo" (podobnie jak czyżyk). Czysty i trochę narzekający śpiew samców siedzących na wyeksponowanych gałęziach najczęściej słychać w maju i czerwcu.
Zachowanie.
To ptak typowo dzienny o największej aktywności w godzinach porannych. W miejscu gniazdowania można zobaczyć go pojedynczo, w parach lub grupach rodzinnych. Trudny do zauważenia, gdyż większość czasu przebywa w koronach drzew, gdzie prowadzi skryty tryb życia. Można go zobaczyć jak macha ogonem, czasem go stawiając, podczas gdy jego skrzydła zwisają.
Biotop.
Występuje na terenie całej Polski w starych liściastych i mieszanych lasach nizin, wyżyn i gór o bogatym podszycie, ze względu jednak na to, że tego rodzaju drzewostany zachowały się w niewielu okolicach, należy obecnie do ptaków rzadszych. Spotkać go można w mieszanych buczynach górskich i podgórskich oraz w lasach jodłowo-bukowych (naturalnych i zbliżonych do pierwotnych). Przebywa wysoko w koronach drzew (preferuje te próchniejące). Przy występowaniu zwartych lasów liściastych jego areał w Europie rozpada się na izolowane stanowiska. Wymaga ponad 80–100 letnich drzewostanów, cienistych, próchniejących i z liczną entomofauną, która zapewni mu pokarm. Sporadycznie samce słyszano w dojrzałych świerczynach z nielicznym udziałem starych buków oraz w dużych zadrzewieniach śródpolnych. Preferuje miejsca wilgotne i zacienione, np. zalewiska.
Siedliska istotne dla muchołówki małej:
Pożywienie.
Owady, przeważnie dwuskrzydłe – muchy i małe motyle (również ich larwy i poczwarki), oraz pajęczaki. Wymaga dużych ich ilości. Łowi je w koronach drzew w locie, najpierw wypatrując ofiar z eksponowanego miejsca, np. z suchej, bezlistnej gałęzi. W pogoni może dotrzeć do dość gęstych krzaków i zadrzewień w parkach. Może też je zbierać ze spodniej strony liści, zawisając w powietrzu jak koliber. Pod koniec lata dieta staje się bardziej roślinna. Pojawiają się w niej owoce bzu czarnego i koralowego.
Okres lęgowy.
Toki.
Początek okresowi godowemu daje fletowy śpiew samca, wabiąc tym samym samicę przelatywaniem w pobliżu wybranej dziupli. Ten przylatuje wiosną o kilka dni wcześniej niż samica. Tworzone pary są monogamiczne. W czasie wyprowadzania lęgów muchołówki małe stają się ptakami terytorialnymi – samiec odzywa się do 300 m od gniazda. Obszar jest dużo większy w porównaniu z innymi gatunkami muchołówek.
W populacji liczebnie samce przewyższają samice. Te, które nie przystępują do rozrodu, śpiewają bardzo intensywnie do końca czerwca.
Gniazdo.
Okres lęgowy trwa od czerwca do lipca – 1 lęg w ciągu roku. W płytkiej półotwartej dziupli (także w skrzynce lęgowej o większym otworze zawieszonej 2 m nad ziemią, odległość między nimi 20–30 m), w niszy, szczelinie drzewa, za odstającą korą lub w kącie gałęzi, luźno usłane z suchych źdźbeł traw, liści, delikatnych korzeni i mchu. Wysłane jest drobnym włosiem, zielonym mchem i liśćmi. Jego średnica dochodzi do 10 cm i budowane jest przez samicę.
Jaja.
5–6 (niezwykle rzadko 7) jaj, na kremowym lub zielonkawym tle obficie nakrapiane rdzawymi plamkami. Znoszone są w połowie maja. Przylot w maju, odlot w sierpniu.
Wychowywanie i potomstwo.
Opieka nad potomstwem nie różni się od tego, w jaki sposób robią to inne pokrewne gatunki. Wysiadywanie trwa od 12 do 13 dni. Młode w gnieździe pozostają około 12-13 dni. Karmią je oboje rodzice, do kilku dni po opuszczeniu dziupli. Przez krótki czas młode po opierzeniu nadal trzymają się w pobliżu gniazda. Dojrzałość płciowa osiągana jest w 2 roku życia.
Status i ochrona.
IUCN uznaje muchołówkę małą za gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 6,5–10,5 milionów dorosłych osobników. Globalny trend liczebności populacji uznawany jest za wzrostowy.
Na terenie Polski muchołówka mała jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC). Szkodzi jej deszczowa aura latem, drapieżniki gniazdowe i nieodpowiednia gospodarka leśna:

</doc>
<doc id="652178" url="https://pl.wikipedia.org/wiki?curid=652178" title="(73001) 2002 EP25">
(73001) 2002 EP25

(73001) 2002 EP25 – planetoida z pasa głównego asteroid okrążająca Słońce w ciągu 3,62 lat w średniej odległości 2,36 j.a. Odkryta 10 marca 2002 roku.

</doc>
<doc id="652179" url="https://pl.wikipedia.org/wiki?curid=652179" title="Curicó Unido">
Curicó Unido

Club Deportivo Provincial Curicó Unido – chilijski klub piłkarski z siedzibą w mieście Curicó, położonym w regionie Maule (tzw. region VII). Klub znany na ogół jest pod nazwą Curicó Unido (co jest odpowiednikiem angielskiego Curicó United, lub po polsku Zjednoczeni Curicó). Istnieje również sekcja piłki nożnej kobiet oraz piłki halowej.
Historia.
Curicó Unido został założony 26 lutego 1973, a pierwszym prezesem klubu został Edmundo Rojas. Unido było czwartym klubem z miasta Curicó, który zagrał na poziomie profesjonalnym po Alianza de Curicó, FC Luis Cruz Martínez oraz Bádminton de Curicó. 
Głównymi lokalnymi rywalami klubu są CSD Rangers i CD Ñublense.

</doc>
<doc id="652180" url="https://pl.wikipedia.org/wiki?curid=652180" title="Club Deportivo Provincial Curicó Unido">
Club Deportivo Provincial Curicó Unido



</doc>
<doc id="652181" url="https://pl.wikipedia.org/wiki?curid=652181" title="Język koine">
Język koine



</doc>
<doc id="652182" url="https://pl.wikipedia.org/wiki?curid=652182" title="(73490) 2002 PR123">
(73490) 2002 PR123

(73490) 2002 PR123 – planetoida z pasa głównego asteroid okrążająca Słońce w ciągu 5,51 lat w średniej odległości 3,12 j.a. Odkryta 12 sierpnia 2002 roku.

</doc>
<doc id="652183" url="https://pl.wikipedia.org/wiki?curid=652183" title="Zakażenie poronne">
Zakażenie poronne

Zakażenie poronne () – infekcja, w której niektóre lub wszystkie składniki wirusa zostały zsyntetyzowane, ale nie powstaje żaden zakaźny wirus. Przymiotnikiem tym określa się niekiedy postać choroby o skróconym przebiegu. Przykładem może tu być łagodne zakażenie wirusem polio powodującym chorobę Heinego-Medina (). W większości wypadków nie wywołuje ono żadnych objawów lub tylko niegroźne objawy, bez zajęcia ośrodkowego układu nerwowego, ale niekiedy pojawia się pełnoobjawowa choroba prowadząca do trwałej niepełnosprawności lub nawet śmierci.

</doc>
<doc id="652184" url="https://pl.wikipedia.org/wiki?curid=652184" title="(73492) 2002 QE28">
(73492) 2002 QE28

(73492) 2002 QE28 – planetoida z pasa głównego asteroid okrążająca Słońce w ciągu 5,7 lat w średniej odległości 3,19 j.a. Odkryta 28 sierpnia 2002 roku.

</doc>
<doc id="652185" url="https://pl.wikipedia.org/wiki?curid=652185" title="(73002) 2002 EE26">
(73002) 2002 EE26

(73002) 2002 EE26 – planetoida z pasa głównego asteroid okrążająca Słońce w ciągu 3,85 lat w średniej odległości 2,45 j.a. Odkryta 10 marca 2002 roku.

</doc>
<doc id="652186" url="https://pl.wikipedia.org/wiki?curid=652186" title="(73003) 2002 EJ26">
(73003) 2002 EJ26

(73003) 2002 EJ26 – planetoida z pasa głównego asteroid okrążająca Słońce w ciągu 3,3 lat w średniej odległości 2,21 j.a. Odkryta 10 marca 2002 roku.

</doc>
<doc id="652187" url="https://pl.wikipedia.org/wiki?curid=652187" title="(73004) 2002 EC28">
(73004) 2002 EC28

(73004) 2002 EC28 – planetoida z pasa głównego asteroid okrążająca Słońce w ciągu 4,2 lat w średniej odległości 2,6 j.a. Odkryta 9 marca 2002 roku.

</doc>
<doc id="652188" url="https://pl.wikipedia.org/wiki?curid=652188" title="(73005) 2002 EP29">
(73005) 2002 EP29

(73005) 2002 EP29 – planetoida z pasa głównego asteroid okrążająca Słońce w ciągu 3,47 lat w średniej odległości 2,29 j.a. Odkryta 9 marca 2002 roku.

</doc>
<doc id="652189" url="https://pl.wikipedia.org/wiki?curid=652189" title="(73006) 2002 ER29">
(73006) 2002 ER29

(73006) 2002 ER29 – planetoida z pasa głównego asteroid okrążająca Słońce w ciągu 5,18 lat w średniej odległości 2,99 j.a. Odkryta 9 marca 2002 roku.

</doc>
<doc id="652190" url="https://pl.wikipedia.org/wiki?curid=652190" title="(73007) 2002 ET29">
(73007) 2002 ET29

(73007) 2002 ET29 – planetoida z pasa głównego asteroid okrążająca Słońce w ciągu 4,08 lat w średniej odległości 2,55 j.a. Odkryta 9 marca 2002 roku.

</doc>
<doc id="652191" url="https://pl.wikipedia.org/wiki?curid=652191" title="(73008) 2002 EU29">
(73008) 2002 EU29

(73008) 2002 EU29 – planetoida z pasa głównego asteroid okrążająca Słońce w ciągu 3,39 lat w średniej odległości 2,26 j.a. Odkryta 9 marca 2002 roku.

</doc>
<doc id="652192" url="https://pl.wikipedia.org/wiki?curid=652192" title="(73009) 2002 EN30">
(73009) 2002 EN30

(73009) 2002 EN30 – planetoida z pasa głównego asteroid okrążająca Słońce w ciągu 3,5 lat w średniej odległości 2,31 j.a. Odkryta 9 marca 2002 roku.

</doc>
<doc id="652193" url="https://pl.wikipedia.org/wiki?curid=652193" title="(73010) 2002 EU43">
(73010) 2002 EU43

(73010) 2002 EU43 – planetoida z pasa głównego asteroid okrążająca Słońce w ciągu 3,63 lat w średniej odległości 2,36 j.a. Odkryta 12 marca 2002 roku.

</doc>
<doc id="652194" url="https://pl.wikipedia.org/wiki?curid=652194" title="(73011) 2002 EC44">
(73011) 2002 EC44

(73011) 2002 EC44 – planetoida z pasa głównego asteroid okrążająca Słońce w ciągu 4,4 lat w średniej odległości 2,69 j.a. Odkryta 12 marca 2002 roku.

</doc>
<doc id="652195" url="https://pl.wikipedia.org/wiki?curid=652195" title="(73012) 2002 EL44">
(73012) 2002 EL44

(73012) 2002 EL44 – planetoida z pasa głównego asteroid okrążająca Słońce w ciągu 3,86 lat w średniej odległości 2,46 j.a. Odkryta 13 marca 2002 roku.

</doc>
<doc id="652196" url="https://pl.wikipedia.org/wiki?curid=652196" title="(73013) 2002 EZ45">
(73013) 2002 EZ45

(73013) 2002 EZ45 – planetoida z pasa głównego asteroid okrążająca Słońce w ciągu 3,68 lat w średniej odległości 2,38 j.a. Odkryta 11 marca 2002 roku.

</doc>
<doc id="652197" url="https://pl.wikipedia.org/wiki?curid=652197" title="Instytut Matki i Dziecka">
Instytut Matki i Dziecka

Instytut Matki i Dziecka – szpital w Warszawie położony na Woli. Ma status jednostki badawczo-rozwojowej Ministerstwa Zdrowia.
Historia.
Placówka powstała w 1948 na wniosek ministra zdrowia. Celem jej powołania była ochrona zdrowia matki i dziecka w oparciu o placówkę naukowo-badawczą, rozwiązującą te zagadnienia w skali krajowej. Otwarcie placówki miało miejsce 5 sierpnia 1948.
W 1951 ogłoszono statut Instytutu
Opis.
Instytut prowadzi działalność leczniczo-usługową, naukowo-badawczą, opiniodawczą, edukacyjną i szkoleniową. Jako jedyna placówka w Polsce wykonuje badania diagnostyczne rzadkich schorzeń genetycznych (np. zespół łamliwego chromosomu X). Bierze udział m.in. w opracowywaniu norm bezpieczeństwa dla wyrobów przeznaczonych dla dzieci. Wydaje po polsku i po angielsku kwartalnik „Medycyna Wieku Rozwojowego” („Developmental Period Medicine”).
W jego skład wchodzi siedem klinik i 14 zakładów. Rocznie jego poradnie specjalistyczne przyjmują ponad 100 tys. pacjentów, zaś leczeniu szpitalnemu poddawanych jest 14 tys. dzieci.
Współpracuje m.in. z miesięcznikiem „Twoje Dziecko”. Z inicjatywy instytutu powstała reklama społeczna „Poród”. W 2006 r. po raz pierwszy wziął udział w warszawskim Festiwalu Nauki.
W 2013 roku Gazeta Wyborcza nagłośniła liczne przypadki nieprawidłowości w funkcjonowaniu instytutu, m.in. fikcyjne zatrudnianie specjalistów w celu spełnienia wymagań NFZ oraz preferowanie przez lekarzy tam zatrudnionych pacjentów kierowanych do swoich praktyk prywatnych kosztem pacjentów IMiD oczekujących w długich kolejkach. Dyrektor IMiD określił artykuł jako „całkowicie nieobiektywny i zawierający nieprawdziwe informacje”.

</doc>
<doc id="652198" url="https://pl.wikipedia.org/wiki?curid=652198" title="(73014) 2002 EU52">
(73014) 2002 EU52

(73014) 2002 EU52 – planetoida z pasa głównego asteroid okrążająca Słońce w ciągu 3,6 lat w średniej odległości 2,35 j.a. Odkryta 9 marca 2002 roku.

</doc>
<doc id="652199" url="https://pl.wikipedia.org/wiki?curid=652199" title="(73015) 2002 ES54">
(73015) 2002 ES54

(73015) 2002 ES54 – planetoida z pasa głównego asteroid okrążająca Słońce w ciągu 3,4 lat w średniej odległości 2,26 j.a. Odkryta 13 marca 2002 roku.

</doc>
<doc id="652200" url="https://pl.wikipedia.org/wiki?curid=652200" title="(73016) 2002 ES58">
(73016) 2002 ES58

(73016) 2002 ES58 – planetoida z pasa głównego asteroid okrążająca Słońce w ciągu 3,69 lat w średniej odległości 2,39 j.a. Odkryta 13 marca 2002 roku.

</doc>
<doc id="652202" url="https://pl.wikipedia.org/wiki?curid=652202" title="(73017) 2002 EL60">
(73017) 2002 EL60

(73017) 2002 EL60 – planetoida z pasa głównego asteroid okrążająca Słońce w ciągu 3,58 lat w średniej odległości 2,34 j.a. Odkryta 13 marca 2002 roku.

</doc>
<doc id="652203" url="https://pl.wikipedia.org/wiki?curid=652203" title="(73018) 2002 EN66">
(73018) 2002 EN66

(73018) 2002 EN66 – planetoida z pasa głównego asteroid okrążająca Słońce w ciągu 3,58 lat w średniej odległości 2,34 j.a. Odkryta 13 marca 2002 roku.

</doc>
<doc id="652204" url="https://pl.wikipedia.org/wiki?curid=652204" title="(73019) 2002 ES66">
(73019) 2002 ES66

(73019) 2002 ES66 – planetoida z pasa głównego asteroid okrążająca Słońce w ciągu 3,69 lat w średniej odległości 2,39 j.a. Odkryta 13 marca 2002 roku.

</doc>
<doc id="652205" url="https://pl.wikipedia.org/wiki?curid=652205" title="(73020) 2002 EE68">
(73020) 2002 EE68

(73020) 2002 EE68 – planetoida z pasa głównego asteroid okrążająca Słońce w ciągu 3,56 lat w średniej odległości 2,33 j.a. Odkryta 13 marca 2002 roku.

</doc>
<doc id="652206" url="https://pl.wikipedia.org/wiki?curid=652206" title="(73021) 2002 EL68">
(73021) 2002 EL68

(73021) 2002 EL68 – planetoida z pasa głównego asteroid okrążająca Słońce w ciągu 3,62 lat w średniej odległości 2,35 j.a. Odkryta 13 marca 2002 roku.

</doc>
<doc id="652207" url="https://pl.wikipedia.org/wiki?curid=652207" title="(73022) 2002 EU68">
(73022) 2002 EU68

(73022) 2002 EU68 – planetoida z pasa głównego asteroid okrążająca Słońce w ciągu 3,17 lat w średniej odległości 2,16 j.a. Odkryta 13 marca 2002 roku.

</doc>
<doc id="652208" url="https://pl.wikipedia.org/wiki?curid=652208" title="Hetepheres I">
Hetepheres I

Hetepheres I – córka władcy starożytnego Egiptu Huniego, siostra przyrodnia i żona Snofru, matka Cheopsa. Zmarła najprawdopodobniej już w trakcie panowania syna.
Jej grobowiec został odkryty przypadkowo w lutym 1925 r. niedaleko piramidy Cheopsa w Gizie przez fotografa pracującego dla ekspedycji Uniwersytetu Harvarda i Muzeum Sztuk Pięknych w Bostonie, kierowanej przez George'a Reisnera. W tamtych czasach był to jedyny dotąd nienaruszony grób z okresu Starego Państwa. Był on umieszczony na dnie pionowego szybu o głębokości ok. 30 m. Wewnątrz komory grobowej znajdował się alabastrowy sarkofag, zapieczętowane skrzynie kanopskie z wewnętrznymi organami zmarłej oraz wyposażenie grobowe, z którego zachowały się przez tysiąclecia jedynie złote i srebrne elementy wraz z inkrustacją z drogich kamieni, gdyż drewniane części uległy przez tysiąclecia zniszczeniu. Zachowane elementy pozwoliły jednak na późniejszą rekonstrukcję wyposażenia grobowego, które stanowi dziś część ekspozycji Muzeum Egipskiego w Kairze.
Sarkofag został otworzony 3 lutego 1927 r. i okazał się pusty. Wysunięto szereg hipotez, mających wytłumaczyć brak mumii królowej we wcześniej niepenetrowanym grobie oraz brak nadbudowy nad szybem:

</doc>
<doc id="652209" url="https://pl.wikipedia.org/wiki?curid=652209" title="(73023) 2002 EW68">
(73023) 2002 EW68

(73023) 2002 EW68 – planetoida z pasa głównego asteroid okrążająca Słońce w ciągu 3,79 lat w średniej odległości 2,43 j.a. Odkryta 13 marca 2002 roku.

</doc>
<doc id="652210" url="https://pl.wikipedia.org/wiki?curid=652210" title="Greka starożytna">
Greka starożytna



</doc>
<doc id="652211" url="https://pl.wikipedia.org/wiki?curid=652211" title="(73024) 2002 EV72">
(73024) 2002 EV72

(73024) 2002 EV72 – planetoida z pasa głównego asteroid okrążająca Słońce w ciągu 3,62 lat w średniej odległości 2,36 j.a. Odkryta 13 marca 2002 roku.

</doc>
<doc id="652212" url="https://pl.wikipedia.org/wiki?curid=652212" title="(73025) 2002 ER74">
(73025) 2002 ER74

(73025) 2002 ER74 – planetoida z pasa głównego asteroid okrążająca Słońce w ciągu 3,53 lat w średniej odległości 2,32 j.a. Odkryta 13 marca 2002 roku.

</doc>
<doc id="652213" url="https://pl.wikipedia.org/wiki?curid=652213" title="(73026) 2002 EW74">
(73026) 2002 EW74

(73026) 2002 EW74 – planetoida z pasa głównego asteroid okrążająca Słońce w ciągu 3,52 lat w średniej odległości 2,31 j.a. Odkryta 13 marca 2002 roku.

</doc>
<doc id="652214" url="https://pl.wikipedia.org/wiki?curid=652214" title="IMiD">
IMiD



</doc>
<doc id="652215" url="https://pl.wikipedia.org/wiki?curid=652215" title="(73027) 2002 EZ77">
(73027) 2002 EZ77

(73027) 2002 EZ77 – planetoida z pasa głównego asteroid okrążająca Słońce w ciągu 3,8 lat w średniej odległości 2,43 j.a. Odkryta 11 marca 2002 roku.

</doc>
<doc id="652216" url="https://pl.wikipedia.org/wiki?curid=652216" title="(73028) 2002 EK78">
(73028) 2002 EK78

(73028) 2002 EK78 – planetoida z pasa głównego asteroid okrążająca Słońce w ciągu 4,1 lat w średniej odległości 2,56 j.a. Odkryta 11 marca 2002 roku.

</doc>
<doc id="652217" url="https://pl.wikipedia.org/wiki?curid=652217" title="(73029) 2002 EW78">
(73029) 2002 EW78

(73029) 2002 EW78 – planetoida z pasa głównego asteroid okrążająca Słońce w ciągu 3,21 lat w średniej odległości 2,17 j.a. Odkryta 10 marca 2002 roku.

</doc>
<doc id="652218" url="https://pl.wikipedia.org/wiki?curid=652218" title="(73030) 2002 EG79">
(73030) 2002 EG79

(73030) 2002 EG79 – planetoida z pasa głównego asteroid okrążająca Słońce w ciągu 4,58 lat w średniej odległości 2,76 j.a. Odkryta 10 marca 2002 roku.

</doc>
<doc id="652219" url="https://pl.wikipedia.org/wiki?curid=652219" title="(73031) 2002 EM80">
(73031) 2002 EM80

(73031) 2002 EM80 – planetoida z pasa głównego asteroid okrążająca Słońce w ciągu 4,1 lat w średniej odległości 2,56 j.a. Odkryta 12 marca 2002 roku.

</doc>
<doc id="652220" url="https://pl.wikipedia.org/wiki?curid=652220" title="(73032) 2002 EP80">
(73032) 2002 EP80

(73032) 2002 EP80 – planetoida z pasa głównego asteroid okrążająca Słońce w ciągu 3,44 lat w średniej odległości 2,28 j.a. Odkryta 12 marca 2002 roku.

</doc>
<doc id="652221" url="https://pl.wikipedia.org/wiki?curid=652221" title="(73033) 2002 EM81">
(73033) 2002 EM81

(73033) 2002 EM81 – planetoida z pasa głównego asteroid okrążająca Słońce w ciągu 3,35 lat w średniej odległości 2,24 j.a. Odkryta 13 marca 2002 roku.

</doc>
<doc id="652222" url="https://pl.wikipedia.org/wiki?curid=652222" title="Starożytna greka">
Starożytna greka



</doc>
<doc id="652223" url="https://pl.wikipedia.org/wiki?curid=652223" title="(73034) 2002 EY82">
(73034) 2002 EY82

(73034) 2002 EY82 – planetoida z pasa głównego asteroid okrążająca Słońce w ciągu 3,86 lat w średniej odległości 2,46 j.a. Odkryta 13 marca 2002 roku.

</doc>
<doc id="652224" url="https://pl.wikipedia.org/wiki?curid=652224" title="(73035) 2002 EV84">
(73035) 2002 EV84

(73035) 2002 EV84 – planetoida z pasa głównego asteroid okrążająca Słońce w ciągu 4,14 lat w średniej odległości 2,58 j.a. Odkryta 9 marca 2002 roku.

</doc>
<doc id="652225" url="https://pl.wikipedia.org/wiki?curid=652225" title="(73036) 2002 EP86">
(73036) 2002 EP86

(73036) 2002 EP86 – planetoida z pasa głównego asteroid okrążająca Słońce w ciągu 3,75 lat w średniej odległości 2,41 j.a. Odkryta 9 marca 2002 roku.

</doc>
<doc id="652226" url="https://pl.wikipedia.org/wiki?curid=652226" title="(73037) 2002 EC87">
(73037) 2002 EC87

(73037) 2002 EC87 – planetoida z pasa głównego asteroid okrążająca Słońce w ciągu 3,84 lat w średniej odległości 2,45 j.a. Odkryta 9 marca 2002 roku.

</doc>
<doc id="652227" url="https://pl.wikipedia.org/wiki?curid=652227" title="(73038) 2002 EK87">
(73038) 2002 EK87

(73038) 2002 EK87 – planetoida z pasa głównego asteroid okrążająca Słońce w ciągu 4,2 lat w średniej odległości 2,6 j.a. Odkryta 9 marca 2002 roku.

</doc>
<doc id="652228" url="https://pl.wikipedia.org/wiki?curid=652228" title="(73039) 2002 EO91">
(73039) 2002 EO91

(73039) 2002 EO91 – planetoida z pasa głównego asteroid okrążająca Słońce w ciągu 3,61 lat w średniej odległości 2,35 j.a. Odkryta 12 marca 2002 roku.

</doc>
<doc id="652229" url="https://pl.wikipedia.org/wiki?curid=652229" title="(73040) 2002 EH92">
(73040) 2002 EH92

(73040) 2002 EH92 – planetoida z pasa głównego asteroid okrążająca Słońce w ciągu 3,45 lat w średniej odległości 2,28 j.a. Odkryta 13 marca 2002 roku.

</doc>
<doc id="652230" url="https://pl.wikipedia.org/wiki?curid=652230" title="(73041) 2002 ES94">
(73041) 2002 ES94

(73041) 2002 ES94 – planetoida z pasa głównego asteroid okrążająca Słońce w ciągu 3,75 lat w średniej odległości 2,41 j.a. Odkryta 14 marca 2002 roku.

</doc>
<doc id="652231" url="https://pl.wikipedia.org/wiki?curid=652231" title="(73042) 2002 EG95">
(73042) 2002 EG95

(73042) 2002 EG95 – planetoida z pasa głównego asteroid okrążająca Słońce w ciągu 3,87 lat w średniej odległości 2,47 j.a. Odkryta 14 marca 2002 roku.

</doc>
<doc id="652232" url="https://pl.wikipedia.org/wiki?curid=652232" title="(73043) 2002 EC98">
(73043) 2002 EC98

(73043) 2002 EC98 – planetoida z pasa głównego asteroid okrążająca Słońce w ciągu 3,54 lat w średniej odległości 2,32 j.a. Odkryta 12 marca 2002 roku.

</doc>
<doc id="652233" url="https://pl.wikipedia.org/wiki?curid=652233" title="(73044) 2002 EG99">
(73044) 2002 EG99

(73044) 2002 EG99 – planetoida z pasa głównego asteroid okrążająca Słońce w ciągu 3,65 lat w średniej odległości 2,37 j.a. Odkryta 15 marca 2002 roku.

</doc>
<doc id="652234" url="https://pl.wikipedia.org/wiki?curid=652234" title="(73045) 2002 EY105">
(73045) 2002 EY105

(73045) 2002 EY105 – planetoida z pasa głównego planetoid okrążająca Słońce w ciągu 4,18 lat w średniej odległości 2,6 j.a. Odkryta 9 marca 2002 roku.

</doc>
<doc id="652235" url="https://pl.wikipedia.org/wiki?curid=652235" title="(73046) Davidmann">
(73046) Davidmann

(73046) Davidmann – planetoida z pasa głównego asteroid okrążająca Słońce w ciągu 4,07 lat w średniej odległości 2,55 j.a. Odkryta 9 marca 2002 roku. Przed nadaniem nazwy planetoida nosiła oznaczenie tymczasowe (73046) 2002 EG112

</doc>
<doc id="652236" url="https://pl.wikipedia.org/wiki?curid=652236" title="(73047) 2002 EK114">
(73047) 2002 EK114

(73047) 2002 EK114 – planetoida z pasa głównego asteroid okrążająca Słońce w ciągu 3,5 lat w średniej odległości 2,3 j.a. Odkryta 10 marca 2002 roku.

</doc>
<doc id="652237" url="https://pl.wikipedia.org/wiki?curid=652237" title="(73048) 2002 EA115">
(73048) 2002 EA115

(73048) 2002 EA115 – planetoida z pasa głównego asteroid okrążająca Słońce w ciągu 3,44 lat w średniej odległości 2,28 j.a. Odkryta 10 marca 2002 roku.

</doc>
<doc id="652238" url="https://pl.wikipedia.org/wiki?curid=652238" title="(73049) 2002 EP115">
(73049) 2002 EP115

(73049) 2002 EP115 – planetoida z pasa głównego asteroid okrążająca Słońce w ciągu 3,49 lat w średniej odległości 2,3 j.a. Odkryta 10 marca 2002 roku.

</doc>
<doc id="652239" url="https://pl.wikipedia.org/wiki?curid=652239" title="(73050) 2002 EQ121">
(73050) 2002 EQ121

(73050) 2002 EQ121 – planetoida z pasa głównego asteroid okrążająca Słońce w ciągu 4,01 lat w średniej odległości 2,52 j.a. Odkryta 11 marca 2002 roku.

</doc>
<doc id="652240" url="https://pl.wikipedia.org/wiki?curid=652240" title="(73051) 2002 EQ126">
(73051) 2002 EQ126

(73051) 2002 EQ126 – planetoida z pasa głównego asteroid okrążająca Słońce w ciągu 4,96 lat w średniej odległości 2,91 j.a. Odkryta 12 marca 2002 roku.

</doc>
<doc id="652241" url="https://pl.wikipedia.org/wiki?curid=652241" title="(73052) 2002 EL127">
(73052) 2002 EL127

(73052) 2002 EL127 – planetoida z pasa głównego asteroid okrążająca Słońce w ciągu 4,35 lat w średniej odległości 2,66 j.a. Odkryta 12 marca 2002 roku.

</doc>
<doc id="652243" url="https://pl.wikipedia.org/wiki?curid=652243" title="(73053) 2002 EX133">
(73053) 2002 EX133

(73053) 2002 EX133 – planetoida z pasa głównego asteroid okrążająca Słońce w ciągu 3,64 lat w średniej odległości 2,36 j.a. Odkryta 13 marca 2002 roku.

</doc>
<doc id="652244" url="https://pl.wikipedia.org/wiki?curid=652244" title="(73054) 2002 EO153">
(73054) 2002 EO153

(73054) 2002 EO153 – planetoida z pasa głównego asteroid okrążająca Słońce w ciągu 3,54 lat w średniej odległości 2,32 j.a. Odkryta 15 marca 2002 roku.

</doc>
<doc id="652245" url="https://pl.wikipedia.org/wiki?curid=652245" title="(73055) 2002 FG">
(73055) 2002 FG

(73055) 2002 FG – planetoida z pasa głównego asteroid okrążająca Słońce w ciągu 4,58 lat w średniej odległości 2,76 j.a. Odkryta 16 marca 2002 roku.

</doc>
<doc id="652246" url="https://pl.wikipedia.org/wiki?curid=652246" title="(73056) 2002 FN2">
(73056) 2002 FN2

(73056) 2002 FN2 – planetoida z pasa głównego asteroid okrążająca Słońce w ciągu 3,34 lat w średniej odległości 2,23 j.a. Odkryta 19 marca 2002 roku.

</doc>
<doc id="652247" url="https://pl.wikipedia.org/wiki?curid=652247" title="(73057) 2002 FS2">
(73057) 2002 FS2

(73057) 2002 FS2 – planetoida z pasa głównego asteroid okrążająca Słońce w ciągu 4,32 lat w średniej odległości 2,65 j.a. Odkryta 19 marca 2002 roku.

</doc>
<doc id="652248" url="https://pl.wikipedia.org/wiki?curid=652248" title="(73058) 2002 FK4">
(73058) 2002 FK4

(73058) 2002 FK4 – planetoida z pasa głównego asteroid okrążająca Słońce w ciągu 3,57 lat w średniej odległości 2,33 j.a. Odkryta 20 marca 2002 roku.

</doc>
<doc id="652249" url="https://pl.wikipedia.org/wiki?curid=652249" title="(73060) 2002 FZ7">
(73060) 2002 FZ7

(73060) 2002 FZ7 – planetoida z pasa głównego asteroid okrążająca Słońce w ciągu 3,32 lat w średniej odległości 2,23 j.a. Odkryta 16 marca 2002 roku.

</doc>
<doc id="652250" url="https://pl.wikipedia.org/wiki?curid=652250" title="(73061) 2002 FC9">
(73061) 2002 FC9

(73061) 2002 FC9 – planetoida z pasa głównego asteroid okrążająca Słońce w ciągu 3,68 lat w średniej odległości 2,38 j.a. Odkryta 16 marca 2002 roku.

</doc>
<doc id="652251" url="https://pl.wikipedia.org/wiki?curid=652251" title="(73062) 2002 FE10">
(73062) 2002 FE10

(73062) 2002 FE10 – planetoida z pasa głównego asteroid okrążająca Słońce w ciągu 3,44 lat w średniej odległości 2,28 j.a. Odkryta 16 marca 2002 roku.

</doc>
<doc id="652252" url="https://pl.wikipedia.org/wiki?curid=652252" title="(73063) 2002 FG10">
(73063) 2002 FG10

(73063) 2002 FG10 – planetoida z pasa głównego asteroid okrążająca Słońce w ciągu 3,68 lat w średniej odległości 2,38 j.a. Odkryta 16 marca 2002 roku.

</doc>
<doc id="652253" url="https://pl.wikipedia.org/wiki?curid=652253" title="(73064) 2002 FE11">
(73064) 2002 FE11

(73064) 2002 FE11 – planetoida z pasa głównego asteroid okrążająca Słońce w ciągu 4,08 lat w średniej odległości 2,55 j.a. Odkryta 16 marca 2002 roku.

</doc>
<doc id="652254" url="https://pl.wikipedia.org/wiki?curid=652254" title="(73065) 2002 FR15">
(73065) 2002 FR15

(73065) 2002 FR15 – planetoida z pasa głównego asteroid okrążająca Słońce w ciągu 3,48 lat w średniej odległości 2,3 j.a. Odkryta 16 marca 2002 roku.

</doc>
<doc id="652255" url="https://pl.wikipedia.org/wiki?curid=652255" title="(73066) 2002 FV15">
(73066) 2002 FV15

(73066) 2002 FV15 – planetoida z pasa głównego asteroid okrążająca Słońce w ciągu 3,77 lat w średniej odległości 2,42 j.a. Odkryta 16 marca 2002 roku.

</doc>
<doc id="652256" url="https://pl.wikipedia.org/wiki?curid=652256" title="R600">
R600



</doc>
<doc id="652257" url="https://pl.wikipedia.org/wiki?curid=652257" title="(73067) 2002 FD33">
(73067) 2002 FD33

(73067) 2002 FD33 – planetoida z pasa głównego asteroid okrążająca Słońce w ciągu 4,19 lat w średniej odległości 2,6 j.a. Odkryta 20 marca 2002 roku.

</doc>
<doc id="652258" url="https://pl.wikipedia.org/wiki?curid=652258" title="(73068) 2002 FK33">
(73068) 2002 FK33

(73068) 2002 FK33 – planetoida z pasa głównego asteroid okrążająca Słońce w ciągu 3,23 lat w średniej odległości 2,19 j.a. Odkryta 20 marca 2002 roku.

</doc>
<doc id="652259" url="https://pl.wikipedia.org/wiki?curid=652259" title="(73069) 2002 FM34">
(73069) 2002 FM34

(73069) 2002 FM34 – planetoida z pasa głównego asteroid okrążająca Słońce w ciągu 4,5 lat w średniej odległości 2,73 j.a. Odkryta 20 marca 2002 roku.

</doc>
<doc id="652260" url="https://pl.wikipedia.org/wiki?curid=652260" title="(73070) 2002 FB35">
(73070) 2002 FB35

(73070) 2002 FB35 – planetoida z pasa głównego asteroid okrążająca Słońce w ciągu 4,03 lat w średniej odległości 2,53 j.a. Odkryta 20 marca 2002 roku.

</doc>
<doc id="652261" url="https://pl.wikipedia.org/wiki?curid=652261" title="(73071) 2002 FB37">
(73071) 2002 FB37

(73071) 2002 FB37 – planetoida z pasa głównego asteroid okrążająca Słońce w ciągu 3,58 lat w średniej odległości 2,34 j.a. Odkryta 23 marca 2002 roku.

</doc>
<doc id="652262" url="https://pl.wikipedia.org/wiki?curid=652262" title="(73072) 2002 FC38">
(73072) 2002 FC38

(73072) 2002 FC38 – planetoida z pasa głównego asteroid okrążająca Słońce w ciągu 3,54 lat w średniej odległości 2,32 j.a. Odkryta 30 marca 2002 roku.

</doc>
<doc id="652263" url="https://pl.wikipedia.org/wiki?curid=652263" title="(73073) Jannaleuty">
(73073) Jannaleuty

(73073) Jannaleuty – planetoida z pasa głównego asteroid okrążająca Słońce w ciągu 3,67 lat w średniej odległości 2,38 j.a. Odkryta 4 kwietnia 2002 roku przez Lorena C. Balla. Janna Leuty (ur. 1976) posiada tytuły licencjata (z wyróżnieniem) z języka angielskiego i socjologii; jest żoną astronoma Guya Wellsa i matką ich dzieci.

</doc>
<doc id="652264" url="https://pl.wikipedia.org/wiki?curid=652264" title="(73074) 2002 GF4">
(73074) 2002 GF4

(73074) 2002 GF4 – planetoida z pasa głównego asteroid okrążająca Słońce w ciągu 3,45 lat w średniej odległości 2,28 j.a. Odkryta 9 kwietnia 2002 roku.

</doc>
<doc id="652265" url="https://pl.wikipedia.org/wiki?curid=652265" title="(73075) 2002 GL4">
(73075) 2002 GL4

(73075) 2002 GL4 – planetoida z pasa głównego asteroid okrążająca Słońce w ciągu 2,7 lat w średniej odległości 1,94 j.a. Odkryta 9 kwietnia 2002 roku.

</doc>
<doc id="652266" url="https://pl.wikipedia.org/wiki?curid=652266" title="(73076) 2002 GN4">
(73076) 2002 GN4

(73076) 2002 GN4 – planetoida z pasa głównego asteroid okrążająca Słońce w ciągu 2,75 lat w średniej odległości 1,96 j.a. Odkryta 9 kwietnia 2002 roku.

</doc>
<doc id="652267" url="https://pl.wikipedia.org/wiki?curid=652267" title="Łunnik 2">
Łunnik 2



</doc>
<doc id="652268" url="https://pl.wikipedia.org/wiki?curid=652268" title="(73077) 2002 GT4">
(73077) 2002 GT4

(73077) 2002 GT4 – planetoida z pasa głównego asteroid okrążająca Słońce w ciągu 2,72 lat w średniej odległości 1,95 j.a. Odkryta 10 kwietnia 2002 roku.

</doc>
<doc id="652269" url="https://pl.wikipedia.org/wiki?curid=652269" title="(73078) 2002 GR8">
(73078) 2002 GR8

(73078) 2002 GR8 – planetoida z pasa głównego asteroid okrążająca Słońce w ciągu 4,53 lat w średniej odległości 2,74 j.a. Odkryta 4 kwietnia 2002 roku.

</doc>
<doc id="652270" url="https://pl.wikipedia.org/wiki?curid=652270" title="(73080) 2002 GJ9">
(73080) 2002 GJ9

(73080) 2002 GJ9 – planetoida z pasa głównego asteroid okrążająca Słońce w ciągu 5,45 lat w średniej odległości 3,1 j.a. Odkryta 15 kwietnia 2002 roku.

</doc>
<doc id="652271" url="https://pl.wikipedia.org/wiki?curid=652271" title="(73081) 2002 GD12">
(73081) 2002 GD12

(73081) 2002 GD12 – planetoida z pasa głównego asteroid okrążająca Słońce w ciągu 3,42 lat w średniej odległości 2,27 j.a. Odkryta 15 kwietnia 2002 roku.

</doc>
<doc id="652272" url="https://pl.wikipedia.org/wiki?curid=652272" title="(73082) 2002 GZ14">
(73082) 2002 GZ14

(73082) 2002 GZ14 – planetoida z pasa głównego asteroid okrążająca Słońce w ciągu 3,7 lat w średniej odległości 2,39 j.a. Odkryta 15 kwietnia 2002 roku.

</doc>
<doc id="652273" url="https://pl.wikipedia.org/wiki?curid=652273" title="Łunnik 1">
Łunnik 1



</doc>
<doc id="652274" url="https://pl.wikipedia.org/wiki?curid=652274" title="(73083) 2002 GK15">
(73083) 2002 GK15

(73083) 2002 GK15 – planetoida z pasa głównego asteroid okrążająca Słońce w ciągu 4,08 lat w średniej odległości 2,55 j.a. Odkryta 15 kwietnia 2002 roku.

</doc>
<doc id="652275" url="https://pl.wikipedia.org/wiki?curid=652275" title="(73084) 2002 GX16">
(73084) 2002 GX16

(73084) 2002 GX16 – planetoida z pasa głównego asteroid okrążająca Słońce w ciągu 3,62 lat w średniej odległości 2,36 j.a. Odkryta 15 kwietnia 2002 roku.

</doc>
<doc id="652276" url="https://pl.wikipedia.org/wiki?curid=652276" title="(73085) 2002 GM17">
(73085) 2002 GM17

(73085) 2002 GM17 – planetoida z pasa głównego asteroid okrążająca Słońce w ciągu 4,5 lat w średniej odległości 2,73 j.a. Odkryta 15 kwietnia 2002 roku.

</doc>
<doc id="652277" url="https://pl.wikipedia.org/wiki?curid=652277" title="(73086) 2002 GY17">
(73086) 2002 GY17

(73086) 2002 GY17 – planetoida z pasa głównego asteroid okrążająca Słońce w ciągu 3,47 lat w średniej odległości 2,29 j.a. Odkryta 15 kwietnia 2002 roku.

</doc>
<doc id="652278" url="https://pl.wikipedia.org/wiki?curid=652278" title="(73087) 2002 GA18">
(73087) 2002 GA18

(73087) 2002 GA18 – planetoida z pasa głównego asteroid okrążająca Słońce w ciągu 3,46 lat w średniej odległości 2,29 j.a. Odkryta 15 kwietnia 2002 roku.

</doc>
<doc id="652279" url="https://pl.wikipedia.org/wiki?curid=652279" title="(73088) 2002 GD18">
(73088) 2002 GD18

(73088) 2002 GD18 – planetoida z pasa głównego asteroid okrążająca Słońce w ciągu 3,28 lat w średniej odległości 2,21 j.a. Odkryta 15 kwietnia 2002 roku.

</doc>
<doc id="652280" url="https://pl.wikipedia.org/wiki?curid=652280" title="(73089) 2002 GT18">
(73089) 2002 GT18

(73089) 2002 GT18 – planetoida z pasa głównego asteroid okrążająca Słońce w ciągu 3,38 lat w średniej odległości 2,25 j.a. Odkryta 14 kwietnia 2002 roku.

</doc>
<doc id="652281" url="https://pl.wikipedia.org/wiki?curid=652281" title="(73090) 2002 GT19">
(73090) 2002 GT19

(73090) 2002 GT19 – planetoida z pasa głównego asteroid okrążająca Słońce w ciągu 3,69 lat w średniej odległości 2,39 j.a. Odkryta 14 kwietnia 2002 roku.

</doc>
<doc id="652282" url="https://pl.wikipedia.org/wiki?curid=652282" title="(73091) 2002 GW19">
(73091) 2002 GW19

(73091) 2002 GW19 – planetoida z pasa głównego asteroid okrążająca Słońce w ciągu 3,82 lat w średniej odległości 2,44 j.a. Odkryta 14 kwietnia 2002 roku.

</doc>
<doc id="652283" url="https://pl.wikipedia.org/wiki?curid=652283" title="(73092) 2002 GZ19">
(73092) 2002 GZ19

(73092) 2002 GZ19 – planetoida z pasa głównego asteroid okrążająca Słońce w ciągu 4,32 lat w średniej odległości 2,65 j.a. Odkryta 14 kwietnia 2002 roku.

</doc>
<doc id="652284" url="https://pl.wikipedia.org/wiki?curid=652284" title="(73093) 2002 GG20">
(73093) 2002 GG20

(73093) 2002 GG20 – planetoida z pasa głównego asteroid okrążająca Słońce w ciągu 3,73 lat w średniej odległości 2,4 j.a. Odkryta 14 kwietnia 2002 roku.

</doc>
<doc id="652285" url="https://pl.wikipedia.org/wiki?curid=652285" title="(73094) 2002 GN20">
(73094) 2002 GN20

(73094) 2002 GN20 – planetoida z pasa głównego asteroid okrążająca Słońce w ciągu 3,4 lat w średniej odległości 2,26 j.a. Odkryta 14 kwietnia 2002 roku.

</doc>
<doc id="652286" url="https://pl.wikipedia.org/wiki?curid=652286" title="(73095) 2002 GS20">
(73095) 2002 GS20

(73095) 2002 GS20 – planetoida z pasa głównego asteroid okrążająca Słońce w ciągu 3,44 lat w średniej odległości 2,28 j.a. Odkryta 14 kwietnia 2002 roku.

</doc>
<doc id="652287" url="https://pl.wikipedia.org/wiki?curid=652287" title="Magenta (angielski zespół muzyczny)">
Magenta (angielski zespół muzyczny)

Magenta – angielski zespół muzyczny muzyki folk z lat 70. XX w.
Powstali w 1974 jako grupa 4-osobowa. Po odejściu dwu członków, śpiewali duetem jako brat i siostra. W 1977 ponownie przekształcili się w 4-osobowe ensemble.
Byli dobrze znani w Anglii przez entuzjastów muzyki ludowej i folku, często występując w klubach. W swoim pierwotnym zestawieniu, słyneli z ciekawego śpiewu harmonicznego na trzy kobiece głosy. Po zmianach w 1977, w składzie pozostała tylko jedna kobieta.
Nagrali album "Canterbury Moon" (1978), wydany przez firmę Kissing Spell w Wielkiej Brytanii i nadal przez nią sprzedawany jako płyta kompaktowa. We wczesnych latach 80. nagrali kolejne albumy "Recollections" i "Wot's Next Then?", które ukazały się bez poparcia firmowego (jako ang.: "private label").

</doc>
<doc id="652288" url="https://pl.wikipedia.org/wiki?curid=652288" title="(73096) 2002 GU20">
(73096) 2002 GU20

(73096) 2002 GU20 – planetoida z pasa głównego asteroid okrążająca Słońce w ciągu 3,64 lat w średniej odległości 2,37 j.a. Odkryta 14 kwietnia 2002 roku.

</doc>
<doc id="652289" url="https://pl.wikipedia.org/wiki?curid=652289" title="(73097) 2002 GN21">
(73097) 2002 GN21

(73097) 2002 GN21 – planetoida z pasa głównego asteroid okrążająca Słońce w ciągu 3,51 lat w średniej odległości 2,31 j.a. Odkryta 14 kwietnia 2002 roku.

</doc>
<doc id="652290" url="https://pl.wikipedia.org/wiki?curid=652290" title="(73098) 2002 GP21">
(73098) 2002 GP21

(73098) 2002 GP21 – planetoida z pasa głównego asteroid okrążająca Słońce w ciągu 4,12 lat w średniej odległości 2,57 j.a. Odkryta 14 kwietnia 2002 roku.

</doc>
<doc id="652291" url="https://pl.wikipedia.org/wiki?curid=652291" title="(73099) 2002 GR21">
(73099) 2002 GR21

(73099) 2002 GR21 – planetoida z pasa głównego asteroid okrążająca Słońce w ciągu 3,53 lat w średniej odległości 2,32 j.a. Odkryta 14 kwietnia 2002 roku.

</doc>
<doc id="652293" url="https://pl.wikipedia.org/wiki?curid=652293" title="(73100) 2002 GT21">
(73100) 2002 GT21

(73100) 2002 GT21 – planetoida z pasa głównego asteroid okrążająca Słońce w ciągu 3,17 lat w średniej odległości 2,16 j.a. Odkryta 14 kwietnia 2002 roku.

</doc>
<doc id="652294" url="https://pl.wikipedia.org/wiki?curid=652294" title="(73101) 2002 GZ21">
(73101) 2002 GZ21

(73101) 2002 GZ21 – planetoida z pasa głównego asteroid okrążająca Słońce w ciągu 3,57 lat w średniej odległości 2,34 j.a. Odkryta 14 kwietnia 2002 roku.

</doc>
<doc id="652295" url="https://pl.wikipedia.org/wiki?curid=652295" title="(73102) 2002 GC24">
(73102) 2002 GC24

(73102) 2002 GC24 – planetoida z pasa głównego asteroid okrążająca Słońce w ciągu 3,42 lat w średniej odległości 2,27 j.a. Odkryta 15 kwietnia 2002 roku.

</doc>
<doc id="652296" url="https://pl.wikipedia.org/wiki?curid=652296" title="(73103) 2002 GZ24">
(73103) 2002 GZ24

(73103) 2002 GZ24 – planetoida z pasa głównego asteroid okrążająca Słońce w ciągu 3,19 lat w średniej odległości 2,17 j.a. Odkryta 13 kwietnia 2002 roku.

</doc>
<doc id="652297" url="https://pl.wikipedia.org/wiki?curid=652297" title="(73104) 2002 GO25">
(73104) 2002 GO25

(73104) 2002 GO25 – planetoida z pasa głównego asteroid okrążająca Słońce w ciągu 4,48 lat w średniej odległości 2,72 j.a. Odkryta 12 kwietnia 2002 roku.

</doc>
<doc id="652298" url="https://pl.wikipedia.org/wiki?curid=652298" title="(73105) 2002 GR25">
(73105) 2002 GR25

(73105) 2002 GR25 – planetoida z pasa głównego asteroid okrążająca Słońce w ciągu 4,59 lat w średniej odległości 2,76 j.a. Odkryta 12 kwietnia 2002 roku.

</doc>
<doc id="652299" url="https://pl.wikipedia.org/wiki?curid=652299" title="(73106) 2002 GV25">
(73106) 2002 GV25

(73106) 2002 GV25 – planetoida z pasa głównego asteroid okrążająca Słońce w ciągu 3,65 lat w średniej odległości 2,37 j.a. Odkryta 14 kwietnia 2002 roku.

</doc>
<doc id="652300" url="https://pl.wikipedia.org/wiki?curid=652300" title="(73107) 2002 GL26">
(73107) 2002 GL26

(73107) 2002 GL26 – planetoida z pasa głównego asteroid okrążająca Słońce w ciągu 3,38 lat w średniej odległości 2,25 j.a. Odkryta 14 kwietnia 2002 roku.

</doc>
<doc id="652301" url="https://pl.wikipedia.org/wiki?curid=652301" title="(73108) 2002 GS36">
(73108) 2002 GS36

(73108) 2002 GS36 – planetoida z pasa głównego asteroid okrążająca Słońce w ciągu 3,51 lat w średniej odległości 2,31 j.a. Odkryta 2 kwietnia 2002 roku.

</doc>
<doc id="652302" url="https://pl.wikipedia.org/wiki?curid=652302" title="(73109) 2002 GD37">
(73109) 2002 GD37

(73109) 2002 GD37 – planetoida z pasa głównego asteroid okrążająca Słońce w ciągu 3,67 lat w średniej odległości 2,38 j.a. Odkryta 2 kwietnia 2002 roku.

</doc>
<doc id="652303" url="https://pl.wikipedia.org/wiki?curid=652303" title="(73110) 2002 GT38">
(73110) 2002 GT38

(73110) 2002 GT38 – planetoida z pasa głównego asteroid okrążająca Słońce w ciągu 3,57 lat w średniej odległości 2,34 j.a. Odkryta 2 kwietnia 2002 roku.

</doc>
<doc id="652304" url="https://pl.wikipedia.org/wiki?curid=652304" title="(73111) 2002 GK40">
(73111) 2002 GK40

(73111) 2002 GK40 – planetoida z pasa głównego asteroid okrążająca Słońce w ciągu 3,56 lat w średniej odległości 2,33 j.a. Odkryta 4 kwietnia 2002 roku.

</doc>
<doc id="652305" url="https://pl.wikipedia.org/wiki?curid=652305" title="(73112) 2002 GE43">
(73112) 2002 GE43

(73112) 2002 GE43 – planetoida z pasa głównego asteroid okrążająca Słońce w ciągu 3,24 lat w średniej odległości 2,19 j.a. Odkryta 4 kwietnia 2002 roku.

</doc>
<doc id="652306" url="https://pl.wikipedia.org/wiki?curid=652306" title="(73113) 2002 GS43">
(73113) 2002 GS43

(73113) 2002 GS43 – planetoida z pasa głównego asteroid okrążająca Słońce w ciągu 3,7 lat w średniej odległości 2,39 j.a. Odkryta 4 kwietnia 2002 roku.

</doc>
<doc id="652307" url="https://pl.wikipedia.org/wiki?curid=652307" title="(73114) 2002 GQ44">
(73114) 2002 GQ44

(73114) 2002 GQ44 – planetoida z pasa głównego asteroid okrążająca Słońce w ciągu 3,69 lat w średniej odległości 2,39 j.a. Odkryta 4 kwietnia 2002 roku.

</doc>
<doc id="652308" url="https://pl.wikipedia.org/wiki?curid=652308" title="(73115) 2002 GP45">
(73115) 2002 GP45

(73115) 2002 GP45 – planetoida z pasa głównego asteroid okrążająca Słońce w ciągu 3,57 lat w średniej odległości 2,34 j.a. Odkryta 4 kwietnia 2002 roku.

</doc>
<doc id="652309" url="https://pl.wikipedia.org/wiki?curid=652309" title="(73116) 2002 GD49">
(73116) 2002 GD49

(73116) 2002 GD49 – planetoida z pasa głównego asteroid okrążająca Słońce w ciągu 3,8 lat w średniej odległości 2,43 j.a. Odkryta 4 kwietnia 2002 roku.

</doc>
<doc id="652310" url="https://pl.wikipedia.org/wiki?curid=652310" title="(73117) 2002 GF51">
(73117) 2002 GF51

(73117) 2002 GF51 – planetoida z pasa głównego asteroid okrążająca Słońce w ciągu 3,69 lat w średniej odległości 2,39 j.a. Odkryta 5 kwietnia 2002 roku.

</doc>
<doc id="652311" url="https://pl.wikipedia.org/wiki?curid=652311" title="(73118) 2002 GV53">
(73118) 2002 GV53

(73118) 2002 GV53 – planetoida z pasa głównego asteroid okrążająca Słońce w ciągu 3,24 lat w średniej odległości 2,19 j.a. Odkryta 5 kwietnia 2002 roku.

</doc>
<doc id="652312" url="https://pl.wikipedia.org/wiki?curid=652312" title="(73119) 2002 GZ53">
(73119) 2002 GZ53

(73119) 2002 GZ53 – planetoida z pasa głównego asteroid okrążająca Słońce w ciągu 3,77 lat w średniej odległości 2,42 j.a. Odkryta 5 kwietnia 2002 roku.

</doc>
<doc id="652313" url="https://pl.wikipedia.org/wiki?curid=652313" title="(73120) 2002 GS55">
(73120) 2002 GS55

(73120) 2002 GS55 – planetoida z pasa głównego asteroid okrążająca Słońce w ciągu 3,8 lat w średniej odległości 2,43 j.a. Odkryta 5 kwietnia 2002 roku.

</doc>
<doc id="652314" url="https://pl.wikipedia.org/wiki?curid=652314" title="(73121) 2002 GN56">
(73121) 2002 GN56

(73121) 2002 GN56 – planetoida z pasa głównego asteroid okrążająca Słońce w ciągu 3,86 lat w średniej odległości 2,46 j.a. Odkryta 5 kwietnia 2002 roku.

</doc>
<doc id="652315" url="https://pl.wikipedia.org/wiki?curid=652315" title="(73122) 2002 GO57">
(73122) 2002 GO57

(73122) 2002 GO57 – planetoida z pasa głównego asteroid okrążająca Słońce w ciągu 4,15 lat w średniej odległości 2,58 j.a. Odkryta 8 kwietnia 2002 roku.

</doc>
<doc id="652316" url="https://pl.wikipedia.org/wiki?curid=652316" title="(73123) 2002 GS58">
(73123) 2002 GS58

(73123) 2002 GS58 – planetoida z pasa głównego asteroid okrążająca Słońce w ciągu 3,46 lat w średniej odległości 2,29 j.a. Odkryta 8 kwietnia 2002 roku.

</doc>
<doc id="652317" url="https://pl.wikipedia.org/wiki?curid=652317" title="(73124) 2002 GB60">
(73124) 2002 GB60

(73124) 2002 GB60 – planetoida z pasa głównego asteroid okrążająca Słońce w ciągu 4,33 lat w średniej odległości 2,66 j.a. Odkryta 8 kwietnia 2002 roku.

</doc>
<doc id="652318" url="https://pl.wikipedia.org/wiki?curid=652318" title="Park Narodowy Terra Nova">
Park Narodowy Terra Nova

Park Narodowy Terra Nova (ang. "Terra Nova National Park", fr. "Parc national Terra-Nova") – park narodowy położony w północno-wschodniej części prowincji Nowa Fundlandia i Labrador, w Kanadzie. Park został utworzony w 1957, na powierzchni 400 km². Nazwa parku pochodzi od portugalskiej nazwy Nowej Fundlandii. Krajobraz parku składa się głównie z lesistych wzgórz, skał, bagien i stawów.
Fauna.
Na terenie Parku Narodowego Terra Nova występuje wiele gatunków ssaków, migrujących ptaków oraz wiele gatunków morskich.
Turystyka.
Park posiada dwa kempingi, oraz dobrze rozwiniętą sieć szlaków turystycznych. Na terenie parku można uprawiać m.in.: narciarstwo, kajakarstwo, canoing.

</doc>
<doc id="652319" url="https://pl.wikipedia.org/wiki?curid=652319" title="(73125) 2002 GJ63">
(73125) 2002 GJ63

(73125) 2002 GJ63 – planetoida z pasa głównego asteroid okrążająca Słońce w ciągu 4,12 lat w średniej odległości 2,57 j.a. Odkryta 8 kwietnia 2002 roku.

</doc>
<doc id="652320" url="https://pl.wikipedia.org/wiki?curid=652320" title="(73126) 2002 GB65">
(73126) 2002 GB65

(73126) 2002 GB65 – planetoida z pasa głównego asteroid okrążająca Słońce w ciągu 3,77 lat w średniej odległości 2,42 j.a. Odkryta 8 kwietnia 2002 roku.

</doc>
<doc id="652321" url="https://pl.wikipedia.org/wiki?curid=652321" title="(73127) 2002 GD68">
(73127) 2002 GD68

(73127) 2002 GD68 – planetoida z pasa głównego asteroid okrążająca Słońce w ciągu 4,55 lat w średniej odległości 2,74 j.a. Odkryta 8 kwietnia 2002 roku.

</doc>
<doc id="652322" url="https://pl.wikipedia.org/wiki?curid=652322" title="(73128) 2002 GE68">
(73128) 2002 GE68

(73128) 2002 GE68 – planetoida z pasa głównego asteroid okrążająca Słońce w ciągu 4,24 lat w średniej odległości 2,62 j.a. Odkryta 8 kwietnia 2002 roku.

</doc>
<doc id="652323" url="https://pl.wikipedia.org/wiki?curid=652323" title="(73129) 2002 GM71">
(73129) 2002 GM71

(73129) 2002 GM71 – planetoida z pasa głównego asteroid okrążająca Słońce w ciągu 4,21 lat w średniej odległości 2,61 j.a. Odkryta 9 kwietnia 2002 roku.

</doc>
<doc id="652324" url="https://pl.wikipedia.org/wiki?curid=652324" title="(73130) 2002 GW73">
(73130) 2002 GW73

(73130) 2002 GW73 – planetoida z pasa głównego asteroid okrążająca Słońce w ciągu 3,23 lat w średniej odległości 2,18 j.a. Odkryta 9 kwietnia 2002 roku.

</doc>
<doc id="652325" url="https://pl.wikipedia.org/wiki?curid=652325" title="(73131) 2002 GE74">
(73131) 2002 GE74

(73131) 2002 GE74 – planetoida z pasa głównego asteroid okrążająca Słońce w ciągu 3,31 lat w średniej odległości 2,22 j.a. Odkryta 9 kwietnia 2002 roku.

</doc>
<doc id="652326" url="https://pl.wikipedia.org/wiki?curid=652326" title="(73132) 2002 GK74">
(73132) 2002 GK74

(73132) 2002 GK74 – planetoida z pasa głównego asteroid okrążająca Słońce w ciągu 3,41 lat w średniej odległości 2,27 j.a. Odkryta 9 kwietnia 2002 roku.

</doc>
<doc id="652327" url="https://pl.wikipedia.org/wiki?curid=652327" title="(73133) 2002 GD75">
(73133) 2002 GD75

(73133) 2002 GD75 – planetoida z pasa głównego asteroid okrążająca Słońce w ciągu 3,48 lat w średniej odległości 2,29 j.a. Odkryta 9 kwietnia 2002 roku.

</doc>
<doc id="652328" url="https://pl.wikipedia.org/wiki?curid=652328" title="(73134) 2002 GE75">
(73134) 2002 GE75

(73134) 2002 GE75 – planetoida z pasa głównego asteroid okrążająca Słońce w ciągu 3,58 lat w średniej odległości 2,34 j.a. Odkryta 9 kwietnia 2002 roku.

</doc>
<doc id="652329" url="https://pl.wikipedia.org/wiki?curid=652329" title="(73135) 2002 GG75">
(73135) 2002 GG75

(73135) 2002 GG75 – planetoida z pasa głównego asteroid okrążająca Słońce w ciągu 3,52 lat w średniej odległości 2,31 j.a. Odkryta 9 kwietnia 2002 roku.

</doc>
<doc id="652330" url="https://pl.wikipedia.org/wiki?curid=652330" title="(73136) 2002 GX75">
(73136) 2002 GX75

(73136) 2002 GX75 – planetoida z pasa głównego asteroid okrążająca Słońce w ciągu 3,5 lat w średniej odległości 2,3 j.a. Odkryta 9 kwietnia 2002 roku.

</doc>
<doc id="652331" url="https://pl.wikipedia.org/wiki?curid=652331" title="(73137) 2002 GK76">
(73137) 2002 GK76

(73137) 2002 GK76 – planetoida z pasa głównego asteroid okrążająca Słońce w ciągu 4,3 lat w średniej odległości 2,64 j.a. Odkryta 9 kwietnia 2002 roku.

</doc>
<doc id="652332" url="https://pl.wikipedia.org/wiki?curid=652332" title="(73138) 2002 GO76">
(73138) 2002 GO76

(73138) 2002 GO76 – planetoida z pasa głównego asteroid okrążająca Słońce w ciągu 4,1 lat w średniej odległości 2,56 j.a. Odkryta 9 kwietnia 2002 roku.

</doc>
<doc id="652333" url="https://pl.wikipedia.org/wiki?curid=652333" title="(73139) 2002 GM84">
(73139) 2002 GM84

(73139) 2002 GM84 – planetoida z pasa głównego asteroid okrążająca Słońce w ciągu 4,11 lat w średniej odległości 2,56 j.a. Odkryta 10 kwietnia 2002 roku.

</doc>
<doc id="652334" url="https://pl.wikipedia.org/wiki?curid=652334" title="(73140) 2002 GH87">
(73140) 2002 GH87

(73140) 2002 GH87 – planetoida z pasa głównego asteroid okrążająca Słońce w ciągu 3,53 lat w średniej odległości 2,32 j.a. Odkryta 10 kwietnia 2002 roku.

</doc>
<doc id="652335" url="https://pl.wikipedia.org/wiki?curid=652335" title="(73141) 2002 GK87">
(73141) 2002 GK87

(73141) 2002 GK87 – planetoida z pasa głównego asteroid okrążająca Słońce w ciągu 4,12 lat w średniej odległości 2,57 j.a. Odkryta 10 kwietnia 2002 roku.

</doc>
<doc id="652336" url="https://pl.wikipedia.org/wiki?curid=652336" title="(73142) 2002 GU87">
(73142) 2002 GU87

(73142) 2002 GU87 – planetoida z pasa głównego asteroid okrążająca Słońce w ciągu 3,73 lat w średniej odległości 2,4 j.a. Odkryta 10 kwietnia 2002 roku.

</doc>
<doc id="652337" url="https://pl.wikipedia.org/wiki?curid=652337" title="(73143) 2002 GF89">
(73143) 2002 GF89

(73143) 2002 GF89 – planetoida z pasa głównego asteroid okrążająca Słońce w ciągu 4,23 lat w średniej odległości 2,61 j.a. Odkryta 10 kwietnia 2002 roku.

</doc>
<doc id="652338" url="https://pl.wikipedia.org/wiki?curid=652338" title="(73144) 2002 GP95">
(73144) 2002 GP95

(73144) 2002 GP95 – planetoida z pasa głównego asteroid okrążająca Słońce w ciągu 4,16 lat w średniej odległości 2,59 j.a. Odkryta 9 kwietnia 2002 roku.

</doc>
<doc id="652339" url="https://pl.wikipedia.org/wiki?curid=652339" title="(73145) 2002 GQ95">
(73145) 2002 GQ95

(73145) 2002 GQ95 – planetoida z pasa głównego asteroid okrążająca Słońce w ciągu 4,65 lat w średniej odległości 2,78 j.a. Odkryta 9 kwietnia 2002 roku.

</doc>
<doc id="652340" url="https://pl.wikipedia.org/wiki?curid=652340" title="(73146) 2002 GJ98">
(73146) 2002 GJ98

(73146) 2002 GJ98 – planetoida z pasa głównego asteroid okrążająca Słońce w ciągu 3,68 lat w średniej odległości 2,38 j.a. Odkryta 10 kwietnia 2002 roku.

</doc>
<doc id="652341" url="https://pl.wikipedia.org/wiki?curid=652341" title="(73147) 2002 GS98">
(73147) 2002 GS98

(73147) 2002 GS98 – planetoida z pasa głównego asteroid okrążająca Słońce w ciągu 4,26 lat w średniej odległości 2,63 j.a. Odkryta 10 kwietnia 2002 roku.

</doc>
<doc id="652342" url="https://pl.wikipedia.org/wiki?curid=652342" title="(73148) 2002 GH99">
(73148) 2002 GH99

(73148) 2002 GH99 – planetoida z pasa głównego asteroid okrążająca Słońce w ciągu 3,45 lat w średniej odległości 2,28 j.a. Odkryta 10 kwietnia 2002 roku.

</doc>
<doc id="652343" url="https://pl.wikipedia.org/wiki?curid=652343" title="(73149) 2002 GC100">
(73149) 2002 GC100

(73149) 2002 GC100 – planetoida z pasa głównego asteroid okrążająca Słońce w ciągu 3,49 lat w średniej odległości 2,3 j.a. Odkryta 10 kwietnia 2002 roku.

</doc>
<doc id="652344" url="https://pl.wikipedia.org/wiki?curid=652344" title="(73150) 2002 GX100">
(73150) 2002 GX100

(73150) 2002 GX100 – planetoida z pasa głównego asteroid okrążająca Słońce w ciągu 3,98 lat w średniej odległości 2,51 j.a. Odkryta 10 kwietnia 2002 roku.

</doc>
<doc id="652346" url="https://pl.wikipedia.org/wiki?curid=652346" title="(73151) 2002 GO102">
(73151) 2002 GO102

(73151) 2002 GO102 – planetoida z pasa głównego asteroid okrążająca Słońce w ciągu 4,51 lat w średniej odległości 2,73 j.a. Odkryta 10 kwietnia 2002 roku.

</doc>
<doc id="652347" url="https://pl.wikipedia.org/wiki?curid=652347" title="(73152) 2002 GV102">
(73152) 2002 GV102

(73152) 2002 GV102 – planetoida z pasa głównego asteroid okrążająca Słońce w ciągu 4,21 lat w średniej odległości 2,61 j.a. Odkryta 10 kwietnia 2002 roku.

</doc>
<doc id="652348" url="https://pl.wikipedia.org/wiki?curid=652348" title="(73153) 2002 GM105">
(73153) 2002 GM105

(73153) 2002 GM105 – planetoida z pasa głównego asteroid okrążająca Słońce w ciągu 3,49 lat w średniej odległości 2,3 j.a. Odkryta 11 kwietnia 2002 roku.

</doc>
<doc id="652349" url="https://pl.wikipedia.org/wiki?curid=652349" title="(73154) 2002 GD110">
(73154) 2002 GD110

(73154) 2002 GD110 – planetoida z pasa głównego asteroid okrążająca Słońce w ciągu 3,62 lat w średniej odległości 2,36 j.a. Odkryta 10 kwietnia 2002 roku.

</doc>
<doc id="652350" url="https://pl.wikipedia.org/wiki?curid=652350" title="(73155) 2002 GU110">
(73155) 2002 GU110

(73155) 2002 GU110 – planetoida z pasa głównego asteroid okrążająca Słońce w ciągu 3,72 lat w średniej odległości 2,4 j.a. Odkryta 10 kwietnia 2002 roku.

</doc>
<doc id="652351" url="https://pl.wikipedia.org/wiki?curid=652351" title="(73156) 2002 GZ122">
(73156) 2002 GZ122

(73156) 2002 GZ122 – planetoida z pasa głównego asteroid okrążająca Słońce w ciągu 4,21 lat w średniej odległości 2,61 j.a. Odkryta 10 kwietnia 2002 roku.

</doc>
<doc id="652352" url="https://pl.wikipedia.org/wiki?curid=652352" title="(73157) 2002 GB127">
(73157) 2002 GB127

(73157) 2002 GB127 – planetoida z pasa głównego asteroid okrążająca Słońce w ciągu 4,01 lat w średniej odległości 2,52 j.a. Odkryta 12 kwietnia 2002 roku.

</doc>
<doc id="652353" url="https://pl.wikipedia.org/wiki?curid=652353" title="(73158) 2002 GN138">
(73158) 2002 GN138

(73158) 2002 GN138 – planetoida z pasa głównego asteroid okrążająca Słońce w ciągu 4,23 lat w średniej odległości 2,62 j.a. Odkryta 12 kwietnia 2002 roku.

</doc>
<doc id="652354" url="https://pl.wikipedia.org/wiki?curid=652354" title="(73159) 2002 GY140">
(73159) 2002 GY140

(73159) 2002 GY140 – planetoida z pasa głównego asteroid okrążająca Słońce w ciągu 4,03 lat w średniej odległości 2,53 j.a. Odkryta 13 kwietnia 2002 roku.

</doc>
<doc id="652355" url="https://pl.wikipedia.org/wiki?curid=652355" title="(73160) 2002 GZ143">
(73160) 2002 GZ143

(73160) 2002 GZ143 – planetoida z pasa głównego asteroid okrążająca Słońce w ciągu 3,34 lat w średniej odległości 2,23 j.a. Odkryta 13 kwietnia 2002 roku.

</doc>
<doc id="652356" url="https://pl.wikipedia.org/wiki?curid=652356" title="(73161) 2002 GC146">
(73161) 2002 GC146

(73161) 2002 GC146 – planetoida z pasa głównego asteroid okrążająca Słońce w ciągu 3,6 lat w średniej odległości 2,35 j.a. Odkryta 12 kwietnia 2002 roku.

</doc>
<doc id="652357" url="https://pl.wikipedia.org/wiki?curid=652357" title="Seminarium Duchowne w Olsztynie">
Seminarium Duchowne w Olsztynie



</doc>
<doc id="652358" url="https://pl.wikipedia.org/wiki?curid=652358" title="(73162) 2002 GA151">
(73162) 2002 GA151

(73162) 2002 GA151 – planetoida z pasa głównego asteroid okrążająca Słońce w ciągu 3,49 lat w średniej odległości 2,3 j.a. Odkryta 14 kwietnia 2002 roku.

</doc>
<doc id="652359" url="https://pl.wikipedia.org/wiki?curid=652359" title="(73163) 2002 GK152">
(73163) 2002 GK152

(73163) 2002 GK152 – planetoida z pasa głównego asteroid okrążająca Słońce w ciągu 4,44 lat w średniej odległości 2,7 j.a. Odkryta 12 kwietnia 2002 roku.

</doc>
