<doc id="654428" url="https://pl.wikipedia.org/wiki?curid=654428" title="Siódme wtajemniczenie">
Siódme wtajemniczenie

Siódme wtajemniczenie – powieść dla młodzieży Edmunda Niziurskiego, wydana w 1969 roku. Początkowo nosiła tytuł „Twierdza Persil”. Ma charakter powieści inicjacyjnej, która mówi o wyrastaniu ze świata chłopięcych przygód i wchodzeniu w realia dorosłości. Nieco oniryczna powieść ma budowę szkatułkową, z każdą odsłoną zmienia punkt widzenia bohatera. Ma też cechy realizmu magicznego.
Opis fabuły.
Akcja rozgrywa się w ciągu jednego dnia w fikcyjnym górnośląskim miasteczku górniczym Gnypowice Wielkie. Bohater, nowy uczeń klasy 6B Gustaw Cykorz, musi zdecydować, do której z dwóch dominujących, zwalczających się wzajemnie szkolnych grup: Matusów czy Blokerów, ma dołączyć.
Cykorz jest rodowitym Ślązakiem, jego rodzice pochodzą z Gnypowic, ale on sam urodził się w Kędzierzynie. Jego ojciec, inżynier, podróżuje służbowo po całej Polsce i w związku z tym Gustaw często zmienia szkoły, zmuszony na nowo zaaklimatyzować się w każdym miejscu. Szkoła w Gnypowicach jest dla niego szczególnie trudna, ze względu na ciężki charakter większości nauczycieli z „Kowbojką” na czele, oraz ze względu na istnienie dwóch odwiecznie zwalczających się gangów – Matusów (rodowici Ślązacy) i Blokerów (przybysze z innych regionów kraju). Cykorz ostatecznie postanawia dołączyć do Matusów i przechodzi kolejne wtajemniczenia, poznając tajne hasła, kwatery i plany na przyszłość. Odwiecznym marzeniem Matusów jest „Wielki Wander”, czyli wyprawa po Pojezierzu Mazurskim. Sam Gustaw miewa też sny o tematyce kosmicznej, w trakcie których odbywa loty pod komendą Komandora. Podobne sny ma miejscowy alkoholik, Inocynt. W końcu Gustaw, po przejściu serii pięciu wtajemniczeń, zostaje wysłany na wyprawę przeciw Blokerom z zadaniem zdobycia „Twierdzy Persil”. W trakcie wyprawy i w samej „Twierdzy” przeżywa dziwne zdarzenia – dowiaduje się, że istnieje także szóste, a w końcu i siódme wtajemniczenie, które stawiają całą działalność Matusów i Blokerów w zupełnie innym świetle.
Kontekst.
Powieść interesująco oddaje klimat Górnego Śląska, w sposób zbliżony do realizmu magicznego: marzenia i sny przenoszą się z pokolenia na pokolenie. Podobnie jak inne dzieła Niziurskiego, w zabawny, bezpretensjonalny sposób "Siódme wtajemniczenie" pokazuje szkołę oczami ucznia, postrzegającego ją jako miejsce opresyjne. W porównaniu z innymi powieściami Niziurskiego ma najbardziej złożoną konstrukcję – szkatułkowa budowa, z licznymi subnarracjami (w tym sny bohatera).

</doc>
<doc id="654429" url="https://pl.wikipedia.org/wiki?curid=654429" title="Yann Tiersen">
Yann Tiersen

Yann Pierre Tiersen (ur. 23 czerwca 1970 w Breście) – francuski kompozytor, muzyk multiinstrumentalista i minimalista, wokalista. W swoich utworach wykorzystuje instrumenty takie jak pianino, akordeon i rozmaite typy instrumentów smyczkowych oraz strunowych. Znany głównie dzięki ścieżkom dźwiękowym do filmów "Wyśnione życie aniołów" (1998, reż. Érick Zonca), "Amelia" (2001, reż. Jean-Pierre Jeunet) oraz "Good bye, Lenin!" (2003, reż. Wolfgang Becker). Jego utwory są łatwo rozpoznawalne dzięki dość prostej linii melodycznej i przez użycie w nich niewielu instrumentów (minimalizm).
Życiorys.
Yann Tiersen, Bretończyk z pochodzenia, urodził się w Breście, obecnie mieszka w Paryżu. Wychował się w rodzinie o tradycjach muzycznych. Uczył się dyrygentury w akademiach muzycznych w Rennes, Nantes i Boulogne-sur-Mer. Udzielał się w kilku grupach rockowych. Przed wydaniem pierwszego solowego albumu, pisał i nagrywał ścieżki dźwiękowe dla sztuk teatralnych i filmów krótkometrażowych, na przykład Alice i Martin (1998, André Téchiné), Qui Plume la Lune? (Christine Carrière, 1999).
W wieku 25 lat nagrał pierwszy album – La Valse des Monstres, zawierający głównie minimalistyczne kompozycje. Album został wydany jedynie w ilości 1000 egzemplarzy (później dokonano reedycji). Rozgłos we Francji przyniosła mu dopiero trzecia płyta – Le Phare. Poza ojczystym krajem został jednak uznany dopiero po wydaniu płyty Le Fabuleux Destin d'Amélie Poulain w 2001 roku, która zawierała wcześniejsze oraz zupełnie nowe utwory.
Inne ścieżki dźwiękowe.
Utwory Tiersena były wykorzystywane również w filmach, do których nie wydano płyt z muzyką:

</doc>
<doc id="654431" url="https://pl.wikipedia.org/wiki?curid=654431" title="George Eden">
George Eden

George Eden, 1. hrabia Auckland GCB (ur. 25 sierpnia 1784 w Beckenham w Kencie, zm. 1 stycznia 1849 w The Grange w Hampshire) – brytyjski polityk, gubernator generalny Indii, związany ze stronnictwem wigów, minister w rządach lorda Greya, lorda Melbourne'a i lorda Johna Russella.
Był synem Williama Edena, 1. barona Auckland. Wykształcenie odebrał w Christ Church na Uniwersytecie Oksfordzkim. W 1809 r. rozpoczął praktykę adwokacką. W latach 1811-1812 i 1813-1814 zasiadał w Izbie Gmin jako reprezentant okręgu Woodstock. Po śmierci ojca w 1814 r. odziedziczył tytuł 2. barona Auckland i zasiadł w Izbie Lordów.
W 1830 r. został przewodniczącym Zarządu Handlu i zarządcą mennicy w gabinecie Greya. W 1834 r. został na krótko pierwszym lordem Admiralicji. Ponownie sprawował to stanowisko przez kilka miesięcy 1835 r. Następnie otrzymał nominację na gubernatora generalnego Indii.
Stanowisko to objął w 1836 r. Za jego kadencji dokonano reformy szkolnictwa dla miejscowych oraz rozbudowano przemysł. W 1838 r. Auckland doprowadził do interwencji brytyjskiej w Afganistanie i wybuchu I wojny brytyjsko-afgańskiej. Po początkowych sukcesach otrzymał tytuł 1. hrabiego Auckland. Jego kadencja dobiegła końca w 1842 r. Niewiele wcześniej doszło do masakry brytyjskiej Armii Indusu podczas jej odwrotu z Kabulu. Przed wyjazdem Auckland zdążył jeszcze mianować generała George’a Pollocka dowódcą karnej ekspedycji.
Po przekazaniu urzędu lordowi Ellenborough, Auckland powrócił do Wielkiej Brytanii. W 1846 r. po raz trzeci został pierwszym lordem Admiralicji. Sprawował to stanowisko aż do swojej śmierci w 1849 r. Nigdy się nie ożenił i nie pozostawił potomstwa. Wraz z jego śmiercią wygasł tytuł hrabiego. Tytuł barona odziedziczył jego młodszy brat, Robert.
Na jego cześć nazwano miasto Auckland w Nowej Zelandii i Eden w Nowej Południowej Walii.

</doc>
<doc id="654434" url="https://pl.wikipedia.org/wiki?curid=654434" title="Józef Epifani Minasowicz">
Józef Epifani Minasowicz

Józef Epifani Minasowicz (Minasiewicz) herbu Przyjaciel, ps. i krypt.: "Author Speciminis Musae Latinae; Brykacy Staruszkiewicz wojski derpski; Eudox Prawdzicki; Filon Achacy Patriałowski; Gaudenty Radoszycki; I. E. M.; I. E. M. K. K. K.; I. E. M. K. K. S. I. K. M.; J. E. M.; J. E. M. C. C. K.; J. E. M. K. K.; J. E. M. K. K. K.; J. K. Mci Sekr.; J. E. M. K. K. J. K. M. S.; Muzofil wierszpolski; M. T. A.; Patriałowski; Radosz Ochotnicki cześnik parnawski; Rzetelnicki; X. I. M.; X. Tomasz Czytelnicki proboszcz utopiński" (ur. 7 kwietnia 1718 w Warszawie, zm. 15 października 1796 tamże) – polski wydawca, poeta, tłumacz, publicysta i redaktor.
Życiorys.
Urodził się 7 kwietnia 1718, jako syn Mikołaja, sekretarza Augusta II, bogatego kupca i obywatela Warszawy, pochodzącego z ormiańskiej rodziny szlacheckiej, i Anny. Pierwsze nauki pobierał w warszawskich szkołach prowadzonych przez jezuitów. W roku 1737 wstąpił na wydział prawa Akademii Krakowskiej, który ukończył jako doktor obojga praw. Po zakończeniu studiów, przeniósł się na pewien czas do Lwowa, gdzie mieszkali jego krewni. Z rąk Augusta III otrzymał godność (tytularną) sekretarza królewskiego. Bliski współpracownik Józefa Andrzeja Załuskiego, jezuitów warszawskich i Adama Kazimierza Czartoryskiego. Dzięki protekcji Załuskiego (biskup kijowski), został – nie posiadając święceń kapłańskich(!) – kanonikiem katedry kijowskiej. Wspierał prace kulturalne Załuskiego: imprezy literackie „Academiae Marianae”, przedsięwzięcia edytorskie, a w międzyczasie porządkował też zbiory biblioteczne Załuskiego. Posiadał także własny, dość pokaźny, zbiór książek i rękopisów. W roku 1774, po śmierci Załuskiego, uczyniono go wykonawcą testamentu zmarłego. Po bankructwie majątkowym rodziców i utracie wsparcia ze strony Załuskiego, Minasowicz popadł w niedostatek i biedę. Zimą roku 1777 (rok po śmierci brata stryjecznego Ignacego Piotra, kanonika gremialnego warszawskiego), bezskutecznie ubiegał się u Stanisława Augusta o wakat na kanonii opuszczonej. U schyłku swego życia (prawdopodobnie po II rozbiorze Polski), gdy odłączono od Polski katedrę żytomierską, utracił swój skromny dochód (jako kanonik kijowski) i popadł w skrajny niedostatek. Wówczas zaopiekował się nim I. Krasicki, wyznaczając mu skromną pensję na utrzymanie.
Powtarzana kilkakrotnie (przez różnych biografów) informacja o paroletniej przynależności do zakonu jezuitów, nie znajduje potwierdzenia w XVIII-wiecznych źródłach jezuickich.
Zmarł w Warszawie, w wieku 78 lat (15 października 1796). Jego zwłoki spoczęły w podziemiach Kościoła Św. Krzyża.
Twórczość.
Wydawca wierszy współczesnych. Czołowy poeta czasów saskich, autor "Zbioru rytmów polskich" (1756) i "Zbioru mniejszego poezji polskich..." (1782). Pisywał tragedie, utwory historyczne, refleksyjne, religijne, satyryczne, w tym fraszki. Przekładał poetów rzymskich (np. Horacego) i nowołacińskich. Od początku istnienia "Monitora" (1765), należał do jego bliskich współpracowników – był autorem, korektorem i cenzorem. Przez pewien czas (1769–1773 i 1778–1781) pełnił funkcję redaktora czasopisma. W latach 1765–1770 był aktywnym członkiem Towarzystwa Literatów w Polszcze Ustanowionego. Był także korektorem i stylistą „Nowych Wiadomości Ekonomicznych i Uczonych” wydawanych przez W. Mitzlera de Kolof. W latach 1771–1773 był bliskim współpracownikiem czasopisma „Zabawy Przyjemne i Pożyteczne”. Pozostawił w rękopisie historię Ormian.
Ważniejsze dzieła.
Liczne drobne utwory Minasowicza ogłaszano ponadto w czasopismach: „Monitor” (1765, 1768–1771, 1773–1782, 1784); „Zabawy Przyjemne i Pożyteczne” (1771–1773); oraz w książkach: F. Bohomolec: "Zabawki poetyckie niektórych kawalerów...", Warszawa 1758; E. Drużbacka: "Zbiór rytmów duchownych, panegirycznych, moralnych i światowych", Warszawa 1752, „Zebranie Rytmów przez Wierszopisów Żyjących lub Naszego Wieku Zeszłych Pisanych” t. 1 (s. 249); F. A. Muratowicz: "Próżnowanie niepróżnujące", Warszawa 1759 (s. 70); F. A. Pomey: "Pantheum mithicum, albo bajeczna bogów historia... Z łacińskiego na polski język przez ks. P. Wojnę tłumaczona", Warszawa 1768 (tu teksty wierszowane tłumaczył Minasowicz); M. K. Sarbiewski: "Opera posthuma", Warszawa 1769; "Sielanki polskie z różnych autorów zebrane", Warszawa 1770, wyd. 2 Warszawa 1778; J. A. Załuski: "Vota onomastica Regi Poloniarum Stanislao Augusto nuncupata 8 Maii 1766", brak miejsca wydania (1766); J. A. Załuski: "Zebranie rytmów", Warszawa 1754, „Zebranie Rytmów przez Wierszopisów Żyjących lub Naszego Wieku Zeszłych Pisanych” t. 2 (s. 349, 390-393); t. 3 (s. 492–494, Additament iuvenalium s. 71–72, 76-77, 82-84).
Kilka wierszy Minasowicza przedrukowały antologie i zbiory, m.in.: J. Tuwim: "Cztery wieki fraszki polskiej", Warszawa 1937; wyd. 2 Warszawa 1957; J. Kott: "Poezja wieku Oświecenia. Antologia", Warszawa 1954; wyd. 2 Warszawa 1956; J. W. Gomulicki, „Nowe Książi” 1957, nr 18; 1958, nr 4; 1959, nr 13, 17, 22; Z. Florczak, L. Pszczołowska: "Ludzie Oświecenia o języku i stylu" t. 2, Warszawa 1958.
Przekłady.
Drobne przekłady Minasowicza (m.in. ze „Spectatora”) ogłaszano ponadto w czasopismach i książkach (jak wyżej Ważniejsze dzieła); zobacz ponadto Ważniejsze dzieła poz. 2, 21.
Prace edytorskie i redaktorskie.
Kilka drobniejszych pism ze spuścizny literackiej Załuskiego ogł. w „Monitorze”, wydał tam ponadto szereg tekstów z literatury staropolskiej (porównaj E. Aleksandrowska: "Wiersze siedemnastowieczne i saskie w „Monitorze”").

</doc>
<doc id="654441" url="https://pl.wikipedia.org/wiki?curid=654441" title="Peplin">
Peplin

Peplin (dodatkowa nazwa w j. kaszub. , ) – wieś kaszubska w Polsce położona w województwie pomorskim, w powiecie chojnickim, w gminie Brusy na wąskim przesmyku między jeziorami Somińskim i Kruszyńskim (północny kraniec Zaborskiego Parku Krajobrazowego). 
Po raz pierwszy wzmiankowana w przywileju wydanym przez Królową Polski Marię Ludwikę 23.05.1665 jako nadanie dla Mikołaja Peplińskiego. Wieś jest częścią składową sołectwa Przymuszewo.
W latach 1975–1998 miejscowość administracyjnie należała do województwa bydgoskiego.

</doc>
<doc id="654443" url="https://pl.wikipedia.org/wiki?curid=654443" title="Tom McCarthy">
Tom McCarthy

Tom McCarthy, właśc. Thomas Joseph McCarthy (ur. 7 czerwca 1966) – amerykański aktor, reżyser i scenarzysta filmowy. Laureat Oscara za najlepszy scenariusz oryginalny do wyreżyserowanego przez siebie filmu "Spotlight" (2015).
Życiorys.
Karierę aktorską rozpoczął w 1992 występem w filmie "Po drugiej stronie". Pojawiał się (głównie w rolach drugoplanowych) w takich przebojach jak "Poznaj mojego tatę", "Syriana" i "Good Night and Good Luck". Przez dwa lata występował w serialu "Boston Public". W 2009 wystąpił w filmie "2012" jako Gordon Silberman.
W 2003 wyreżyserował oparty na własnym scenariuszu film "Dróżnik". Debiutanckie dzieło zdobyło wielkie uznanie krytyków na całym świecie, czego efektem były m.in. statuetki BAFTA oraz Independent Spirit Awards za najlepszy scenariusz oryginalny. Film zdobył również wyróżnienia na festiwalach filmowych w San Sebastián oraz Sundance Film Festival. 
Kolejnym sukcesem McCarthy'ego był film "Spotkanie" (2007) z wielokrotnie nagradzanym Richardem Jenkinsem w roli głównej. W 2015 McCarthy nakręcił dramat "Spotlight", opowiadający o śledztwie dziennikarskim dotyczącym skandali pedofilskich w Bostonie. Film cieszył się dużym uznaniem, zdobywając Oscary za najlepszy film i najlepszy scenariusz oryginalny.

</doc>
<doc id="654450" url="https://pl.wikipedia.org/wiki?curid=654450" title="Sprzęgło półodśrodkowe">
Sprzęgło półodśrodkowe

Sprzęgło półodśrodkowe jest to sprzęgło, w którym siła docisku między elementami napędzanym i napędzającym jest spowodowana łącznym działaniem sprężyn dociskowych i siły odśrodkowej działającej na wirujące ciężarki. Sprężyny dociskowe zaciskają tylko częściowo tarczę sprzęgła. Ostatecznie zaciśnięcie tarcz następuje pod działaniem momentu wywołanego przez siłę odśrodkową wirujących ciężarków. Docisk tarcz jest zmienny i zależy od prędkości obrotowej wału korbowego. Ciężarki są zwykle umieszczone na końcach dźwigienek, które służą do wyłączania sprzęgła oraz do dociskania tarcz podczas pracy. Do zalet tych sprzęgieł należą: duża elastyczność włączenia, możliwość wyłączenia przy małej prędkości obrotowej. Natomiast do wad należą: skłonność do poślizgu podczas małej prędkości co powoduje, że sprzęgło nie zabezpiecza w sposób właściwy układu napędowego.
Sprzęgło półodśrodkowe jest wykorzystywane m.in. w niektórych motorowerach i małych motocyklach, np. Honda Cub, Simson DUO.

</doc>
<doc id="654458" url="https://pl.wikipedia.org/wiki?curid=654458" title="Oficer (policja)">
Oficer (policja)

Oficer – policjant należący do korpusu oficerów Policji, posiadający stopień policyjny co najmniej podkomisarza, który jest odpowiednikiem stopnia podporucznika w WP, Straży Granicznej i młodszego kapitana w Państwowej Straży Pożarnej. Oficerów policji szkoli Wyższa Szkoła Policji w Szczytnie. 
Najwyższym stopniem w policji jest generalny inspektor (popularnie: generał) – odpowiednik generała dywizji w WP.

</doc>
<doc id="654459" url="https://pl.wikipedia.org/wiki?curid=654459" title="Labdakidzi">
Labdakidzi

Labdakidzi – mityczny ród grecki obejmujący potomków Labdakosa. Jego członkami byli: Lajos, Edyp, Polinik, Eteokles, Antygona i Ismena. Ród ma tragiczną historię związaną z życiem Edypa, bratobójczą walką Eteoklesa z Polinejkesem (Siedmiu przeciw Tebom) i konfliktu Antygony z Kreonem zakończonym śmiercią Antygony, jej ukochanego Hajmona oraz żony Kreona – Eurydyki.
Nad rodem Labdakidów ciążyła klątwa, będąca konsekwencją występku Lajosa. Uwiódł on i porwał młodego chłopca, Chrysipposa, którego uczył powożenia rydwanem. Lajosa przeklął ojciec chłopca, stary król Pelopsa.
Mit o Rodzie Labdakidów.
Król Teb Lajos i jego żona Jokasta otrzymali z Delf straszną przepowiednię, która głosiła, iż ich syn zabije ojca i ożeni się z matką. Gdy więc urodził im się syn, Lajos kazał porzucić go w górach, by tam niemowlak zginął. Jednak sługa, któremu to zlecono, ulitował się nad niewinnym dzieciątkiem i zamiast porzucić chłopca, oddał go pasterzowi z Koryntu. Ten zaś zaniósł go na dwór koryncki i oddał bezdzietnej parze królewskiej, która przyjęła go za swojego syna, nadając mu imię Edyp.
Młody Edyp wychowywał się w przeświadczeniu, że jest rodzonym synem królewskiej pary, jednak gdy zaczął dorastać, do jego uszu dochodziło coraz więcej plotek. Postanowił wszystko wyjaśnić i udał się do wyroczni delfickiej, by raz na zawsze skończyć z oskarżeniami, że jest tylko przybranym synem. Tam usłyszał tę samą przepowiednię co Lajos wiele lat wcześniej - że zabije ojca i ożeni się z matką. Ogarnięty strachem zdecydował nie wracać do Koryntu, gdzie - jak myślał - żyją jego rodzice. Wyruszył przed siebie, aby nie pozwolić ziścić się wyroczni. Los pokierował go właśnie w stronę Teb.
Podczas wędrówki, na górskiej drodze wdał się w kłótnię z nieznajomym, ponieważ ten nie ustąpił mu drogi, zabił go, nie wiedząc, że tym mężczyzną był Lajos - jego prawdziwy ojciec. W ten sposób spełniła się pierwsza część przepowiedni.
Idąc dalej, Edyp trafił do Teb. Na miasto napadał Sfinks - potwór o ciele lwa, głowie kobiety i skrzydłach orła, który wszystkim napotkanym zadawał jedną zagadkę: jakie zwierzę rankiem chodzi na czterech nogach, w południe na dwóch, a wieczorem na trzech? Tebańczycy nie mogli znaleźć odpowiedzi i dlatego ginęli. Kreon, który objął władzę, obiecał temu, kto pokona Sfinksa, Teby i rękę swojej siostry - świeżo owdowiałej Jokasty. Edypowi udało się rozwiązać zagadkę - tym zwierzęciem jest człowiek, który jako dziecko raczkuje, potem staje się dorosłym człowiekiem, a na koniec chodzi, podpierając się o lasce. Sfinks w rozpaczy skoczył w przepaść, a Edyp został władcą Teb i ożenił się z matką - i tak spełniła się druga część przepowiedni.
Dla Teb nastał pomyślny czas - Edyp panował szczęśliwie i doczekał się z Jokastą czworga dzieci: dwóch synów (Eteoklesa i Polinejkesa) i dwóch córek (Ismeny i Antygony). Po wielu latach wybuchła w Tebach straszna zaraza. Tyrezjasz zapytany o radę odpowiedział, że na miasto spadła klęska, ponieważ do tej pory żyje w nim nieukarany zabójca Lajosa. Edyp zarządził śledztwo, w wyniku którego dowiedział się całej prawdy o klątwie i swoim pochodzeniu. Jokasta w rozpaczy powiesiła się, zaś Edyp - jej mąż i syn zarazem - niezdolny do samobójstwa oślepił się i kazał córce Antygonie wyprowadzić się daleko poza miasto.
Po odejściu Edypa władzę w Tebach mieli sprawować na zmianę jego synowie, Eteokles i Polinejkes. Jako pierwszy rządy objął Eteokles, ale po upływie roku nie chciał oddać władzy bratu. Wtedy Polinejkes zwrócił się o pomoc do króla Argos, który wraz ze swoimi wojskami najechał na Teby. Rozpoczęła się bratobójcza walka, w której giną obaj bracia. Kreon, który po raz kolejny objął władzę, zadecydował, że Polinejkes nie zasłużył na godny pochówek, zaś Eteokles za swą postawę, jak najbardziej.
Wtedy do Teb powróciła Antygona. Nie zgadzała się z rozkazem władcy i w tajemnicy symbolicznie pochowała Polinejkesa (posypując ciało piaskiem), za co została skazana na śmierć. Popełniła jednak samobójstwo. Gdy dowiedział się o tym, zakochany w niej Hajmon - syn Kreona - uczynił to samo, a po nim także jego matka - żona Kreona - Eurydyka.

</doc>
<doc id="654462" url="https://pl.wikipedia.org/wiki?curid=654462" title="Anime music video">
Anime music video

Anime music video (AMV) – typ teledysków, tworzonych przez połączenie dowolnej muzyki z pociętymi i przerobionymi scenami z jednego lub więcej anime za pomocą specjalnych programów służących do liniowej i nieliniowej edycji wideo, lecz tak by zaistniał związek rytmiczny bądź fabularny (lub oba) pomiędzy anime a muzyką. Tworzeniem AMV zajmują się fani anime i mangi.
Proces tworzenia AMV.
Osoby tworzące AMV wycinają z filmów anime krótkie sceny (czasem krótsze niż sekunda, czasem trwające kilka sekund), po czym poddają je przeróbce. Można zastosować różne efekty komputerowe, często też nakłada się sceny korzystając z pół przezroczystości. Jednym z głównych elementów tworzenia teledysków anime jest budowanie fabuły. Polega to głównie na ujednolicaniu treści anime z treścią piosenki. Teledyski zmontowane z wielu anime nazywane są various AMV.
AMV zazwyczaj powstają zespołowo. Tak utworzony klip nosi nazwę MEP-AMV (). Ta forma AMV rozpowszechniła się na początku XXI wieku wraz z rozwojem Internetu. Z początku w MEP-ach brało udział z reguły 3-4 twórców AMV, z czasem zespoły tworzące AMV zaczęły angażować coraz większą liczbę uczestników (nawet ponad 50 osób do pojedynczego AMV). Dość częstymi zjawiskami MEP-owymi są projekty poświęcone danemu anime lub zespołowi muzycznemu.
Poza MEP-ami istnieją także Collaby (Collab – od , czyli współpraca). Collab to AMV zrobione tylko i wyłącznie przez 2 edytorów.
W AMV-makerskiej społeczności występuje także wiele innych eventów (wydarzeń).
Są to między innymi:

</doc>
<doc id="654463" url="https://pl.wikipedia.org/wiki?curid=654463" title="Alan Ball (filmowiec)">
Alan Ball (filmowiec)

Alan Ball (ur. 13 maja 1957 w Atlancie w stanie Georgia) – amerykański scenarzysta, reżyser, producent i sporadycznie aktor, najlepiej znany jako autor scenariusza do filmu "American Beauty" (1999), za który otrzymał Oscara i Złoty Glob, oraz ze stworzenia serialu HBO "Sześć stóp pod ziemią". Obecnie pracuje nad nową produkcją telewizji HBO, zatytułowaną "Czysta krew" (2007).
Studiował teatroznawstwo na Florida State University. Jest gejem.
Przypisy.
 

</doc>
<doc id="654465" url="https://pl.wikipedia.org/wiki?curid=654465" title="Błąd stylistyczny">
Błąd stylistyczny



</doc>
<doc id="654466" url="https://pl.wikipedia.org/wiki?curid=654466" title="Henryk Fros">
Henryk Fros

Henryk Fros (ur. 18 stycznia 1922 w Rybniku, zm. 24 kwietnia 1998 w Krakowie) – polski jezuita, teolog, badacz literatury hagiograficznej, mediewista.
Życiorys.
Będąc harcerzem, brał udział w wojnie obronnej 1939 roku. Wzięty do niewoli radzieckiej, zdołał uciec z transportu jeńców. Do Towarzystwa Jezusowego wstąpił w czasie okupacji niemieckiej, a ukończywszy nowicjat studiował w nowosądeckim oddziale jezuickiego Wydziału Filozoficznego. Po otrzymaniu 16 kwietnia 1950 roku święceń kapłańskich kierował biblioteką kolegium w Krakowie, wykładał francuski, prowadził działalność duszpasterską głosząc rekolekcje, współpracując z wydawnictwem i publikując swoje prace. Przebywając w Brukseli (1979–1989) został pierwszym nie pochodzącym z Belgii członkiem "Société des Bollandistes" i jednym z redaktorów „Analecta Bollandiana”. Po powrocie do kraju do 1992 roku opracowywał kwartalnik „Polonica w historiografii współczesnej”. Publikował m.in. w „Ateneum Kapłańskim”, „Colectanea Theologica”, „Przeglądzie Powszechnym”, „Studiach Źródłoznawczych”, „Rocznikach Humanistycznych”, „Pamiętniku Literackim” i „Tygodniku Powszechnym”. Przyczyną śmierci Henryka Frosa był nowotwór mózgu.
Wybrane publikacje.
Lista publikacji:

</doc>
<doc id="654469" url="https://pl.wikipedia.org/wiki?curid=654469" title="Maria Skłodowska">
Maria Skłodowska



</doc>
<doc id="654471" url="https://pl.wikipedia.org/wiki?curid=654471" title="Komisarz Policji">
Komisarz Policji

Komisarz Policji (kom.) – stopień oficerów młodszych w Policji, odpowiednik stopnia porucznika w Wojsku Polskim (WP), wyższym od podkomisarza (podporucznika w WP), a niższym od nadkomisarza (kapitana w WP). Stosownie do zajmowanego stanowiska służbowego oraz w zależności od opinii służbowej mianowanie na stopień komisarza nie może nastąpić wcześniej niż po przesłużeniu w stopniu podkomisarza 3 lat. Mianowanie na stopień nadkomisarza nie może nastąpić wcześniej niż po przesłużeniu 4 lat w stopniu komisarza – stosownie do zajmowanego stanowiska służbowego oraz w zależności od opinii służbowej. Jak w przypadku każdego stopnia możliwy jest awans nadzwyczajny w "szczególnie uzasadnionych przypadkach". Stopień komisarza, jak wszystkie stopnie policyjne jest dożywotni.

</doc>
<doc id="654474" url="https://pl.wikipedia.org/wiki?curid=654474" title="Joanna Pollakówna">
Joanna Pollakówna

Joanna Pollakówna (ur. 1 czerwca 1939 w Warszawie, zm. 28 czerwca 2002 tamże) – poetka, eseistka, historyk sztuki. Pisała też opowiadania dla dzieci (napisała m.in. scenariusz do telewizyjnego serialu animowanego "Marceli Szpak dziwi się światu"), tłumaczyła poezję. Była autorką publikacji z historii sztuki.
Debiutowała (jako poetka) w 1958 roku w „Nowej Kulturze”.
Laureatka wielu nagród, m.in. Nagrody Fundacji im. Kościelskich (1976), Fundacji Alfreda Jurzykowskiego (1992), Fundacji Kultury (1999).
Joanna Pollakówna była córką poety i tłumacza Seweryna Pollaka i poetki Wandy Grodzieńskiej, żoną tłumacza i publicysty Wiktora Dłuskiego.
Jej grób znajduje się na cmentarzu ewangelicko-augsburskim w Warszawie (aleja 46, grób 4).

</doc>
<doc id="654477" url="https://pl.wikipedia.org/wiki?curid=654477" title="Jezioro Parzyńskie">
Jezioro Parzyńskie

Jezioro Parzyńskie (Parzyn) (kasz. "Pôrzëńsczé Jezoro") – przepływowe jezioro wytopiskowe położone na Równinie Charzykowskiej w obrębie Kaszub Południowych (na obszarze powiatu chojnickiego, województwa pomorskiego). "Parzyńskie" zajmuje powierzchnię 52,9 ha i jest otoczone lasami Zaborskiego Parku Krajobrazowego. Jezioro pełni przede wszystkim funkcje rekreacyjno-turystyczne. Miejscowości "nadjeziorne" to Parzyn i pobliski Windorp. Przez jezioro przepływa rzeka Zbrzyca będąca szlakiem kajakowym.

</doc>
<doc id="654480" url="https://pl.wikipedia.org/wiki?curid=654480" title="Jerzy Kaliszewski">
Jerzy Kaliszewski

Jerzy Kaliszewski (ur. 8 czerwca 1912 w Warszawie, zm. 31 maja 1990 tamże) – polski aktor teatralny i filmowy, reżyser, pedagog i dyrektor teatrów.
Życiorys.
Absolwent warszawskich uczelni: Szkoły Głównej Handlowej (SGH), Państwowego Instytutu Sztuki Teatralnej (PIST) i Państwowej Szkoły Teatralnej (PWST). 
W czasie okupacji niemieckiej był więźniem Pawiaka i obozu koncentracyjnego Sachsenhausen. Później pracował jako kelner, uczestnicząc jednocześnie w konspiracyjnym życiu teatralnym.
Aktor scen krakowskich: Teatru im. Juliusza Słowackiego (1935–1938, 1945–1947, 1949–1954 i 1968–1969) i Starego Teatru (1954–1959) oraz warszawskich: Teatru Polskiego (1938–1939), Teatru Klasycznego (1962–1964) – również jako dyrektor, Teatru Narodowego (1969–1970) i Teatru Ateneum (1965–1968 i 1970–1980). 
Związany był również z Teatrem Wojska Polskiego w Łodzi i Teatrem Śląskim im. Stanisława Wyspiańskiego w Katowicach (dyrektor). Był wieloletnim wykładowcą warszawskiej (1947–1949 i 1969–1980) oraz krakowskiej PWST (1950–1969).
Spoczywa na cmentarzu Powązkowskim w Warszawie (kwatera 314-1-27).

</doc>
<doc id="654481" url="https://pl.wikipedia.org/wiki?curid=654481" title="Centrum Medyczne Kształcenia Podyplomowego">
Centrum Medyczne Kształcenia Podyplomowego

Centrum Medyczne Kształcenia Podyplomowego – polska uczelnia medyczna mająca swoją siedzibę w Warszawie prowadząca studia specjalizacyjne dla lekarzy, lekarzy dentystów, diagnostów laboratoryjnych, farmaceutów, fizjoterapeutów i dla dziedzin mających zastosowanie w ochronie zdrowia, zapewniająca możliwość kształcenia ustawicznego oraz prowadząca studia doktoranckie. Uczelnia jest organem założycielskim dla dwóch szpitali: Samodzielnego Publicznego Szpitala Klinicznego im. prof. Witolda Orłowskiego w Warszawie oraz Samodzielnego Publicznego Szpitala Klinicznego im. prof. Adama Grucy w Otwocku. Centrum Medyczne Kształcenia Podyplomowego może posługiwać się oficjalnym skrótem nazwy w brzmieniu CMKP.
Historia.
Centrum Medyczne Kształcenia Podyplomowego zostało powołane 1 stycznia 1971 na podstawie Rozporządzenia Rady Ministrów z 9 października 1970 (Dz. U. z 1970 roku, Nr 29, poz. 247). CMKP jest kontynuatorem powołanego w 1953 Instytutu Doskonalenia i Specjalizacji Kadr Lekarskich, który w 1958 został przemianowany na Studium Doskonalenia Lekarzy. Do końca 2018 CMKP funkcjonowało w oparciu o statut nadany zarządzeniem Ministra Zdrowia z 30 października 2012 (Dz. Urz. Min. Zdr. z 2012 r. poz. 79).
Obecnie CMKP funkcjonuje w oparciu o ustawę z dnia 13 września 2018 r. o Centrum Medycznym Kształcenia Podyplomowego (Dz. U. z 2018 r. poz. 2024) oraz zarządzenie Ministra Zdrowia z dnia 21 grudnia 2018 r. w sprawie nadania statutu Centrum Medycznego Kształcenia Podyplomowego (Dz. Urz. MZ z 2018 r. poz. 125).
Uniwersytet Trzeciego Wieku im. Haliny Szwarc.
Przy Centrum Medycznym Kształcenia Podyplomowego funkcjonuje Uniwersytet Trzeciego Wieku jest pierwszą taką placówką w Polsce i trzecią na świecie zrzeszającą osoby w wieku emerytalnym zainteresowane możliwością ustawicznego kształcenia. Powstał w 1975 z inicjatywy gerontolożki prof. Haliny Szwarc.

</doc>
<doc id="654495" url="https://pl.wikipedia.org/wiki?curid=654495" title="Haplochromis retrodens">
Haplochromis retrodens

Haplochromis retrodens – gatunek słodkowodnej ryby z rodziny pielęgnicowatych (Cichlidae). 
Występowanie.
Jezioro Wiktorii w Afryce.
Ochrona.
Gatunek został wpisany w 1999 roku do Czerwonej księgi gatunków zagrożonych w kategorii gatunków wymarłych (EX). Według Harrison &amp; Stiassny (1999) decyzja o uznaniu gatunku za wymarły wymaga potwierdzenia, dlatego obecnie sklasyfikowany jest jako VU (narażony na wyginięcie).

</doc>
<doc id="654497" url="https://pl.wikipedia.org/wiki?curid=654497" title="Księgi prorockie">
Księgi prorockie



</doc>
<doc id="654498" url="https://pl.wikipedia.org/wiki?curid=654498" title="Hoplotilapia">
Hoplotilapia



</doc>
<doc id="654503" url="https://pl.wikipedia.org/wiki?curid=654503" title="Nieustraszony (film 2006)">
Nieustraszony (film 2006)

Nieustraszony () – film wyprodukowany w Chińskiej Republice Ludowej, Hongkongu i Stanach Zjednoczonych w reżyserii Ronny’ego Yu z roku 2006.
Film opowiada historię życia wojownika wushu Huo Yuanjia. W rolę wcielił się Jet Li.

</doc>
<doc id="654515" url="https://pl.wikipedia.org/wiki?curid=654515" title="Pielęgnica nikaraguańska">
Pielęgnica nikaraguańska

Pielęgnica nikaraguańska ("Hypsophrys nicaraguensis") – gatunek słodkowodnej ryby z rodziny pielęgnicowatych. Bywa hodowana w akwariach.
Występowanie.
Ameryka Środkowa.
Charakterystyka.
W naturze dorasta do 25 cm długości.

</doc>
<doc id="654517" url="https://pl.wikipedia.org/wiki?curid=654517" title="Jezioro Skoszewskie">
Jezioro Skoszewskie

Jezioro Skoszewskie (kaszb. "Skòszéwsczé Jezoro") – przepływowe jezioro rynnowe położone na Równinie Charzykowskiej w obrębie Kaszub Południowych (na obszarze powiatu bytowskiego województwa pomorskiego). Zajmuje ono powierzchnię 46 ha i jest otoczone lasami Zaborskiego Parku Krajobrazowego. Jezioro pełni przede wszystkim funkcje rekreacyjno-turystyczne. Do 1 września 1939 jezioro na całej swojej długości stanowiło granicę polsko-niemiecką.

</doc>
<doc id="654519" url="https://pl.wikipedia.org/wiki?curid=654519" title="Hypsophrys">
Hypsophrys

Hypsophrys – rodzaj ryb z rodziny pielęgnicowatych (Cichlidae).
Klasyfikacja.
Gatunki zaliczane do tego rodzaju :

</doc>
<doc id="654521" url="https://pl.wikipedia.org/wiki?curid=654521" title="Dróżnik (film)">
Dróżnik (film)

Dróżnik (ang.: The Station Agent) – niezależny film amerykański w reżyserii Toma McCarthy’ego.
Fabuła.
Finbar „Fin” McBride, cierpiący na karłowatość, przeprowadza się na, otrzymaną w spadku po przyjacielu, starą stację kolejową. Tym samym ucieka przed docinkami i szyderstwem społeczeństwa. Po pewnym czasie, niejako wbrew swojej woli, zaprzyjaźnia się z prowadzącym pobliski bar, Joem Oramasem (Bobby Cannavale) oraz z Olivią Harris (Patricia Clarkson) – rozwódką przeżywającą śmierć dziecka. „Fin” szybko zaraża ich pasją do pociągów.

</doc>
<doc id="654524" url="https://pl.wikipedia.org/wiki?curid=654524" title="Arthur Johnson">
Arthur Johnson

Arthur Johnson (ur. 12 kwietnia 1879, zm. 23 maja 1929 r) – irlandzki piłkarz i trener piłkarski; pionier i promotor futbolu w Hiszpanii. Często mylnie uznawany za Anglika, jako że Irlandia była wówczas częścią Zjednoczonego Królestwa.
Był jednym z pierwszych piłkarzy Realu Madryt i zdobywcą pierwszego w historii gola dla tej drużyny w El Clásico (13 maja 1902). Następnie, w latach 1910–1920 pełnił funkcję trenera Realu Madryt.

</doc>
<doc id="654525" url="https://pl.wikipedia.org/wiki?curid=654525" title="Interochromis loocki">
Interochromis loocki

Interochromis loocki – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Interochromis". 
Występowanie.
Gatunek endemiczny, szeroko rozprzestrzeniony w jeziorze Tanganika w Afryce Wschodniej. Występuje w płytkich wodach nad skalistym dnem.
Opis.
Osiąga w naturze do około 10 cm długości. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="654526" url="https://pl.wikipedia.org/wiki?curid=654526" title="Monika Sapilak">
Monika Sapilak

Monika Sapilak (ur. 9 kwietnia 1976 we Wrocławiu) – polska aktorka dziecięca, aktywna w latach 80. 

</doc>
<doc id="654531" url="https://pl.wikipedia.org/wiki?curid=654531" title="Interochromis">
Interochromis



</doc>
<doc id="654534" url="https://pl.wikipedia.org/wiki?curid=654534" title="Jezioro Kruszyńskie">
Jezioro Kruszyńskie

Jezioro Kruszyńskie (kaszb. "Krëszińsczé Jezoro") – przepływowe jezioro wytopiskowe położone na Równinie Charzykowskiej w obrębie Kaszub Południowych (na obszarze województwa pomorskiego). "Kruszyńskie" zajmuje powierzchnię 461,3 ha i jest otoczone lasami Zaborskiego Parku Krajobrazowego. Jezioro pełni przede wszystkim funkcje rekreacyjno-turystyczne. Miejscowości "nadjeziorne" to Peplin, Windorp, Kruszyn i "Gapowo". Przez jezioro przepływa rzeka Zbrzyca będąca szlakiem kajakowym.

</doc>
<doc id="654536" url="https://pl.wikipedia.org/wiki?curid=654536" title="Club El Porvenir">
Club El Porvenir

Club El Porvenir jest argentyńskim klubem z siedzibą w dzielnicy miasta Gerli - Villa Porvenir. Miasto Gerli jest częścią zespołu miejskiego Buenos Aires.
Historia.
Club El Porvenir założony został 12 września 1915. W erze zawodowej klub nigdy nie wystąpił pierwszej lidze. W sezonie 2005/06 El Porvenir spadł z drugiej ligi i w sezonie 2006/07 rozpoczął grę w trzeciej lidze (Primera B Metropolitana).
Stroje.
Stroje piłkarzy klubu składają się z koszulek w biało-czarne pionowe paski i czarne spodenki oraz czarne getry, przypominając w ten sposób stroje Newcastle United.
Stadion.
Mecze domowe klub rozgrywa na oddanym do użytku 24 kwietnia 1971 roku stadionie Estadio Enrique De Roberts, mogącym pomieścić 15000 widzów.

</doc>
<doc id="654537" url="https://pl.wikipedia.org/wiki?curid=654537" title="Selektywność reakcji">
Selektywność reakcji

Selektywność reakcji - stosunek oczekiwanego produktu do produktów ubocznych w reakcjach chemicznych. Reakcja jest tym bardziej selektywna im więcej powstaje oczekiwanego produktu i mniej produktu ubocznego.
Np: gdy reakcja równoległa typu:
prowadzi do produktu "C":
lub "D":
selektywność w stosunku do oczekiwanego produktu C mierzy się dzieląc otrzymaną liczbę moli "C" do produktu ubocznego "D".
Analogiczne znaczenie ma pojęcie selektywności, odniesione do takich procesów fizykochemicznych, jak absorpcja lub adsorpcja składników mieszanin związków chemicznych. 

</doc>
<doc id="654550" url="https://pl.wikipedia.org/wiki?curid=654550" title="Iranocichla hormuzensis">
Iranocichla hormuzensis

Iranocichla hormuzensis – gatunek ryby z rodziny pielęgnicowatych (Cichlidae), jedyny przedstawiciel rodzaju "Iranocichla" i jedyny rodzimy przedstawiciel Cichlidae występujący w Iranie. Jest blisko spokrewniony z rybami z rodzajów "Sarotherodon", "Oreochromis" i "Tristramella".
Występowanie.
Słonawe potoki południowego Iranu w pobliżu cieśniny Ormuz, rzadko spotykana w wodzie słodkiej. Zasiedla miejsca stale ciepłe, niezacienione, zazwyczaj z błotnistym dnem, słabo zarośnięte, intensywnie zalewane w okresie deszczów zimowych.
Opis.
Osiąga w naturze do 10 cm długości. Żywi się glonami i detrytusem. Jest pyszczakiem. Ikrą i młodymi opiekuje się samica.

</doc>
<doc id="654552" url="https://pl.wikipedia.org/wiki?curid=654552" title="Zvonimir Vukić">
Zvonimir Vukić

Zvonimir Vukić, cyr. Звонимир Вукић (ur. 19 lipca 1979 w Zrenjaninie) – serbski piłkarz grający na pozycji ofensywnego pomocnika.
Kariera klubowa.
Vukić swoją piłkarską karierę zaczynał w małym klubie o nazwie Begej Žitište. W barwach tego klubu, grającego w jednej z niższych lig zadebiutował w wieku 16 lat i w sezonie 1994/1995 rozegrał tam 4 mecze, a w kolejnym 1995/1996 już 24 zdobywając 6 bramek. Po sezonie, latem 1996 przeszedł do pierwszoligowego klubu Proleter Zrenjanin. Po debiucie rozegrał w tamtym sezonie jeszcze 5 meczów. Proleter zajął 5. miejsce w lidze. W sezonie 1996/1997 Vukić w barwach Proleteru grał już w pierwszym składzie i rozegrał całkiem niezły sezon. Wystąpił w 30 meczach na 33 możliwych i zdobył 3 bramki. Niska pozycja Proleteru, dziewiąta, nie zraziła szefów hiszpańskiego Atlético Madryt, które latem 1997 zatrudniło Vukicia w swoich szeregach. Jednak trener madryckiego klubu, Radomir Antić nie widział dla swojego rodaka miejsca w pierwszej drużynie i Vukić grał jedynie w Segunda División w zespole rezerw Atlético. Po półtora roku nieudanego dlań pobytu w Hiszpanii, Vukić powrócił do ojczyzny i zimą 2000 roku został sprowadzony przez Miodraga Ješicia do Partizana Belgrad, ale dopiero za kadencji kolejnego trenera, Ljubišy Tumbakovicia zaczął grać w pierwszym składzie tego wielce utytułowanego klubu. Przez kolejne lata gry w Partizanie Vukić był wystawiany jako ofensywny pomocnik tuż za napastnikami i dzięki temu zdobywał w kolejnych sezonach dużą liczbę bramek, będąc tym samym co roku jednym z najlepszych strzelców zespołu. W Partizanie Vukić grał do lipca 2003 roku i przez 3,5 roku gry w stołecznym klubie dwukrotnie wywalczył tytuł mistrza kraju (w 2002 wówczas jeszcze Jugosławii, a w 2003 już Serbii i Czarnogóry). Ma na koncie także zdobyty Puchar Jugosławii w 2001 roku, a w sezonie 2002/2003 został królem strzelców tamtejszej ligi z 22 golami na koncie.
W lipcu 2003 za sumę 4,7 miliona euro Vukić trafił do ukraińskiego Szachtara Donieck, który to chciał odebrać prymat Dynamu Kijów. W sezonie 2003/2004 zdobył 10 goli, ale to ponownie kijowski klub został mistrzem kraju, a Szachtarowi i Vukiciowi na pocieszenie zostało zdobycie Pucharu Ukrainy. Wicemistrzostwo kraju pozwoliło Szachtarowi na start w sezonie 2004/2005 w eliminacjach do Ligi Mistrzów. Szachtar 3. rundę eliminacji przeszedł pomyślnie pokonując Club Brugge w dwumeczu 6:3. W rewanżu w Brugii padł rezultat 2:2, a obie bramki dla zespołu z Doniecka zdobył właśnie Vukić. W fazie grupowej zespół Szachtara musiał jednak uznać wyższość A.C. Milan i FC Barcelony i zajmując trzecie miejsce w grupie trafił do Pucharu UEFA. W Lidze Mistrzów Vukić rozegrał 5 meczów i nie zdobył bramki, a w Pucharze UEFA (Szachtar doszedł do 1/8 finału) 4 mecze. W lidze ukraińskiej natomiast Vukić nie zdołał zdobyć ani jednego gola, ale w zamian za to mógł się cieszyć z kolegami z zespołu ze zdobytego tytułu mistrza Ukrainy. W ostatnim dniu letniego okna transferowego, w sierpniu 2005 roku, Vukić został wypożyczony do grającego w Premiership Portsmouth F.C. W Premiership Zvonimir zadebiutował 10 września 2005 w wygranym 1:0 wyjazdowym meczu z Evertonem. Swoją pierwszą bramkę zdobył natomiast w zwycięskim 4:1 meczu z Sunderlandem. Początkowo udawało mu się łapać do pierwszego składu drużyny, jednak gdy z klubu zwolniono ówczesnego szkoleniowca Alaina Perrina i w jego miejsce zatrudniono Harry’ego Redknappa Vukić stracił miejsce w składzie. Zimą 2006 wrócił do Szachtara i zaraz potem został wypożyczony do Partizana, w którym to jednak rozegrał tylko 2 mecze, a Partizan musiał uznać wyższość Crvenej Zvezdy Belgrad w rozgrywkach ligowych. W lipcu 2006 Vukić wrócił na Ukrainę i ponownie został graczem Szachtara. W sezonie 2007/2008 wywalczył mistrzostwo i Puchar Ukrainy.
W latach 2010–2012 znów grał w Partizanie. W tym okresie wywalczył z nim trzy mistrzostwa kraju w sezonach 2010/2011, 2011/2012 i 2012/2013. Zdobył też Puchar Serbii w 2011 roku. W 2013 roku przeszedł do PAOK FC i w dwóch kolejnych sezonach (2012/2013 i 2013/2014) został z nim wicemistrzem Grecji. W sezonie 2014/2015 grał w PAE Weria, w którym zakończył karierę.
Kariera reprezentacyjna.
W reprezentacji Serbii i Czarnogóry Vukić zadebiutował 12 lutego 2003 roku w zremisowanym 2:2 meczu z reprezentacją Azerbejdżanu, rozegranym w Podgoricy w ramach kwalifikacji do Euro 2004. Swoją pierwszą bramkę w kadrze zdobył 11 września 2003 w wygranym 3:2 wyjazdowym meczu z reprezentacją Walii (Vukić zdobył wówczas bramkę w 6 minucie zmieniając stan meczu na 1:0). Z reprezentacją Serbii i Czarnogóry nie zdołał awansować do mistrzostw Europy, natomiast udało mu się z kadrą awansować do finałów Mistrzostw Świata w Niemczech i został także powołany do 23-osobowej kadry na same finały. Tam jednak zagrał tylko w jednym meczu – 20 końcowych minut przegranego 0:6 meczu z Argentyną. Serbowie doznali klęski na tych mistrzostwach i nie wyszli z grupy przegrywając wszystkie 3 mecze. Po mistrzostwach nowym selekcjonerem został Hiszpan Javier Clemente, ale jak dotąd nie widzi on miejsca w składzie w nowo powstałej reprezentacji Serbii dla Vukicia, który jak dotąd (stan na 27 września 2006) rozegrał w kadrze narodowej 26 meczów i zdobył 6 bramek.

</doc>
<doc id="654553" url="https://pl.wikipedia.org/wiki?curid=654553" title="Iranocichla">
Iranocichla



</doc>
<doc id="654560" url="https://pl.wikipedia.org/wiki?curid=654560" title="Kwas cyjanowodorowy">
Kwas cyjanowodorowy



</doc>
<doc id="654567" url="https://pl.wikipedia.org/wiki?curid=654567" title="Ochojnik świerkowiec">
Ochojnik świerkowiec

Ochojnik świerkowiec, ochojnik (smrekun) zielony ("Sacchiphantes viridis" syn. "Chermes viridis", "Sacchiphantes abietis viridis") – mszyca z rodziny ochojnikowatych. W Polsce powszechny.
Owad posiadający skomplikowany, dwuletni cykl rozwojowy. Po przezimowaniu w woskowej osłonie na gałęzi świerka samica powoduje powstanie wyrośla (galasów), w którym składa 100-150 jaj. Larwy rozwijają się wewnątrz wyrośla. Po przepoczwarczeniu owady dojrzałe formy uskrzydlonej przenoszą się na modrzewie, na których składają po kilkadziesiąt niezapłodnionych jaj. Z jaj tych wylegają osobniki bezskrzydłe, które po przezimowaniu kontynuują żerowanie. Składają one jaja niezapłodnione, z których wylęga się piąte pokolenie płciowe złożone z owadów bezskrzydłych. Składa ono jaja zapłodnione, z których wylęgają się samice rozpoczynające cykl od nowa. Niekiedy cykl rozwojowy tych mszyc ulega uproszczeniu poprzez wyeliminowanie pokoleń żerujących na modrzewiu. Owady przechodzące skrócony cykl rozwojowy były dawniej traktowane jako odrębny gatunek.
Zobacz też.
owady Polski

</doc>
<doc id="654568" url="https://pl.wikipedia.org/wiki?curid=654568" title="Sacchiphantes viridis">
Sacchiphantes viridis



</doc>
<doc id="654569" url="https://pl.wikipedia.org/wiki?curid=654569" title="Krzysztof Zakrzewski">
Krzysztof Zakrzewski

Krzysztof Józef Zakrzewski (ur. 4 lutego 1949 w Koninie, zm. 18 czerwca 2021 w Warszawie) – polski aktor teatralny, filmowy i dubbingowy.
W 1972 ukończył studia na Wydziale Aktorskim PWSFTviT w Łodzi. W latach 1972–1973 był aktorem Teatru Polskiego w Bielsku-Białej, a od 1973 do 1975 roku Ziemi Opolskiej w Opolu. Następnie występował w teatrach warszawskich: Nowym (1975–1982), Ateneum (1982–1983), Komedia (1983–1990) oraz w latach 1990–1992 Północnym.
Głównie był znany ze swoich ról w polskim dubbingu. Pochowany na Cmentarzu Wojskowym na Powązkach w Warszawie (kwatera Q KOL 5-2-15).

</doc>
<doc id="654570" url="https://pl.wikipedia.org/wiki?curid=654570" title="Lenzkirch">
Lenzkirch

Lenzkirch – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Leży nad rzeką Haslach, ok. 4 km na południe od Titisee-Neustadt oraz ok. 6 km od Schluchsee, przy drodze krajowej B315.

</doc>
<doc id="654571" url="https://pl.wikipedia.org/wiki?curid=654571" title="Renault Thalia">
Renault Thalia



</doc>
<doc id="654572" url="https://pl.wikipedia.org/wiki?curid=654572" title="Ralliart">
Ralliart

 – sekcja sportów motorowych Mitsubishi Motors. Do jej zadań należy przygotowywanie samochodów rajdowych oraz terenowych (z ang. "off-road") do startów w wyścigach. Poza tym Ralliart jest odpowiedzialne za projektowanie i produkcję części przeznaczonych do tuningu samochodów Mitsubishi.
Samochody Ralliart do 2005 brały udział w WRC, rajdzie Paryż-Dakar itp.
W Ameryce Północnej Mitsubishi sprzedaje zmodyfikowane wersje swoich samochodów z Ralliart w nazwie (np. Lancer Ralliart).

</doc>
<doc id="654574" url="https://pl.wikipedia.org/wiki?curid=654574" title="Marymont-Ruda">
Marymont-Ruda

Marymont-Ruda – obszar MSI w dzielnicy Bielany w Warszawie. Obejmuje on tereny na wschód od ul. Klaudyny do Wisły tj. osiedle Ruda, ogródki działkowe na dawnej Kępie Majorackiej, park nad Łachą Potocką (zwyczajowa nazwa to „Kanałek”), łęgi za Wisłostradą do Wisły, włącznie z fragmentem rzeki, oraz tereny dawnej Rudy Evansa (dziś między innymi os. Imaginarium).
Położenie.
Obszar Marymont-Ruda według MSI położony jest pomiędzy:
Nazwa Marymont przyjęta jest dla tego rejonu nieco na wyrost – obszar ten to dawna osada i folwark Ruda, o nieco starszej metryce niż sam Marymont, rozciągający się głównie po drugiej stronie trasy AK (po dzisiejszej bielańskiej stronie mieścił się tylko zwierzyniec). Jest to nazwa o tyle myląca, że właściwy Marymont znajduje się obecnie w dzielnicy Żoliborz. Jednak co najmniej od lat 20. XX w. na mapach miasta nazwa „Marymont” widnieje w wielokącie ulic Rudzkiej, Gdańskiej, Twardowskiego (dziś trasa AK) i Marii Kazimiery (dzisiejszy końcowy bieg ul. Mickiewicza) a więc odpowiada dzisiejszej etymologii – Marymont-Kaskada i właśnie Marymont-Ruda.

</doc>
<doc id="654575" url="https://pl.wikipedia.org/wiki?curid=654575" title="Borowiczki Pieńki">
Borowiczki Pieńki



</doc>
<doc id="654576" url="https://pl.wikipedia.org/wiki?curid=654576" title="Stanisław Kobierzycki">
Stanisław Kobierzycki

Stanisław Kobierzycki herbu Pomian (ur. ok. 1600, zm. 1665 w Kaliszu) – wojewoda pomorski w latach 1656-1665, kasztelan gdański w latach 1643-1656, podczaszy kaliski w latach 1636-1643, cześnik poznański w latach 1627-1636, starosta brodnicki, sekretarz królewski, polski działacz państwowy i historyk.
Poseł na sejm zwyczajny 1629 roku z województwa poznańskiego i kaliskiego. Poseł na sejm 1639 roku, sejm 1640 roku, sejm 1643 roku. Od 1647 był kasztelanem gdańskim. 
Był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa pomorskiego. Na sejmie nadzwyczajnym 1654 roku wyznaczony z Senatu do lustracji dóbr królewskich w Prusach. Od 31 maja 1656 do śmierci był wojewodą pomorskim. Był także posłem, wyjeżdżał na misje na tereny dzisiejszej Belgii.
Stanisław Kobierzycki został pochowany w kościele św. Mikołaja Biskupa w Kaliszu. 

</doc>
<doc id="654580" url="https://pl.wikipedia.org/wiki?curid=654580" title="USS Abraham Lincoln">
USS Abraham Lincoln

Okręty US Navy o nazwie USS „Abraham Lincoln”, pochodzącej od Abrahama Lincolna:
Nazwę USS „Abraham Lincoln” noszą także fikcyjne okręty:

</doc>
<doc id="654582" url="https://pl.wikipedia.org/wiki?curid=654582" title="Tegenaria atrica">
Tegenaria atrica



</doc>
<doc id="654583" url="https://pl.wikipedia.org/wiki?curid=654583" title="Meliady">
Meliady

Meliady (gr. "Melíai" bądź "Meliádes") – w mitologii greckiej nimfy zamieszkujące drzewa jesionu. Gdy Uranos został okaleczony przez jednego z synów – Kronosa, krople krwi, które spadły na ziemię, zrodziły Erynie (boginie zemsty) i Meliady. Z tego też względu z jesionu sporządzano oszczepy, które miały powodować duży upływ krwi. Meliady były również opiekunkami dzieci porzuconych pod jesionami oraz opiekunkami stad.

</doc>
<doc id="654584" url="https://pl.wikipedia.org/wiki?curid=654584" title="Centrum (Piekary Śląskie)">
Centrum (Piekary Śląskie)

Piekary Śląskie Centrum – w dokumentach urzędowych określana czasem jako Piekary Wielkie, dzielnica Piekar Śląskich o największej powierzchni, a także o największej liczbie ludności, na jej terenie znajdują się osiedla: Buczka, Wieczorka, 
Wieczorka-Wschód, Wyzwolenia i kolonia Józefka. Przy granicy z Kozłową Górą znajduje się Lipka z nowo powstałym osiedlem.
W Centrum znajduje się Bazylika Najświętszej Marii Panny i św. Bartłomieja, Kalwaria Piekarska oraz Kopiec Wyzwolenia.

</doc>
<doc id="654585" url="https://pl.wikipedia.org/wiki?curid=654585" title="Inspektor Policji">
Inspektor Policji

Inspektor Policji (insp.) – najwyższy stopień oficerów starszych w polskiej Policji. Niższym stopniem jest młodszy inspektor, a wyższym nadinspektor. Nadanie wyższego stopnia nie może nastąpić wcześniej niż po przesłużeniu w stopniu inspektora 4 lat. Odpowiednik stopnia pułkownika w Wojsku Polskim i starszego brygadiera w Państwowej Straży Pożarnej.

</doc>
<doc id="654591" url="https://pl.wikipedia.org/wiki?curid=654591" title="March (Badenia-Wirtembergia)">
March (Badenia-Wirtembergia)

March – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin March-Umkirch. Leży nad Dreisam, ok. 10 km na północny zachód od centrum Fryburga Bryzgowijskiego.
Współpraca.
Miejscowość partnerska:

</doc>
<doc id="654596" url="https://pl.wikipedia.org/wiki?curid=654596" title="Umkirch">
Umkirch

Umkirch – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin March-Umkirch. Leży ok. 7 km na północny zachód od centrum Fryburga Bryzgowijskiego.

</doc>
<doc id="654598" url="https://pl.wikipedia.org/wiki?curid=654598" title="Scorpaena scrofa">
Scorpaena scrofa



</doc>
<doc id="654602" url="https://pl.wikipedia.org/wiki?curid=654602" title="Tarcza (uzbrojenie)">
Tarcza (uzbrojenie)

Tarcza (od starofranc. "targe"); staropol. szczyt – obronna część uzbrojenia używana przez formacje konne i piesze. 
Wyrabiana z drewna, kory, wikliny lub skóry, a z czasem głównie z drewna powlekanego skórą, często obijanego metalem lub skórą, później także w całości z metalu, współcześnie także z tworzyw sztucznych. Była używana co najmniej od okresu brązu, w starożytności i w średniowieczu, tracąc na znaczeniu po wprowadzeniu broni palnej przez piechotę i jazdę, stosowana w specjalnych sytuacjach także współcześnie.
W dziejach Europy.
Tarcza występowała w różnych kształtach i rozmiarach. W starożytnym Rzymie wojska stosowały następujące rodzaje tarcz: scutum, clipeus, parma.
W europejskiej historii występowały również tarcze:
Wielkie tarcze germańskie, drewniane lub plecione z wikliny, były najczęściej czworokątne i pokryte skórą. Przypuszcza się, że kształt wczesnych tarcz miał związek z taktyką walki. Europejscy wojownicy piesi stosowali zazwyczaj tarcze okrągłe, wyposażone w umbo chroniące znajdującą się za nim dłoń, jeźdźcy używali raczej tarcz dłuższych, owalnych, później migdałowatych, lepiej chroniących sylwetkę konnego wojownika. Znane z licznych i dość dobrze zachowanych wykopalisk tarcze skandynawskie z początków naszej ery i wczesnośredniowieczne tarcze wikińskie były zazwyczaj okrągłe, wykonane z kilku desek różnego rodzaju drewna, najczęściej wyposażone w umbo, wzmacniane drobnymi okuciami, niekiedy z okutym rantem. Niektóre egzemplarze były oklejane jednostronnie, obustronnie lub na krawędziach skórą, o średnicy od ok. 80 do 100 cm. Tarcze wikińskie były z reguły malowane. Tarcze słowiańskie z tego okresu, zwane szczytami, były często tarczami jeźdźców, wydłużonymi pionowo, do formy owalu. Zabytki ikonograficzne pokazują, że stosowanie tych typów tarcz nie było regułą, m.in. pruscy wojownicy piesi na Drzwiach Gnieźnieńskich przedstawieni są z tarczami owalnymi. W XII i XIII w Zachodniej Europie popularne stają się tarcze normandzkie, spiczaste u dołu (wysokości. od ok. 120 do 180 cm, szerokości ok. 80 do 90 cm), zdobione jaskrawymi malowidłami, często o motywach fantastycznych zwierząt, znane m.in. z tkaniny z Bayeux. Z czasem tarcze zaczęły się zmniejszać, przybierając kształt zbliżony do trójkąta.
W Polsce.
Wytwórców tarcz nazywano w średniowiecznej Polsce „szczytnikami” od staropolskiej nazwy tarczy – „szczytu”. Szczytnikami nazywano również w piastowskiej Polsce żołnierzy walczących pieszo, uzbrojonych we włócznie, miecze i topory chroniących się tarczami. W Polsce istnieje wiele miejscowości, których nazwy wywodzą się od wytwórców tarcz, m.in. dawna wieś służebna Szczytniki we Wrocławiu.
Od XVI wieku, wraz z rozwojem i zmianami w uzbrojeniu, tarcza traciła stopniowo na znaczeniu.
Współcześnie tarcza bywa używana przez siły porządkowe: policję i milicję.

</doc>
<doc id="654605" url="https://pl.wikipedia.org/wiki?curid=654605" title="Jasna Polana">
Jasna Polana

Jasna Polana (ros. Ясная Поляна – Jasnaja Polana) – rodzinny majątek rodu Tołstojów, w tym pisarza Lwa Tołstoja, który w tym miejscu urodził się, mieszkał i tworzył przez dużą część swojego życia, tu też został pochowany. Jasna Polana położona jest 12 km na południowy wschód od miasta Tuła, w obwodzie tulskim i szczokinskim rajonie, w zachodniej Rosji.
Zaraz po śmierci Tołstoja posiadłość została przekazana jako miejsce na muzeum pamięci pisarza. Organizatorem muzeum była córka pisarza, Aleksandra Tołstaja. Obecny dyrektor muzeum jest również potomkiem rodu Tołstojów. Główne eksponaty to osobiste rzeczy pisarza, jak również jego biblioteka, zawierająca około 22 tys. woluminów. W Jasnej Polanie powstały dwie najważniejsze powieści pisarza: "Wojna i pokój" oraz "Anna Karenina".
Muzeum składa się z posiadłości pisarza, szkoły, którą założył dla chłopskich dzieci oraz parku, w którym znajduje się grób Lwa Tołstoja. Podczas II wojny światowej posiadłość była okupowana przez wojska niemieckie i częściowo zdewastowana, jednak większość cennych przedmiotów została ewakuowana przez radzieckie władze przed okupacją posiadłości.

</doc>
<doc id="654606" url="https://pl.wikipedia.org/wiki?curid=654606" title="Münstertal/Schwarzwald">
Münstertal/Schwarzwald

Münstertal/Schwarzwald – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Staufen-Münstertal. Leży w Schwarzwaldzie, nad rzeką Neumagen, na południe od Fryburga Bryzgowijskiego.
Misjonarz, św. Trudpert założył tutaj w średniowieczu opactwo.
Współpraca.
Miejscowość partnerska:

</doc>
<doc id="654608" url="https://pl.wikipedia.org/wiki?curid=654608" title="Super liga Srbije">
Super liga Srbije

Super liga Srbije () – najwyższa w hierarchii klasa męskich ligowych rozgrywek piłkarskich w Serbii, będąca jednocześnie najwyższym szczeblem centralnym (I poziom ligowy), utworzona w 2006 roku i od samego początku zarządzana przez Serbski Związek Piłki Nożnej (FSS). Zmagania w jej ramach toczą się cyklicznie (co sezon) i przeznaczone są dla 14 najlepszych krajowych klubów piłkarskich. Jej triumfator zostaje Mistrzem Serbii, zaś najsłabsze drużyny są relegowane do Prva liga Srbije (II ligi serbskiej).
Historia.
Mistrzostwa Serbii w piłce nożnej rozgrywane są od 2006 roku. Przed rokiem 2003 serbskie kluby piłkarskie rywalizowały w jugosłowiańskiej ekstraklasie. Te rozgrywki istniały między rokiem 1923 a 2003. Wcześniej, w 1913 wystartował pierwszy turniej piłkarski w Królestwie Serbii, powtórzony w 1914. W latach 1920, 1921 i 1923 zostały zorganizowany nieoficjalne mistrzostwa Serbii. Po rozpadzie „starej” Jugosławii w 1991 liga utrzymała nazwę kolejne dwanaście lat, pomimo odejścia drużyn ze Słowenii, Chorwacji czy Bośni i Macedonii. Po decyzji o definitywnym rozpadzie „nowej” Jugosławii (2003) i zmianie nazwy państwa na Serbia i Czarnogóra rozgrywki kontynuowano pod nazwą Liga Serbii i Czarnogóry. W roku 2006 z ligi wydzieliła się Prva crnogorska liga dla zespołów z niepodległej już Czarnogóry. Od tamtej pory rozgrywki toczą się pod nazwą Serbskiej Superligi 2006/07.
Nazwy ligi ze względu sponsorskich:
System rozgrywek.
Obecny format ligi zakładający rozgrywki w dwie rundy obowiązuje od sezonu 2015/16.
Rozgrywki składają się z 30 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1-8 walczą w trzeciej rundzie o mistrzostwo i europejskie puchary, a zespoły z miejsc 9-16 o utrzymanie w lidze. Pierwsza ósemka rozgrywa ze sobą mecze – u siebie oraz na wyjeździe. Dolna ósemka również rozgrywa ze sobą mecze – u siebie oraz na wyjeździe. Od sezonu 2009/10 w lidze występuje 16 zespołów. W przeszłości liczba ta wynosiła 12. Drużyna zwycięska za wygrany mecz otrzymuje 3 punkty, 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Serbii w piłce nożnej. Mistrz Serbii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Serbii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Prva liga Srbije.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Serbii zostało do tej pory zdobyte przez 2 drużyny.
Stan po sezonie 2021/22.

</doc>
<doc id="654609" url="https://pl.wikipedia.org/wiki?curid=654609" title="Subaru Corporation">
Subaru Corporation

 – japońskie przedsiębiorstwo ("kabushiki-gaisha") branży motoryzacyjnej i lotniczej, do 2017 roku funkcjonujące pod nazwą lub FHI. Przedsiębiorstwo powstało w 1953 r. poprzez połączenie pięciu spółek zgrupowanych wokół wytwórni samolotów Nakajima. Obecnie zatrudnia ponad 14 tysięcy pracowników na całym świecie, posiada dziewięć fabryk i sprzedaje swoje produkty w 100 krajach. Przedsiębiorstwo prowadzi produkcję m.in. samochodów marki Subaru i części do samolotów Boeinga.
Przedsiębiorstwo zmieniło nazwę z Fuji Heavy Industries na Subaru Corporation w 2017 roku; wcześniej nazwę Subaru nosił dział motoryzacyjny spółki. Zmiana motywowana była sukcesem marki Subaru na rynku (w roku fiskalnym 2015/2016 na świecie sprzedanych zostało około 1 mln samochodów tej marki) oraz dużo większą rozpoznawalnością tej marki wśród klientów indywidualnych.
Udziałowcy.
Od początku lat osiemdziesiątych do 1999 r. Nissan posiadał 20,1% akcji FHI. Po przejęciu Nissana przez Renault 20,1% udziałów zostało sprzedane General Motors. 6 października 2005 GM ogłosiło, że sprzeda 8,7% spółki firmie Toyota, natomiast pozostałe 11,4% – na giełdzie.

</doc>
<doc id="654611" url="https://pl.wikipedia.org/wiki?curid=654611" title="Meridijan Superliga">
Meridijan Superliga



</doc>
<doc id="654614" url="https://pl.wikipedia.org/wiki?curid=654614" title="Limnotilapia dardennii">
Limnotilapia dardennii

Limnotilapia dardennii – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Limnotilapia". Hodowana w akwariach.
Występowanie.
Gatunek endemiczny jeziora Tanganika w Afryce Wschodniej. Szeroko rozprzestrzeniony w przybrzeżnych wodach jeziora i w deltach wpływających do niego rzek. Występuje nad dnem piaszczystym lub – rzadziej – skalistym, zwykle na głębokości około 6 m, ale spotykany jest do głębokości 30 m. Młode zasiedlają płytkie wody z piaszczystym lub mulistym dnem, a dorosłe przebywają głębiej, tworząc liczne zgrupowania przy skalistych zboczach.
Opis.
Osiąga w naturze do 26 cm długości. Żywi się glonami nitkowatymi zeskrobywanymi ze skał i roślinami wodnymi. Okazjonalnie zjada bezkręgowce i ikrę ryb.
Zagrożenia i ochrona.
Gatunek liczny i szeroko rozprzestrzeniony, wpisany do Czerwonej księgi gatunków zagrożonych w kategorii LC.

</doc>
<doc id="654615" url="https://pl.wikipedia.org/wiki?curid=654615" title="Deportivo Armenio">
Deportivo Armenio

Club Deportivo Armenio jest argentyńskim klubem piłkarskim z siedzibą w Buenos Aires.
Historia.
Klub został założony w roku 1962 pod nazwą Club Armenio de Fútbol przez członków ormiańskiej społeczności w Argentynie. Później klub zmienił nazwę na Club Deportivo Armenio i dwa lata później przystąpił do rozgrywek organizowanych przez argentyński związek piłkarski AFA.
Do dziś szczytowym osiągnięciem klubu było 13 miejsce w pierwszej lidze w sezonie 1987/88. Jednak w następnym sezonie klub spadł do drugiej ligi. Największym zwycięstwem w historii klubu było pokonanie słynnego River Plate 2:0 w pamiętnym dla klubu sezonie 1987/88. Obecnie klub występuje w trzeciej lidze argentyńskiej Primera B Metropolitana.
Barwy.
Na początku barwy klubu były czarno-białe. Później zmienione zostały na zielono-białe paski. W końcu przyjęto kolory czerwony, pomarańczowy i niebieski wywodzące się od flagi państwowej Armenii.

</doc>
<doc id="654616" url="https://pl.wikipedia.org/wiki?curid=654616" title="Limnotilapia">
Limnotilapia



</doc>
<doc id="654618" url="https://pl.wikipedia.org/wiki?curid=654618" title="Hypsophrys nicaraguensis">
Hypsophrys nicaraguensis



</doc>
<doc id="654619" url="https://pl.wikipedia.org/wiki?curid=654619" title="Fuji Heavy Industries, Ltd.">
Fuji Heavy Industries, Ltd.



</doc>
<doc id="654620" url="https://pl.wikipedia.org/wiki?curid=654620" title="Antoni Sułek">
Antoni Sułek

Antoni Sułek (ur. 27 września 1945 w Barłogach) – polski socjolog, profesor nauk humanistycznych, nauczyciel akademicki Uniwersytetu Warszawskiego.
Życiorys.
Absolwent Liceum Ogólnokształcącego im. ks. Czartoryskiego w Puławach. W 1968 ukończył studia socjologiczne na Uniwersytecie Warszawskim. W 1974 obronił w Instytucie Socjologii UW doktorat pt. "Miejsce eksperymentu w naukach społecznych", którego promotorem był prof. Stefan Nowak, a w 1990 habilitował się książką stanowiącą zbiór rozpraw pt. "W terenie, w archiwum i w laboratorium. Studia nad warsztatem socjologa". Od roku 2002 jest profesorem.
W latach 1988–1995 był współredaktorem „Kultury i Społeczeństwa”. W latach 1989–1990 był członkiem zespołu doradców socjologicznych Obywatelskiego Klubu Parlamentarnego. W latach 1994–1998 przewodniczący Polskiego Towarzystwa Socjologicznego. W latach 1999–2001 pełnił przy Jerzym Buzku funkcję Głównego Doradcy Prezesa Rady Ministrów ds. Społecznych. W latach 2002–2005 dyrektor Instytutu Socjologii Uniwersytetu Warszawskiego, w którym w latach 1989–2009 był kierownikiem Zakładu Metodologii Badań Socjologicznych. Wiceprzewodniczący, a następnie członek prezydium Komitetu Socjologii Polskiej Akademii Nauk. Członek Centralnej Komisji ds. Stopni i Tytułów. W 2002 r. został członkiem korespondentem PAN.
Zajmuje się metodologią socjologiczną, metodologią sondażu, teorią i badaniami opinii publicznej, historią badań społecznych w Polsce.
Od 1999 jest członkiem rady programowej stowarzyszenia Otwarta Rzeczpospolita.
Odznaczenia.
Kawaler Orderu Odrodzenia Polski (2014).
W kulturze popularnej.
Antoni Sułek był pierwowzorem postaci pana Sułka w słuchowisku "Kocham pana, panie Sułku" (1973–2000) Jacka Janczarskiego.

</doc>
<doc id="654622" url="https://pl.wikipedia.org/wiki?curid=654622" title="Nefermaat">
Nefermaat

Nefermaat (Nefermat) – wezyr w starożytnym Egipcie z IV dynastii, członek rodziny panującej – syn Snofru, brat przyrodni Cheopsa i rodzony Rahotepa.
Żoną jego była Atet. Miał syna Hemiunu, który również pełnił urząd wezyra w późniejszych czasach i był budowniczym piramidy Cheopsa w Gizie. Po śmierci Nefermaat został pochowany wraz z żoną w mastabie w Meidum. 
Z jego grobowca pochodzą słynne malowidła przedstawiające niemal realistycznie egipską roślinność i stado gęsi nilowych (tzw. Gęsi z Meidum), a także liczne dekoracje inkrustowane, jedyne znane z okresu Starego Państwa. Obecnie te zabytki są wystawiane w Muzeum Egipskim w Kairze

</doc>
<doc id="654623" url="https://pl.wikipedia.org/wiki?curid=654623" title="Rytm okołodobowy">
Rytm okołodobowy



</doc>
<doc id="654629" url="https://pl.wikipedia.org/wiki?curid=654629" title="Gütenbach">
Gütenbach

Gütenbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład wspólnoty administracyjnej Furtwangen. Leży w Schwarzwaldzie, ok. 22 km na północ od Fryburga Bryzgowijskiego.

</doc>
<doc id="654631" url="https://pl.wikipedia.org/wiki?curid=654631" title="Fuji">
Fuji



</doc>
<doc id="654632" url="https://pl.wikipedia.org/wiki?curid=654632" title="Lichnochromis acuticeps">
Lichnochromis acuticeps

Lichnochromis acuticeps – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Lichnochromis". Bywa hodowany w akwariach.
Występowanie.
Gatunek endemiczny jeziora Malawi w Afryce.
Opis.
Osiąga w naturze do 14 cm długości. 

</doc>
<doc id="654634" url="https://pl.wikipedia.org/wiki?curid=654634" title="FHI">
FHI



</doc>
<doc id="654635" url="https://pl.wikipedia.org/wiki?curid=654635" title="Gutenbach">
Gutenbach



</doc>
<doc id="654637" url="https://pl.wikipedia.org/wiki?curid=654637" title="Lichnochromis">
Lichnochromis



</doc>
<doc id="654638" url="https://pl.wikipedia.org/wiki?curid=654638" title="Guetenbach">
Guetenbach



</doc>
<doc id="654641" url="https://pl.wikipedia.org/wiki?curid=654641" title="Durrani">
Durrani

Durrani () lub Abdali () – jedno z dwóch największych plemion Pasztuńskich w Afganistanie, również w zachodnim Pakistanie. Szacuje się, że stanowią około 20% populacji Afganistanu, czyli około 7 milionów, 1–2 milionów w Pakistanie oraz setki tysięcy w północno-wschodnim Iranie. Nazwa "Durrani" pochodzi od perskiego "durr-i durran", „perła pereł”.
Zobacz też.
Dynastia Durrani

</doc>
<doc id="654643" url="https://pl.wikipedia.org/wiki?curid=654643" title="Abdali">
Abdali



</doc>
<doc id="654644" url="https://pl.wikipedia.org/wiki?curid=654644" title="Macropleurodus bicolor">
Macropleurodus bicolor

Macropleurodus bicolor – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Macropleurodus", blisko spokrewniony z przedstawicielami rodzaju "Haplochromis" i przez niektórych autorów w nim klasyfikowany.
Występowanie.
Gatunek endemiczny Jeziora Wiktorii w Afryce. Występuje nad piaszczystym i skalistym dnem strefy przybrzeżnej.
Opis.
Osiąga w naturze do 15 cm długości. Żywi się ślimakami i larwami owadów.
Zagrożenia i ochrona.
Populacja "M. bicolor" zmniejszyła się drastycznie po wprowadzeniu do jeziora okonia nilowego ("Lates niloticus"). Obecny jej stan jest słabo znany. Gatunek jest klasyfikowany w Czerwonej księdze gatunków zagrożonych w kategorii narażonych na wyginięcie (VU), choć rzeczywisty stan zagrożenia może być wyższy. 

</doc>
<doc id="654646" url="https://pl.wikipedia.org/wiki?curid=654646" title="Macropleurodus">
Macropleurodus



</doc>
<doc id="654650" url="https://pl.wikipedia.org/wiki?curid=654650" title="Suliko">
Suliko

Suliko (gruz. სულიკო) – gruzińska piosenka miłosna. 
Charakterystyka.
Tekst utworu powstał w 1895 roku na podstawie wiersza gruzińskiego poety Akakiego Rostomowicza Ceretelego. Na prośbę poety muzykę skomponowała żona jego krewnego, Warinka Cereteli. Tekst utworu był następnie wielokrotnie przerabiany, modyfikowany i tłumaczony na różne języki. „Suliko” przetłumaczył na język polski Aleksander Rymkiewicz. W latach 50. utwór wykonał m.in. chór Czejanda. „Suliko” było później wykonywane przez wielu polskich artystów. „Suliko” było ulubioną piosenką Józefa Stalina. Za sprawą Stalina „Suliko” stało się bardzo znanym utworem w ZSRR.

</doc>
<doc id="654651" url="https://pl.wikipedia.org/wiki?curid=654651" title="Produkt (album)">
Produkt (album)

Produkt – pierwszy w pełni autorski album Olafa Deriglasoffa wydany 26 listopada 2005 przez Polskie Radio. Materiał był nagrywany razem z muzykami zespołu Kości. Miejscem nagrań były: Studio S-4 w Warszawie, Studiu Polskiego Radia im. Osieckiej oraz w Studiu ALKEN, czyli w domu Olafa.
Linki zewnętrzne.
http://www.deriglasoff.com – o płycie na oficjalnej stronie Olafa Derigrasoffa.

</doc>
<doc id="654652" url="https://pl.wikipedia.org/wiki?curid=654652" title="Sonic Mayhem">
Sonic Mayhem

Sonic Mayhem – pseudonim używany przez niemieckiego twórcę muzyki do gier komputerowych, Saschę "Buzzfunka" Dikiciyana. Sonic Mayhem stworzył m.in. ścieżkę dźwiękową do gier "Quake II" i "Tomorrow Never Dies", jak również część utworów do "" i wszystkie efekty dźwiękowe do "Unreal Tournamenta". Sonic Mayhem wydawał również niezależne albumy muzyczne.
Styl Sonic Mayhem to przede wszystkim energiczna forma rocka industrialnego, z naciskiem na powtarzane fragmenty (chociaż jest to mniej wyraźne na albumach niebędących ścieżkami dźwiękowymi).

</doc>
<doc id="654654" url="https://pl.wikipedia.org/wiki?curid=654654" title="Willem Drost">
Willem Drost

Willem Drost (ur. 19 kwietnia 1633 w Amsterdamie, pochowany 25 lutego 1659 w Wenecji) – holenderski malarz okresu baroku.
W późnych latach 40. XVII w. był uczniem Rembrandta. Ok. 1650 wyjechał do Rzymu, gdzie zetknął się z caravaggionistami: Johannem Karlem Lothem i Janem van der Meerem. Ok. 1657 osiadł w Wenecji. W późniejszym okresie twórczości powrócił do stylu Rembrandta.
Malował sceny biblijne, mitologiczne, rodzajowe oraz portrety. Przypisuje mu się wiele dzieł uważanych tradycyjnie za obrazy Rembrandta.

</doc>
<doc id="654656" url="https://pl.wikipedia.org/wiki?curid=654656" title="Poziomy znajomości języka">
Poziomy znajomości języka



</doc>
<doc id="654657" url="https://pl.wikipedia.org/wiki?curid=654657" title="Poziomy rady europy">
Poziomy rady europy



</doc>
<doc id="654659" url="https://pl.wikipedia.org/wiki?curid=654659" title="OST">
OST



</doc>
<doc id="654660" url="https://pl.wikipedia.org/wiki?curid=654660" title="Europejski System Opisu Kształcenia Językowego">
Europejski System Opisu Kształcenia Językowego

Europejski System Opisu Kształcenia Językowego, ESOKJ (ang. "Common European Framework of Reference for Languages", "CEFR") – stopień znajomości języka obcego w określonej klasyfikacji, a więc umiejętności w mówieniu, słuchaniu, czytaniu i pisaniu.
Klasyfikację przyjęła Rada Europy, wprowadzając sześć poziomów oznaczonych wielką literą i dodatkowo cyfrą: A1 – początkowy/początkujący, A2 – podstawowy/przed średnio zaawansowanym, B1 – niższy średnio zaawansowany, B2 – wyższy średnio zaawansowany, C1 – zaawansowany, C2 – biegły/profesjonalny. Poziom A1 odpowiada najmniejszej biegłości, a poziom C2 – największej.

</doc>
<doc id="654663" url="https://pl.wikipedia.org/wiki?curid=654663" title="Herb województwa lubuskiego">
Herb województwa lubuskiego

Herb województwa lubuskiego – symbol województwa lubuskiego. Herb województwa lubuskiego to tarcza dwudzielna w słup – na czerwono i zielono. W polu prawym połowa srebrnego orła w koronie, w polu lewym dwie sześcioramienne złote gwiazdy w słup. Barwa zielona symbolizuje lasy, które pokrywają połowę powierzchni województwa, orzeł – związki regionu z Polską, a gwiazdy – dwie stolice województwa.
Herb został zatwierdzony przez sejmik województwa 26 czerwca 2000 r. Autorem projektu herbu jest Wojciech Strzyżewski, profesor Uniwersytetu Zielonogórskiego.

</doc>
<doc id="654667" url="https://pl.wikipedia.org/wiki?curid=654667" title="Dinichthys">
Dinichthys



</doc>
<doc id="654669" url="https://pl.wikipedia.org/wiki?curid=654669" title="Mazarunia mazarunii">
Mazarunia mazarunii

Mazarunia mazarunii – gatunek słodkowodnej ryby z rodziny pielęgnicowatych. 
Występowanie.
Gatunek endemiczny zlewiska Mazaruni w Gujanie.
Opis.
Dorasta do 5 cm długości.

</doc>
<doc id="654671" url="https://pl.wikipedia.org/wiki?curid=654671" title="Mazarunia">
Mazarunia

Mazarunia – rodzaj słodkowodnej ryby z rodziny pielęgnicowatych. 
Klasyfikacja.
Gatunki zaliczane do tego rodzaju :

</doc>
<doc id="654672" url="https://pl.wikipedia.org/wiki?curid=654672" title="Flaga województwa lubuskiego">
Flaga województwa lubuskiego

Flaga województwa lubuskiego – symbol województwa lubuskiego. Flaga ta to prostokątny płat tkaniny o proporcjach szerokości do wysokości 8:5 i barwach województwa ułożonych w poziomych pasach, gdzie górny jest żółty, dolny zielony, natomiast pas środkowy podzielony został na dwa mniejsze w barwach białej i czerwonej.
W wersji uroczystej flagi województwa lubuskiego centralnie umieszczony jest herb województwa. Uroczysta odmiana flagi stanowi flagę urzędową województwa lubuskiego.
Flaga została ustanowiona w 2000 roku.
Barwy flagi zostały wzięte z herbu województwa. W 2009 roku zarząd województwa przedstawił specyfikację kolorów.

</doc>
<doc id="654677" url="https://pl.wikipedia.org/wiki?curid=654677" title="Flaga Sulechowa">
Flaga Sulechowa

Flaga Sulechowa – jeden z symboli miasta Sulechów oraz gminy Sulechów w postaci flagi. Flaga umieszczona jest na stałe na budynku Urzędu Miejskiego w Sulechowie (którego siedzibą jest ratusz w Sulechowie), poza tym wykorzystywana jest podczas szeregu różnego rodzaju uroczystości.
Wzór flagi Sulechowa określa załącznik nr 3 do Statutu Gminy Sulechów (przyjętego uchwałą nr V/39/2003 Rady Miejskiej w Sulechowie z dnia 11 lutego 2003 r. z późniejszymi zmianami). Z kolei zasady jej używania określa uchwała Nr XVII/141/2004 Rady Miejskiej w Sulechowie z dnia 27 kwietnia 2004 roku.
Wygląd i symbolika.
Flaga ma kształt prostokąta o stosunku długości do szerokości 3:2, podzielonego na trzy części w kolorach zielonym, białym i czerwonym. Część znajdująca się od strony drzewca wypełniona jest kolorem zielonym i ma wymiary całej szerokości flagi i 1/3 jej długości. Pozostała część podzielona jest na dwa prostopadłe do pierwszej pasy o równej powierzchni, wypełnione odpowiednio kolorem białym (część górna) i czerwonym (dolna).
Barwy flagi zostały w 2013 roku skrytykowane przez Komisję Heraldyczną, która zwróciła uwagę na fakt, iż zawiera ona kolor zielony, który nie występuje w herbie Sulechowa.

</doc>
<doc id="654678" url="https://pl.wikipedia.org/wiki?curid=654678" title="Dorota Pomykała">
Dorota Pomykała

Dorota Pomykała (ur. 3 lipca 1956 w Świerklańcu) – polska aktorka filmowa, telewizyjna i teatralna.
Laureatka Orła za najlepszą główną rolę kobiecą w filmie "Kobieta na dachu".
Życiorys.
W 1975 ukończyła I Liceum Ogólnokształcące im. Jana Smolenia w Bytomiu. W 1979 ukończyła studia na PWST w Krakowie i w tym samym roku zadebiutowała w wieczorze poetyckim „Jan Kochanowski” w Starym Teatrze w Krakowie.
Występowała w Piwnicy pod Baranami, a także w Teatrze Nowym w Łodzi (1994), Teatrze Rozmaitości (1995), Teatrze im. Stefana Żeromskiego w Kielcach (1999), Teatrze Bagatela (1999–2000, 2002) i Teatrze im. Juliusza Słowackiego (2000). Jest aktorką Starego Teatru w Krakowie.
Od 1992 prowadzi z Danutą Schlette Studio Aktorskie „Art-Play” i dwuletnią Policealną Szkołę Aktorską w Pałacu Młodzieży w Katowicach.

</doc>
<doc id="654680" url="https://pl.wikipedia.org/wiki?curid=654680" title="Leszczyny (Bielsko-Biała)">
Leszczyny (Bielsko-Biała)

Leszczyny (niem. "Nussdorf") – dzielnica zwyczajowa Bielska-Białej oraz obejmująca ją jednostka pomocnicza gminy. Znajduje się w prawobrzeżnej części miasta pomiędzy Osiedlem Grunwaldzkim a Mikuszowicami, historycznie była przysiółkiem Lipnika. W 2017 zamieszkiwało ją 5829 osób.
Położenie.
Granice osiedla (jednostki pomocniczej gminy) Leszczyny wyznaczają:
Niemal cały ten obszar wchodzi w skład obrębu ewidencyjnego Lipnik, z wyjątkiem kilku parcel przy ulicy Wczasowej przynależnych do Mikuszowic Krakowskich oraz terenu w zakolu Białej, na którym leży jednostka wojskowa, część Gemini Parku i dawne zakłady APENA – jako niegdysiejsza prawobrzeżna enklawa Bielska należy on do obrębu Żywieckie Przedmieście.
Historia.
Leszczyny powstały jako przysiółek wsi Lipnik. W 1815 składały się z trzynastu domów skoncentrowanych w rejonie dzisiejszego skrzyżowania ulic Prusa i Żywieckiej. Ta druga powstała w obecnym kształcie jako tzw. szosa cesarska łącząca Białą i Żywiec w latach 1818–1820, zastępując starą drogę na Żywiec tworzoną przez dzisiejszą ulicę Leszczyńską. Według parafialnego spisu ludności z 1825 mieszkało na Leszczynach 165 osób. Do roku 1843 liczba mieszkańców wzrosła do 230, a do 1869 do 408 w 22 budynkach. W 1845 Franz Ludwig Strzygowski nabył młyn w zachodniej części Leszczyn, przy rzece Białej, i z wykorzystaniem jego zabudowań założył fabrykę włókienniczą, której kontynuacją były później Zakłady Przemysłu Wełnianego WELUX. Do postaci fabrykanta nawiązuje do dziś nazwa nadrzecznego Parku Strzygowskiego. 
W 1878 uruchumiono linię kolejową Bielsko – Żywiec przebiegającą przez Leszczyny. W 1900 przysiółek liczył 774 mieszkańców. W 1901 otwarta została filia niemieckiej szkoły podstawowej, a rok później polska placówka Towarzystwa Szkoły Ludowej. W 1902 zaczyna się też budowa koszar c. k.kawalerii (współcześnie zajmowane przez 18 Batalion Powietrznodesantowy) w zakolu rzeki Białej, na obszarze, który stanowił wtedy prawobrzeżną enklawę bielskiego Żywieckiego Przedmieścia, a dziś należy do osiedla samorządowego Leszczyny i jest zwyczajowo postrzegany jako część tej dzielnicy.
W 1925 Leszczyny zostały wraz z całą gminą Lipnik włączone w skład miasta Białej, w tym czasie były zamieszkiwane przez 889 osób w 61 budynkach. Rozpoczął się okres intensywnej urbanizacji zapoczątkowany wytyczyniem po obu stronach ulicy Żywieckiej nowych kwartałów pod zabudowę jednorodzinną. Wybudowana też została kolonia robotnicza leszczyńskiego Kółka Rolniczego. Założone w międzywojniu na północnych peryferiach dzielnicy, przy dzisiejszej ulicy Sempołowskiej, olejarnia i fabryka kapeluszy dały początek późniejszym Zakładom Tłuszczowym BIELMAR oraz Bielskim Zakładom Obuwia BEFADO. 
Po II wojnie światowej dzielnica rozwinęła się w kierunku południowym i wschodnim. Po północnej stronie ulicy Górskiej powstało w „czynie społecznym młodzieży socjalistycznej” tzw. osiedle Młodości. Zagospodarowano też brzegi potoku Straconka, wzdłuż których powstała strefa rekreacyjna nazywana Bulwarami Straceńskimi lub Bulwarami Młodości. Wybudowane w latach 70. XX wieku wielkopłytowe osiedle Złote Łany płynnie przechodzi w zabudowę Leszczyn. Nieduże osiedle bloków powstało też w zachodniej części dzielnicy, wzdłuż ulicy Leszczyńskiej w sąsiedztwie rozbudowywanej Fabryki Aparatów Elektrycznych APENA, którą założono w 1948. W 1985 po kilkunastu latach budowy i zmianie pierwotnego przeznaczenia (miał to być hotel pracowniczy FSM) otwarto przy skrzyżowaniu ulic Żywieckiej i Łagodnej orbisowski hotel "Magura" (obecnie "Ibis Styles", budynek ma formę ośmiopiętrowego wysokościowca). W latach 1982–1990 wybudowano w miejscu dawnej kaplicy z lat 20. przy ulicy Straconki nowy katolicki kościół parafialny pod wezwaniem Chrystusa Króla.
Wyraźnym przekształceniem układu komunikacyjnego i przestrzennego Leszczyn była budowa w latach 2000–2002 ulicy Bora-Komorowskiego, która połączyła skrzyżowanie przy "Magurze" z lewobrzeżną częścią miasta poprzez nowy most na Białej. W 2009 otwarto przy niej, w miejscu zlikwidowanych zakładów włókienniczych WELUX, centrum handlowo-rozrywkowe Gemini Park. W tym samym roku po sąsiedzku oddano do użytku nową siedzibę bielskiej straży pożarnej.

</doc>
<doc id="654681" url="https://pl.wikipedia.org/wiki?curid=654681" title="Don A. Adams">
Don A. Adams



</doc>
<doc id="654685" url="https://pl.wikipedia.org/wiki?curid=654685" title="Danone">
Danone

Danone S.A. – międzynarodowe przedsiębiorstwo spożywcze z siedzibą w Paryżu, zajmujące się produkcją produktów spożywczych mlecznych i pochodzenia roślinnego, wody i napojów oraz żywienia specjalistycznego.
Działalność.
Przedsiębiorstwo zostało założone w 1919 roku w Barcelonie przez greckiego Żyda z Salonik, Isaaca Carasso. Obserwował on dzieci, które zmagały się z dolegliwościami trawiennymi. Znając zalety płynące ze spożywania popularnego na Bałkanach jogurtu, opracował rozwiązanie oparte o korzyści zdrowotne związane ze spożywaniem mleka fermentowanego. Nazwa Danone wywodzi się od przezwiska „Danon”, którym określano Daniela Carasso, syna założyciela firmy. Sprzedaż rozpoczął w aptekach, a następnie rozszerzył działalność na sklepy spożywcze. W latach 1941–1951, ze względu na żydowskie pochodzenie właścicieli i okupację Francji, główna siedziba przedsiębiorstwa znajdowała się w Nowym Jorku.
Spółki Danone zatrudniają ponad 100 tysięcy pracowników w 55 krajach. Produkty firmy można kupić w ponad 120 krajach, a do najpopularniejszych marek należą Activia, Aptamil oraz Jogurty Danone. 90% produktów sprzedawanych przez spółki Danone na świecie to produkty odgrywające istotną rolę w prawidłowo zbilansowanej diecie.
Danone w Polsce.
Danone w Polsce oferuje produkty spożywcze w trzech kategoriach: produkty mleczne i pochodzenia roślinnego (Danone), woda i napoje (w Polsce Żywiec Zdrój) oraz żywienie specjalistyczne, czyli żywność dla niemowląt i małych dzieci oraz żywienie medyczne (Nutricia). Działalność w Polsce Danone rozpoczął w 1990 roku, na początku jedynie importując produkty spożywcze. Pod koniec 1992 roku rozpoczął produkcję w wynajętych halach fabryki ZM Wola w Warszawie. Przedsiębiorstwo przejęło fabrykę i wykupiło resztę 2 lata później. W roku 1995 otworzyło następną fabrykę w Bieruniu. W 2009 roku Danone Polska był 4 największym producentem wyrobów mleczarskich w Polsce. W 2012 roku uzyskał już 3 miejsce w rankingu z obrotem rzędu 1564,397 mln PLN. W 2001 roku do grupy spółek DANONE w Polsce dołącza Żywiec Zdrój, a w 2007 Nutricia. Przedsiębiorstwo w 1998 roku wdrożyło system identyfikacji zagrożeń HACCP. W roku 2015 Danone ogłosił, że w 2016 roku zamknie zakład w Warszawie i przeniesie produkcję do Bierunia. W 2016 roku grupa spółek uruchomiłą jeden z najnowocześniejszych zakładów rozlewniczych Żywiec Zdrój w gminie Radziechowy-Wieprz, a w kolejnych latach modernizuje fabrykę w Bieruniu i rozbudowuje zakłady w Opolu. Obie fabryki eksportują tworzone w Polsce produkty, głównie na rynki europejskie.
Dziś spółki Danone zatrudniają ponad 3 tys. pracowników w 10 lokalizacjach w całej Polsce, głównie na południu, gdzie znajduje się większość fabryk i zakładów rozlewniczych. W 2020 roku, jako pierwszy producent w Polsce, Danone zdecydował się na stopniowe wdrażanie na opakowania swoich produktów systemu znakowania żywności Nutri-Score, a we wrześniu 2020 roku spółki dołączyły do Polskiego Paktu Plastikowego.

</doc>
<doc id="654686" url="https://pl.wikipedia.org/wiki?curid=654686" title="Ramada">
Ramada

Ramada (arab. رمادة, fr. "Remada") – miasto w południowej Tunezji przy granicy z Libią.
Jest to mała oaza otoczona pustynią. W okolicach wysokie wydmy, popularne wśród miłośników sportów ekstremalnych i rajdów motocyklowych i samochodowych. Zarówno w okresie kolonizacji francuskiej, jak i obecnie znajduje się tu baza wojskowa.

</doc>
<doc id="654687" url="https://pl.wikipedia.org/wiki?curid=654687" title="Alicia Witt">
Alicia Witt

Alicia Roanne Witt (ur. 21 sierpnia 1975 w Worcester) – amerykańska aktorka, piosenkarka, autorka tekstów i pianistka. Laureatka nagrody jury podczas Sundance Film Festival za rolę w filmie "Zabawa" (1994).
Życiorys.
Urodziła się w Worcester w stanie Massachusetts jako córka Diane (z domu Pietro), nauczycielki edukacji wczesnoszkolnej, i Roberta Witta, nauczyciela przedmiotów ścisłych i fotografa. Jej ojciec ma w jednej czwartej polskie i pół irlandzkie pochodzenie, a także ma francusko-kanadyjskie i angielskie korzenie, a jej matka ma pochodzenie włoskie, francusko-kanadyjskie i irlandzkie. Jej rodzinne nazwisko brzmiało pierwotnie Witcoski. Wychowywała się z bratem Ianem Robem. Edukowała się w domu. Dyplom ukończenia szkoły średniej uzyskała w wieku lat czternastu.
Swoją karierę zaczęła w wieku dwóch lat. Od dziecka uczyła się gry na pianinie (o czym można się przekonać podczas projekcji filmu "Jak Mona Lisa"). Rozwój swojej kariery zawdzięcza głównie reżyserowi Davidowi Lynchowi, który obsadził ją w filmie "Diuna" (1984) w roli jasnowidzącej Alii Atrydy. Pracowała z gwiazdami takiego formatu jak Peter i Bridget Fonda, Quentin Tarantino, Richard Dreyfuss, James Gandolfini, John Waters, Tom Cruise oraz Hugh Grant i Sandra Bullock. Zagrała m.in. w dramacie psychologicznym "Vanilla Sky" (2001), dreszczowcu "88 minut" (2008), muzycznym dramacie "Symfonia życia" (1995) oraz horrorze "Ulice strachu" (1998). Za występ w tym ostatnim filmie w 1999 nominowano ją do nagrody Saturna.
Mieszka w Los Angeles i Nowym Jorku.

</doc>
<doc id="654689" url="https://pl.wikipedia.org/wiki?curid=654689" title="Zielony liberalizm">
Zielony liberalizm

Zielony liberalizm – termin odnoszący się do liberałów, którzy inkorporowali część założeń zielonej polityki do swojej ideologii.
Historia.
W latach 70. i 80. XX wieku, w związku z tym, że problematyka ochrony środowiska (zielona polityka) stała się jednym z głównych nurtów, pojawił się też zielony liberalizm. Conrad Russell, członek Izby Lordów z ramienia Liberalnych Demokratów poświęcił jeden rozdział swojej książki pt. "The Intelligent Person’s Guide to Liberalism", jednak to Marcel Wissenburg ukuł ten termin.
Filozofia.
Zielony liberalizm nie dąży bezwzględnie do utrzymania stanu środowiska naturalnego takim jaki jest kosztem rozwoju ludzkości, akceptując zmiany i szukając jednocześnie sposobów na zmniejszanie szkód wyrządzanych przez człowieka środowisku. W kwestiach gospodarczych są za znacząco większym interwencjonizmem państwowym niż klasyczni liberałowie (w ujęciu anglosaskim), ale nieco słabiej niż neoliberałowie.
Dla przykładu platforma ekologiczna brytyjskich Liberalnych Demokratów doprowadziła swoimi działaniami do tego, że przyjęto stanowisko formacji, postulujące m.in. 0% VAT w całej Unii Europejskiej na urządzenia energooszczędne, wzrost roli transportu kolejowego przy ograniczeniu lotniczego czy też ograniczenie do minimum uprawy roślin modyfikowanych genetycznie. Dzięki takim propozycjom organizacja „Friends of the Earth” dała im 99% uznania w kwestii ochrony środowiska – dla porównania Partia Pracy otrzymała 70%, a Konserwatyści – zaledwie 13%.

</doc>
<doc id="654690" url="https://pl.wikipedia.org/wiki?curid=654690" title="Waldemar Modestowicz">
Waldemar Modestowicz

Waldemar Modestowicz (ur. 20 listopada 1954 w Częstochowie) – polski reżyser słuchowisk radiowych, przedstawień teatralnych oraz dubbingu.
Życiorys.
Studiował na Wydziale Historycznym Uniwersytetu im. Adama Mickiewicza w Poznaniu. Podczas studiów uległ fascynacji słynnym Teatrem Ósmego Dnia, z którym później współpracował m.in. jako kompozytor i muzyk. Swoje zainteresowania zwrócił w kierunku teatru i reżyserii. Ukończył także studia w zakresie reżyserii na Wydziale Radia i Telewizji Uniwersytetu Śląskiego. Jako reżyser teatralny zadebiutował 20 czerwca 1989 "Pocałunkiem kobiety-pająką" Manuela Puiga na deskach Teatru Nowego w Poznaniu. Ponadto współpracował z Teatrem Ósmego Dnia, Teatrem Polskim w Poznaniu, Teatrem Polskim w Szczecinie, Teatrem im. Juliusza Osterwy w Gorzowie Wielkopolskim oraz Słupskim Teatrze Dramatycznym. Od 1984 r. związany z Polskim Radiem. Od 1992 r. pracuje jako reżyser w Teatrze Polskiego Radia. We wrześniu 2009 roku przejął po Stanisławie Grotowskiej reżyserię powieści radiowej "Matysiakowie". Jest laureatem tzw. „radiowego Oscara”, czyli nagrody Prix Italia w 2007 roku - za reżyserię radiową.

</doc>
<doc id="654691" url="https://pl.wikipedia.org/wiki?curid=654691" title="Szlak Bohaterów Wieży Spadochronowej">
Szlak Bohaterów Wieży Spadochronowej

Szlak Bohaterów Wieży Spadochronowej – czerwony znakowany szlak turystyczny w województwie śląskim.
Informacje ogólne.
Szlak prowadzi przez wszystkie ważniejsze punkty obrony Katowic w 1939 roku. Na jego drodze znajduje się między innymi: Pomnik Powstańców Śląskich, park im. Tadeusza Kościuszki w Katowicach, wieża spadochronowa w Katowicach. Całkowita długość szlaku wynosi 38,4 km.

</doc>
<doc id="654694" url="https://pl.wikipedia.org/wiki?curid=654694" title="Louis Gossett Jr.">
Louis Gossett Jr.

Louis Gossett Jr. (ur. 27 maja 1936 w Nowym Jorku) – amerykański aktor; jeden z nielicznych czarnoskórych zdobywców Oscara.
Życiorys.
Gosset urodził się w nowojorskim Brooklynie. W 1954 ukończył "Abraham Lincoln High School", a następnie uczęszczał na Uniwersytet Nowojorski. Okazał się utalentowanym koszykarzem, znajdował się w orbicie zainteresowań New York Knicks, jednak ostatecznie wybrał karierę aktorską. Jego pierwszą kinową rolą była kreacja w filmie "Rodzynek w słońcu" z 1961; gdzie zagrał u boku Sidneya Poitiera (obaj aktorzy zostaną później laureatami Oscara). Jednak jego filmowa kariera rozwinęła się na dobre w latach 70. Wystąpił wówczas w jednym z ostatnich filmów reżysera George’a Cukora pt. "Podróże z moją ciotką", filmie przygodowym Petera Yatesa "Głębia" (1977), a także popularnym przed laty serialu "Korzenie". Za rolę sierżanta Foleya szkolącego pilotów w filmie "Oficer i dżentelmen" (1982) w 1983 otrzymał Oscara dla najlepszego aktora drugoplanowego. Przeszedł wówczas do historii jako trzeci czarnoskóry aktor nagrodzony tą statuetką (wcześniej nagrodę otrzymali Hattie McDaniel i Sidney Poitier). Kolejną znaczącą rolą w jego karierze był występ w filmie "Mój własny wróg" (1985). Rok później wcielił się w postać płk. Sinclaira w filmie "Żelazny Orzeł" (1986). Później wystąpił jeszcze w trzech kontynuacjach tej produkcji. W tym samym czasie pojawił się również w produkcjach filmowych: "Szczęki 3" (1983) czy "Słoneczny wojownik" (1986). Od początku lat 90. występuje już tylko zazwyczaj w mało znaczących filmach telewizyjnych.
Życie prywatne.
Trzykrotnie żonaty i trzykrotnie rozwiedziony. Ma jednego syna.
Filmografia.
Pojawiał się także w produkcjach telewizyjnych; można go zobaczyć gościnnie w takich serialach jak m.in.: "Bonanza", "Daktari", "Domek na prerii", "Gdzie diabeł mówi dobranoc", "Ostry dyżur", "Dotyk anioła", "Zdarzyło się jutro", "Gwiezdne wrota".

</doc>
<doc id="654696" url="https://pl.wikipedia.org/wiki?curid=654696" title="Związek Ludności Narodowości Śląskiej">
Związek Ludności Narodowości Śląskiej

Związek Ludności Narodowości Śląskiej – organizacja grupująca osoby deklarujące przynależność do narodowości śląskiej. Powstała w 1996 roku. Od tego czasu bezskutecznie prowadzi starania o rejestrację. W latach 1997–2004 pracami Komitetu Założycielskiego kierowali Jerzy Gorzelik, Rudolf Kołodziejczyk i Erwin Sowa. Od 2004 (decyzji Europejskiego Trybunału Praw Człowieka w Strasburgu) na czele Komitetu Założycielskiego stoją Andrzej Roczniok, Rudolf Kołodziejczyk i Erwin Sowa.
Rejestracja.
Wniosek o rejestrację był złożony w 1996 roku. Mimo wielu prób związek nie został wpisany w KRS do "rejestru stowarzyszeń, innych organizacji społecznych i zawodowych, fundacji oraz publicznych zakładów opieki zdrowotnej". W kolejnych wnioskach i wersjach statutu sądy wykazują fragmenty sprzeczne z polskim stanem prawnym. W szczególności w orzeczeniach sądów kwestionowane jest sformułowanie „narodowość śląska”, w opinii sądów naruszające konstytucyjną zasadę równości wszystkich obywateli wobec prawa mogące służyć zwolnieniu organizacji z wymogu przekroczenia pięcioprocentowego progu wyborczego w wyborach parlamentarnych, na podstawie przepisów o mniejszościach narodowych kosztem innych organizacji.
W lipcu 2006 Sąd Okręgowy w Katowicach rozpatrzył odmownie wniosek komitetu założycielskiemu ZLNŚ, o rejestrację pod nazwą "Związek Ludności Narodowości Śląskiej – Stowarzyszenie Osób Deklarujących Przynależność do Narodowości Śląskiej", potwierdzając odmowną decyzję katowickiego sądu rejonowego z kwietnia 2006. Zdaniem sądu, rejestrację związku pod taką nazwą należałoby rozumieć jako akceptację istnienia narodowości śląskiej, a taka prawnie nie istnieje. Założyciele ZLNŚ zapewnili wówczas, że nie chodzi im o przywileje wyborcze, ponieważ żądają respektowania prawa zrzeszania się osób o podobnych poglądach.
Z tych powodów związek ponownie starał się o zarejestrowanie, tym razem pod zmienioną nazwą: "Związek Ludności Narodowości Śląskiej – Stowarzyszenia Osób Deklarujących Przynależność do Narodowości Śląskiej". Polskie sądy ponownie odmówiły rejestracji związku, z podobnych powodów co poprzednio (brak prawnie uregulowanego statusu „narodowości śląskiej”). 17 listopada 2007 związek ponownie złożył skargę do trybunału w Strasburgu. Według ZLNŚ, decyzje polskich sądów naruszają prawo do stowarzyszania się, oraz świadczą o dyskryminacji ze względu na pochodzenie etniczne. Polskie sądy podtrzymują swoje wcześniejsze stanowisko, że zarejestrowanie stowarzyszenia o takiej nazwie byłoby jednoznaczne z uznaniem narodowości śląskiej, a taka prawnie nie istnieje – stanowisko polskie w kwestii możliwości naruszenia ordynacji wyborczej potwierdziło wcześniejsze orzeczenie Europejskiego Trybunału Praw Człowieka z 17 lutego 2004. Trybunał nie rozstrzygał kwestii narodowości śląskiej. Trzech sędziów zgłosiło zdanie odrębne.
Władze.
Komitet Założycielski, który prowadzą Andrzej Roczniok (prowajder), Rudolf Kołodziejczyk i Erwin Sowa. Niektóre oficjalne pisma ZLNŚ sygnowali (obok Rocznioka) również dwaj inni członkowie Komitetu Założycielskiego Dariusz Jerczyński (autor kilku prac historycznych, do których punktu widzenia odwołuje się ZLNŚ) i Grzegorz Kozubek.
Pierwszy Komitet Założycielski, funkcjonujący od roku 1996 do decyzji Europejskiego Trybunału Praw Człowieka w Strasburgu z roku 2004, tworzyli: Jerzy Gorzelik (pełnomocnik), Rudolf Kołodziejczyk oraz Erwin Sowa.
Nowy Komitet Założycielski zrezygnował z paragrafu 30 w statucie ZLNŚ, który definiował stowarzyszenie jako organizację śląskiej mniejszości narodowej.
Postrzeganie społeczne ZLNŚ przez mieszkańców Śląska.
We wrześniu 1997 roku, a zatem w okresie między utworzeniem Związku a odmową jego zarejestrowania, przeprowadzono w ówczesnym województwie katowickim badania demoskopowe na reprezentatywnej próbie 1000 dorosłych mieszkańców na temat „Kraj i region a Unia Europejska”. Trzy z nich dotyczyły stosunku do Związku Ludności Narodowości Śląskiej. 52% respondentów było przeciwnych rejestracji, 28% poparło dążenia ZLNŚ, a 20% nie miało w tej sprawie zdania.
Spór wokół nazwy Auschwitz-Birkenau.
Kontrowersje wzbudził list Związku Ludności Narodowości Śląskiej do UNESCO z 2007, w którym proszono by nie uwzględniono wniosku polskich władz w sprawie zmiany nazwy obozu koncentracyjnego na „Auschwitz-Birkenau. Niemiecki nazistowski obóz koncentracyjny i zagłady 1940-45”. Andrzej Roczniok użył w nim kilkukrotnie kontrowersyjnego zwrotu „polskie obozy koncentracyjne”, stwierdzając również iż w latach 1945–1948 na obszarze dawnego obozu nazistowskiego utworzono obozy, w których przetrzymywano m.in. Ślązaków, jeńców wojennych i osoby uznane za Niemców (jako wpisanych do I i II kategorii volkslisty). Podkreślono, iż w obozach tych z powodu głodu i chorób zginęło tysiące Ślązaków. Zwrócono również uwagę na szczególne znaczenie Auschwitz dla Ślązaków, których wywożono od stycznia 1945 do ZSRR (szacunkowo przymusowo wywieziono ok. 90 tys.). Zdaniem ZLNŚ, wyrażonym w liście, proponowana zmiana jest próbą zamazania części tragicznej historii Auschwitz i lekceważeniem tragedii części ofiar. Jak stwierdził ZLNŚ, celem wystosowanego listu było zwrócenie uwagi na tragedię m.in. Ślązaków, która rozegrała się po roku 1945. Stanowisko to jest zbieżne z ustaleniami niektórych historyków zajmujących się dziejami Śląska, którzy piszą, że w komunistycznych obozach (1945–1948), zarządzanych przez władze sowieckie lub polskie, zmarło wskutek chorób i wycieńczenia lub wręcz zostało bestialsko wymordowanych od kilkunastu do kilkudziesięciu tysięcy Ślązaków, w tym kobiet i dzieci, a nawet niemowląt.
Działania ZLNŚ, którego stanowisko w tej sprawie określono w liście do UNESCO, podpisanym przez Andrzeja Rocznioka i Dariusza Jerczyńskiego, wywołały publiczną dyskusję związaną zwłaszcza z użytym w liście ahistorycznym sformułowaniem „polskie obozy koncentracyjne”, przeciwko któremu protestuje polski rząd – postrzeganym jako określenie fałszywe i dezinformujące, oraz bulwersujące z tego powodu Polaków. List wywołał protest niektórych czołowych postaci świata politycznego, m.in. byłego więźnia Auschwitz Władysława Bartoszewskiego, który stwierdził iż „nie można krzywdy tysięcy i śmierć kilkuset traktować tak samo jak zamordowanie milionów w ramach zaplanowanej polityki państwa”. List skrytykował także ówczesny Minister Kultury i Dziedzictwa Narodowego Kazimierz Ujazdowski, który stwierdził iż działania ZLNŚ są „skandalem i uderzeniem w prawdę historyczną oraz pamięć o ofiarach zamordowanych w niemieckim obozie zagłady”. Również zdaniem IPN-u nazwa „polskie obozy koncentracyjne” nie odpowiada prawdzie historycznej, ponieważ obiekty te były zakładane przez władze sowieckie i nadzorowane przez NKWD oraz stworzony pod ich kontrolą komunistyczny Urząd Bezpieczeństwa, kiedy PRL nie była państwem suwerennym.
Wniosek ZLNŚ nie został uwzględniony przez UNESCO, natomiast przyczynił się do skupienia większej uwagi opinii publicznej na problem funkcjonowania na terenie byłych obozów nazistowskich po styczniu 1945, co najmniej 4 obozów koncentracyjnych w których przetrzymywano m.in. Ślązaków.
Rejestracja „języka śląskiego”.
ZLNŚ był wnioskodawcą rejestracji etnolektu śląskiego jako języka i wpisu na listę języków organizacji SIL International.
ZLNŚ prowadzi także od 2003 r. wydawnictwo Narodowa Oficyna Śląska, które wydało ponad 80 pozycji o Śląsku i po śląsku oraz wydaje miesięcznik „Ślůnsko Nacyjo”.

</doc>
<doc id="654700" url="https://pl.wikipedia.org/wiki?curid=654700" title="Komisarz">
Komisarz



</doc>
<doc id="654703" url="https://pl.wikipedia.org/wiki?curid=654703" title="Inspektor">
Inspektor



</doc>
<doc id="654704" url="https://pl.wikipedia.org/wiki?curid=654704" title="Wawrzyszew (Warszawa)">
Wawrzyszew (Warszawa)

Wawrzyszew – osiedle i obszar MSI w dzielnicy Bielany w Warszawie.
Położenie.
Według MSI Wawrzyszew jest położony pomiędzy:
Rejon wyznaczony przez MSI obejmuje jedynie Stary Wawrzyszew i cmentarz Wawrzyszewski, nie obejmuje natomiast Nowego Wawrzyszewa, który znalazł się w obrębie Chomiczówki. Osiedle Wawrzyszew kończy się wcześniej niż rejon – bo na ulicy Sokratesa.

</doc>
<doc id="654710" url="https://pl.wikipedia.org/wiki?curid=654710" title="System bankowy w Rumunii">
System bankowy w Rumunii

System bankowy w Rumunii – funkcję banku centralnego pełni Banca Naţională a României (założony w 1880, z siedzibą w Bukareszcie, 19 oddziałów).
Największe banki komercyjne yto: Banca Agricolă SA (założony w 1968, z siedzibą w Bukareszcie, 180 oddziałów, w roku 2001 częściowo sprywatyzowany, 57% udziałów posiada państwo); Banca Comercială Română SA (założony w 1990, z siedzibą w Bukareszcie, 270 oddziałów, 70% udziałów posiada państwo); Banca Română pentru Dezvoltare SA (założony w 1990, z siedzibą w Bukareszcie, 191 oddziałów, w roku 1999 sprywatyzowany); Alpha Bank România SA (założony w 1994, z siedzibą w Bukareszcie); Deutsche Bank, który do Rumunii wszedł w roku 1998.

</doc>
<doc id="654712" url="https://pl.wikipedia.org/wiki?curid=654712" title="Gemma Ward">
Gemma Ward

Gemma Louise Ward (ur. 3 listopada 1987 w Perth) – australijska supermodelka i aktorka. 
Życiorys.
Wczesne lata.
Urodziła się w Perth w Zachodniej Australii, jako drugie z czworga dzieci Claire, angielskiej pielęgniarki, i Gary’ego Warda, australijskiego lekarza. Ma starszą siostrę Sophie Claire Ward (ur. 7 sierpnia 1985) oraz młodszych braci bliźniaków, Oscara i Henry’ego. Uczyła się w Presbyterian Ladies ’College i Shenton College. Była rodzinnym klaunem, którego ambicją było aktorstwo. Jej pasja do aktorstwa narodziła się w 1997, kiedy w wieku dziesięciu lat została obsadzona jako czarownica w szkolnym przedstawieniu "Jaś i Małgosia".
Kariera.
Ward została odkryta w 2002, w wieku czternastu lat, kiedy towarzyszyła swoim przyjaciółkom w australijskim konkursie Network Ten "Search for a Supermodel". Ward nie wygrała konkursu, ale jej kruchy, niepowtarzalny wygląd zwrócił uwagę obserwatora z agencji Vivien’s Model Management z Sydney, który dostrzegł jej potencjał i przekazał zdjęcia Davidowi Cunninghamowi z nowojorskiej agencji IMG Models. Wkrótce Gemma Ward podpisała kontrakt z agencją Vivien’s Model Management i IMG w Nowym Jorku.
W wieku 15 lat zadebiutowała na Australian Fashion Week w maju 2003. W ciągu roku była we Włoszech, gdzie poznała projektantkę Domu Mody Prada, Miuccię Pradę. Jej wygląd zainspirował nową generację modelek podobnych do lalek, takich jak Włada Roslakowa, Heather Marks, Lily Cole i Lisa Cant. We wrześniu 2004, mając zaledwie szesnaście lat, Ward została najmłodszą modelką, która pojawiła się w amerykańskiej edycji magazynu „Vogue”, sfotografowana przez Stevena Meisela jako jeden z dziewięciu „Models of the Moment” z Darią Werbowy, Natalią Vodianovą, Gisele Bündchen, Isabeli Fontana, Karoliną Kurkovą, Liyą Kebede, Haną Soukupovą i Karen Elson. Aż 24 razy pojawiała się okładkach międzynarodowych edycji „Vogue”, m.in. amerykańskiej, australijskiej, greckiej i brytyjskiej. 
Współpracowała z takimi projektantami jak Yves Saint Laurent, Vera Wang, Óscar de la Renta i Calvin Klein. Następnie brała udział w kampaniach reklamowych światowych domów mody jak Burberry, Valentino, Dolce &amp; Gabbana, Hermès, Dior, Versace, Prada czy Gucci. Podpisała również kontrakt z agencją modelek MY Model Management w Seulu, dzięki czemu aż trzykrotnie pojawiła się na okładce koreańskiego „Vogue”. Ponadto była na okładkach „Elle”, „W”, „Harper’s Bazaar”, „Numero”, „InStyle” i „Teen Vogue”. 
Ward reklamowała perfumy Calvina Kleina „Obsession Night for Men”, razem z modelem Drewem Keiltem. Występowała w wideoklipie Johna Mayera, zatytułowanym „Daughters”.
Życie prywatne.
W latach 2007-2008 spotykała się z aktorem Heathem Ledgerem. Po raz pierwszy spotkali się w listopadzie 2007 w Nowym Jorku. Oboje spędzili razem Boże Narodzenie w swoim rodzinnym mieście Perth, po czym wrócili do Nowego Jorku, gdzie Ledger zmarł niecały miesiąc później, 22 stycznia 2008.

</doc>
<doc id="654714" url="https://pl.wikipedia.org/wiki?curid=654714" title="Salar de Uyuni">
Salar de Uyuni

Salar de Uyuni – solnisko, pozostałość po wyschniętym słonym jeziorze w południowo-zachodniej Boliwii, na obszarze płaskowyżu Altiplano w Andach. Jest położone na wysokości 3653 m n.p.m. i zajmuje powierzchnię 10 582 km², co czyni je największym solniskiem świata. Stanowi, wraz z jeziorami Titicaca i Poopó, pozostałość po istniejącym w plejstocenie jeziorze Ballivián. Jest to jeden z najbardziej płaskich obszarów na świecie (różnica wzniesień wynosi niecałe 41 cm).
Powierzchnię solniska pokrywa skorupa, pod którą znajduje się niezwykle bogata w lit solanka. Szacuje się, że zawiera 50–70% światowych zasobów litu.

</doc>
<doc id="654719" url="https://pl.wikipedia.org/wiki?curid=654719" title="Julián Palacios">
Julián Palacios

Julián Palacios (ur. 22 sierpnia 1880, zm. 1947) - hiszpański działacz piłkarski z przełomu XIX i XX wieku, pośredni współzałożyciel klubu piłkarskiego Real Madryt. Tworzył go w roku 1895 jako Football Sky, który pięć lat później (1900) rozdzielił się na New Foot-Ball de Madrid i Español de Madrid, zespół Palaciosa. To właśnie ten zespół, którego prezesem był Palacios, stanowił bazę dla stworzenia późniejszego Realu Madryt.

</doc>
<doc id="654721" url="https://pl.wikipedia.org/wiki?curid=654721" title="Szczecin Port Centralny (stacja kolejowa)">
Szczecin Port Centralny (stacja kolejowa)

Szczecin Port Centralny – kolejowa stacja węzłowa i rozrządowa w północnej części szczecińskiego Międzyodrza. 
W roku 2017 stacja obsługiwała 50–99 pasażerów na dobę.
Położenie.
Położony jest nieopodal ul. Gdańskiej (droga krajowa nr 10). W skład stacji wchodzi największa szczecińska lokomotywownia Szczecin Port Centralny formalnie stanowiąca bocznicę szlakową; okręgi Szczecin Port Centralny SPA, Szczecin Port Centralny SPB i Szczecin Port Centralny SPC stanowiące osobne posterunki zapowiadawcze; grupa torów Szczecin Port Centralny SPB Rozrządowy; przystanek służbowy Szczecin Port Centralny SPC21 oraz pasażerska stacja postojowa Szczecin Zaleskie Łęgi.
Odległość od dworca do ważniejszych stacji w pobliżu:
Informacje ogólne.
Przez Szczecin Port Centralny tory poprowadzono w 1859 r. po przebudowaniu dworca Szczecin Główny z czołowego w przelotowy. Aż do 1936 r. przez stację prowadziły jedyne tory w kierunku Dąbia (przez stację Szczecin Lotnisko) i Podjuch. Po tym czasie zbudowano tory przez południową część Międzyodrza wzdłuż obecnej ul. Krygiera wraz z mostem przez Regalicę. Linię do Dąbia przez wyspę Siedlińską Kępę rozebrano w 1945 r. wskutek wyburzenia mostów nad Regalicą i Cegielinką. 
Przez wiele lat pełnił tylko funkcję dworca towarowego, głównie do obsługi szczecińskiego portu, obecnie także dla ruchu osobowego. W okolicach Jeziora Portowego znajdują się także stacja postojowa PKP Intercity "Szczecin Zaleskie Łęgi" oraz przystanek służbowy Szczecin Port Centralny SPC21 (d. Szczecin Rozrządowy). Przystanki ZDiTM w okolicy dworca: "Port Centralny" i "Kanał Parnicki".

</doc>
<doc id="654724" url="https://pl.wikipedia.org/wiki?curid=654724" title="Juan Padrós Rubió">
Juan Padrós Rubió

Juan Padrós Rubió (ur. 1 grudnia 1869, zm. 1932) - pierwszy prezes klubu piłkarskiego Real Madryt od założenia w roku 1902. Był pierwszym oficjalnym prezydentem, po Juliánie Palaciosie. Funkcję pełnił jednak krótko: w latach 1902-1904.

</doc>
<doc id="654725" url="https://pl.wikipedia.org/wiki?curid=654725" title="Ciśnienie światła">
Ciśnienie światła



</doc>
<doc id="654726" url="https://pl.wikipedia.org/wiki?curid=654726" title="System of a down">
System of a down



</doc>
<doc id="654727" url="https://pl.wikipedia.org/wiki?curid=654727" title="Adolfo Meléndez">
Adolfo Meléndez

Adolfo Meléndez (ur. 2 czerwca 1884 w La Coruñi, zm. 4 czerwca 1968 w Madrycie) – dwukrotny prezes klubu piłkarskiego Real Madryt. Funkcję pełnił w latach 1908–1916 i 1936–1940.

</doc>
<doc id="654728" url="https://pl.wikipedia.org/wiki?curid=654728" title="Igor Kosacki">
Igor Kosacki

Igor Kosacki (ur. 1954 w Terespolu) – polski fizyk, specjalista w dziedzinie fizyki ciała stałego.
Życiorys.
Absolwent Uniwersytetu Marii Curie-Skłodowskiej w Lublinie. Po ukończeniu studiów w 1978 rozpoczął pracę w Instytucie Fizyki PAN w Warszawie, gdzie w 1983 roku uzyskał stopień doktora, a w 1991 doktora habilitowanego. Po doktoracie pracował przez rok w Paryżu na Uniwersytecie Marii i Pierre’a Curie w laboratorium prof. Minko Bałkańskiego, a następnie na Uniwersytecie Technicznym w Delfcie w grupie prof. Joopa Schoonmana jako post-doctoral fellow.
Od 1983 pracował w Departamencie Fizyki Politechniki Radomskiej. W 1992 został zaproszony przez prof. Harry’ego Tullera do pracy w Massachusetts Institute of Technology. W latach 1995–2001 pracował na Uniwersytecie Missouri-Rolla w grupie prof. Harlana Andersona następnie w latach 2001–2006 pracował w Oak Ridge National Laboratory, a następnie w latach 2006–2013 pracował w Shell Oil Company. Od 2013 pracuje w Honeywell Process Solutions, gdzie kieruje Laboratorium Materialow i Korozji. Visiting Professor (od 2011) w Akademii Górniczo-Hutniczej w Krakowie.
W 2001 otrzymał nagrodę CRNS dla wizytującego profesora w Uniwersytecie Marii i Pierre’a Curie w Paryżu. Był nagrodzony Nagrodą Sekretarza Naukowego PAN oraz siedmiokrotnie nagrodą J.M. Rektora Politechniki Radomskiej, otrzymał też nagrodę dla Najlepszego Młodego Naukowca zostając w 1990 roku najmłodszym profesorem tej uczelni. Tytuł profesora nauk fizycznych otrzymał od prezydenta RP 21 grudnia 2007. Członek Kosciuszko Foundation Collegium of Eminent Scientists.
Głównym obszarem zainteresowań naukowych prof. Igora Kosackiego jest fizyka ciała stałego, a zwłaszcza badania struktury i własności przewodników jonowych oraz ich zastosowań w nowych źródłach energii takich jak ogniwa paliwowe, membrany jonowe oraz baterie elektryczne. Jego prace badawcze obejmują technologię, oraz zjawiska optyczne i elektryczne zachodzące w nanokrystalicznych przewodnikach jonów tlenu i wodoru.
Jest autorem ponad 100 prac i dwóch patentów. Jest ekspertem NATO w programie Science for Peace i jest członkiem Forum do Spraw Paliwa Wodorowego Departamentu Energii USA. Utrzymuje intensywne kontakty ze środowiskiem polskich fizyków, w tym z ośrodkami w Krakowie i Wrocławiu. Jest członkiem wielu towarzystw naukowych, m.in. – Materials Research Society (MRS), The American Ceramic Society(ACS), The Electrochemical Sociaty, Polskie Stowarzyszenie Wodoru i Ogniw Paliwowych oraz National Association of Corrosion Engineers (NACE). Jest organizatorem NACE symposium – Nanotechnology and Corrosion.
Żonaty z Anną (z domu Porczynska). Ma czworo dzieci: Piotra (ur. 1978), Olgę (ur. 1981), Juliana (ur. 1993) i Marię (ur. 1998).

</doc>
<doc id="654732" url="https://pl.wikipedia.org/wiki?curid=654732" title="Adolfo Melendez">
Adolfo Melendez



</doc>
<doc id="654734" url="https://pl.wikipedia.org/wiki?curid=654734" title="Julian Palacios">
Julian Palacios



</doc>
<doc id="654736" url="https://pl.wikipedia.org/wiki?curid=654736" title="Carlos Padrós Rubió">
Carlos Padrós Rubió

Carlos Padrós Rubió – katalończyk, współzałożyciel i późniejszy prezes klubu piłkarskiego Real Madryt w latach 1904-1908. Na stanowisku tym zastąpił swego brata, Juana.
Carlos Padrós sędziował w pierwszym w historii finale Copa del Rey.
Po objęciu funkcji prezydenta Realu, 23 października 1904 roku zorganizował pierwszy mecz międzynarodowy w wykonaniu "Los Blancos".

</doc>
<doc id="654740" url="https://pl.wikipedia.org/wiki?curid=654740" title="Paradou AC">
Paradou AC

Paradou AC – algierski klub piłkarski bazujący w mieście Algier. Grają na stadionie Omara Hammadiego. Klub został założony w 1994 roku przez juniorów zespołu Hydra AC. Gra w kolorach żółto niebieskich. Do tej pory największym sukcesem zespołu jest tytuł zwycięzcy drugiej ligi algierskiej w sezonie 2016–2017.
Akademia „El Ankaoui”.
W 2007 Paradou AC uruchomiło szkółkę piłkarską w porozumieniu z JMG Academy, prowadzoną przez Jeana-Marca Guillou. Jej koszt jest przewidywany na ok. 600 000 euro. Od czasu uruchomienia, akademia osiągnęła wiele sukcesów, wygrywając nawet z zespołami seniorów&lt;ref name="Académie JM Guillou / Paradou AC Voici venir les premiers "académiciens""&gt;&lt;/ref&gt;.

</doc>
<doc id="654741" url="https://pl.wikipedia.org/wiki?curid=654741" title="Marymont-Kaskada">
Marymont-Kaskada

Marymont-Kaskada – obszar MSI w dzielnicy Bielany w Warszawie.
Położenie.
Marymont-Kaskada według MSI położony jest pomiędzy:
Historia.
Rejon Marymont-Kaskada nazwę przejął od założonego na Marymoncie założenia pałacowego ze zwierzyńcem, który znajdował się właśnie na terenie Kaskady. Istniejący tu dziś staw jest pozostałością po parku i rzece Rudawce, która płynęła tędy jeszcze po II wojnie światowej, a obecnie istnieje jedynie końcowy, uregulowany fragment przy ul.Klaudyny.
W 1825 Karol Fryderyk Minter wydzierżawił tereny folwarku nazwane później Rudą Fabryczną (dzisiejsze okolice ul.Rudzkiej). Powstaje tu olejarnia, młyn wodny oraz ośrodek wypoczynkowy z rybnymi stawami, ogrodem i domkami letniskowymi na kępach, do których można było dostać się łódkami lub po mostkach urządzonych na wzór japoński. Istniały tu także łazienki letnie i szkoła pływania.
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Kaskadę, położoną w tamtym czasie w gminie Młociny.

</doc>
<doc id="654742" url="https://pl.wikipedia.org/wiki?curid=654742" title="McDonnell-Douglas">
McDonnell-Douglas



</doc>
<doc id="654743" url="https://pl.wikipedia.org/wiki?curid=654743" title="Rahotep">
Rahotep

Rahotep (także Rehotep, egip. "Re jest zadowolony") – wielki kapłan z Heliopolis, członek rodziny panującej - syn Snofru, brat przyrodni Cheopsa.
Jego małżonką była Nofret. Po śmierci został pochowany w mastabie w Meidum, w której spoczęła również mumia jego żony.
Z mastaby tej pochodzi słynna para posągów Rahotepa i Nofret, będących arcydziełami staroegipskiej sztuki rzeźbiarskiej, obecnie eksponowanych w Muzeum Egipskim w Kairze. Odkrył je w 1871 roku Albert Daninos, asystent francuskiego egiptologa Auguste Mariette. 
Szczątki Rahotepa, jedną z najwcześniejszych mumii egipskich, odnalazł na dnie szybu grobowego Flinders Petrie. Cenna mumia była "cudownie zaokrąglona i ukształtowana z pomocą smoły i żywicy, a owinięta w najlepsze płótno lniane". Ciało wysłano do Londynu w celu dokonania autopsji, jednak uległo ono zniszczeniu, gdy Royal College of Surgeons został trafiony podczas bombardowania miasta w czasie drugiej wojny światowej.
Dzieci.
Rahotep i Nofret mieli sześcioro dzieci: trzech synów (Dżedi, Itu i Neferkau) oraz trzy córki (Mereret, Nedżemib i Sethtet).

</doc>
<doc id="654745" url="https://pl.wikipedia.org/wiki?curid=654745" title="Henryk Dobrowolski">
Henryk Dobrowolski

Henryk Dobrowolski (ur. 1904 w Nowym Sączu, zm. 7 lutego 1985 w Krakowie) – prezydent Krakowa w latach 1947–1950, poseł do Krajowej Rady Narodowej; potem poseł na Sejm Ustawodawczy (z ramienia PPR, potem PZPR).
Życiorys.
Syn Piotra. Jako uczeń gimnazjum związał się z konspiracyjnym kółkiem socjalistycznym. W latach 1922–1927 studiował historię i historię sztuki na Uniwersytecie Jagiellońskim, działał w Niezależnym Związku Młodzieży Socjalistycznej „Życie”. Po studiach pracował jako nauczyciel w gimnazjum w Pszczynie, potem jako inspektor szkolny w Cieszynie. Był tutaj prezesem Zarządu Głównego Macierzy Szkolnej Księstwa Cieszyńskiego. Z Cieszyna przeprowadził się do Lublina, gdzie zastał go wybuch wojny w 1939. W czasie okupacji redagował prasę podziemną i brał udział w tajnym nauczaniu. W 1945 powrócił do Krakowa i przystąpił do organizowania szkolnictwa w mieście. Był kierownikiem Oddziału Szkół Średnich w krakowskim kuratorium, posłem do Krajowej Rady Narodowej, następnie do Sejmu Ustawodawczego, następnie został członkiem prezydium Wojewódzkiej Rady Narodowej oraz kierownikiem Wydziału Oświaty I wychowania WRN.
6 października 1947 został wybrany prezydentem Krakowa, na tym stanowisku pozostał do 6 czerwca 1950. Za jego prezydentury:
Po odejściu z fotela prezydenta Krakowa Dobrowolski został dyrektorem Wojewódzkiego Archiwum Państwowego w Krakowie, gdzie pracował do momentu przejścia na emeryturę, do 1973.
Był autorem książki "Granitowe słupy" wydanej w 1939, opowiadającej o zabytkach województw lubelskiego, kieleckiego i wołyńskiego. Artykuły publikował także w pismach „Naprzód”, „Życie Literackie” oraz „Prasa Współczesna i Dawna”.
Uchwałą Rady Państwa z 5 lutego 1954 został odznaczony Złotym Krzyżem Zasługi "za zasługi w pracy zawodowej w dziedzinie służby archiwalnej". W grudniu 1983 odznaczony Pamiątkowym Medalem z okazji 40 rocznicy powstania Krajowej Rady Narodowej (1983).
Zmarł 7 lutego 1985 i został pochowany na Cmentarzu Rakowickim w Krakowie.

</doc>
<doc id="654746" url="https://pl.wikipedia.org/wiki?curid=654746" title="Codex Holmiensis">
Codex Holmiensis

Codex Holmiensis – średniowieczna kronika duńska zawierająca "Prawo Jutlandzkie" (duń. "Jyske Lov") ustanowione przez króla Waldemara II.
"Jyske Lov" było pierwszym duńskim prawem, powstało w 1241 roku. Pochodzi z niego cytat "Med lov skal man land bygge" ("Państwo buduje się na prawie") używany dziś jako motto sądownictwa duńskiego. Prawo obowiązywało na Fionii i Jutlandii (na północ od Eider). Podpisane zostało na zamku w Vordingborg.
Zobacz też.
Średniowieczne kroniki duńskie

</doc>
<doc id="654747" url="https://pl.wikipedia.org/wiki?curid=654747" title="Orbital π">
Orbital π



</doc>
<doc id="654748" url="https://pl.wikipedia.org/wiki?curid=654748" title="Leśno Górne (jezioro)">
Leśno Górne (jezioro)

Leśno Górne (kaszb. "Jezoro Lesno") – przepływowe jezioro rynnowe położone na Równinie Charzykowskiej na obszarze Kaszub Południowych, w powiecie chojnickim województwa pomorskiego, na skraju Zaborskiego Parku Krajobrazowego. Charakteryzuje się podmokłymi i zalesionymi brzegami. "Leśno Górne" zajmuje powierzchnię 44,2 ha.

</doc>
<doc id="654749" url="https://pl.wikipedia.org/wiki?curid=654749" title="Javi García">
Javi García

Francisco Javier García Fernández (ur. 8 lutego 1987 w Murcji) – hiszpański piłkarz, grający na pozycji defensywnego pomocnika w Realu Betis. Mierzy 186 cm wzrostu i waży 82 kg. Jest wychowankiem Realu Madryt. W pierwszej drużynie zadebiutował 28 listopada 2004 roku w wygranym 5:0 meczu z Levante UD. 20 lipca 2009 roku zawodnik doszedł do porozumienia z zespołem z Lizbony. Podpisał umowę, która obowiązywała przez cztery lata. 31 sierpnia 2012 w ostatni dzień okienka transferowego za 16 milionów funtów przeszedł do Manchesteru City.

</doc>
<doc id="654750" url="https://pl.wikipedia.org/wiki?curid=654750" title="Leśno Dolne">
Leśno Dolne

Leśno Dolne (kaszb. "Jezoro Lesno") – przepływowe jezioro rynnowe położone na Równinie Charzykowskiej na obszarze Kaszub Południowych, w powiecie chojnickim województwa pomorskiego, na skraju Zaborskiego Parku Krajobrazowego. Charakteryzuje się podmokłymi i bezleśnymi brzegami. "Leśno Dolne" zajmuje powierzchnię 39,5 ha.

</doc>
<doc id="654752" url="https://pl.wikipedia.org/wiki?curid=654752" title="Rubén de la Red">
Rubén de la Red

Rubén de la Red Gutíerrez (5 czerwca 1985 w Madrycie) - były hiszpański piłkarz, grający najczęściej na pozycji defensywnego pomocnika. Razem z ekipą "Azulones" w sezonie 2007/08 dotarł do ćwierćfinału Pucharu UEFA, gdzie w drugim meczu z Bayernem Monachium już w szóstej minucie otrzymał czerwoną kartkę. Getafe ostatecznie zostało wyeliminowane z rozgrywek po dogrywce. Po zakończeniu sezonu 2007/08 de la Red ponownie dołączył do drużyny z Santiago Bernabéu.
De la Red często grał w drużynie, ale 30 października 2008 r. podczas meczu z trzecioligowym Realem Unión Irún zdarzył się wypadek. W 13. minucie meczu zawodnik zasłabł i upadł na murawę. Stracił przytomność. Został zniesiony z boiska i natychmiastowo odwieziony do szpitala w Irun. Pierwsza diagnoza wydana przez klubowych lekarzy Realu Madryt mówiła o obniżeniu ciśnienia tętniczego. W karetce odzyskał przytomność. W przeciągu miesiąca piłkarz przeszedł przez szczegółowe i skomplikowane badania, nadzorowane przez zespół medyczny klubu. W międzyczasie otrzymał wiele słów wsparcia od kibiców, piłkarzy i ówczesnego prezesa Realu Madryt - Ramóna Calderóna. W grudniu lekarze nie wydali oficjalnego oświadczenia na temat stanu zdrowia de la Reda i klub postanowił odsunąć zawodnika od pierwszej drużyny do czasu wydania ostatecznej diagnozy, którą przesunięto na koniec sezonu. Piłkarz nie zagrał już w sezonie 2008/09.
Piłkarz nie zagrał też w sezonie 2009/2010, powodem jest brak zgody służb medycznych klubu. Zawodnik będzie poddawany comiesięcznym badaniom i w razie ich pozytywnego wyniku otrzyma pozwolenie na dołączenie do zespołu rezerw i odbudowanie formy fizycznej. Na początku lipca Real Madryt podjął decyzję o niewłączeniu de la Reda do składu na sezon 2009/10, co oznacza, że zawodnik nie zagra 
w żadnych rozgrywkach tego sezonu. Piłkarz nie zagra również w sezonie 2010/2011 również z powodu braku zgody służb medycznych klubu.
3 listopada 2010 roku de la Red oficjalnie zakończył karierę piłkarską. Powodem wycofania się z gry są kłopoty z sercem trwające od 2008 roku. Po przejściu na piłkarską emeryturę przyjął posadę w sztabie trenerskim Realu Madryt obejmując jedną z drużyn młodzieżowych w klubie.

</doc>
<doc id="654753" url="https://pl.wikipedia.org/wiki?curid=654753" title="Andrzej Precigs">
Andrzej Precigs

Andrzej Cezary Precigs (ur. 22 sierpnia 1949 w Warszawie) – polski aktor teatralny, filmowy i głosowy, reżyser dubbingu i samorządowiec.
Życiorys.
Urodził się w Warszawie jako syn Barbary Precigs z domu Szybowskiej, księgowej, i Jana Precigsa, śpiewaka operowego. Jego dziadek ze strony ojca był bogatym Szwedem, ewangelikiem o nazwisku Precigson; na terenie zaboru rosyjskiego podczas I wojny światowej sprzedawał armiom uszlachetnioną ceratę, która służyła do pakowania broni czy szycia plecaków. Gdy został lekko ranny, trafił do polskiego szpitala, a tam poznał przyszłą żonę, która opiekowała się rannymi.
Andrzej Precigs pasjonował się sportem. Grał w piłkę nożną, siatkówkę i hokeja. Rodzice zapisali go do szkoły muzycznej na lekcje fortepianu i skrzypiec. Kiedy miał 9 lat, rodzina przeniosła się z Wołomina do Warszawy. Uczęszczał do prywatnego męskiego Liceum Ogólnokształcącego pw. św. Augustyna. Tam brał udział w zajęciach teatralnych prowadzonych przez Adama Mularczyka. Grał na gitarze w zespole bigbitowym, który sam założył. Początkowo miał być nauczycielem, zdał egzaminy na Uniwersytet Warszawski na filologię polską. Po pierwszym roku studiów wyjechał do Łodzi, dostał się na Wydział Aktorski PWSFTviT w tym mieście, którego absolwentem został w 1972.
Po studiach ożenił się z Katarzyną i wyjechał do Tarnowa. Mają dwie córki – Natalię (ur. 1987) i Emilię (ur. 1988).
W 1972 zadebiutował na scenie Teatru im. Ludwika Solskiego w Tarnowie w sztuce "Turoń" według Stefana Żeromskiego, wcielając się w rolę Walentego. Występował w tym teatrze do 1974. Następnie grał w Teatrze im. Stefana Jaracza w Łodzi (1974–1978), Teatrze Reduta 77 (1978–1980), Teatrze Polskim w Warszawie (1981–1982), Teatrze na Targówku (1982–1987) i Teatrze Nowym w Warszawie (1987–1996). W filmie debiutował w 1971 w epizodycznej roli w komedii obyczajowej "150 na godzinę". Zaczął wówczas występować z licznych produkcjach telewizyjnych i kinowych. W późniejszych latach zajął się także reżyserią dubbingu.
W wyborach samorządowych w 2006 z listy Platformy Obywatelskiej uzyskał mandat radnego gminy Brwinów (kandydował wówczas bez powodzenia na urząd burmistrza). W 2010 z powodzeniem ubiegał się o reelekcję. Został też członkiem lokalnych władz PO.

</doc>
<doc id="654756" url="https://pl.wikipedia.org/wiki?curid=654756" title="Płaszczyzna węzłowa">
Płaszczyzna węzłowa

Płaszczyzna węzłowa - w teorii orbitali atomowych i molekularnych jest to taka płaszczyzna, wzdłuż której prawdopodobieństwo znalezienia elektronu jest znikomo małe (wynosi zero).

</doc>
<doc id="654760" url="https://pl.wikipedia.org/wiki?curid=654760" title="USS Alabama">
USS Alabama

Okręty US Navy o nazwie USS "Alabama", pochodzącej od stanu Alabama:
Zobacz też.
CSS "Alabama" – okręt Skonfederowanych Stanów Ameryki

</doc>
<doc id="654763" url="https://pl.wikipedia.org/wiki?curid=654763" title="José Villalonga">
José Villalonga

José Villalonga Llorente, znany też jako Pepe Villalonga (ur. 12 grudnia 1919 w Kordowie, zm. 7 sierpnia 1973 w Madrycie) – hiszpański trener piłkarski. Trenował zespoły Realu Madryt, Atlético Madryt i reprezentację Hiszpanii.
Kariera.
Real Madryt.
W grudniu 1954 roku został pierwszym trenerem Realu Madryt, którego trenował do 1957 roku. W tym okresie z drużyną dwukrotnie zdobył mistrzostwo Hiszpanii (1955, 1957), wygrał dwie pierwsze edycje Pucharu Europy (1956, 1957) oraz zdobył dwukrotnie Puchar Łaciński (1955, 1957). Wygrywając Puchar Europy w edycji 1956 został najmłodszym trenerem, który wygrał to trofeum (w chwili zdobycia trofeum miał 36 lat i 184 dni).
Atlético Madryt.
W 1959 roku został trenerem innego madryckiego klubu – Atlético Madryt, z którym dwukrotnie sięgnął po Puchar Hiszpanii (1960, 1961) oraz zdobył z klubem pierwsze w historii europejskie trofeum – Puchar Zdobywców Pucharów (1962). Po tym sukcesie odszedł ze stanowiska trenera klubu.
Reprezentacja Hiszpanii.
Po sukcesach trenerskich w Realu Madryt i Atlético Madryt, został w 1962 roku mianowanym selekcjonerem reprezentacji Hiszpanii, gdzie do dyspozycji takich piłkarzy jak m.in. Luis Suárez, Francisco Gento, Josep María Fusté, José Ángel Iribar, Amancio. Wraz z tymi piłkarzami podczas rozgrywanych w Hiszpanii Euro 1964 zdobył pierwsze w historii reprezentacji mistrzostwo Europy, pokonując w finale (2:1) obrońców trofeum – ZSRR. Z reprezentacją awansował również na odbywające się w 1966 roku w Anglii Mundial 1966, gdzie Hiszpanie odpadli w fazie grupowej po dwóch porażkach po 2:1 z Argentyną i z RFN oraz zwycięstwie 2:1 ze Szwajcarią. Po tym turnieju José Villalonga zrezygnował z zajmowanego stanowiska.

</doc>
<doc id="654765" url="https://pl.wikipedia.org/wiki?curid=654765" title="Semper fidelis">
Semper fidelis

Semper fidelis (łac. "zawsze wierny") – dewiza łacińska używana przez miasta, formacje wojskowe i organizacje.
W 1658 roku została nadana przez papieża Aleksandra VII miastu Lwów. Semper fidelis jest także dewizą angielskiego miasta Exeter, 307 Nocnego Dywizjonu Myśliwskiego „Lwowskich Puchaczy”. W skróconej wersji "semper fi" jest również mottem Korpusu Piechoty Morskiej Stanów Zjednoczonych.

</doc>
<doc id="654766" url="https://pl.wikipedia.org/wiki?curid=654766" title="Fridingen an der Donau">
Fridingen an der Donau

Fridingen an der Donau – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, siedziba związku gmin Donau-Heuberg. Leży w Jurze Szwabskiej, w Parku Natury Górnego Dunaju, nad Dunajem, ok. 9 km na północny wschód od Tuttlingen.

</doc>
<doc id="654767" url="https://pl.wikipedia.org/wiki?curid=654767" title="Fridingen">
Fridingen



</doc>
<doc id="654771" url="https://pl.wikipedia.org/wiki?curid=654771" title="Argyroneta aquatica">
Argyroneta aquatica



</doc>
<doc id="654772" url="https://pl.wikipedia.org/wiki?curid=654772" title="Ruben de la Red">
Ruben de la Red



</doc>
<doc id="654773" url="https://pl.wikipedia.org/wiki?curid=654773" title="Rafael Sánchez Guerra">
Rafael Sánchez Guerra

Rafael Sánchez Guerra (ur. 1897, zm. 1964) – hiszpański polityk i działacz sportowy, prezes klubu piłkarskiego Real Madryt w latach 1935–1936.
Jako republikanin podczas hiszpańskiej wojny domowej dostał się do niewoli i był torturowany przez ludzi Francisco Franco. Uciekł z więzienia i przedostał się do Paryża, gdzie stał się członkiem rządu na uchodźstwie. Powrócił do kraju w 1959, zmarł 5 lat później w miejscowości Villava, w wieku 66 lat.

</doc>
<doc id="654774" url="https://pl.wikipedia.org/wiki?curid=654774" title="Javi Garcia">
Javi Garcia



</doc>
<doc id="654776" url="https://pl.wikipedia.org/wiki?curid=654776" title="Rafael Sanchez Guerra">
Rafael Sanchez Guerra



</doc>
<doc id="654777" url="https://pl.wikipedia.org/wiki?curid=654777" title="Pedro Parages">
Pedro Parages

Pedro Parages (ur. 17 grudnia 1883, zm. 15 lutego 1950) - dwukrotny prezydent klubu piłkarskiego Real Madryt, w latach 1916-1924 i 1941-1943, wcześniej zawodnik tegoż klubu. Stanowisko prezesa zajmował przez łącznie 10 lat.
Znaczną część życia spędził w Szwajcarii, natomiast wykształcenie zdobył w Manchesterze.

</doc>
<doc id="654778" url="https://pl.wikipedia.org/wiki?curid=654778" title="Hobro">
Hobro

Hobro jest to miasto w północno-wschodniej Danii, w okręgu Północna Jutlandia (Nordjyllands Amt). 
Od 1970 do 2007 miasto było siedzibą gminy Hobro, od 2007 jest siedzibą gminy Mariagerfjord.
11.490 mieszkańców (2009).
Jest miastem partnerskim Bolesławca.

</doc>
<doc id="654779" url="https://pl.wikipedia.org/wiki?curid=654779" title="Rycerzyk czerwonozłoty">
Rycerzyk czerwonozłoty

Rycerzyk czerwonozłoty ("Tricholomopsis rutilans" (Schaeff.) Singer) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Tricholomopsis, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schaeffer nadając mu nazwę "Agaricus rutilans". Obecną, uznaną przez Index Fungorum nazwę nadał mu w 1939 r. Rolf Singer, przenosząc go do rodzaju "Tricholomopsis".
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako złotawka, boczniak czerwonozłoty, bedłka czerwonozłota, brzegowłosek czerwonozłoty. Ma ok. 30 synonimów. Niektóre z nich:
Morfologia.
Średnica 3–15 cm, u młodych okazów jest półokrągły, łukowaty z podwiniętym brzegiem, u starszych rozpostarty, czasami z tępym garbem. Skórka delikatnie filcowata, żółte tło pokryte jest liliowo-czerwonymi łuseczkami. Gatunek ten ma bardzo zmienne ubarwienie kapelusza; u młodych okazów kapelusz może być całkowicie purpurowofioletowy, zaś u starszych jednolicie żółty. Rekordowy okaz znaleziono we Włoszech na pniu dęba korkowego – jego kapelusz miał średnicę 56 cm.
Dość gęste, przy trzonie ząbkowato wykrojone lub szeroko przyrośnięte oraz nieco płatkowate. Mają zawsze żółtawy kolor, ale u młodszych okazów są jaśniejsze, z wiekiem ciemnieją.
Wysokość 5–12 cm, grubość 1–3 cm. Jest cylindryczny, koloru kapelusza, czasem tylko żółty, przy samym kapeluszu odcinający się białawo lub żółtawo, wkrótce staje się pusty.
Żółty. Zapach i smak trochę mdłe.
Biały, nieamyloidalny. Zarodniki gładkie, eliptyczne, o rozmiarach 6,5–8 × 4,5–5,5 μm, bez pory rostkowej.
Występowanie i siedlisko.
Występuje w Ameryce Północnej i Środkowej, Europie, Azji i Australii. W Polsce jest pospolity.
Owocniki wytwarza od lipca do listopada, pojedynczo lub w kępach na pniach drzew. Czasami występuje gromadnie. Rośnie przy podstawie pni lub na martwym drewnie. Niekiedy pozornie rośnie na ziemi, w rzeczywistości jednak grzybnia wyrastająca z podstawy jego trzonu wyrasta na korzeniach drzew. Rośnie na różnych gatunkach drzew, zarówno liściastych, jak iglastych, zaobserwowano jednak, że w Europie Środkowej rośnie głównie na drzewach iglastych, w Europie Południowej natomiast na drzewach liściastych.
Znaczenie.
Naziemny grzyb saprotroficzny. Nie jest trujący, jest jednak mało smaczny i z tego powodu uważany jest za niejadalny. Przez niektórych autorów jest uważany za grzyb jadalny, jako domieszka w małych ilościach do potraw mieszanych, może bowiem wywoływać dolegliwości żołądkowe, ma również niezbyt przyjemny smak i zapach.

</doc>
<doc id="654781" url="https://pl.wikipedia.org/wiki?curid=654781" title="Transformator dzwonkowy">
Transformator dzwonkowy

Transformator dzwonkowy – rodzaj taniego transformatora zasilanego z domowej sieci elektrycznej przeznaczony głównie do zasilania domowego dzwonka elektrycznego przy drzwiach (także do zamków elektromagnetycznych, do zasilania urządzeń alarmowych itp.) Transformatory dzwonkowe stosuje się w instalacjach domowych przede wszystkim ze względów bezpieczeństwa: obniżają napięcie sieci 230 V (według standardów obowiązujących w Polsce i w większości Europy) do poziomu - zależnie od konstrukcji - 3, 5, 8, 12 lub co najwyżej 24 V. Dzięki temu instalacje dzwonkowe mogą być bezpiecznie wyprowadzone także np. do wyłącznika znajdującego się przy furtce przy drzwiach w ogrodzie, bez niebezpieczeństwa porażenia ludzi prądem elektrycznym. Moc znamionowa dzwonkowych transformatorów spotykanych na rynku wynosi zazwyczaj od 4 do 16 VA, maksymalny prąd pobierany z uzwojenia wtórnego zazwyczaj nie powinien przekraczać od 0,5 do 2,0 A (także w zależności od konstrukcji). Transformatory dzwonkowe najczęściej mają uzwojenie wtórne z dodatkowym odczepem, umożliwiającym dopasowanie transformatora do potrzeb urządzeń z niego zasilanych.

</doc>
<doc id="654784" url="https://pl.wikipedia.org/wiki?curid=654784" title="Notacja neumatyczna">
Notacja neumatyczna



</doc>
<doc id="654785" url="https://pl.wikipedia.org/wiki?curid=654785" title="Eugenia Bocquel">
Eugenia Bocquel

Eugenia Bocquel [bokɛl], wł. Eugenia; z hr. de Rochetin hr. de Bocquel (ur. 1799 na zamku la Roche-sur-Sonne, zm. 5 listopada 1850 w Warszawie) – francuska pisarka i tłumaczka.
Pochodziła z francuskiej rodziny arystokratycznej. Jej rodzicami byli pułkownik gwardii Mikołaj hr. de Rochetin markiz de la Garènne i Julianna (Julia) z markizów Dubois, ks. de la Roche sur Sonne. Rodzina de Rochetin była blisko związana z francuskim domem królewskim – hr. Mikołaj był bliskim przyjacielem króla Ludwika XVIII. W 1817 r. Mikołaj poślubił w Krakowie Rozalię de Marcoin (świadkami byli m.in. Józef Jan Nepomucen hr. Wielopolski margr. Gonzaga Myszkowski i Franciszek hr. Łubieński). Zmarł przed 1829 r.
Uczyła się w domu. W młodości jej rodzina została zmuszona do opuszczenia Francji i osiedlenia się w Polsce. Tu jej ojciec zakupił majątek Kamionka. Eugenia mieszkała głównie na terenie Wolnego Miasta Krakowa, tu też osiadła jej cała najbliższa rodzina – rodzice i dwóch braci : Adolf i Wiktor Henryk (ten drugi był porucznikiem w powstaniu listopadowym i adiutantem polowym generała Ramorino).
Rodzina borykała się z wieloma problemami natury finansowej (jednym z powodów był brak stałych dochodów z małego i biednego majątku ziemskiego). Adolf de Rochetin podjął się pracy nauczyciela języka francuskiego. Eugenia również postanowiła iść jego drogą, obejmując kierownictwo pensji dla panien w Pińczowie w Królestwie Polskim nieopodal majątków rodziny swojej szwagierki Emilii z Romanowskich).
Prawdopodobnie po powstaniu listopadowym przeprowadziła się do Warszawy, gdzie zamieszkała w pałacu Łubieńskich przy ul. Królewskiej. Tu zaczęła prowadzić ożywione życie towarzyskie – w jej salonach spotykała się elita stolicy Królestwa Polskiego (Łubieńscy, Grabowscy, Wielopolscy).
Z powodu paraliżu ciała została zmuszona do zmiany dotychczasowego trybu życia. Rozpoczęła pracę literacką. Do najbardziej znanych jej książek należą "Rozmówki francuskie" z 1840 r., które były wielokrotnie wydawane w XIX wieku i należały do podstawowych podręczników nauki tego języka wśród Polaków. Dokonała też wielu przekładów literatury pięknej. Już po jej śmierci zostały wydane w 1874 r. w Paryżu, kosztem jej brata Wiktora, "Principales Fêtes de Famille en Pologne". Książka ta stanowi przede wszystkim zbiór wspomnień na temat polskich świąt Bożego Narodzenia, Wielkiejnocy i innych, spędzonych przez nią w polskich domach.
Eugenia de Bocquel zmarła w swoim apartamencie przy ul. Królewskiej. Jej pogrzeb odbył się w bazylice Świętego Krzyża w Warszawie, a jej ciało spoczęło na cmentarzu Powązkowskim.

</doc>
<doc id="654788" url="https://pl.wikipedia.org/wiki?curid=654788" title="Piotr Usłar">
Piotr Usłar

Piotr Uslar (; ur. w Twerze, zm. 20 czerwca 1875 tamże) – rosyjski generał, inżynier i językoznawca niemieckiego pochodzenia, zasłużony badacz języków kaukaskich oraz etnografii ludów Kaukazu. Członek-korespondent Petersburskiej Akademii Nauk (od 1868 r.).
Życiorys.
Piotr Uslar urodził się w majątku Kurowo w guberni twerskiej. W latach 1837–1840 służył jako inżynier na północnym Kaukazie, później ukończył Akademię Sztabu Generalnego i odbył kilka podróży zagranicznych. W 1850 został członkiem Wydziału Kaukaskiego Rosyjskiego Towarzystwa Geograficznego. W 1858 r. został poproszony o napisanie historii Kaukazu. Praca nad zbieraniem materiałów doprowadziła do rozbudzenia zainteresowania językami kaukaskimi. Szczegółowym badaniom nad językami północnego Kaukazu i Dagestanu poświęcił Uslar 11 lat wytrwałych studiów, co w efekcie zaowocowało ogromnym wkładem w poznanie i opisanie wielu języków regionu. Jest to tym cenniejsze, iż większość tych języków nie posiadała podówczas piśmiennictwa. Uslar dokonał opisu wielu języków kaukaskich, sporządzając szkice ich gramatyk oraz przygotowując dwujęzyczne słowniczki.
Uslar pozostawił materiały dotyczące m.in. języków: abchaskiego, ubychskiego, swańskiego, czeczeńskiego, awarskiego, lakijskiego, tabasarańskiego, lezgińskiego, dargińskiego, a także – spośród języków dagestańskich – arczyńskiego. Wiele spośród prac Uslara wydano dopiero pośmiertnie. Uważa się go za jednego z twórców językoznawstwa kaukaskiego. Prace Uslara nie straciły wartości do dzisiaj, ponieważ w wielu wypadkach zawierają najstarsze zapisy niektórych języków. Zebrane materiały mogą także służyć do badań diachronicznych nad poszczególnymi językami.

</doc>
<doc id="654791" url="https://pl.wikipedia.org/wiki?curid=654791" title="Blackfriars w Oksfordzie">
Blackfriars w Oksfordzie

Permanent Private Hall Zakonu Dominikanów w Oksfordzie (ang. Blackfriars Private Hall) - jeden z 7 Permanent Private Halls Uniwersytetu w Oksfordzie, prowadzony przez angielską prowincję Zakonu Dominikanów. 
Studenci mieszkający w Private Hall Dominikanów mogą studiować teologię lub filozofię. Otrzymują oni dyplom Uniwersytetu w Oksfordzie. Oprócz studentów miejscowych przyjeżdżają tutaj studenci z różnych uczelni zagranicznych.
Siedziba Private Hall Dominiakanów znajduje się przy ulicy St Giles' w Oksfordzie. W tym samym budynku znajduje się klasztor OO Dominikanów i Studium Dominikańskie (ang. "Dominican Studium").
Historia.
Private Hall został utworzony w 1994 roku, ale jego tradycja sięga średniowiecza, kiedy to Dominikanie na polecenie samego świętego Dominika po raz pierwszy zaangażowali się w działalność edukacyjną w Oksfordzie. W tym czasie Zakon Kaznodziejów dominował na wydziale teologii Uniwersytetu w Oksfordzie. 
Dominikanie musieli opuścić Oksford w czasie reformacji, kiedy na polecenie Henryka VIII wszystkie zakony w Anglii zostały rozwiązane. Powrócili tutaj 400 lat później, w 1921. Zakonnicy utworzyli Private Hall w 1994.
Linki zewnętrzne.
Oficjalna strona internetowa

</doc>
<doc id="654794" url="https://pl.wikipedia.org/wiki?curid=654794" title="Aromatyczność">
Aromatyczność

Aromatyczność – zjawisko występowania sprzężonego cyklicznego układu wiązań podwójnych, wykazujących efekt delokalizacji elektronów π. Ilościowa ocena stopnia aromatyczności określana jest przez wartość energii rezonansowej. Aromatyczność powoduje zwiększoną stabilność termodynamiczną cząsteczki związku chemicznego.
Przykładem prostego organicznego związku aromatycznego jest benzen, a nieorganicznego borazol.

</doc>
<doc id="654795" url="https://pl.wikipedia.org/wiki?curid=654795" title="Ometepe">
Ometepe

Ometepe – wyspa pochodzenia wulkanicznego w Nikaragui na jeziorze Nikaragua. Wyspa o powierzchni około 276 km², zamieszkana przez około 10 tysięcy ludzi. Na wyspie znajduje się czynny wulkan Concepción (1610 m n.p.m.) i niższy od niego, ale również czynny Maderas (1326 m). W 2010 roku ustanowiono tu rezerwat biosfery.
Mieszkańcy wyspy trudnią się głównie uprawą tytoniu i hodowlą bydła.

</doc>
<doc id="654798" url="https://pl.wikipedia.org/wiki?curid=654798" title="CA All Boys">
CA All Boys

Club Atlético All Boys – argentyński klub piłkarski z siedzibą w Buenos Aires, w dzielnicy Floresta.
Historia.
Klub założony został 15 marca 1913 roku. Nazwa All Boys odzwierciedla młody wiek założycieli klubu. Klub zapoczątkował modę na angielskie nazwy klubów argentyńskich, wśród nich Newell’s Old Boys, Boca Juniors, River Plate i Racing Club.
Klub All Boys grał w pierwszej lidze jedynie w okresie 1973–1980. Wcześniej i później występował w niższych ligach. Obecnie gra w najwyższej klasie rozgrywkowej Primera Division
Stadion.
Stadionem klubu jest Estadio Islas Malvinas, położony w okolicach Monte Castro w mieście Buenos Aires. Jego pojemność wynosi 21000 widzów.

</doc>
<doc id="654805" url="https://pl.wikipedia.org/wiki?curid=654805" title="Giennadij Ajgi">
Giennadij Ajgi

Giennadij Ajgi (czuwaskie Айхи Геннадий Николаевич, ros.
Геннадий Николаевич Айги, ur. 21 sierpnia 1934, zm. 21 lutego 2006 r.) – czuwaski i rosyjski poeta, pisarz i tłumacz, zasłużony dla rozwoju czuwaskiego języka literackiego, a także promocji literatury i kultury czuwaskiej. Pisał po czuwasku i po rosyjsku.
Od młodych lat pisał po czuwasku. W 1953 r. dostał się do Instytutu Literatury im. Gorkiego, studiował pod kierunkiem Michaiła Swietłowa. Kontakty z Borysem Pasternakiem doprowadziły do zainteresowania się nim tajnych służb, pod naciskiem których Ajgi został w 1958 r. zwolniony z instytutu, oficjalnie za napisanie tomu wierszy nie odpowiadających realizmowi socjalistycznemu. Pod wpływem Pasternaka Ajgi zaczął pisać po rosyjsku, zdecydował się także pozostać w Moskwie i tu też w latach 1961-1971 pracował w muzeum Majakowskiego. 
Równolegle z oryginalną twórczością Ajgi zajmował się także przekładem poezji światowej na język czuwaski. W wyniku jego pracy powstały antologie "Poeci Francji", "Poeci Węgier", "Poeci Polski". Wraz ze wzrostem popularności Ajgi został też swoistym ambasadorem kultury i literatury czuwaskiej na terenie ZSRR i poza nią. Począwszy od lat 60. utwory Ajgiego były tłumaczone na wiele języków i wydawane w różnych krajach, aczkolwiek jego debiutancki tom mógł ukazać się oficjalnie dopiero w 1991 r., po upadku ZSRR.
Ajgi otrzymał szereg nagród i wyróżnień za swą twórczość i działalność translatorską, m.in. Nagrodę im. Pasternaka (2000, jako pierwszy), Nagrodę Akademii Francuskiej (1972, za przekład na czuwaski literatury francuskiej), Nagrodę Petrarki (1993), itp.

</doc>
<doc id="654808" url="https://pl.wikipedia.org/wiki?curid=654808" title="USS Van Buren">
USS Van Buren

Okręty US Navy o nazwie USS "Van Buren" (nazwa pierwszego pochodzi od prezydenta Martina Van Burena, drugiego od miasta Van Buren w stanie Arkansas):
USS "Van Buren" to także nazwa fikcyjnego lotniskowca w komiksie "Doonesbury".

</doc>
<doc id="654810" url="https://pl.wikipedia.org/wiki?curid=654810" title="Rębowo (województwo pomorskie)">
Rębowo (województwo pomorskie)

Rębowo (kaszb. "Rãbòwò" lub "Rembòwò", niem. "Rambow") – osada w Polsce położona w województwie pomorskim, w powiecie słupskim, w gminie Potęgowo przy drodze krajowej nr . Wieś jest częścią składową sołectwa Karznica.
W latach 1975–1998 miejscowość administracyjnie należała do województwa słupskiego.

</doc>
<doc id="654811" url="https://pl.wikipedia.org/wiki?curid=654811" title="BATE Borysów">
BATE Borysów

Futbolny Kłub BATE () – białoruski klub piłkarski z siedzibą w Borysowie, założony 12 kwietnia 1996, grający w Wyszejszajej lidze.
Historia.
Klub założono w 1973 r. jako drużynę Borysowskiego Zakładu Samochodowych i Traktorowych Urządzeń Elektrycznych (biał. Барысаўскі завод аўтатрактарнага электраабсталявання, "Barysauski zawod autatraktarnaha elektraabstalawannia" – od tego akronimu wywodzi się nazwa klubu), a w 1984 r. go rozwiązano. Do ponownego utworzenia doszło 12 kwietnia 1996. W sezonie 2008/09 jako pierwszy białoruski zespół wystąpił w fazie grupowej Ligi Mistrzów, powtarzając ten wyczyn w sezonach 2011/12 i 2012/13. 2 października 2012, w 2. kolejce fazy grupowej Ligi Mistrzów BATE pokonało Bayern Monachium 3:1.

</doc>
<doc id="654813" url="https://pl.wikipedia.org/wiki?curid=654813" title="Szachcior Soligorsk">
Szachcior Soligorsk

Szachcior Soligorsk () – białoruski klub piłkarski z siedzibą w Soligorsku grający w ekstraklasie białoruskiej.
Historia.
Klub został założony w 1961 roku.
W czerwcu 2008 zmierzył się z polskim klubem Cracovią w rozgrywkach Pucharu Intertoto. W pierwszym meczu wygrał w Krakowie 2:1, a w rewanżowym spotkaniu zwyciężył 3:0 i awansował do następnej rundy.

</doc>
<doc id="654814" url="https://pl.wikipedia.org/wiki?curid=654814" title="Paweł Birula">
Paweł Birula

Paweł Birula (ur. 24 września 1951 w Warszawie) – polski muzyk; wokalista i gitarzysta polskiej grupy rockowej Exodus.
W 1979 zagrał wraz z Władysławem Komendarkiem (również z Exodusu) na płycie "Rezerwat miłości" Skaldów.

</doc>
<doc id="654815" url="https://pl.wikipedia.org/wiki?curid=654815" title="WLiOP">
WLiOP



</doc>
<doc id="654817" url="https://pl.wikipedia.org/wiki?curid=654817" title="Euroregion Glacensis">
Euroregion Glacensis

Euroregion Glacensis, Euroregion Kłodzki – polsko-czeski euroregion pogranicza Czech, Moraw i ziemi kłodzkiej.
Utworzenie.
Euroregion został powołany na podstawie umowy podpisanej 5 grudnia 1996 r. w Hradcu Králové przez Stowarzyszenie Gmin Ziemi Kłodzkiej oraz Regionalne Stowarzyszenie Miast i Gmin Pogranicza Czech Moraw i Ziemi Kłodzkiej.
Zakres terytorialny.
Obszar objęty euroregionem zmieniał się kilkukrotnie. Według stanu na marzec 2011 r. jego członkami są:
Stolicami Euroregionu po obu stronach granicy są Kłodzko i Rychnov nad Kněžnou.

</doc>
<doc id="654819" url="https://pl.wikipedia.org/wiki?curid=654819" title="Patricia Clarkson">
Patricia Clarkson

Patricia Davies Clarkson (ur. 29 grudnia 1959 w Nowym Orleanie) – amerykańska aktorka, zwana „królową kina niezależnego”, nominowana w 2004 roku do Oscara za rolę w filmie "Wizyta u April".
Życiorys.
Debiutowała na dużym ekranie w 1987 roku niewielką rolą w filmie "Nietykalni" z Kevinem Costnerem, Seanem Connerym i Robertem De Niro. Przez lata jej kariera systematycznie się rozwijała, prawdziwą popularność przyniósł jej jednak dopiero serial "Sześć stóp pod ziemią" – za rolę w nim zdobyła dwie statuetki Emmy (2002 i 2005).
Patricia Clarkson, w przeciwieństwie do wielu innych czołowych aktorek hollywoodzkich, unika występów w filmach komercyjnych. Występuje głównie w filmach niskobudżetowych, artystycznych, takich jak: "Sztuka wysublimowanej fotografii" Lisy Cholodenko, "Dróżnik" Toma McCarthy’ego czy "Dogville" Larsa von Triera.

</doc>
<doc id="654820" url="https://pl.wikipedia.org/wiki?curid=654820" title="USS Percival">
USS Percival

Okręty US Navy o nazwie USS "Percival", pochodzącej od kapitana marynarki Johna Percivala:

</doc>
<doc id="654824" url="https://pl.wikipedia.org/wiki?curid=654824" title="Silas Simmons">
Silas Simmons

Silas Simmons, Si Simmons (ur. 14 października 1895? w Filadelfii, zm. 29 października 2006 w Middletown, Delaware) – baseballista amerykański, zawodnik półzawodowych i zawodowych zespołów afroamerykańskich.
Życiorys.
Leworęczny zawodnik, występował na pozycji rzucającego ("pitcher") oraz w polu ("outfielder"). W okresie, gdy jako nastolatek rozpoczynał występy na boiskach baseballowych, panowała segregacja rasowa. Afroamerykanie tworzyli własne drużyny, nie były organizowane jednak oficjalne rozgrywki i zespoły te sporadycznie rywalizowały między sobą. Rozgrywano również mecze przeciwko zespołom złożonym z białych zawodników. Simmons był od 1911 związany z zespołem Germantown Blue Ribbons, który później zmienił nazwę na Homestead Grays. W późniejszych latach występował m.in. w New York Lincoln Giants (1926, w ramach Eastern Colored League) oraz w New York Cuban All-Stars (1929, w ramach Negro National League). Wkrótce po 1929 zakończył karierę sportową. Jego boiskowe zarobki nie były wysokie, w związku z czym łączył występy sportowe z pracą zawodową. Był m.in. posłańcem, szewcem, pracował w handlu. W czasie obu wojen światowych pracował przy załadunku amunicji na okręty.
Był dwukrotnie żonaty, miał pięcioro dzieci. W 1971 przeniósł się z Plainfield (New Jersey) i osiadł w St. Petersburgu na Florydzie. Przeżył zarówno obie żony, jak i wszystkie dzieci. W wieku 104 lat zamieszkał w domu opieki. Odbierał okazjonalne życzenia od kolejnych prezydentów kraju z okazji 100 i 110 urodzin, ale pozostawał zapomniany przez historyków baseballu. Dopiero latem 2006 badacze związani z Society for American Baseball Research dzięki zbiegowi okoliczności dowiedzieli się, że Simmons wciąż żyje. Seniorowi baseballu poświęcono w związku z tym szereg artykułów prasowych (w tym samym roku w Hall of Fame Baseballu umieszczono kilkanaście osób związanych z rozgrywkami afroamerykańskimi).
W uroczystościach 111. urodzin Simmonsa w październiku 2006 uczestniczyło m.in. około 30 dawnych zawodników Negro League. Jubilat zmarł dwa tygodnie później. Data jego urodzin nie jest jednak pewna - na rok 1895 wskazuje karta identyfikacyjna z czasu I wojny światowej, ale w spisie ludności z 1900 Simmons figuruje jako urodzony w listopadzie 1897. Należy wspomnieć, że dane do tego spisu często były pobierane w sposób niezweryfikowany, np. od sąsiadów (błędna w tym spisie jest data urodzenia matki przyszłego sportowca). Z drugiej strony, nawet jeśli faktycznie prawidłowa jest późniejsza data urodzin, Simmons wciąż pozostawałby najstarszym baseballistą w historii (gracz Major League Baseball Chet Hoff zmarł w 1998 w wieku 107 lat).

</doc>
<doc id="654825" url="https://pl.wikipedia.org/wiki?curid=654825" title="BAe Harrier">
BAe Harrier



</doc>
<doc id="654826" url="https://pl.wikipedia.org/wiki?curid=654826" title="Pistolet Browning BDM">
Pistolet Browning BDM

Browning BDM ("Browning Dual Mode" lub "Browning Double Mode") - amerykański pistolet opracowany w 1991 r. w zakładach Browning Arms Company. Wzorowany na belgijskim pistolecie Browning HP.

</doc>
<doc id="654827" url="https://pl.wikipedia.org/wiki?curid=654827" title="Manganin">
Manganin

Manganin – stop miedzi z manganem i niklem. Charakteryzuje się bardzo małym współczynnikiem temperaturowym oporu elektrycznego. Stosowany do produkcji oporników wzorcowych i precyzyjnych, a także połączeń elektrycznych w urządzeniach kriogenicznych. Zawiera zwykle 86% miedzi, 12% manganu i 2% niklu (Cu86/Mn12/Ni2).

</doc>
<doc id="654830" url="https://pl.wikipedia.org/wiki?curid=654830" title="Bobby Cannavale">
Bobby Cannavale

Bobby Cannavale, właściwie Robert Michael Cannavale (ur. 3 maja 1971 w Union City) – amerykański aktor telewizyjny i filmowy pochodzenia kubańsko-włoskiego, laureat nagrody Emmy w 2005 za najlepszy gościnny występ w serialu komediowym – rolę policjanta oficera Vincenta „Vince’a” D’Angelo, partnera Willa Trumana (Eric McCormack) w sitcomie NBC "Will &amp; Grace" (2004-2006).
Życiorys.
Wczesne lata.
Urodził się w Union City jako syn Włocha Sala Cannavale i Kubanki Isabel. Kiedy miał trzynaście lat, jego rodzice rozwiedli się i wraz z matką przez dwa lata mieszkał w Portoryko. W 1983 przeprowadził się do Miami na Florydzie. W 1987 ukończył Coconut Creek High School, gdzie wystąpił w musicalu "The Roar of the Greasepaint – the Smell of the Crowd". W 1988 powrócił do New Jersey i zamieszkał z babcią. Po ukończeniu szkoły średniej spędził kilka lat jako lektor w prestiżowym nowojorskiego Circle Repertory Theatre.
Kariera.
Debiutował w kinowej komedii "Dziwak z Central Parku" ("I’m Not Rappaport", 1996) z Walterem Matthau, zanim otrzymał niewielkie role w dwóch produkcjach Sidneya Lumeta – dramacie kryminalnym "Noc na Manhattanie" ("Night Falls on Manhattan", 1997) u boku Andy’ego Garcii i thrillerze "Gloria" (1999) z Sharon Stone. W 1998 zagrał na scenie Broadwayu we francuskiej farsie "Pchła w uchu". Wkrótce można go było zobaczyć w serialach NBC: "Trinity" (1998-99), "Brygada ratunkowa" ("Third Watch", 1999-2001) jako sanitariusz Bobby Caffrey, "Prawo i bezprawie" ("Law &amp; Order: Special Victims Unit", 2002), "Prawo i porządek" ("Law &amp; Order", 2002, 2007), "" ("Law &amp; Order: Criminal Intent", 2003) oraz HBO "Seks w wielkim mieście" ("Sex and the City", 2000), "Oz" (2003) i "Sześć stóp pod ziemią" ("Six Feet Under", 2004). W melodramacie muzycznym "Zatańcz ze mną" ("Shall We Dance", 2004) z Richardem Gere i Jennifer Lopez zagrał postać homofobicznego studenta tańca.
W 2013 brał udział w sesji zdjęciowej Terry’ego Richardsona.
Życie prywatne.
Był żonaty z córką reżysera Sidneya Lumeta – Jenny Lumet (1994-2003), z którą ma syna Jake’a (ur. 1 maja 1995). Spotykał się z aktorką Michelle Williams (2003-2004) i Annabella Sciorrą (2004-2007). W 2012 związał się z aktorką Rose Byrne, z którą ma syna Rocco Robina (ur. 1 lutego 2016).

</doc>
<doc id="654831" url="https://pl.wikipedia.org/wiki?curid=654831" title="Wnętrzności">
Wnętrzności



</doc>
<doc id="654836" url="https://pl.wikipedia.org/wiki?curid=654836" title="Jurica Vučko">
Jurica Vučko

Jurica Vučko (ur. 8 października 1976 w Splicie) – piłkarz chorwacki grający na pozycji napastnika.
Vučko urodził się w Splicie i tam też stawiał pierwsze piłkarskie kroki w szkółce piłkarskiej Hajduka Split. Do pierwszej drużyny Hajduka trafił w 1995 roku, ale w pierwszej lidze zadebiutował rok później. W 5 meczach w swoim premierowym sezonie zdobył 3 bramki. Dzięki temu w sezonie 1996/1997 młody Vučko stał się podstawowym zawodnikiem drużyny Hajduka. Hajduk został wicemistrzem kraju, a Vučko z 15 golami na koncie był najlepszym strzelcem splickiego zespołu. W sezonie 1999/2000 odniósł swój jedyny sukces z Hajdukiem – zdobył Puchar Chorwacji.
Latem 2000 roku Vučko podpisał kontrakt z klubem Primera División Deportivo Alavés. W Deportivo walczył o miejsce w ataku z takimi zawodnikami jak: Javi Moreno i Urugwajczyk Iván Alonso. Zespół Alavés zajął 10. miejsce w lidze, a Chorwat zdobył 3 bramki w 11 meczach (na 38. kolejek ligowych). Na sezon 2002/2003 zdecydowano się wypożyczyć Vučko do zespołu z Segunda División, UD Salamanca. W zespole z Salamanki zdobył 3 gole w 12 rozegranych meczach. Po sezonie Vučko powrócił do drużyny Alavés, która właśnie spadła z Primera División. Latem 2004 odszedł do innej drużyny z drugiej ligi, Polideportivo Ejido. Przez 2 lata gry w tym klubie Jurica zdobył 5 bramek w 35 rozegranych ligowych meczach i latem 2006 postanowił powrócić do Hajduka. W 2007 roku wyjechał do chińskiego Tianjin Teda i w jego barwach zakończył karierę.
W reprezentacji Chorwacji Vučko zadebiutował 10 października 1998 roku w wygranym 4:1 wyjazdowym meczu z Maltą w ramach kwalifikacji do Euro 2000. Potem na blisko 1,5 roku wypadł z kadry i powrócił do niej w 2000 roku rozgrywając 2 mecze towarzyskie – 23 lutego z Hiszpanią (0:0) oraz 28 maja z Francją (0:2). Potem w kadrze zagrał jeszcze tylko 1 raz – 26 czerwca 2001 roku w wygranym 4:1 meczu z San Marino w ramach kwalifikacji do MŚ 2002. Jego dorobek reprezentacyjny to 4 mecze, 0 bramek.

</doc>
<doc id="654837" url="https://pl.wikipedia.org/wiki?curid=654837" title="Jurica Vucko">
Jurica Vucko



</doc>
<doc id="654838" url="https://pl.wikipedia.org/wiki?curid=654838" title="Marta Maruszczak">
Marta Maruszczak

Marta Maruszczak - polska dziennikarka i pisarka. Autorka kilkunastu książek popularnonaukowych dla młodych i starszych czytelników oraz poradników na temat psychologii, zdrowia, wychowania.
Z wykształcenia jest biologiem i antropologiem, studiowała także medycynę oraz zarządzanie zasobami ludzkimi. Przez 16 lat była związana z miesięcznikiem "Twoje Dziecko", w którym pełniła funkcję redaktor naczelnej, a następnie była redaktor naczelną miesięcznika "Mam Dziecko". Została uhonorowana prestiżowym tytułem „Dziennikarz Medyczny Roku 2016” w konkursie organizowanym przez stowarzyszenie „Dziennikarze dla Zdrowia” 
Autorka ponad 1700 artykułów prasowych publikowanych zarówno w magazynach naukowych („Przegląd Epidemiologiczny”; „Zeszyty antropologiczne”), jak i popularnonaukowych (np. „Problemy”; „Wiedza i Życie”; „MediSense”; „Świat Zdrowia”) oraz branżowych ("Świat Lekarza", "Manager Apteki", "Magazyn Pielęgniarki i Położnej"), a także w tytułach przeznaczonych dla szerokiej rzeszy czytelników (np. „Twoje Dziecko”, „Mam Dziecko”, „Cogito”; „Uroda”; „Claudia”; „Kobieta i Styl”; „Skarb”) oraz na portalu zdrowie.gazeta.pl/zdrowie.
Opublikowała 28 pozycji książkowych, z których kilka przetłumaczono i wydano w Chinach, Ukrainie, Hiszpanii, Belgii, Czechach, Słowacji, na Cyprze i w Rosji.

</doc>
<doc id="654839" url="https://pl.wikipedia.org/wiki?curid=654839" title="Kotiteollisuus">
Kotiteollisuus

Kotiteollisuus – fiński zespół metalowy, założony w 1991 roku.

</doc>
<doc id="654840" url="https://pl.wikipedia.org/wiki?curid=654840" title="Komunistyczna Partia USA">
Komunistyczna Partia USA



</doc>
<doc id="654841" url="https://pl.wikipedia.org/wiki?curid=654841" title="Pistolet Browning Buck Mark">
Pistolet Browning Buck Mark

Browning Buck Mark Seria pistoletów belgijskiej firmy Browning, broń sportowa, precyzyjna, małokalibrowa.
Do serii tej należą modele:

</doc>
<doc id="654842" url="https://pl.wikipedia.org/wiki?curid=654842" title="Yan (okres Zhou)">
Yan (okres Zhou)

Yan - starożytne chińskie państwo w okresie Zachodniej Dynastii Zhou, Wiosen i Jesieni oraz Walczących Królestw. Jego stolicą było miasto Ji (na miejscu dzisiejszego Pekinu), nazywane też Yanjing, czyli "stolica Yan".

</doc>
<doc id="654843" url="https://pl.wikipedia.org/wiki?curid=654843" title="Laureaci Nagrody Ig Nobla">
Laureaci Nagrody Ig Nobla

Laureaci Nagrody Ig Nobla w poszczególnych latach (od roku 2005):
2021.
Susanne Schötz, Robert Eklund i Joost van de Weijer
Za analizę odmian mruczenia, ćwierkania, gaworzenia, treli, szemrania, miauczenia, jęczenia, piszczenia, syczenia, wycia, warczenia i innych sposobów komunikacji między człowiekiem a kotem;
Leila Satari, Alba Guillén, Àngela Vidal-Verdú i Manuel Porcar
Za wykorzystanie analizy genetycznej do identyfikacji różnych gatunków bakterii, które żyją w zwojach wyrzuconej gumy do żucia przyklejonych do chodników w różnych krajach;
Jörg Wicker, Nicolas Krauter, Bettina Derstroff, Christof Stönner, Efstratios Bourtsoukidis, Achim Edtbauer, Jochen Wulf, Thomas Klüpfel, Stefan Kramer i Jonathan Williams
Za chemiczną analizę powietrza wewnątrz kin w celu sprawdzenia, czy zapachy wytwarzane przez widzów rzetelnie wskazują poziom przemocy, seksu, zachowań antyspołecznych, używania narkotyków i wulgaryzmów w oglądanym filmie;
Pavlo Blavatskyy 
Za odkrycie, że otyłość polityków może być dobrym wskaźnikiem korupcji w danym kraju;
Olcay Cem Bulut, Dare Oladokun, Burkard Lippert i Ralph Hohenberger
Za wykazanie, że orgazmy mogą być tak samo skuteczne, jak leki zmniejszające przekrwienie w poprawie oddychania przez nos;
Ethan Beseris, Steven Naleway i David Carrier
Za przetestowanie hipotezy, że ludziom wyewoluowały brody, aby chronić twarz przed ciosami;
Alessandro Corbetta, Jasper Meeusen, Chung-min Lee, Roberto Benzi i Federico Toschi
Za przeprowadzenie eksperymentów, aby dowiedzieć się, dlaczego piesi nie zderzają się z innymi pieszymi;
Hisashi Murakami, Claudio Feliciani, Yuta Nishiyama i Katsuhiro Nishinari
Za przeprowadzanie eksperymentów, aby dowiedzieć się, jak wzajemne oczekiwanie może przyczynić się do samoorganizacji w tłumie;
John Mulrennan Jr, Roger Grothaus, Charles Hammond i Jay Lamdin
Za badanie naukowe „Nowa metoda kontroli karaluchów na okrętach podwodnych”; 
Robin Radcliffe, Mark Jago, Peter Morkel, Estelle Morkel, Pierre du Preez, Piet Beytell, Birgit Kotting, Bakker Manuel, Jan Hendrik du Preez, Michele Miller, Julia Felippe, Stephen Parry i Robin Gleed
Za eksperymentalne określenie, czy bezpieczniej jest przewozić nosorożca do góry nogami.
2020.
Stephan Reber, Takeshi Nishimura, Judith Janisch, Mark Robertson i Tecumseh Fitch
Za nakłonienie i zbadanie samicy aligatora chińskiego do ryczenia w szczelnej komorze wypełnionej powietrzem wzbogaconym helem; 
Miranda Giacomin i Nicholas Rule
Za opracowanie metody identyfikacji „narcyzów” poprzez badanie ich brwi; 
Rządy Indii i Pakistanu
Za odkrycie, że ich dyplomaci „ukradkiem dzwonią do siebie w środku nocy, a potem uciekają, zanim ktokolwiek zdąży otworzyć drzwi”; 
Ivan Maksymov i Andriy Pototsky
Za eksperymentalne ustalenie, co dzieje się z kształtem żywej dżdżownicy, gdy dżdżownica wibruje z dużą częstotliwością; 
Christopher Watkins, Juan David Leongómez, Jeanne Bovet, Agnieszka Żelaźniewicz, Max Korbmacher, Marco Antônio Corrêa Varella, Ana Maria Fernandez, Danielle Wagstaff i Samuela Bolgan
Za próbę oszacowania relacji między nierównością dochodu narodowego w różnych krajach a średnią ilością pocałunków w usta; 
Xi Guang-An, Mo Tian-Xiang, Yang Kang-Sheng, Yang Guang-Sheng i Ling Xian Si 
Pięciu zawodowych zabójców w Kuangsi w Chinach, którzy otrzymali zlecenie na zabójstwo: Po przyjęciu zapłaty za dokonanie morderstwa, Xi Guang-An zlecił zadanie Mo Tian-Xiangowi, który z kolei zlecił to zadanie Yang Kang-Shengowi, który następnie zlecił Yang Guang-Shengowi, który z kolei zlecił zabójstwo Ling Xian-Si, przy czym każdy później zaciągnięty zabójca otrzymał mniejszy procent opłaty, a nikt nie dokonał morderstwa;
Richard Vetter
Za zebranie dowodów na to, że wielu entomologów boi się pająków, gdyż te nie są owadami; 
Nienke Vulink, Damiaan Denys i Arnoud van Loon
Za zdiagnozowanie dawno nierozpoznanej odmiany mizofonii, niepokoju związanego ze słyszeniem dźwięków żucia; 
Jair Bolsonaro, Boris Johnson, Narendra Modi, Andrés Manuel López Obrador, Aleksander Łukaszenka, Donald Trump, Recep Tayyip Erdoğan, Władimir Putin oraz Gurbanguly Berdimuhamedow 
Za „wykorzystanie pandemii wirusa COVID-19 do nauczenia świata, że politycy mogą mieć bardziej bezpośredni wpływ na życie i śmierć niż naukowcy i lekarze”;
Metin Eren, Michelle Bebber, James Norris, Alyssa Perrone, Ashley Rutkoski, Michael Wilson i Mary Ann Raghanti
Za wykazanie, że noże wykonane z zamrożonych ludzkich odchodów nie są skutecznymi narzędziami do skórowania lub mordowania. 
2019.
Silvano Gallus
Za zebranie dowodów na to, że pizza może chronić przed nowotworami, jeśli jest produkowana i spożywana we Włoszech;
Karen Pryor i Theresa McKeon
Za zastosowanie prostej techniki szkolenia zwierząt – zwanej „treningiem zatrzaskowym” – do szkolenia chirurgów w wykonywaniu operacji ortopedycznych;
Ling-Jun Kong, Herbert Crepaz, Agnieszka Górecka, Aleksandra Urbanek, Rainer Dumke i Tomasz Paterek
Za odkrycie, że martwe namagnesowane karaluchy zachowują się inaczej niż żywe namagnesowane karaluchy;
Roger Mieusset i Bourras Bengoudifa
Za pomiar termicznej asymetrii moszny u listonoszy we Francji; 
Shigeru Watanabe, Mineko Ohnishi, Kaori Imai, Eiji Kawano i Seiji Igarashi
Za oszacowanie całkowitej ilości śliny wytwarzanej dziennie przez typowe pięcioletnie dziecko; 
Iman Farahbakhsh
Za wynalezienie maszyny do zmieniania pieluch dla niemowląt;
Habip Gedik, Timothy A. Voss i Andreas Voss
Za sprawdzenie, który papierowy pieniądz krajowy przenosi najwięcej niebezpiecznych bakterii; 
Ghadzie A. bin Saif, Alexandru Papoiu, Liliana Banari, Francis McGlone, Shawn G. Kwatra, Yiong-Huak Chan i Gil Yosipovich
Za próbę zmierzenia przyjemności z drapania swędzących miejsc;
Fritz Strack
Za odkrycie, że trzymanie długopisu w ustach wywołuje uśmiech, co czyni człowieka szczęśliwszym – a potem za odkrycie, że tak nie jest; 
Patricia Yang, Alexander Lee, Miles Chan, Alynn Martin, Ashley Edwards, Scott Carver i David Hu
Za zbadanie, jak i dlaczego wombaty wytwarzają kał w kształcie sześcianu.
2018.
Marc Mitchell i David Wartinger
Za wykorzystanie przejażdżek kolejką górską w celu przyspieszenia przejścia kamieni nerkowych;
Tomas Persson, Gabriela-Alina Sauciuc i Elainie Madsen
Za zebranie dowodów w zoo, że szympansy naśladują ludzi mniej więcej tak często i mniej więcej tak samo, jak ludzie naśladują szympansy;
Paul Becher, Sebastien Lebreton, Erika Wallin, Erik Hedenström, Felipe Borrero-Echeverry, Marie Bengtsson, Volker Jörger i Peter Witzgall
Za wykazanie, że eksperci od wina mogą wiarygodnie rozpoznać po zapachu obecność pojedynczej muszki owocowej w kieliszku wina;
Paula Romão, Adília Alarcão, César Viana
Za pomiar stopnia, w jakim ludzka ślina jest dobrym środkiem czyszczącym do brudnych powierzchni;
Akira Horiuchi
Za raport medyczny „Kolonoskopia w pozycji siedzącej: wnioski wyciągnięte z samodzielnej kolonoskopii”;
Thea Blackler, Rafael Gomez, Vesna Popovic i M. Helen Thompson
Za udokumentowanie, że większość osób używających skomplikowanych produktów nie czyta instrukcji obsługi;
James Cole
Za obliczenie, że spożycie kalorii w diecie ludożerczej jest znacznie niższe niż w większości innych tradycyjnych diet mięsnych;
Francisco Alonso, Cristina Esteban, Andrea Serge, Maria-Luisa Ballestar, Jaime Sanmartín, Constanza Calatayud i Beatriz Alamar
Za pomiar częstotliwości, motywacji i skutków krzyków i przekleństw podczas prowadzenia samochodu;
John Barry, Bruce Blank i Michel Boileau
Za używanie znaczków pocztowych do sprawdzenia, czy męski narząd płciowy działa prawidłowo – jak opisano w ich badaniu „Nocturnal Penile Tumescence Monitoring with Stamps”;
Lindie Hanyu Liang, Douglas Brown, Huiwen Lian, Samuel Hanig, D. Lance Ferris i Lisa Keeping
Za zbadanie, czy używanie lalek Voodoo jest skuteczne dla pracowników w odwecie na agresywnych szefach.
2017.
Marc-Antoine Fardin
Za wykorzystanie dynamiki płynów do zbadania pytania „Czy kot może być zarówno ciałem stałym, jak i płynem?”;
Milo Puhan, Alex Suarez, Christian Lo Cascio, Alfred Zahn, Markus Heitz i Otto Braendli 
Za wykazanie, że regularne granie na didgeridoo jest skutecznym sposobem leczenia obturacyjnego bezdechu sennego i chrapania;
Matthew Rockloff i Nancy Greer 
Za ich eksperymenty mające na celu sprawdzenie, jak kontakt z żywym krokodylem wpływa na częstotliwość popadania w hazard;
James Heathcote
Za badania medyczne „Dlaczego starzy ludzie mają duże uszy?”;
Kazunori Yoshizawa, Rodrigo Ferreira, Yoshitaka Kamimura i Charles Lienhard 
Za odkrycie żeńskiego penisa i męskiej pochwy u owadów jaskiniowych z rodzaju ; 
Jiwon Han
Za badanie dynamiki rozlewania się płynów, aby dowiedzieć się, co się dzieje, gdy osoba cofa się, niosąc filiżankę kawy;
Fernanda Ito, Enrico Bernard i Rodrigo Torres
Za pierwsze naukowe doniesienie o ludzkiej krwi w diecie włochatego nietoperza wampira;
Jean-Pierre Royet, David Meunier, Nicolas Torquet, Anne-Marie Mouly i Tao Jiang
Za wykorzystanie zaawansowanej technologii skanowania mózgu do pomiaru stopnia, w jakim niektórzy ludzie są zniesmaczeni serem;
Matteo Martini, Ilaria Bufalari, Maria Antonietta Stazi i Salvatore Maria Aglioti
Za wykazanie, że wiele bliźniąt jednojajowych nie jest w stanie odróżnić się wizualnie; 
Marisa López-Teijón, Álex García-Faura, Alberto Prats-Galino i Luis Pallarés Aniorte
Za pokazanie, że rozwijający się płód ludzki reaguje silniej na muzykę odtwarzaną elektromechanicznie w pochwie matki niż na muzykę odtwarzaną elektromechanicznie brzuch matki. Opatentowane 29 września 2015 roku, nr. patentu ES2546919B1.
2016.
Za naukowe zbadanie, czy świat i rzeczy wyglądają inaczej, jeśli się pochylimy i oglądamy je między własnymi nogami. Wnioski opisali w piśmie "Vision Research". Odkryli, że znika wtedy iluzja księżycowa, która sprawia, że Księżyc zawieszony nisko nad horyzontem wydaje się dużo większy niż w zenicie.
Za badanie zatytułowane „On the Reception and Detection of Pseudo-Profound Bullshit” (pol. "O recepcji i detekcji pseudonaukowej gówno prawdy"), w którym przeanalizowali pseudonaukowy bełkot, który, mimo że brzmi całkiem sensownie, to nie ma nic wspólnego z prawdą i nie ma najmniejszego sensu.
Za badanie tego, jak ludzie postrzegają osobowość różnych skał, tj. czy są one godne zaufania, szczere, sentymentalne etc. I jaki ma to wpływ na ich sprzedaż i marketing.
Za pierwszy tom autobiograficznej trylogii opisującej poświęconą "przyjemnościom kolekcjonowania much, które są martwe, oraz takich, które nie są jeszcze martwe". Pierwszy tom nosi tytuł "Droga kolekcjonera much", drugi: "Pułapka na muchy".
Za zapytanie tysiąca kłamców, jak często kłamią, i za zadecydowanie, czy wierzyć ich odpowiedziom, biorąc pod uwagę ich wiek. Psychologowie przepytali 1005 gości centrum nauki Nemo w Amsterdamie, jak często kłamią, a także sprawdzili, na ile umiejętnie to potrafią robić. Okazało się, że najbardziej uzdolnionymi kłamcami są "młodzi dorośli" (tj. ludzie w wieku od 18 do 29 lat), ale najczęściej kłamią nastolatkowie.
W roku 2016 zostały przyznane dwie nagrody w tej dziedzinie:
Za życie pośród dzikiej przyrody jako, w różnych okresach, borsuk, wydra, jeleń, lis i ptak, by zjednoczyć się ze swoją wewnętrzną bestią.
Za stworzenie protez kończyn, które pozwalały mu na poruszanie się jak kozy i spędzenie czasu pośród wzgórz trzech pełnych dni w towarzystwie tych zwierząt na zboczu szwajcarskich Alp.
Za zbadanie wpływu noszenia poliestrowych, bawełnianych i wełnianych spodni na życie seksualne szczurów.
Za odkrycie, dlaczego konie o białym umaszczeniu są najmniej atakowane przez bąki, i za odkrycie, dlaczego ważki czują zgubne przyciąganie do czarnych lśniących nagrobków.
Za rozwiązanie problemu nadmiernej emisji zanieczyszczeń przez samochody, przez automatyczną elektromechaniczną redukcję zanieczyszczeń, tylko gdy samochody są testowane.
Za odkrycie, że jeśli nas swędzi po lewej stronie ciała, można sobie ulżyć, patrząc w lustro i drapiąc się po prawej stronie ciała (i vice versa).
2015.
Za opracowanie sposobu na to, jak częściowo „odgotować” jajka.
Za wykazanie, że prawie wszystkie ssaki opróżniają swoje pęcherze w ciągu około 21 sekund.
Za obserwację, że przy zmianie punktu ciężkości kurczaka za pomocą sztucznego ogona, zaczyna on chodzić jak dinozaur.
Za odkrycie, że słowo „hę” (lub jego synonim) istnieje w każdym języku, choć do końca nie wiadomo, dlaczego.
Za odkrycie, że u wielu liderów biznesu rozwinęła się w dzieciństwie słabość do podejmowania ryzyka, po doświadczeniu katastrof naturalnych (takich jak trzęsienia ziemi, wybuchy wulkanów, tsunami i pożary), które dla nich nie miały osobistych tragicznych konsekwencji.
Za wprowadzenie nagród pieniężnych dla policjantów, którzy odmówią wzięcia łapówki.
Za próbę wykorzystania technik matematycznych do określenia, czy i w jaki sposób sułtan Maroka Maulaj Isma’il mógł być ojcem 888 dzieci.
Za odkrycie, że ostre zapalenie wyrostka robaczkowego może być dokładnie zdiagnozowane na podstawie bólu, którego pacjent doświadcza po najechaniu na progi zwalniające.
Michael L. Smith – za testowanie na sobie, które miejsca na ciele są najmniej i najbardziej bolesne przy ukąszeniach owadów.
Za badania nad biomedycznymi korzyściami lub konsekwencjami intensywnego całowania się.
2014.
Za gromadzenie dowodów na to, że ludzie, którzy zwykle budzą się późno, częściej popadają w samouwielbienie, lubią manipulować innymi i są bardziej psychopatyczni od tych wstających wcześnie rano.
Za zmierzenie tarcia pomiędzy podeszwą buta a skórką banana oraz pomiędzy skórką banana a podłogą, w momencie gdy osoba staje na skórce od banana leżącej na podłodze.
Za badaniami nad reologią kota i odkrycie że kot może być (w zależności od potrzeby) ciałem stałym lub cieczą 
Za badania nad zrozumieniem jakie reakcje zachodzą w mózgu osób, które na przypieczonym toście widzą wizerunek Jezusa Chrystusa.
Za badania czy posiadanie przez człowieka kota stanowi zagrożenie dla jego psychiki.
Za skrupulatne badania udowadniające, że psy załatwiające „potrzebę” preferują ustawianie swego ciała wzdłuż pola elektromagnetycznego Ziemi na linii północ-południe.
Za pomiary subiektywnego odczuwania bólu spowodowanego skierowaniem na dłoń silnego promienia lasera w czasie oglądania ładnego lub brzydkiego obrazu.
Za poważne potraktowanie dyrektyw Unii Europejskiej o potrzebie włączenia do budżetów krajowych dochodów pochodzących z prostytucji, handlu narkotykami czy przemytu.
Za opracowanie metody tamowania „niekontrolowanego” krwawienia z nosa za pomocą wkładania do nozdrzy peklowanej wołowiny.
Za badania nad tym, jak reaguje renifer na widok człowieka przebranego za niedźwiedzia polarnego.
Za publikację pod tytułem „Charakterystyka bakterii kwasu mlekowego wyizolowanych ze stolca dzieci, jako potencjalnych starterów kultur probiotyków do sfermentowania kiełbasy”.
2013.
Osoby, które myślą, że są pijane, myślą, że są atrakcyjne.
Udowodnienie, że żuki gnojarze orientują się w przestrzeni na podstawie Drogi Mlecznej.
Udowodnienie, że słuchanie oper pozytywnie wpływa na myszy po przeszczepie serca.
Pułapka na porywaczy samolotów.
Udowodnienie, że możliwe jest bieganie po powierzchni zbiornika wodnego, jeśli znajdowałby się on na Księżycu.
Ustalenie, że proces biochemiczny zachodzący w cebuli, który powoduje u ludzi płacz jest bardziej skomplikowany niż wcześniej przypuszczano.
Zjedzenie półsurowej ryjówki w celu sprawdzenia, które kości zostaną rozłożone przez ludzki system trawienny.
Ustanowiony przez prezydenta zakaz klaskania oraz aresztowanie przez milicję jednorękiego mężczyzny za klaskanie.
Udowodnienie, że im dłużej krowa leży, tym bardziej prawdopodobne jest, że wstanie, ale jednocześnie nie łatwe będzie określenie, kiedy znów się położy.
Za rekomendowanie najlepszych technik chirurgicznych przyszywania odciętych penisów.
2012.
Za pracę badawczą, w wyniku której stwierdzili, że osoby stojące na powierzchni nachylonej nieco w lewą stronę, mają tendencję do niedoszacowywania wysokości wieży Eiffla.
Za przetwarzanie starej rosyjskiej amunicji w diamenty.
Za skonstruowanie urządzenia SpeechJammer, służącego do zakłócania mowy, poprzez odtwarzanie osobie mówiącej jej własnych słów z opóźnieniem ok. 0,2 sekundy.
Za pokazanie, że z wykorzystaniem złożonych urządzeń i prostej statystyki, neurobiolodzy są zdolni dostrzec konkretne przejawy aktywności mózgu nawet w ciele martwego łososia szlachetnego.
Za wyjaśnienie, dlaczego w szwedzkiej miejscowości Anderslöv włosy części z jej mieszkańców niespodziewanie zmieniły kolor na zielony.
Za wydanie sprawozdania o sprawozdaniach o sprawozdaniach i zalecenie przygotowania w przyszłości sprawozdania na jego temat.
Za wyznaczenie sił kształtujących i poruszających włosami we fryzurze typu koński ogon.
Za badanie pod kątem mechaniki płynów oraz teorii układów dynamicznych kwestii ruchów cieczy w niesionej w dłoni filiżance kawy.
Za odkrycie, że szympansy zwyczajne potrafią rozpoznawać się wzajemnie, kierując się jedynie fotografią tylnej części ciała.
Za badania prowadzące do minimalizacji ryzyka eksplozji gazów jelitowych podczas zabiegu kolonoskopii.
2011.
Za odkrycie, że problem samochodów zaparkowanych nieprzepisowo na ścieżce rowerowej można rozwiązać, rozjeżdżając je pojazdem opancerzonym.
2010.
Za odkrycie, że przeklinanie łagodzi ból. Uczonego zainspirowała sytuacja, w której po tym, jak uderzył się młotkiem w kciuk i rzucił wiązankę przekleństw, stwierdził, że zadziałało to jak środek przeciwbólowy.
Za odkrycie, że "pozytywny stres" – jak jazda kolejką górską – zmniejsza uczucie duszności u astmatyków.
Za odkrycie, że nawet po umyciu brody szamponem zarazki pozostawały na owłosieniu twarzy.
Za matematyczne wykazanie, że losowe promowanie pracowników sprawiłoby, iż dana firma funkcjonowałaby lepiej.
Za pomysł zakładania skarpet na buty tak, by zapobiec ślizganiu się po oblodzonych chodnikach i wykazaniu, że ten sposób jest skuteczny.
Za opracowanie sposobu wydobywania smarków wielorybów za pomocą zdalnie sterowanego helikoptera w celu monitorowania zdrowia zwierząt.
Za opracowanie najodpowiedniejszego rozmieszczenia torów kolejowych przy pomocy porostów.
Za opracowanie nowych sposobów inwestowania pieniędzy, dzięki którym można zmniejszyć ryzyko i zwiększać zyski.
Za odkrycie, iż owocożerne nietoperze uprawiają seks oralny.
Za obalenie powszechnego poglądu, że woda i ropa nie mieszają się ze sobą.
2009.
Za wykazanie, że masę odpadów kuchennych można zmniejszyć o ponad 90%, wykorzystując do tego bakterie pozyskane z odchodów pandy wielkiej.
Za otrzymanie warstwy diamentowej z tequili.
Za udowodnienie, że małe banki mogą gwałtownie stać się bankami wielkimi i odwrotnie (oraz udowodnienie, że podobnie może stać się z całą narodową gospodarką – zob. kryzys finansowy w Islandii).
Za wystawienie ponad 50 mandatów za wykroczenia w ruchu drogowym Polakowi o nazwisku „Prawo Jazdy”.
Za umożliwienie ludziom codziennego kontaktu z szerokim zakresem liczb, poprzez emisję pieniędzy o nominałach od jednego centa do stu bilionów dolarów.
Za zbadanie możliwej przyczyny zapalenia stawów w palcach, poprzez trzaskanie knykciami tylko lewej dłoni codziennie przez 50 lat.
Za porównanie szkodliwości uderzenia w głowę butelką pustą i pełną piwa.
Za analityczne określenie, dlaczego ciężarne kobiety nie przewracają się.
Za wynalezienie biustonosza, który można szybko przekształcić w dwie maski gazowe.
Za wykazanie, że krowy, którym nadano imiona, dają więcej mleka aniżeli krowy bezimienne.
2008.
Za przeprowadzenie eksperymentalnego badania roli przekleństw w organizacjach (w tym za tytuł dzieła).
Za stwierdzenie, że śluzowce dysponują inteligencją pozwalającą przejść przez labirynt.
Za określenie wpływu miesiączki u tancerek erotycznych na wysokość napiwków.
Za wykrycie, iż drogie placebo jest skuteczniejsze niż tanie.
Za odkrycie, że jedzenie lepiej smakuje, kiedy lepiej brzmi, stare frytki spożywane przy asyście dźwięków chrupania stają się w smaku świeżymi frytkami.
Za przyjęcie zasady prawnej, iż rośliny mają godność.
Za wykrycie faktu, iż pancerniki mają wpływ na interpretację historii, a przynajmniej na porządek w wykopaliskach.
W roku 2008 nagrodę tę przyznano dwóm zespołom badaczy, ze względu za pracę nad wykluczającymi się badaniami.
Za odkrycie plemnikobójczych właściwości coca-coli.
Za udowodnienie, że to nieprawda.
Za udowodnienie, że pozostawione samym sobie włosy lub sznurki same się poplączą.
2007.
Za odkrycie, że chomiki szybciej dochodzą do siebie po zespole nagłej zmiany strefy czasowej, gdy poda im się viagrę.
Za obliczenie liczby roztoczy i innych organizmów przebywających w łóżku człowieka.
Za wyekstrahowanie aromatu wanilii (waniliny) z krowich odchodów.
Za wynalazek (opatentowany) w postaci urządzenia łapiącego w sieć osoby usiłujące dokonać napadu na bank.
Za wykazanie, że szczury niekiedy nie odróżniają języka japońskiego, odtwarzanego od tyłu, od języka holenderskiego (również odtwarzanego od tyłu).
Za badania nad słowem "the" i jego wpływem na pozycję tytułów książek w ich indeksach.
Za badania nad skutkami ubocznymi połykania mieczy.
Za badania nad apetytem człowieka prowadzone poprzez karmienie ludzi z miski ciągle uzupełniającej (bez ich wiedzy) zjedzoną zupę.
Za badania nad stworzeniem "bomby homoseksualnej", która miałaby wywoływać u żołnierzy wroga homoseksualny popęd do swoich towarzyszy broni.
Za teoretyczne badania nad mięciem się prześcieradeł.
2006.
Za próbę wyjaśnienia, dlaczego dzięcioły nie mają bólów głowy.
Za badania nad tym, jakiego rodzaju odchody najbardziej smakują miejscowym żukom.
Za wynalazek elektromechanicznego odstraszacza nastolatków, wytwarzającego denerwujący dźwięk niesłyszalny dla dorosłych. Następnie za zastosowanie tej samej technologii do skomponowania dzwonków do telefonów komórkowych, które są słyszalne tylko dla nastolatków, a nie np. dla nauczycieli.
Za eksperymentalne badania, dlaczego dźwięk towarzyszący drapaniu paznokciami w tablicę jest nieprzyjemny.
Za obliczenie, ile zdjęć grupowych trzeba, aby (niemal) nikt nie miał zamkniętych oczu.
Za raport o nadużywaniu długich słów.
Za artykuł "Zakończenie uporczywej czkawki dzięki masażowi odbytu przy pomocy palca".
Za wyjaśnienie, dlaczego suche spaghetti łamie się na kilka kawałków, zamiast pękać w połowie.
Za badania opisujące "wpływ temperatury na prędkość rozchodzenia się ultradźwięków w serze cheddar".
Za eksperyment wykazujący, że samice komarów roznoszących malarię są wabione równie silnie przez zapach sera limburskiego oraz zapach ludzkich stóp.
2005.
Za badania "Eksplodujące spodnie pana Richarda Buckleya i dlaczego jest to ważne". Problem polegał na stosowaniu chloranu sodu używanego do walki z chwastami, który w połączeniu z dżinsem eksplodował.
Za systematyczne badania, zaczęte w 1927 r., w których kawałek bitumenu (smoły ziemnej) kapie z lejka z szybkością jednej kropli na 9-12 lat (w 2000 r. spadła ósma kropla).
Za wynalezienie "neuticles" – protez jąder dla psów w trzech różnych rozmiarach i o trzech stopniach twardości (psy są często kastrowane lub cierpią na wnętrostwo).
Za stworzenie i użycie e-maila do przekazu "wspaniałych krótkich opowiadań z postaciami takimi jak generał Sani Abacha, pani Mariam Sanni Abacha, mecenas Jon A. Mbeki i inni, z których każdy potrzebuje tylko trochę pieniędzy, żeby odzyskać olbrzymią fortunę, którą następnie podzieli się z przyjemnością z czytelnikami" (patrz też: nigeryjski szwindel).
Za elektroniczny monitoring układu nerwowego szarańczy w czasie oglądania filmu "Gwiezdne wojny" (chodziło o zbadanie percepcji wzrokowej u szarańczy).
Za wynalezienie budzika, który ucieka i ukrywa się w czasie dzwonienia, dzięki czemu budzenie jest skuteczniejsze i daje w efekcie statystycznie dłuższy dzień pracy.
Za przeprowadzenie eksperymentu dotyczącego pływania w syropie.
Za wąchanie i skatalogowanie zapachu zestresowanych żab.
Za robienie zdjęć i analizę retrospektywną każdego posiłku zjedzonego przez niego przez ostatnie 34 lata.
Za użycie podstawowych zasad fizyki do oceny ciśnienia wewnątrz organizmu pingwina w czasie wypróżniania się (zarejestrowano czterokrotnie wyższe ciśnienie niż u człowieka w tej samej sytuacji).

</doc>
<doc id="654844" url="https://pl.wikipedia.org/wiki?curid=654844" title="Tomasz Grochowalski">
Tomasz Grochowalski

Tomasz Grochowalski (ur. 13 lipca 1968 w Warszawie) – polski gitarzysta basowy. Członek Akademii Fonograficznej ZPAV.
Od 1988 do 1992 roku grał w zespole Closterkeller na gitarze basowej. Był jego współzałożycielem i podporą, razem z Anją Orthodox. Grywał też w innych grupach. W 1991 roku zagrał kilkanaście koncertów z grupą T.Love. Od 1992 roku, na stałe związany jest z grupą Elektryczne Gitary, która nagrała z nim wszystkie swoje płyty i z którą występuje na koncertach. Gra również w innych składach – zaangażował się w działalność w grupie Aleksandra Koreckiego – Z Całym Szacunkiem Dzika Świnia. Od 2007 do 2009 grał w grupie rockowej Bimber Poland. Na początku 2007 roku przejął stanowisko basisty w alternatywnej grupie "Neuma", w której gra również jego kolega z innych składów, wspomniany Alek Korecki.
Od 1994 roku gra na sześciostrunowej gitarze basowej "Pedulla".
Tomasz Grochowalski ma żonę Annę i syna Patryka.

</doc>
<doc id="654845" url="https://pl.wikipedia.org/wiki?curid=654845" title="Peter Dinklage">
Peter Dinklage

Peter Hayden Dinklage (ur. 11 czerwca 1969 w Morristown) – amerykański aktor, występował w roli Tyriona Lannistera w serialu "Gra o tron".
Życiorys.
Rozpoczynał karierę rolami w teatrzyku szkolnym. Na ekranie zadebiutował w 1995 roku rolą w "Filmowy zawrót głowy". Przez lata grywał głównie role epizodyczne. Przełomową dla jego kariery okazała się rola w niskobudżetowym filmie Toma McCarthy’ego, "Dróżnik". Znakomite recenzje dzieła oraz gry samego Dinklage sprawiły, iż środowisko hollywoodzkie doceniło jego talent aktorski, czego efektem były kolejne, tym razem już znaczące role. W 2006 aktor zagrał jedną z głównych ról w filmie Sidneya Lumeta "Uznajcie mnie za winnego", w którym jego partnerem był Vin Diesel. Postać Tyriona Lannistera w serialu "Gra o tron" zapewniła aktorowi w 2012 Złoty Glob w kategorii Najlepszy aktor drugoplanowy w serialu, miniserialu lub filmie telewizyjnym oraz Nagrody Emmy dla najlepszego aktora drugoplanowego w serialu dramatycznym (2018 i 2019).
Występuje także jako aktor głosowy w filmach animowanych i grach komputerowych.
Życie prywatne.
Peter Dinklage jest wegetarianinem.
Cierpi na karłowatość, której przyczyną jest achondroplazja. Ma 135 cm wzrostu.

</doc>
<doc id="654846" url="https://pl.wikipedia.org/wiki?curid=654846" title="The Complete Manual of Suicide">
The Complete Manual of Suicide

 − książka napisana przez japońskiego, niezależnego pisarza Wataru Tsurumi (1964– ).
Książka została opublikowana pierwszy raz 4 lipca 1993 roku, sprzedano ponad milion egzemplarzy. Na 198 stronach zawiera szczegółowe opisy i analizy wielu rodzajów popełnienia samobójstwa, m.in. przedawkowania, powieszenia, skoku z wysokości, zatrucia tlenkiem węgla itp. Książka nie zawiera zestawienia preferującego bardziej lub mniej bolesne albo uwłaczające godności metody popełnienia samobójstwa, a jedynie przedstawia związane z nimi fakty, jak opis bólu, nakład związany z przygotowaniami, wygląd zwłok oraz śmiertelność.
Książka wyróżnia 11 kategorii popełnienia samobójstwa:

</doc>
<doc id="654847" url="https://pl.wikipedia.org/wiki?curid=654847" title="Afera taśmowa">
Afera taśmowa

Afera taśmowa – kryzys polityczny w Polsce, wywołany we wrześniu 2006 roku ujawnieniem w programie telewizyjnym Tomasza Sekielskiego i Andrzeja Morozowskiego "Teraz my!" w TVN, nagranych ukrytą kamerą taśm (nazwane przez TVN „Taśmami Prawdy”), z rozmów między posłanką Samoobrony Renatą Beger a prominentnymi politykami Prawa i Sprawiedliwości, o jej poparciu rządzącej partii i korzyściach, jakie w zamian za to mogłaby otrzymać.
Początek afery.
W wyniku rozpadu koalicji rządowej między Prawem i Sprawiedliwością, Ligą Polskich Rodzin oraz Samoobroną RP 22 września 2006 roku, mniejszościowy rząd premiera Jarosława Kaczyńskiego rozpoczął działania mające na celu pozyskanie większości w parlamencie.
Andrzej Lepper pokazał na konferencji prasowej telefon posłanki Samoobrony RP Marzeny Paduch, która dostała od posła Marka Suskiego wiadomość z propozycją przejścia do PiS w zamian za stanowisko rządowe. Stwierdził też, że takie propozycje mieli dostać niemal wszyscy posłowie jego partii. Niektórzy z nich mieli też prowadzić z PiS negocjacje. Po tej konferencji dziennikarze TVN Andrzej Morozowski i Tomasz Sekielski zwrócili się do wiceprzewodniczącego Samoobrony RP Janusza Maksymiuka z propozycją nagrania takich negocjacji z jakimś posłem. Maksymiuk skontaktował ich z posłanką Renatą Beger.
26 września 2006 telewizja TVN wyemitowała nagrane rozmowy. W ich czasie w pokoju poselskim posłanki Samoobrony, pomiędzy nią a ministrami w Kancelarii Prezesa Rady Ministrów – Adamem Lipińskim i Wojciechem Mojzesowiczem z Prawa i Sprawiedliwości, dyskutowano o korzyściach, jakie miała uzyskać posłanka Beger wraz z innymi pięcioma posłami Samoobrony w zamian za wystąpienie z Samoobrony i poparcie rządu. Posłanka Beger zażądała stanowiska podsekretarza stanu w Ministerstwie Rolnictwa i Rozwoju Wsi. W czasie rozmów, minister Lipiński zapewniał posłankę Beger, że do podjęcia decyzji wystarczy jedna rozmowa z Prezesem Rady Ministrów Jarosławem Kaczyńskim. Jednocześnie zasugerował, że może istnieć prawna możliwość pozbycia się groźby spłacenia weksli poprzez stworzenie funduszu z pieniędzy Sejmu. Fundusz miałby w przypadku wizyty komornika „założyć” za posła do czasu wyjaśnienia sprawy na drodze sądowej. W drugiej z ujawnionych rozmów, Lipiński poinformował, że premier „nie wyraził na razie zgody” na mianowanie na żądane stanowisko.
W pierwszej rozmowie posłanka Beger starała się uzyskać deklaracje, co do spraw sądowych przeciwko niej. Na pytanie: „Ale jak pani sobie wyobraża te sprawy sądowe załatwić?” odpowiedziała: „To państwo jesteście od tego, a nie ja. Wojtkowi mówiłam”. Dalej Lipiński zasugerował, że może skontaktować Beger „z kimś, kto ma wiedzę na ten temat”. W kolejnych rozmowach Lipiński stwierdził, że „na razie nie ma armat, (...) więc ja już dalej nie drążyłem” i w konsekwencji wykluczył możliwość zajęcia się tymi sprawami, tłumacząc, iż „(...) [to] także dla pani dobra... Dla naszej umowy”.
Taśmy z rozmowami, które opozycja nazwała "polityczną korupcją" spowodowały zawieszenie rozpoczętych kilka dni wcześniej rokowań koalicyjnych pomiędzy dotychczasowymi koalicjantami (PiS i LPR) a PSL.
Konsekwencje emisji nagrań.
W nocy 27 września 2006 swoje konferencje prasowe w Sejmie odbyli liderzy głównych partii politycznych w Polsce. Przewodniczący Platformy Obywatelskiej Donald Tusk oraz przewodniczący Sojuszu Lewicy Demokratycznej Wojciech Olejniczak zażądali natychmiastowego zwołania posiedzenia Sejmu, na którym miałby być rozpatrywany wniosek o samorozwiązanie Sejmu, zażądali również dymisji rządu Jarosława Kaczyńskiego. W podobnym tonie wypowiedział się przewodniczący Samoobrony Andrzej Lepper.
27 września 2006 roku, przed budynkiem Sejmu zebrało się około 200 osób, które manifestowały swój sprzeciw wobec rządu Jarosława Kaczyńskiego. Mniejsze demonstracje miały miejsce w Gdańsku, Gdyni, Kielcach, Poznaniu i Toruniu.
Wieczorem tego samego dnia, premier Jarosław Kaczyński w orędziu telewizyjnym bronił racji PiS-u, stwierdził, że „nazywanie rokowań politycznych korupcją jest kłamstwem i hipokryzją”, gdyż jak uważają niektórzy w tych rozmowach nie zdarzyło się nic, co nie zdarzało się przy prowadzeniu innych rozmów koalicyjnych, także przez polityków opozycji. Twierdził, że są to działania „układu” broniącego się przed reformami rządu. Osoby, które to robią oskarżył, że „chcą doprowadzić do kryzysu politycznego”. Premier krytykowany jest szczególnie za pozostawienie posłów Adama Lipińskiego i Wojciecha Mojzesowicza na stanowiskach.
W czwartek 28 września PiS poinformował o złożeniu prywatnych aktów oskarżenia, za pomówienia, przeciwko posłom: Donaldowi Tuskowi, Janowi Rokicie, Bronisławowi Komorowskiemu oraz Ryszardowi Kaliszowi. Chodzi m.in. o użycie słowa "korupcja" w stosunku do polityków PiS.
W piątek 29 września Renata Beger złożyła w siedzibie Prokuratury Okręgowej w Warszawie wcześniej zapowiadane zawiadomienie o podejrzeniu popełnienia przestępstwa przez obu ministrów. Według kodeksu karnego Art. 229 § 1, "Kto udziela lub obiecuje udzielić korzyści majątkowej lub osobistej osobie pełniącej funkcję publiczną, w związku z pełnieniem tej funkcji, podlega karze pozbawienia wolności od 6 miesięcy do lat 8". Po złożeniu takiegoż zawiadomienia prokuratura ma 30 dni na przeprowadzenie postępowania sprawdzającego, które kończy się wszczęciem lub odmową wszczęcia formalnego śledztwa. Minister sprawiedliwości Zbigniew Ziobro zapowiedział, iż prokuratura zajmie się doniesieniem i wyraził nadzieję na przesłuchanie posłanki w tej sprawie.
Wieczorem, tego samego dnia, premier Jarosław Kaczyński podczas wywiadu dla telewizji publicznej przeprosił tych, "którzy są zaskoczeni i zniesmaczeni", po publikacji taśm z nagraniami rozmów Renaty Beger z Adamem Lipińskim i Wojciechem Mojzesowiczem. Nie uznał jednak postępowania ministrów swojej kancelarii za naganne i nie zapowiedział ich dymisji. Natomiast Stowarzyszenie Dziennikarzy Polskich potępiło telewizję TVN za wyemitowanie "Taśm prawdy". W swoim oświadczeniu SDP oświadczyło, że "przygotowywanie materiałów dziennikarskich w celu propagandowym nie mieści się w kanonie rzetelnego dziennikarstwa". Po tym oświadczeniu część dziennikarzy odcięła się od tego stanowiska. 27 podpisało się pod listem, w którym stwierdzono, że Zarząd Główny SDP odebrał sobie legitymację do reprezentowania środowiska. Rada Etyki Mediów świadomie nie przedstawiła żadnej oceny zaistniałej sytuacji a jedynie przypomniała zasady Karty Etycznej Mediów.
1 października premier na wiecu poparcia dla rządu, który odbył się na terenie Stoczni Gdańskiej, odniósł się do afery taśmowej stwierdzając, iż „nigdy więcej nie wolno już rozmawiać z ludźmi o marnej reputacji”. Oświadczył również, iż „Nie cofniemy się, nawet gdyby w różnych telewizjach i radiach mówiono o nas – choć wydaje się to już niemożliwe – jeszcze gorzej niż teraz. Nie cofniemy się, jeśli będzie się zbierało na ulicach otumanionych ludzi, by przeciw nam występowali, (...) występując przede wszystkim przeciw Polsce”. Dariusz Adamski, szef „Solidarności” Stoczni Gdynia, odniósł się do sprawy mówiąc, iż „Zaufaliśmy PiS i żadna pani z 'kurwikami' tego nie zmieni”. Według policji na wiecu zebrało się niecałe 4 tys. osób, według strony internetowej PiS-u 10 tys.
23 października 2006 jeden z bohaterów "Afery taśmowej", poseł Wojciech Mojzesowicz, podał się do dymisji ze stanowiska Sekretarza stanu w Kancelarii Premiera, rezygnacja została przyjęta. 25 października sejmowa Komisja Etyki Poselskiej zdecydowała o ukaraniu posłanki Renaty Beger naganą. Poseł Mojzesowicz otrzymał upomnienie. Komisja nie podjęła decyzji w sprawie ukarania posła Adama Lipińskiego.
23 marca 2007 wobec braku cech przestępstwa „obietnicy uzyskania korzyści majątkowej” śledztwo umorzono.

</doc>
<doc id="654848" url="https://pl.wikipedia.org/wiki?curid=654848" title="Zabłotów">
Zabłotów

Zabłotów (ukr. "Заболотів") – osiedle typu miejskiego na Ukrainie, w obwodzie iwanofrankiwskim, w rejonie śniatyńskim, do 1945 miasto w Polsce, w województwie stanisławowskim, w powiecie śniatyńskim, siedziba gminy Zabłotów.
Częścią Zabłotowa jest dawniej samodzielna wieś i gmina Demycze.
Herb Zabłotowa.
Na tarczy kroju francuskiego w polu błękitnym złoty wspięty lew. U podstawy srebrny półtrzeciakrzyż. Lew symbolizuje położenie miasta w Rusi Czerwonej (dawne województwo ruskie). Półtrzeciakrzyż to godło z herbu Pilawa Potockich – w XVII w. właścicieli miasta.
Historia.
W 1605 r. Zabłotów stał się siedzibą parafii rzymskokatolickiej ufundowanej przez chorążego rawskiego Stanisława Wołuckiego z Boguszyc. Do 1772 r. Zabłotów położony był w województwie ruskim w Rzeczypospolitej.
W 1772 r., w wyniku I rozbioru Polski, dostał się pod panowanie austriackie i znalazł się w powiecie kołomyjskim cyrkułu halickiego. Od 1786 r. włączony do cyrkułu zaleszczyckiego. Po reformie administracyjnej z 1854 r. Zabłotów był początkowo miastem powiatowym w cyrkule kołomyjskim, a od 1867 r. znalazł się w powiecie śniatyńskim. 14 maja 1862 r. miasteczko zostało zniszczone w wyniku wielkiego pożaru, który pochłonął 84 domostwa, rozprzestrzeniając się dzięki silnemu wiatrowi. Straty zostały oszacowane na 100 000 złotych reńskich. 
W latach II Rzeczypospolitej Zabłotów był siedzibą gminy w powiecie śniatyńskim województwa stanisławowskiego i parafii w dekanacie kołomyjskim archidiecezji lwowskiej. 
Po 17 września 1939 r. okupowany przez wojska sowieckie i następnie włączony do ZSRR (Ukraińska SRR). W latach 1941-1944 pod okupacją niemiecką w dystrykcie Galicja Generalnego Gubernatorstwa. Ponownie okupowany przez wojska sowieckie w 1944 r. i włączony do ZSRR.
Z Zabłotowa pochodzi Otton Nikodym, polski matematyk uznany za wkład w rozwój teorii miary, analizy funkcjonalnej, równań różniczkowych i opisowej teorii mnogości, jeden z założycieli Polskiego Towarzystwa Matematycznego w 1919. W 1889 w Zabłotowie urodził się Ernest Giżejewski.

</doc>
<doc id="654849" url="https://pl.wikipedia.org/wiki?curid=654849" title="Bogini">
Bogini

Bogini – personifikacja Absolutu lub różnych jego aspektów, boska istota nadprzyrodzona w formie żeńskiej postaci antropomorficznej.
W zależności od danej kultury, boginie były pojmowane jako byty niezależne, wszechogarniające, określane przez religioznawców jako Bogini Matka, Wielka Bogini, Matka Bogów, lub też jako jedno z wielu bóstw o określonych funkcjach i atrybutach w systemach politeistycznych. Kult Bogini istniał już w neolicie, lecz jest również obecnie silny zwłaszcza w hinduizmie, gdzie jest ona czczona pod wieloma postaciami i imionami. Występuje tam ona zarówno w postaci Wielkiej Matki (Kali), w formach bóstw występujących w starożytnych mitach (np. Lakszmi lub Parwati), jak i w postaci pierwotnych wiejskich bóstw ochronnych (np. Manasa). Obecna również w niektórych odłamach chrześcijaństwa (np. Kolyrydianie, czczący Marię z Nazaretu jako boginię). W wierzeniach starosemickich (ugaryckich, kananejskich) główną boginią była Aszirat, żona boga Ela, później utoźsamionego z Jahwe.

</doc>
<doc id="654858" url="https://pl.wikipedia.org/wiki?curid=654858" title="Redan (przedsiębiorstwo)">
Redan (przedsiębiorstwo)

Redan S.A. – przedsiębiorstwo z siedzibą w Łodzi, zajmujące się projektowaniem, marketingiem oraz dystrybucją odzieży będące spółką zarządzającą Grupy Kapitałowej Redan. 
Działalność.
Redan S.A jest właścicielem takich marek marek odzieżowych jak: Top Secret, Troll, Textilmarket. Dominującą część działalności GK Redan stanowi sprzedaż detaliczna odzieży prowadzona poprzez dwie podstawowe sieci handlowe wchodzące w skład grupy. Są to modowa sieć sklepów Top Secret (spółka Top Secret sp. z o.o. z siedzibą w Łodzi) i dyskontowa sieć Textilmarket (spółka TXM S.A. w restrukturyzacji z siedzibą w Warszawie). Łącznie dwie sieci posiadały na koniec 2014 rok ponad 500 sklepów, zatrudniały ponad 3000 osób i generowały ponad 500 milionów złotych obrotu. Podstawowym rynkiem dla GK Redan jest Polska, ale spółka prowadzi również działania w Rosji, Ukrainie, Białorusi, Czechach, Słowacji, Litwie, Niemczech, Norwegii, Bułgarii, Mołdawii, Rumunii i Grecji. 
Redan od lat wspiera fundację Happy Kids – ogólnopolską organizację pożytku publicznego zajmującą się tworzeniem i wspieraniem rodzinnych domów dziecka.
Akcjonariat.
Firma jest całkowicie polskim podmiotem gospodarczym, który został zarejestrowany jako spółka akcyjna w 1995 roku. Większościowym udziałowcem spółki jest Radosław Wiśniewski będący jednocześnie jej historycznym twórcą. Od 2003 roku spółka notowana jest na Giełdzie Papierów Wartościowych

</doc>
<doc id="654861" url="https://pl.wikipedia.org/wiki?curid=654861" title="Miloš Tichý">
Miloš Tichý

Miloš Tichý (ur. 1966 w Počátky) – czeski astronom, odkrywca licznych planetoid i jednej komety. Były mąż czeskiej astronom Jany Tichej. Oboje pracują w Obserwatorium Kleť – Jana jest dyrektorem, a Miloš kierownikiem, głównym obserwatorem i mierniczym.
Odkrycia.
Odkrył 243 planetoidy (54 samodzielnie oraz 189 wspólnie z innymi astronomami, głównie z Janą Tichą). Odkrył również kometę okresową 196P/Tichý.
Upamiętnienie.
Na jego cześć nazwano asteroidę (3337) Miloš.

</doc>
<doc id="654862" url="https://pl.wikipedia.org/wiki?curid=654862" title="Analiza zadania">
Analiza zadania

Analiza zadania "(ang. mission analysis)" - element procesu twórczej działalności dowódcy podczas wypracowania decyzji.
Analiza zadania jest pierwszą czynnością fazy planowania I etapu oceny sytuacji. Jest procesem myślowym, w którym stosuje się wszystkie sposoby abstrakcyjnego myślenia, jak: analizę i syntezę, indukcję i dedukcję oraz porównanie i przewidywanie. Jako czynność w procesie oceny sytuacji precyzuje ona, co i w jakim celu należy wykonać dla zrealizowania otrzymanego zadania. Powinna umożliwić właściwe zrozumienie zamiaru i intencji dowódcy wyższego oraz charakteru działań sąsiadów. Wnioski wypływające z analizy zadania stanowią obok wniosków z oceny położenia bojowego podstawowy element, na którym opiera się decyzja dowódcy.
Proces analizy zadania.
Analizując otrzymane zadanie dowódca rozpatruje:
Wnioski z analizy zadania.
W wyniku analizy zadania precyzuje się wnioski co do:
Odprawa informacyjna.
W narodowym (polskim) procesie dowodzenia po analizie zadania organizuje się odprawę informacyjną. Jej celem jest przekazanie wniosków z ustalenia położenia i ogólne wnioski z analizy zadania. Podaje się na niej:

</doc>
<doc id="654863" url="https://pl.wikipedia.org/wiki?curid=654863" title="Artyleria juczna">
Artyleria juczna

Artyleria juczna - rodzaj artylerii złożonej z dział (armaty, haubice, moździerze i działa bezodrzutowe) rozkładanych na części (artyleria górska), które są przenoszone w jukach przez ludzi i zwierzęta.

</doc>
<doc id="654864" url="https://pl.wikipedia.org/wiki?curid=654864" title="Han (okres Zhou)">
Han (okres Zhou)

Han – chińskie państwo w Okresie Walczących Królestw. Uwaga: w języku chińskim identyczną nazwę nosi obecnie Korea Południowa.
Tereny państwa Han blokowały Państwu Qin dostęp na nizinę północnochińską, dlatego było ono celem stałych ataków ze strony sąsiada. Mimo reform wojskowych, m.in. pod kierunkiem legisty Shen Buhaia, królestwu Han nie udało się dorównać przeciwnikowi i zostało podbite w 230 r. p.n.e. 
Najazd Qin na komanderię Shandang (上黨郡) w państwie Han doprowadził do bitwy po Changping (260 r. p.n.e.) – jednej z najkrwawszych w Okresie Walczących Królestw.
Najbardziej znaną postacią z państwa Han był Han Fei.

</doc>
<doc id="654865" url="https://pl.wikipedia.org/wiki?curid=654865" title="Artyleria armijna">
Artyleria armijna

Artyleria armijna – są to oddziały i związki taktyczne artylerii wchodzące organicznie w skład armii, podległe bezpośrednio dowódcy armii, przeznaczone do wzmacniania związków taktycznych, wykonujących główne zadania, a także do organizacji armijnych elementów ugrupowania operacyjnego armii.

</doc>
<doc id="654866" url="https://pl.wikipedia.org/wiki?curid=654866" title="Arsenio Hall">
Arsenio Hall

Arsenio Hall (ur. 12 lutego 1956 w Cleveland) – amerykański aktor i komik.
Zagrał m.in. w filmach "Książę w Nowym Jorku" i "Amazonki z Księżyca". Jest synem pastora z Cleveland. W wieku 7 lat, zainteresował się iluzją, i zaczął występować na urodzinach oraz weselach.

</doc>
<doc id="654874" url="https://pl.wikipedia.org/wiki?curid=654874" title="Artyleria batalionowa">
Artyleria batalionowa

Artyleria batalionowa - artyleria wchodząca organicznie w skład batalionów piechoty (piechoty zmotoryzowanej), przeznaczona głównie do bezpośredniego wsparcia własnej piechoty i własnych czołgów oraz zwalczania czołgów przeciwnika. W skład artylerii batalionowej wchodzą:

</doc>
<doc id="654877" url="https://pl.wikipedia.org/wiki?curid=654877" title="Artyleria konwencjonalna">
Artyleria konwencjonalna

Artyleria konwencjonalna - artyleria strzelająca amunicją klasyczną (konwencjonalną), dozwoloną przez konwencję genewską, nie wyposażoną w pociski z ładunkiem jądrowym.

</doc>
<doc id="654879" url="https://pl.wikipedia.org/wiki?curid=654879" title="Autonomiczny system sterowania">
Autonomiczny system sterowania



</doc>
<doc id="654880" url="https://pl.wikipedia.org/wiki?curid=654880" title="Grupa awaryjna">
Grupa awaryjna

Grupa awaryjna - zespół personelu technicznego jednostki wojskowej, wyposażony w odpowiednie środki (zależnie od przewidywanej sytuacji), mający za zadanie udzielanie pomocy w usuwaniu awarii samolotu.

</doc>
<doc id="654881" url="https://pl.wikipedia.org/wiki?curid=654881" title="Kamienica Dawida Szmulewicza w Łodzi">
Kamienica Dawida Szmulewicza w Łodzi

Kamienica Dawida Szmulewicza – kamienica znajdująca się przy ulicy Piotrkowskiej 37 w Łodzi.
Historia.
Posesja przy ulicy Piotrkowskiej 37, należała w 1887 roku do Icka Lejba Kona. Stał tam wtedy parterowy budynek frontowy, z przylegającą do niego jednopiętrową oficyną, a od południowej granicy znajdowała się trzypiętrowa oficyna. W 1894 roku właścicielem działki został Dawid Szmulewicz.
Na zamówienie Szmulewicza w 1903 roku wzięty architekt Gustaw Landau-Gutenteger opracował projekt nowej kamienicy, o elewacji w modnym wówczas stylu secesji, z oficynami. Projekt zrealizowano w 1904 roku. W roku 1945 w kamienicy otwarto pierwszą w Łodzi wypożyczalnię książek dla dzieci i młodzieży.
Budynek wpisany jest do rejestru zabytków pod numerem A/68 z 20.01.1971.
Architektura.
Jest to imponująca pięciokondygnacyjna, secesyjna kamienica czynszowa, zwiastująca swoją formą nadejście modernizmu z uwagi na jasne oraz wyraziste podziały elewacji, a także oszczędnie stosowany detal. Kamienica została wzniesiona na planie prostokąta, z wykuszem na osi, z dwoma oficynami od zachodu, ustawionymi skośnie do budynku frontowego i jedna poprzeczną zamykającą podwórze od zachodu. Oficyny są trzypiętrowe z poddaszami. Wykusz przez trzy piętra, na planie prostokąta, wsparty na wolutowych wspornikach nad parterem, zakończony jest u szczytu balkonem. Nad najwyższą kondygnacja wznosi się ciekawa, smukła kopuła nakryta hełmem. Nadproża okien fasady ozdobione są ornamentem o charakterze secesyjnym: liście, wstęgi, głowy lwów i maski kobiece (maszkarony). Okna na pierwszym i czwartym piętrze prostokątne, wąskie i wysokie.
Okna pierwszego, czwartego piętra i okna w górnej części wykusza zamknięte łukiem odcinkowym – spłaszczonym. Architekt zaprojektował również stolarkę drzwi i okien, bramę i kraty o delikatnym, charakterystycznym dla secesji rysunku. Zachowała się dekoracja bramy wjazdowej, balustrada schodów, a także sztukatorski wystrój pomieszczeń i klatek schodowych. Parter kamienicy został przebudowany.

</doc>
<doc id="654884" url="https://pl.wikipedia.org/wiki?curid=654884" title="Atak">
Atak

Atak – etap działań taktycznych wojsk lądowych, lotnictwa, sił specjalnych i marynarki wojennej, polegający na gwałtownym uderzeniu na przeciwnika i szybkim, połączonym z umiejętnym manewrem i ogniem, posuwaniu się w głąb jego ugrupowania.

</doc>
<doc id="654887" url="https://pl.wikipedia.org/wiki?curid=654887" title="Łuczniańska Przełęcz">
Łuczniańska Przełęcz

Łuczniańska Przełęcz () – znajdująca się na wysokości 1602 m przełęcz w północnej grani Wołowca pomiędzy Rakoniem (1879 m) a Grzesiem (1653 m) w Tatrach Zachodnich. Przez grań tę przebiega granica polsko-słowacka.
Przełęcz znajduje się w pobliżu wierzchołka Grzesia (ok. 400 m na południe od niego), długi, trawiasty stok znajdujący się na południe od niej to Długi Upłaz. Zachodnie zbocza spod przełęczy opadają do słowackiej Doliny Zadniej Łatanej, zbocza wschodnie do Doliny Chochołowskiej Wyżniej. Znajduje się w nich Dolinczański Żleb spadający w pobliżu Polany Chochołowskiej.
Przełęcz od dawna wykorzystywana była jako przejście na Słowację. Chodzili nią m.in. podhalańscy kosiarze do pracy zarobkowej na Słowacji. 11 lutego 1945 r. w czasie śnieżnej zawiei i głębokiego śniegu przeszła nią w obie strony wyprawa ratunkowa TOPR po rannych partyzantów radzieckich stacjonujących na zboczach Salatyńskiego Wierchu. W czasie akcji trwającej 48 h ratownicy TOPR przeciągnęli ich na toboganach, a wraz z nimi przeprowadzili sanitariuszki i lekarza. Na pamiątkę tego wydarzenia w schronisku PTTK na Polanie Chochołowskiej wmurowana jest tablica pamiątkowa.
Nazwa przełęczy pochodzi od położonej na wysokości ok. 1550 m niedużej rówienki o nazwie Łuczna lub Luczna ("Lúčna"), znajdującej się niedaleko od przełęczy, po zachodniej stronie (w Dolinie Łatanej). Na rówience tej stał szałas, okoliczne pastwiska wypasali kolejno mieszkańcy różnych wsi słowackich.

</doc>
<doc id="654889" url="https://pl.wikipedia.org/wiki?curid=654889" title="Holland Smith">
Holland Smith

Holland McTyeire „Howlin' Mad” Smith (ur. 20 kwietnia 1882 w Hatchechubbee w stanie Alabama, zm. 12 stycznia 1967 w San Diego) – generał w służbie Korpusu Marines w czasie II wojny światowej. Nazywany jest „ojcem” współczesnych, amerykańskich sił desantowych.
W pierwszym okresie po wybuchu II wojny światowej prowadził intensywne szkolenia oddziałów desantowych US Army i US Navy, a w szczególności marines, operacje desantowe bowiem miały być kluczowym czynnikiem w osiągnięciu zwycięstwa tak na Pacyfiku, jak i w Europie. Następnie pomagał w przygotowaniach wojsk amerykańskich i kanadyjskich do operacji lądowania na wyspach Attu i Kiska w Aleutach i dowodził V Korpusem Desantowym w uderzeniach na Wyspach Gilberta, Marshalla oraz na wyspach Saipan i Tinian w Archipelagu Marianów.
Podczas tej ostatniej operacji dowodził nie tylko V Korpusem, ale wszystkimi siłami ekspedycyjnymi, w tym także tymi, które walczyły na Guam. Następnie jako pierwszy generał dowodzący siłami marines na Pacyfiku prowadził wojska 56. Grupy Uderzeniowej ("Task Force 56") na Iwo Jimie.

</doc>
<doc id="654891" url="https://pl.wikipedia.org/wiki?curid=654891" title="Długi Upłaz">
Długi Upłaz

Długi Upłaz (słow. "Dlhý úplaz") – odcinek północnej grani Wołowca pomiędzy Rakoniem a Łuczniańską Przełęczą w Tatrach Zachodnich. Granią tą przebiega granica polsko-słowacka. Zachodnie stoki Długiego Upłazu opadają do słowackiej Doliny Zadniej Łatanej. Mająca ok. 2 km długości grań Długiego Upłazu jest płaska i zaokrąglona. Zaznaczają się w niej tylko dwa niewiele wyróżniające się wzniesienia o wysokości 1785 i 1632 m i wcina się w nią górny koniec Litworowego Żlebu. Górale nazywali Długim Upłazem wschodnie stoki opadające do Doliny Chochołowskiej Wyżniej, będącej górną częścią Doliny Chochołowskiej. 
Długi Upłaz zbudowany jest ze skał metamorficznych należących do trzonu krystalicznego Tatr. Są to gnejsy, migmatyty, amfibolity, mylonity i kwarcyty. Jest trawiasty i zarastający kępami kosodrzewiny, miejscami wystają skały kwarcytowe. Dawniej stanowił tereny pasterskie Hali Chochołowskiej.
Z trasy turystycznej, która prowadzi cały czas odkrytym odcinkiem grani, rozpościerają się rozległe widoki na szczyty i doliny Tatr Zachodnich. Na południu wznoszą się Rohacze, swoim wyglądem przypominające bardziej szczyty Tatr Wysokich niż Zachodnich, piramida Starorobociańskiego Wierchu i polodowcowy kocioł Doliny Chochołowskiej Wyżniej. Jesienią stoki wybarwione są na wszystkie niemal kolory; ciemnoczerwone kępy borówek, żółte bliźniczki psiej trawki, fioletowo kwitnące wrzosy i ciemnozielone kępy kosówki z wystającymi białymi turniami Bobrowca.

</doc>
<doc id="654894" url="https://pl.wikipedia.org/wiki?curid=654894" title="Czerwone Żlebki">
Czerwone Żlebki

Czerwone Żlebki – kilka żlebów na zachodnich stokach Ciemniaka z grupy Czerwonych Wierchów w Tatrach Zachodnich. Mają one swój początek w Rzędach, następnie tuż poniżej szlaku turystycznego łączą się w jeden duży Czerwony Żleb, opadający do Doliny Tomanowej w okolicach Wyżniej Polany Tomanowej. Najbardziej lewy z tych żlebków opada spod Małej Przełączki, oddzielając Rzędy od Stołów.
Są to trzy małe, oddzielone niewysokimi skalnymi grzędami żleby i kilka mniejszych ich ramion. Ich charakterystyczny czerwony kolor pochodzi od dużej zawartości rud żelaza. W przeszłości złoża te były eksploatowane i zwożone do huty na polanie Stare Kościeliska. Rudy te pochodzą z wapieni z górnego triasu (kajpru) budujących tę okolicę. Powstawały częściowo w morzu, częściowo na lądzie. W wyniku erozji uległy one wypłukaniu, a zawarte w nich ilaste i żelaziste zanieczyszczenia osiadły na dnie, tworząc osad zwany przez geologów „terra rosa” i czerwone łupki. Czerwone Żlebki wypełnione są tymi łupkami, a także silnie erodującymi piaskowcami ze zlepieńcami, tworzącymi osypliwe piargi.
Rejon Czerwonych Żlebków to miejsce bardzo interesujące dla geologów, przeprowadzono tutaj wiele badań geologicznych. Znaleziono m.in. skamieliny roślin z okresu triasu i odciski dinozaura. Ciekawa jest również flora, szczególnie roślin wapieniolubnych. M.in. stwierdzono tutaj występowanie przewiercienia długolistnego – w Polsce rzadkiego gatunku, szczególnie w Karpatach.

</doc>
<doc id="654895" url="https://pl.wikipedia.org/wiki?curid=654895" title="Poczajów">
Poczajów

Poczajów (/Poczajiw, ) – miasto w rejonie krzemienieckim obwodu tarnopolskiego Ukrainy, do 1939 w granicach II Rzeczypospolitej (województwo wołyńskie, powiat krzemieniecki). Herb oraz prawa miejskie nadał król Stanisław August Poniatowski w roku 1778.
Historia.
Poczajów położony jest na grzbiecie wyniosłego wzgórza opodal Podkamienia, między Brodami a Krzemieńcem, słynie jako ośrodek pielgrzymkowy prawosławnych i grekokatolików. W mieście znajduje się ławra Poczajowska – jeden z najważniejszych klasztorów Ukraińskiego Kościoła Prawosławnego Patriarchatu Moskiewskiego, dawniej monaster bazyliański. Początki wschodniochrześcijańskiego monastycyzmu w miejscowości sięgają XII–XIII w. Między XVIII wiekiem a 1832 obiekt należał do unickiego zakonu bazylianów. Oddany mnichom Rosyjskiego Kościoła Prawosławnego przez władze carskie z powodu zaangażowania bazylianów we wspieranie powstania listopadowego, pozostaje od tego czasu w jurysdykcji Kościoła prawosławnego. 
We wrześniu 1939 roku przez wkroczeniem Armii Czerwonej miejscowi Ukraińcy utworzyli milicję i przejęli władzę w mieście. Na początku lipca 1941 zajęty przez Wehrmacht. Niemcy zamknęli ludność żydowską w liczbie około 1 tys. w getcie. Getto zostało zlikwidowane 12 sierpnia 1942 przez SD, niemiecką żandarmerię i ukraińską policję. Rozstrzelano 794 osób, pozostali zdołali zbiec i uniknąć egzekucji albo pozostawiono ich przy życiu dla wykonywania robót drogowych. Polacy, których w Poczajowie żyło tylko około 10 rodzin, w lipcu 1943 roku pod wpływem doniesień o rzezi wołyńskiej wyjechali do pobliskiego Podkamienia, co jednak nie uchroniło ich przed atakiem UPA.
W 1989 Poczajów liczył 10 019 mieszkańców, a w 2013 było ich 7842.
Transport.
Tutaj zaczyna się droga terytorialna T 2013, która przebiega przez Załoźce, oraz droga miejscowa do Wiśniowca, która przechodzi przez Rydoml i Młyniowce. Przez miasto biegnie droga regionalna R 26. Miasto jest połączone z innymi miejscowościami transportem drogowym.

</doc>
<doc id="654897" url="https://pl.wikipedia.org/wiki?curid=654897" title="Podkamień (rejon brodzki)">
Podkamień (rejon brodzki)

Podkamień () – osiedle typu miejskiego na Ukrainie, w obwodzie lwowskim, w rejonie brodzkim, do 1945 w Polsce, w województwie tarnopolskim, w powiecie brodzkim, siedziba gminy Podkamień.
Podkamień leży 5 km od Załoziec, w pobliżu Poczajowa, między Brodami a Krzemieńcem.
Historia.
Miejscowość leży u stóp Góry Różańcowej, na której szczycie kościół i klasztor dominikanów. Klasztor założył św. Jacek Odrowąż w XIII w. w ramach misji okupionej męczeńską krwią braci, którzy zginęli z rąk Tatarów, według innej wersji klasztor powstał w 1464 r., i również zniszczyli go Tatarzy. Obok ruin kościoła znajdowała się drewniana kapliczka zbudowana wokół cudownego śladu Matki Boskiej odbitego na skale.
Miasteczko oraz zamek na miejscu dzisiejszego klasztoru zbudowane zostały przez Piotra z Zabokruk Cebrowskiego, który później, pod wpływem legend o poprzednim przebywaniu tam dominikanów przekazał im wzgórze oraz fundusz, na który składały się dobra Popowce i Niemacz oraz pewne służebności z klucza podkamienieckiego. 15 sierpnia 1464 arcybiskup lwowski Grzegorz z Sanoka, poświęcił murowany klasztor i kościół. Po ruinie, do której doprowadził najazd księcia moskiewskiego Wasyla III do spółki z carem perekopskim w Podkamień dostał się w ręce Marcina Kamienieckiego, który dominikanów usunął.
Według Katarzyny Niemczyk innych danych 4 maja 1524 roku Wincenty Cebrowski zrzekł się wsi Podkamień na rzecz Marcina Kamienieckiego, starosty podolskiego, na 18 lat. Według innych danych miejscowość dostała się w ręce Marcina Kamienieckiego w 1519. Według rękopisów zakonnych, Kamieniecki miał kazać utopić w stawie dwóch zakonników upominających się o fundusz.
Wojewoda ruski Jan Daniłowicz nabył dobra Podkamieńskie po Kamienieckich. Dopiero Baltazar Cetner ponownie sprowadził tu dominikanów i w roku 1612 gdy kapituła generalna w Rzymie potwierdziła prowincję ruską dominikanów, przyczynił się do budowy klasztoru, oddając mnichom zapis funduszu Cebrowskiego, zgubiony przez Tatarów pod Sokalem.
W kościele znajdował się łaskami słynący obraz Matki Bożej Podkamieńskiej, namalowany na wzór obrazu Matki Bożej Śnieżnej Salus Populi Romani. Gdy w 1648 Podkamień zajęły wojska Chmielnickiego, zakonnicy wraz z obrazem schronili się w Brodach. Wobec stałego zagrożenia najazdami tatarskimi i zawieruchami historii w XVIII w. ukończono ostatecznie budowę kościoła w stylu barokowym i otoczono całość silnymi umocnieniami. Miejsce to odwiedzali królowie Polski: Michał Korybut Wiśniowiecki i Jan III Sobieski.
W miasteczku w latach 1670. istniała cerkiew Spaska.
Po rozbiorach Podkamień utracił swoją świetność. W 1892 zmarł tutaj przeor klasztoru dominikanów Sadok Barącz.
W 1920 w okolicach Podkamienia toczyły się walki polskiego 44 pułku piechoty Strzelców Kresowych ppłk. Antoniego Szyllinga z brygadą sowieckiej 45 Dywizji Strzelców Iony Jakira.
W czasach rzezi ludności polskiej na Wołyniu w warownych murach klasztoru schroniła się przed atakami UPA ludność polska, w tym żołnierze AK. W dniach 12-16 marca 1944 klasztor został zaatakowany, doszczętnie rozgrabiony i zniszczony przez oddział UPA. W klasztorze i poza jego obrębem zabito w tym czasie 400-600 osób, w całej okolicy blisko 2 tysiące ludzi. Obraz jednak uratowano.
Po wojnie obraz Matki Boskiej z Podkamienia drogą z Krzemieńca przez Lwów, Kraków trafił ostatecznie, w 1959 do Wrocławia (dominikański kościół pw. św. Wojciecha), nowi właściciele usunęli kamień z odciskiem stopy Matki Boskiej, a kaplicę zamieniono na cerkiew greckokatolicką. Ukraińskie władze przekazały ostatecznie klasztor greckokatolickiemu zgromadzeniu zakonnemu, Studytom. W obecnej kaplicy znajduje się obraz Matki Boskiej Śnieżnej, kopia obrazu z bazyliki Santa Maria Maggiore. Niedaleko klasztoru znajduje się zabytkowy prawosławny kozacki cmentarz, odnowiony w 2008 r. przez Stowarzyszenie Magurycz.

</doc>
<doc id="654902" url="https://pl.wikipedia.org/wiki?curid=654902" title="Kot Brytyjski Krótkowłosy">
Kot Brytyjski Krótkowłosy



</doc>
<doc id="654905" url="https://pl.wikipedia.org/wiki?curid=654905" title="Język aromański">
Język aromański



</doc>
<doc id="654913" url="https://pl.wikipedia.org/wiki?curid=654913" title="Microchromis zebroides">
Microchromis zebroides

Microchromis zebroides – gatunek słodkowodnej ryby z rodziny pielęgnicowatych (Cichlidae). 
Występowanie.
Gatunek endemiczny jeziora Malawi w Afryce.
Opis.
Osiąga w naturze do 8 cm długości.

</doc>
<doc id="654914" url="https://pl.wikipedia.org/wiki?curid=654914" title="Microchromis">
Microchromis

Microchromis - rodzaj słodkowodnych ryb z rodziny pielęgnicowatych (Cichlidae). 
Klasyfikacja.
Gatunki zaliczane do tego rodzaju :

</doc>
<doc id="654917" url="https://pl.wikipedia.org/wiki?curid=654917" title="Nicolae Golescu">
Nicolae Golescu

Nicolae Golescu (ur. 1810, zm. 1877) – rumuński (wołoski) polityk, który pełnił stanowisko premiera Rumunii od maja do listopada 1868 roku.
Życiorys.
Wczesne lata.
Urodził się w bojarskiej rodzinie Golescu, w miejscowości Câmpulung. Był synem Dinicu Golescu, uczył się wraz z trzema swoimi braćmi w Szwajcarii. Nicolae i jego brat Ștefan powrócili jednak w 1830 roku i dołączyli do armii. Nicolae został majorem w 1834 roku.
W tym samym roku wstąpił do Stowarzyszenia Filharmonicznego, grupy zbliżonej do masonerii. W 1840 roku był oskarżycielem w sprawie spisku Mitică Filipescu, a później zajmował stanowisko ministra spraw wewnętrznych Wołoszczyzny.
W 1842 roku Wołoszczyzna znajdowała się pod protektoratem Imperium Rosyjskiego, a Nicolae Golescu próbował uzyskać od cara Mikołaja I zgodę na objęcie tronu księcia Wołoszczyzny. Nie udało mu się to jednak, pozostał na stanowisku ministra spraw wewnętrznych do 1847 roku. W tym czasie zaczął brać udział w zebraniach różnego rodzaju rewolucyjnych stowarzyszeń.
Przyłączył się do radykalnych liberałów, którzy w 1848 roku byli częścią komitetu rewolucyjnego, razem z Ionem Ghicą, Nicolae Bălcescu, Ionem Heliade Rădulescu i innymi (włączając w to brata Ştefana i kuzyna Alexandru G. Golescu).
Rozgłos.
Po wybuchu rewolucji wołoskiej w Bukareszcie 11 czerwca 1848 roku, Nicolae Golescu został ministrem spraw wewnętrznych w prowizorycznym rządzie. Następnie wraz z Aną Ipătescu stanął na czele pochodów cywilów w obronie idei rewolucyjnej, która została zagrożona przez spisek konserwatystów (19 czerwca).
Jednakże 25 czerwca rząd został zmuszony do podania się do dymisji pod presją Imperium Osmańskiego, we wrześniu wojska osmańskie podjęły interwencję zbrojną. Nicolae Golescu musiał z tego powodu udać się na wygnanie. Po powrocie, w latach 50. XIX wieku wspierał dążenia Aleksandra Jana Cuzy do objęcia tronu zjednoczonych Wołoszczyzny i Mołdawii.
W 1866, po przyłączeniu się do sojuszu liberałów i konserwatystów przeciwko reżimowi Cuzy, przez krótki czas Golescu był jednym z regentów. Później został ministrem spraw zagranicznych i członkiem Partii Liberalnej Iona Brătianu, założonej w czasie panowania Karola I.

</doc>
<doc id="654918" url="https://pl.wikipedia.org/wiki?curid=654918" title="Dodge Viper">
Dodge Viper

Dodge Viper – samochód sportowy klasy średniej produkowany pod amerykańską marką Dodge w latach 1991 – 2017.
Pierwsza generacja.
Dodge Viper I został zaprezentowany po raz pierwszy w 1991 roku.
Pod koniec lat 80. XX wieku koncern Chrysler rozpoczął prace nad nowym samochodem sportowym marki Dodge, którego premiera odbyła się w 1991 roku. Efektem był model Viper z awangardowym projektem nadwozia autorstwa Toma Gale'a. Charakterystycznymi elementami stała się aerodynamiczna sylwetka, z wysoko osadzonymi reflektorami w owalnopodobnym kształcie i podobnie uformowane tylne lampy. Ponadto samochód zyskał duże wloty powietrza na krawędzi przednich błotników, a także długą maskę i nisko osadzoną kabiną pasażerską.
Lifting.
W 1995 roku Dodge zaprezentował gruntownie zmodernizowanego Vipera pierwszej generacji, który zyskał zmodernizowany wygląd zarówno przedniej, jak i tylnej części nadwozia. Pojawił się większy wlot powietrza w przednim zderzaku, przemodelowane oświetlenie i większe wloty powietrza.
Europa.
Wersja po modernizacji z 1995 roku trafiła do sprzedaży także w Europie pod marką Chrysler jako Chrysler Viper, gdzie był oferowany w limitowanych seriach.
Druga generacja.
Dodge Viper II został zaprezentowany po raz pierwszy w 2002 roku.
W 2002 roku Dodge zaprezentował pierwszą od 11 lat, zupełnie nową drugą generację Vipera. Samochód zbudowano na zmodernizowanej poprzednika, a pod kątem stylistycznym pojawił się ewolucyjny zakres zmian. Nadwozie zyskało bardziej wygładzone proporcje, z podobnym rozmieszczeniem oświetlenia i wlotów powietrza. Ofertę nadwoziową tworzyła zarówno wersja roadster, jak i coupe.
Lifting.
W 2007 roku Dodge zaprezentował Vipera po gruntownej modernizacji, w ramach której pojawił się zmodyfikowany i większy wlot powietrza w przednim zderzaku. Ponadto, zmieniono też kształt zderzaków a także zmodyfikowano gamę dostępnych lakierów i wersji specjalnych.
Trzecia generacja.
Dodge Viper III został zaprezentowany po raz pierwszy w 2012 roku.
Po dwuletniej przerwie, Dodge powrócił do produkcji Vipera w 2012 roku. Samochód zachował ewolucyjne zmiany w stylistyce i sylwetce, a zarazem jest lżejszy niż poprzednik. Przez pierwszy rok produkcji, samochód był oferowany pod wydzieloną, nowo powstałą marką jako SRT Viper, jednak jesienią 2014 roku zrezygnowano z tego rozwiązania i samochód ponownie stał się Dodge'm Viperem.
Samochód napędza ogromny silnik V10 o pojemności 8,4 l i mocy 640 KM. Moc maksymalna jest osiągana przy 6150 obrotach na minutę. Maksymalny moment obrotowy to 810 Nm, który auto osiąga przy 4950 obrotach na minutę. 
W 2013 roku producent zapowiedział limitowaną serię TA (Time Attack). Powstać ma 159 egzemplarzy, w sprzedaży pojawią się trzy warianty - pomarańczowy (TA Orange) w liczbie 93 sztuk, czarny (Venom Black) w liczbie 33 sztuk oraz biały (Bright White) również w liczbie 33 egzemplarzy.
Produkcja została zakończona w 2017 roku bez przewidzianego następcy.

</doc>
<doc id="654921" url="https://pl.wikipedia.org/wiki?curid=654921" title="Myaka myaka">
Myaka myaka

Myaka myaka – endemiczny gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Myaka".
Występowanie.
Południowo-zachodni Kamerun w wulkanicznym jeziorze Barombi Mbo.
Opis.
Osiąga w naturze do około 7 cm długości. Odżywia się fitoplanktonem i małymi owadami.
Zagrożenie i ochrona.
Gatunek wpisany do Czerwonej księgi gatunków zagrożonych w kategorii krytycznie zagrożonych (CR). Potencjalne zagrożenie stanowią wulkaniczne gazy przedostające się do jeziora.

</doc>
<doc id="654922" url="https://pl.wikipedia.org/wiki?curid=654922" title="Myaka">
Myaka



</doc>
<doc id="654926" url="https://pl.wikipedia.org/wiki?curid=654926" title="Z partyjnym pozdrowieniem. 12 hitów w stylu lambada hardcore">
Z partyjnym pozdrowieniem. 12 hitów w stylu lambada hardcore

Z partyjnym pozdrowieniem. 12 hitów w stylu lambada hardcore – debiutancki album zespołu Big Cyc wydany w 1990 przez Polskie Nagrania „Muza”. Płyta zawiera m.in. przeboje „Berlin Zachodni”, „Piosenka góralska” i „Ballada o smutnym skinie”, a także piosenkę „Dzieci Frankensteina” uznawaną przez muzyków grupy za pierwszy przykład rapu w historii polskiej fonografii. Nagrania dokonane zostały w Izabelin Studio. Szacuje się, że na rynku dostępnych było ponad milion pirackich kopii albumu, które ukazały się głównie na kasetach magnetofonowych.
Podczas kampanii wyborczej przez wyborami prezydenckimi w 1990 członkowie zespołu przeprowadzili kilka akcji happeningowych, które m.in. za pomocą ulotek nawoływały do głosowania na babcię klozetową (nawiązanie do bohaterki piosenki „Wielka miłość do babci klozetowej”).
Z okazji 30-lecia działalności zespołu nakładem Hussar Records ukazała się w 2018 reedycja albumu wydana w dwóch wersjach (limitowanej i standardowej) na płycie analogowej.
Lista utworów.
Opracowano na podstawie materiału źródłowego:
Twórcy.
Opracowano na podstawie materiału źródłowego:
Wydania.
Opracowano na podstawie materiału źródłowego:

</doc>
<doc id="654930" url="https://pl.wikipedia.org/wiki?curid=654930" title="Naevochromis chrysogaster">
Naevochromis chrysogaster

Naevochromis chrysogaster – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Naevochromis". Hodowana w akwariach.
Występowanie.
Gatunek endemiczny jeziora Malawi w Afryce. Jest tam szeroko rozprzestrzeniony.
Opis.
Osiąga w naturze do 18 cm długości. Żywi się wylęgiem innych pielęgnic. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="654931" url="https://pl.wikipedia.org/wiki?curid=654931" title="Naevochromis">
Naevochromis



</doc>
<doc id="654933" url="https://pl.wikipedia.org/wiki?curid=654933" title="Kaczan">
Kaczan



</doc>
<doc id="654936" url="https://pl.wikipedia.org/wiki?curid=654936" title="Języki wschodnioazjatyckie">
Języki wschodnioazjatyckie

Języki wschodnioazjatyckie – termin używany w węższym znaczeniu na określenie głównych języków Azji Wschodniej, naznaczonych silnym wpływem klasycznego języka chińskiego, a więc języków:
W szerszym znaczeniu terminem tym określa się również języki należące do kilku rodzin językowych z Azji Południowo-Wschodniej, w tym m.in. rodzinę chińsko-tybetańską, tajską i austronezyjską.

</doc>
<doc id="654938" url="https://pl.wikipedia.org/wiki?curid=654938" title="Thor Able IV">
Thor Able IV

Thor Able IV – amerykańska trójstopniowa rakieta nośna produkowana przez firmę Douglas Aircraft Company. Była modyfikacją rakiety Thor Able. Różniła się od niej ulepszonym silnikiem 2. członu i obecnością 3. stopnia na paliwo stałe. Startował tylko jeden raz, wynosząc na orbitę okołosłoneczną sondę kosmiczną Pioneer 5.

</doc>
<doc id="654939" url="https://pl.wikipedia.org/wiki?curid=654939" title="Język yoruba">
Język yoruba



</doc>
<doc id="654942" url="https://pl.wikipedia.org/wiki?curid=654942" title="3337 Milos">
3337 Milos



</doc>
<doc id="654943" url="https://pl.wikipedia.org/wiki?curid=654943" title="Prawo Groscha">
Prawo Groscha

Prawo Groscha – aforyzm sformułowany w końcu lat 60. przez Kanadyjczyka Herba Groscha i przyjęty jako teza w latach 70. Prawo mówiło, iż moc obliczeniowa procesora jest wprost proporcjonalna do kwadratu jego ceny. Przestało obowiązywać po wprowadzeniu nowych technologii produkcji układów scalonych.

</doc>
<doc id="654944" url="https://pl.wikipedia.org/wiki?curid=654944" title="S-46">
S-46

S-46 – niedoszły amerykański satelita programu Explorer. Miał prowadzić badania magnetosfery na silnie wydłużonej orbicie eliptycznej. Wystrzelony 23 marca 1960, o godzinie 13:35:11 UTC, rakietą Juno II z Cape Canaveral Space Force Station. Nie osiągnął orbity, ponieważ utrata łączności z rakietą uniemożliwiła odpalenie jej trzeciego członu. Satelita ważył 16 kg.
Indeks COSPAR: 1960-F04

</doc>
<doc id="654945" url="https://pl.wikipedia.org/wiki?curid=654945" title="Dolina Wiaru">
Dolina Wiaru

Dolina Wiaru – transgraniczny mikroregion, złożony z polskich gmin Bircza i Fredropol, oraz ukraińskiego rejonu starosamborskiego. Wchodzi w skład Euroregionu Karpackiego.
Umowa pomiędzy gminami Bircza i Fredropol została podpisana w 2005, natomiast w 2006 dołączył rejon starosamborski.
Jednym z pierwszych zadań mikroregionu będą starania o ponowne otwarcie i rozbudowę drogowego przejścia granicznego Malhowice-Niżankowice.
Obecnie (2008) mikroregion w rzeczywistości nie funkcjonuje, większość z jego funkcji przejęła Lokalna Organizacja Turystyczna „Wrota Karpat Wschodnich”.

</doc>
<doc id="654946" url="https://pl.wikipedia.org/wiki?curid=654946" title="Ion Ghica">
Ion Ghica

Ion Ghica (ur. 12 sierpnia 1816 w Bukareszcie, zm. 7 maja 1897 w Ghergani w okręgu Dymbowica) – rumuński rewolucjonista, polityk i dyplomata, trzykrotnie premier Rumunii (w roku 1866, w latach 1866–1867 i 1870–1871). Był również członkiem Akademii Rumuńskiej i jej czterokrotnym przewodniczącym (1876–1882, 1884–1887, 1890–1893 i 1894–1895).
Wczesne lata i rewolucja.
Urodził się w prominentnej bojarskiej rodzinie o arumuńskich korzeniach. Był bratankiem Grzegorza Aleksandra Ghiki (który został hospodarem Wołoszczyzny w latach 40. i 50. XIX wieku). Ion Ghica edukował się w Bukareszcie i w Zachodniej Europie, studiując inżynierię i matematykę we Francji od 1837 do 1840.
Po ukończeniu studiów w Paryżu powrócił do Mołdawii i był zamieszany w nieudany spisek stowarzyszenia "Frăţia" („Bractwo”) w 1848, mający na celu zjednoczenie Wołoszczyzny i Mołdawii pod berłem rumuńskiego władcy, księcia Michała Sturdzy. Ion Ghica został wykładowcą matematyki na Akademii założonej przez Sturdzę w Jassach (później przekształciła się ona w Uniwersytet w Jassach).
Ghica przyłączył się do obozu rewolucji wołoskiej, a później w imieniu prowizorycznego rządu ustanowionego w Bukareszcie udał się do Stambułu na spotkanie z władzami Imperium Osmańskiego. Ghica, Nicolae Bălcescu i generał Gheorghe Magheru brali także udział w mediacjach pomiędzy siedmiogrodzkim przywódcą Avramem Iancu i węgierskim rządem rewolucyjnym Lajosa Kossutha.
Na Samos i w Rumunii.
Przebywając w Stambule, Ghica został mianowany bejem Samos. Sprawował tę funkcję w latach 1854–1859 podczas których dał się poznać jako znakomity przywódca. Za sukces poczytywał sobie m.in. wytrzebienie lokalnych piratów. Został uhonorowany tytułem księcia Samos przez sułtana Abdülmecida I w 1856.
W 1859, po utworzeniu unii Mołdawii i Wołoszczyzny, książę Aleksander Jan Cuza nakłonił Ghicę do powrotu. Później (w 1866 roku), pomimo zaufania Cuzy, Ghica wziął aktywny udział w pracach tajnej grupy dążącej do obalenia księcia. Ghica został pierwszym premierem pod rządami Karola I.
Ghica uważany jest także za jedną z pierwszych prominentnych figur na scenie politycznej Rumunii o orientacji liberalnej. Był jednym z pierwszych liderów Partii Liberalnej. Kiedy Karol I zwrócił się ku konserwatystom; Ghica przyłączył się do ruchu antymonarchistycznego. Jednak liberałowie około roku 1876 uspokoili swe antydynastyczne zapędy, kiedy to funkcję szefa rządu przez wyjątkowo długi czas pełnił Ion Brătianu. W 1881 roku Ghica został ambasadorem w Londynie i funkcję tę sprawował do 1889 roku.
Prace.
Poza uznaniem za działalność polityczną Ghica zyskał także znaczącą pozycję w rumuńskiej literaturze. Rozgłos przyniosły mu jego "„Listy”", adresowane do Vasile Alecsandriego, długoletniego przyjaciela. Pisane w Londynie, stały się one opisem odchodzącego w niepamięć tradycyjnego społeczeństwa rumuńskiego.
Był również autorem "„Amintiri din pribegie”" ("„Wspomnienia z wygnania”") z 1848 roku oraz "„Convorbiri Economice”" ("„Rozmowy o ekonomii”"); w tym drugim dziele zajął się głównymi zagadnieniami ekonomicznymi. Opowiadał się za propagowaniem lokalnych inicjatyw zamiast zagranicznych inwestycji w przemysł i handel – zostało to rozwinięte w formę protekcjonizmu (charakterystycznego dla rumuńskiej Partii Liberalnej aż do wybuchu II wojny światowej).

</doc>
<doc id="654948" url="https://pl.wikipedia.org/wiki?curid=654948" title="Bitwa pod Poniecem">
Bitwa pod Poniecem

Bitwa pod Poniecem – starcie zbrojne, które miało miejsce 7 listopada 1704 podczas wielkiej wojny północnej.
Opis bitwy.
Bitwa stoczona została w pobliżu miejscowości Poniec przez kawaleryjską armię szwedzką (7 000 żołnierzy) dowodzoną przez króla Karola XII z korpusem saskim (4 900 żołnierzy) dowodzonym przez Johanna Matthiasa Schulenburga.
Ścigany przez Karola XII (7 000 jazdy) generał saski Johann Matthias Schulenburg (4 000 piechoty i 900 jazdy) wieczorem 7 listopada doszedł do wniosku, że nie zdąży uciec Szwedom. Postanowił zatem stoczyć bitwę obronną pod Poniecem, na północ od wsi Janiszewo. Sasi ustawili się w dwie linie, przy czym w centrum stanęła większość piechoty, a na skrzydłach nieliczna jazda wzmocniona dwoma batalionami. Działa ustawione zostały między obu liniami. Nocą 8 listopada jazda szwedzka z marszu rozproszyła jazdę saską i rozbiła dwa saskie bataliony. Jednak szarża Szwedów na saskie centrum załamała się w zmasowanym ogniu piechoty i artylerii. Wykorzystując korzystne warunki terenowe Sasi ustawili się w czworobok. Z tyłu przed szarżą chronił ich las, a z przodu rów. Szwedzi szarżowali aż pięć razy, jednak bez powodzenia. Gdy Karol XII wycofał się do Ponieca, Johann Matthias Schulenburg natychmiast to wykorzystał, zostawił rannych i ruszył w kierunku Odry. Zdążył przeprawić swe wojska, zanim na drugim brzegu pojawiła się jazda szwedzka. 
W bitwie Sasi stracili 500 ludzi i 1 działo, Szwedzi natomiast 1 500 ludzi. Bitwa taktycznie była nierozstrzygnięta, strategicznie natomiast wygrał ją jednak generał Johann Matthias Schulenburg, który zdołał uratować swój korpus przed zniszczeniem. Nie zmieniło to faktu, że bitwa ta była ukoronowaniem udanej dla Karola XII kampanii roku 1704, w wyniku której Wielkopolska została całkowicie oczyszczona z wojsk saskich.

</doc>
<doc id="654949" url="https://pl.wikipedia.org/wiki?curid=654949" title="Mikroregion &quot;Dolina Wiaru&quot;">
Mikroregion &quot;Dolina Wiaru&quot;



</doc>
<doc id="654954" url="https://pl.wikipedia.org/wiki?curid=654954" title="KFD">
KFD



</doc>
<doc id="654958" url="https://pl.wikipedia.org/wiki?curid=654958" title="Theodor Rosetti">
Theodor Rosetti

Theodor Rosetti (ur. 4 maja 1837, zm. 17 lipca 1932) – rumuński pisarz, dziennikarz i polityki, który pełnił funkcję premiera Rumunii pomiędzy 13 kwietnia 1888 a 11 kwietnia 1889. Faktycznym przywódcą pozostawał jednak Petre Carp, teoretyk rządzącej partii. Rosetti trzeźwo patrzył na swój kraj. Był zdania, że rumuńskie społeczeństwo znajduje się wciąż na niskim poziomie rozwoju cywilizacyjnego, a jego modernizacja powinna zachodzić nie tylko na poziomie społeczno-ekonomicznym, ale także mentalnym.

</doc>
<doc id="654959" url="https://pl.wikipedia.org/wiki?curid=654959" title="Kojiki (album)">
Kojiki (album)

Kojiki – album japońskiego wykonawcy Kitarō, tworzącego muzykę filmową i new age. Wydany w 1990 roku.

</doc>
<doc id="654962" url="https://pl.wikipedia.org/wiki?curid=654962" title="Fryderyk Chopin (żaglowiec)">
Fryderyk Chopin (żaglowiec)



</doc>
<doc id="654965" url="https://pl.wikipedia.org/wiki?curid=654965" title="Ernest J. King">
Ernest J. King

Ernest Joseph King (ur. 23 listopada 1878 w Lorain, zm. 25 czerwca 1956 w Waszyngtonie) – amerykański admirał floty (Fleet Admiral), szef sztabu Marynarki Wojennej Stanów Zjednoczonych i Szef Operacji Morskich w czasie II wojny światowej. Był przełożonym wszystkich dowódców US Navy i podlegał bezpośrednio sekretarzowi marynarki wojennej w Pentagonie.
Życiorys.
W roku 1901 ukończył Akademię Marynarki Wojennej, po czym służył na okręcie "USS San Francisco" na Karaibach. Przed wybuchem I wojny światowej służył w jednostkach nawodnych Marynarki, natomiast w latach 1919–1925 sprawował różne funkcje we flocie podwodnej. W 1927 odbył kurs pilotażu, a w latach 1930–1932 dowodził lotniskowcem USS "Lexington". W 1933 został awansowany do stopnia kontradmirała i – jako zwolennik rozwoju lotnictwa marynarki wojennej – mianowany szefem Biura Aeronautyki. W 1938 został wiceadmirałem, a w lutym 1941 admirałem jako dowódca Floty Atlantyku. 30 grudnia 1941 mianowany został dowódcą US Navy, a 18 marca 1942 operacji morskich.
W dniach 14-23 stycznia 1943 uczestniczył w tajnej konferencji w Casablance dotyczącej strategii aliantów wobec III Rzeszy i jej sojuszników. W czasie konferencji stwierdził: "Położenie geograficzne i zasoby ludzkie Rosji stanowią główny czynnik zapewniający klęskę Niemiec". 
17 grudnia 1944 został awansowany na nowo utworzony stopień admirała floty. Oprócz niego w historii US Navy rangę tę uzyskali: William Halsey, William Daniel Leahy i Chester Nimitz. W grudniu 1945 King odszedł na emeryturę.

</doc>
<doc id="654966" url="https://pl.wikipedia.org/wiki?curid=654966" title="Bazalcik kostarykański">
Bazalcik kostarykański

Bazalcik kostarykański ("Hypsophrys nematopus") – gatunek słodkowodnej ryby z rodziny pielęgnicowatych (Cichlidae). Hodowana w akwariach.
Występowanie.
Ameryka Środkowa.
Opis.
Osiąga w naturze do 14 cm długości. 

</doc>
<doc id="654967" url="https://pl.wikipedia.org/wiki?curid=654967" title="Neetroplus">
Neetroplus



</doc>
<doc id="654973" url="https://pl.wikipedia.org/wiki?curid=654973" title="Norma (aksjologia)">
Norma (aksjologia)

Norma - pojęcie bardzo bliskie pojęciu wartości, powinność określonego zachowania się.
Norma domaga się od nas realizacji dobrego stanu rzeczy. Oznacza:
Roman Ingarden rozróżniał dwa typy zdań:
Normy nie muszą być sformułowane w formie zalecenia, choć są tak sformułowane zazwyczaj. O zakwalifikowaniu zdania do zdań normatywnych decyduje praktyka. Normy grupuje się w kodeksy. Zasadniczo można wyróżnić 5 typów kodeksów normatywnych:
W społeczeństwach pierwotnych obowiązuje tylko jeden system norm. We współczesnym społeczeństwie pluralistycznym występuje wiele systemów norm, między którymi często zachodzi sprzeczność.
Rodzaje norm w aksjologii ze względu na normodawcę:

</doc>
<doc id="654974" url="https://pl.wikipedia.org/wiki?curid=654974" title="Zarząd (spółki kapitałowe)">
Zarząd (spółki kapitałowe)

Zarząd – organ wykonawczy spółek kapitałowych, którego głównym zadaniem jest prowadzenie spraw spółki i jej reprezentacja. Sposób działania zarządu reguluje ustawa kodeks spółek handlowych () oraz postanowienia umowy spółki z ograniczoną odpowiedzialnością, prostej spółki akcyjnej lub statutu spółki akcyjnej.
Spółka z ograniczoną odpowiedzialnością.
Zarząd w spółce z ograniczoną odpowiedzialnością może się składać z jednego lub większej liczby członków, którzy są powoływani uchwałą wspólników. Członkami zarządu mogą być wspólnicy albo osoby trzecie. Mandat członka zarządu wygasa z dniem odbycia zgromadzenia wspólników zatwierdzającego sprawozdanie finansowe za pierwszy pełny rok obrotowy pełnienia funkcji członka zarządu. Jeżeli członek zarządu został powołany na dłużej niż rok to jego kadencja wygasa z dniem odbycia zgromadzenia wspólników, zatwierdzającego sprawozdanie finansowe za ostatni pełny rok obrotowy pełnienia funkcji członka zarządu. Mandat wygasa również wskutek śmierci, rezygnacji albo odwołania ze składu zarządu.
Prawo członka zarządu do reprezentacji spółki rozciąga na wszystkie czynności sądowe i pozasądowe spółki. Czynności sądowe oznaczają możliwość zastępowania spółki przed sądami powszechnymi oraz przed innymi sądami (Sądem Najwyższym, Naczelnym Sądem Administracyjnym), a także dokonywania wszelkich czynności procesowych (np. wytaczania powództw, uznania i cofnięcia powództwa, składania zażaleń, apelacji, udział w postępowaniu egzekucyjnym). Do czynności pozasądowych zalicza się te czynności, które nie są czynnościami przed sądem lub umożliwiającymi takie postępowanie, a więc będzie to głównie dokonywanie czynności prawnych (oświadczeń woli oraz oświadczeń wiedzy) lub przyjmowanie oświadczeń woli kierowanych do spółki. Prawa reprezentacji członka zarządu nie można ograniczyć ze skutkiem prawnym wobec osób trzecich. Oznacza to, że wszelkie przypadki ograniczania prawa reprezentacji członków zarządu nie odnoszą skutku prawnego w stosunkach zewnętrznych spółki. Ograniczenia te mają jedynie skutek w relacjach pomiędzy członkiem zarządu a spółką. Wszelkie naruszenia takich ograniczeń mogą ewentualnie skutkować odpowiedzialnością organizacyjną członków zarządu. A więc przykładowo jeżeli wspólnicy pozbawili chwilowo członka zarządu prawa reprezentacji a on mimo tego w tym czasie zawarł umowę z osobą trzecią to umowa taka będzie ważna. Natomiast członek zarządu będzie ponosił wówczas odpowiedzialność organizacyjną wobec spółki za zawarcie takiej umowy mimo braku umocowania. Może być za dokonanie takiej czynności zawieszony w prawach członka zarządu lub odwołany ze swojej funkcji.
Do składania oświadczeń w imieniu spółki wymagane jest współdziałanie dwóch członków zarządu albo jednego członka zarządu łącznie z prokurentem. Oświadczenia składane spółce oraz doręczenia pism spółce mogą być dokonywane wobec jednego członka zarządu lub prokurenta. W czynnościach między spółką a zarządem spółka jest reprezentowana przez pełnomocnika powołanego uchwałą wspólników albo przez radę nadzorczą.
Każdy członek zarządu ma prawo i obowiązek prowadzenia spraw spółki. Każdy jest uprawniony do prowadzenia spraw nieprzekraczających zwykłych czynności spółki bez uprzedniej uchwały. W przypadku, gdy sprawa przekracza zakres zwykłych czynności lub gdy jej załatwieniu sprzeciwi się choćby jeden z pozostałych członków zarządu, wymagana jest uprzednia uchwała.
Uchwały zarządu mogą być powzięte, jeżeli wszyscy członkowie zostali prawidłowo powiadomieni o posiedzeniu zarządu. Uchwały zarządu zapadają bezwzględną większością głosów, chyba że umowa spółki stanowi inaczej. Powołanie prokurenta wymaga zgody wszystkich członków zarządu. Odwołać prokurę może każdy członek zarządu. W przypadku sprzeczności interesów spółki z interesami członka zarządu, jego współmałżonka, krewnych i powinowatych do drugiego stopnia oraz osób, z którymi jest powiązany osobiście, członek zarządu powinien wstrzymać się od udziału w rozstrzyganiu takich spraw.
Członek zarządu nie może bez zgody spółki zajmować się interesami konkurencyjnymi ani też uczestniczyć w spółce konkurencyjnej jako wspólnik spółki cywilnej, spółki osobowej lub jako członek organu spółki kapitałowej bądź uczestniczyć w innej konkurencyjnej osobie prawnej jako członek organu. Zakaz ten obejmuje także udział w konkurencyjnej spółce kapitałowej w przypadku posiadania przez członka zarządu co najmniej 10% udziałów lub akcji tej spółki albo prawa do powołania co najmniej jednego członka zarządu.
Spółka akcyjna.
Zarząd w spółce akcyjnej działa na podobnych zasadach jak zarząd w spółce z ograniczoną odpowiedzialnością. Zarząd prowadzi sprawy spółki i reprezentuje spółkę. Zarząd składa się tutaj z jednego albo większej liczby członków. Do zarządu mogą być powołane osoby spośród akcjonariuszy lub spoza ich grona. Członków zarządu powołuje i odwołuje rada nadzorcza, chyba że statut spółki stanowi inaczej. Członek zarządu może być odwołany lub zawieszony w czynnościach także przez walne zgromadzenie.
Okres sprawowania funkcji przez członka zarządu nie może być dłuższy niż pięć lat. Mandat członka zarządu wygasa najpóźniej z dniem odbycia walnego zgromadzenia zatwierdzającego sprawozdanie finansowe za ostatni pełny rok obrotowy pełnienia funkcji członka zarządu. Mandat członka zarządu wygasa również wskutek śmierci, rezygnacji albo odwołania go ze składu zarządu. Rezygnację z funkcji członka zarządu należy złożyć na ręce spółki, nie na ręce zgromadzenia wspólników lub rady nadzorczej. Bez względu na sposób powołania, członek zarządu może być w każdym czasie odwołany. Odwołać go może organ lub osoba do tego uprawniona, tj. wskazana w ustawie lub statucie. Jeżeli statut nie zawiera w tym względzie odmiennych postanowień, odwołać członka zarządu może zawsze rada nadzorcza oraz walne zgromadzenie.
Jeżeli zarząd jest wieloosobowy, wszyscy jego członkowie są obowiązani i uprawnieni do wspólnego prowadzenia spraw spółki, chyba że statut stanowi inaczej.
Przez prowadzenie spraw spółki rozumie się podejmowanie wszystkich czynności związanych z funkcjonowaniem spółki, które nie są jej oświadczeniami woli wobec osób trzecich. Jeżeli brak w tym względzie odmiennej regulacji statutowej, do prowadzenia spraw spółki uprawnieni i zobowiązani są wszyscy członkowie zarządu. Ma to być wspólne prowadzenie spraw, czyli odmiennie niż w spółce z o.o.; w spółce akcyjnej nie jest możliwe prowadzenie spraw przez jednego członka zarządu. Jeżeli więc ani statut, ani regulamin zarządu nie regulują tej kwestii inaczej to dla każdej sprawy w spółce akcyjnej wymagana jest uchwała zarządu. Uchwały zarządu zapadają bezwzględną większością głosów, chyba że statut stanowi inaczej. Statut może przewidywać, że w przypadku równości głosów decyduje głos prezesa zarządu, jak również przyznawać mu określone uprawnienia w zakresie kierowania pracami zarządu. Uchwały zarządu mogą być powzięte, jeżeli wszyscy członkowie zostali prawidłowo zawiadomieni o posiedzeniu zarządu. Powołanie prokurenta wymaga zgody wszystkich członków zarządu. Odwołać prokurę może każdy członek zarządu.
Prawo członka zarządu do reprezentowania spółki dotyczy wszystkich czynności sądowych i pozasądowych spółki. Prawa członka zarządu do reprezentowania spółki nie można ograniczyć ze skutkiem prawnym wobec osób trzecich. Reprezentowanie spółki polega na składaniu wobec osób trzecich oświadczeń woli, które wiążą spółkę, a także oświadczeń wiedzy, czy dokonywaniu czynności faktycznych wywołujących skutki prawne (np. wręczanie zbywanych papierów wartościowych). Reprezentacja obejmuje również przyjmowanie oświadczeń w imieniu spółki. Jeżeli zarząd jest wieloosobowy, sposób reprezentowania spółki określa jej statut. Jeżeli statut nie zawiera żadnych postanowień w tym przedmiocie, do składania oświadczeń w imieniu spółki wymagane jest współdziałanie dwóch członków zarządu albo jednego członka zarządu łącznie z prokurentem. Oświadczenia składane spółce oraz doręczenia pism spółce mogą być dokonywane wobec jednego członka zarządu lub prokurenta.
Walne zgromadzenie i rada nadzorcza nie mogą wydawać zarządowi wiążących poleceń dotyczących prowadzenia spraw spółki.
W przypadku sprzeczności interesów spółki z interesami członka zarządu, jego współmałżonka, krewnych i powinowatych do drugiego stopnia oraz osób, z którymi jest powiązany osobiście, członek zarządu powinien wstrzymać się od udziału w rozstrzyganiu takich spraw. Kompetencje do określenia wynagrodzenia członków zarządu posiada rada nadzorcza. W umowie między spółką a członkiem zarządu, jak również w sporze z nim spółkę reprezentuje rada nadzorcza albo pełnomocnik powołany uchwałą walnego zgromadzenia.
Członek zarządu nie może bez zgody spółki zajmować się interesami konkurencyjnymi ani też uczestniczyć w spółce konkurencyjnej jako wspólnik spółki cywilnej, spółki osobowej lub jako członek organu spółki kapitałowej bądź uczestniczyć w innej konkurencyjnej osobie prawnej jako członek organu. Zakaz ten obejmuje także udział w konkurencyjnej spółce kapitałowej, w przypadku posiadania w niej przez członka zarządu co najmniej 10% udziałów albo akcji bądź prawa do powołania co najmniej jednego członka zarządu.
Prosta spółka akcyjna.
W prostej spółce akcyjnej zasady powoływania i odwoływania członków zarządu oraz funkcjonowania zarządu są podobne do zasad obowiązujących w spółce akcyjnej. Jeżeli prosta spółka akcyjna nie ma rady nadzorczej, członków zarządu powołuje i odwołuje się uchwałą akcjonariuszy, chyba że umowa spółki stanowi inaczej.

</doc>
<doc id="654975" url="https://pl.wikipedia.org/wiki?curid=654975" title="Awk">
Awk



</doc>
<doc id="654977" url="https://pl.wikipedia.org/wiki?curid=654977" title="Walne zgromadzenie">
Walne zgromadzenie

Walne zgromadzenie – najwyższy z organów spółki akcyjnej, spółki komandytowo-akcyjnej albo spółdzielni, służący realizacji uprawnień akcjonariuszy (albo spółdzielców) do kierowania działalnością spółki (albo spółdzielni).
Zarówno prawo spółdzielcze w odniesieniu do spółdzielni, jak i kodeks spółek handlowych w odniesieniu do spółek wyróżnia dwa rodzaje walnego zgromadzenia: zwyczajne (ZWZ, ZWZA) i nadzwyczajne (NWZ, NWZA).
Walne zgromadzenie w spółkach akcyjnych.
Kompetencje walnego zgromadzenia.
Walne zgromadzenie:
Ponadto uchwała walnego zgromadzenia jest konieczna w przypadku zawarcia umowy o nabycie dla spółki jakiegokolwiek mienia, za cenę przewyższającą jedną dziesiątą wpłaconego kapitału zakładowego, od założyciela lub akcjonariusza albo dla spółki lub spółdzielni zależnej od założyciela lub akcjonariusza spółki, zawartej przed upływem dwóch lat od dnia zarejestrowania spółki.
Przedmiot obrad walnego zgromadzenia.
Przedmiotem obrad zwyczajnego walnego zgromadzenia powinno być:
Zwołanie walnego zgromadzenia.
Walne zgromadzenie jest zwoływane przez zarząd. Zwyczajne walne zgromadzenie powinno zostać zwołane w terminie sześciu miesięcy po upływie każdego roku obrotowego.
Rada nadzorcza ma prawo zwołania zwyczajnego walnego zgromadzenia, jeżeli zarząd nie zwoła go w terminie określonym przez kodeks spółek handlowych, oraz nadzwyczajnego walnego zgromadzenia, jeżeli zwołanie go uzna za wskazane, a zarząd nie zwoła walnego zgromadzenia w terminie dwóch tygodni od dnia zgłoszenia odpowiedniego żądania przez radę nadzorczą.
Akcjonariusz lub akcjonariusze reprezentujący co najmniej jedną dwudziestą kapitału zakładowego mogą żądać zwołania nadzwyczajnego walnego zgromadzenia. Jeżeli w terminie dwóch tygodni od dnia przedstawienia żądania zarządowi nadzwyczajne walne zgromadzenie nie zostanie zwołane, sąd rejestrowy może, po wezwaniu zarządu do złożenia oświadczenia, upoważnić do zwołania nadzwyczajnego walnego zgromadzenia akcjonariuszy występujących z tym żądaniem.
Walne zgromadzenie zwołuje się przez ogłoszenie, które powinno być dokonane co najmniej na trzy tygodnie przed terminem walnego zgromadzenia.
Jeżeli wszystkie akcje wyemitowane przez spółkę są imienne, walne zgromadzenie może być zwołane za pomocą listów poleconych lub przesyłek nadanych pocztą kurierską, wysłanych co najmniej dwa tygodnie przed terminem walnego zgromadzenia. Walne zgromadzenie odbywa się w siedzibie spółki.
Podmioty uprawnione do uczestniczenia w WZ i jego przebieg.
W WZA mogą brać udział:
Akcjonariusze spółek publicznych posiadający akcje zdematerializowane jeżeli chcą wziąć udział w WZ, powinni złożyć w spółce imienne świadectwa depozytowe wystawione przez podmiot prowadzący rachunek papierów wartościowych.
Akcjonariusze mogą uczestniczyć w walnym zgromadzeniu oraz wykonywać prawo głosu osobiście lub przez pełnomocników. Co do zasady uchwały zapadają bezwzględną większością. Większość kwalifikowana jest wymagana w następujących przypadkach:
Co do zasady głosowanie jest jawne. Tajne głosowanie zarządza się przy wyborach oraz nad wnioskami o odwołanie członków organów spółki lub likwidatorów, o pociągnięcie ich do odpowiedzialności, jak również w sprawach osobowych. Poza tym należy zarządzić tajne głosowanie na żądanie choćby jednego z akcjonariuszy obecnych lub reprezentowanych na walnym zgromadzeniu. Uchwały walnego zgromadzenia powinny być umieszczone w protokole sporządzonym przez notariusza.
Zaskarżanie uchwał WZA, stwierdzenie nieważności uchwały.
Uchwała walnego zgromadzenia:
i
może być zaskarżona w drodze powództwa o uchylenie uchwały wytoczonego przeciwko spółce. Prawo do wytoczenia powództwa o uchylenie uchwały walnego zgromadzenia przysługuje:
Powództwo o uchylenie uchwały walnego zgromadzenia może być wniesione w terminie miesiąca od dnia otrzymania wiadomości o uchwale, nie później jednak niż w terminie sześciu miesięcy od dnia powzięcia uchwały.
Podmiotom uprawnionym do wniesienia powództwa o uchylenie uchwały przysługuje również prawo do wniesienia przeciwko spółce powództwa o stwierdzenie nieważności uchwały walnego zgromadzenia sprzecznej z ustawą. Prawo do wniesienia powództwa wygasa z upływem sześciu miesięcy od dnia, w którym uprawniony powziął wiadomość o uchwale, nie później jednak niż z upływem dwóch lat od dnia powzięcia uchwały.
Walne zgromadzenie w spółdzielniach.
Członek spółdzielni może uczestniczyć w walnym zgromadzeniu osobiście lub przez pełnomocnika i dysponuje zawsze tylko jednym głosem niezależnie od tego, ile posiada udziałów.
Statut spółdzielni może postanowić, że jeżeli liczba członków przekroczy liczbę w nim określoną, walne zgromadzenie członków zostaje zastąpione przez zebranie przedstawicieli. Wówczas do zebrania przedstawicieli stosuje się odpowiednio przepisy ustawy i statutu o walnych zgromadzeniach.

</doc>
<doc id="654978" url="https://pl.wikipedia.org/wiki?curid=654978" title="Marcin Jeziorny">
Marcin Jeziorny

Marcin Jeziorny - (ur. 11 sierpnia 1979 w Lubinie), polski piłkarz grający na pozycji stopera.
Jest wychowankiem klubu Górnik Polkowice, w którego barwach rozegrał 22 spotkania w ekstraklasie, strzelając jedną bramkę.
Jego żona to koszykarka PLKK - Justyna Jeziorna (z d. Kłosińska), która obecnie gra w CCC Polkowice.

</doc>
<doc id="654979" url="https://pl.wikipedia.org/wiki?curid=654979" title="Krzysztof Białasik">
Krzysztof Białasik

Krzysztof Białasik SVD (ur. 7 lipca 1958 w Zbąszynku) – polski duchowny katolicki, werbista, biskup diecezji Oruro w Boliwii od 2005.
Życiorys.
W 1978 wstąpił do nowicjatu Zgromadzenia Słowa Bożego (SVD) w Chludowie pod Poznaniem. Święcenia kapłańskie otrzymał po 7 latach nauki 15 czerwca 1985 roku w Pieniężnie. Po święceniach wyjechał do Boliwii jako misjonarz. W latach 1986-1998 był proboszczem parafii Laja w diecezji El Alto. Równocześnie kierował Instytutem Teologii Pastoralnej Aymara oraz odpowiadał na szczeblu diecezjalnym za formację katechetów terenów rolniczych. Następnie przez 6 lat był przełożonym regionalnym werbistów. Licencjat z pedagogiki uzyskał na Uniwersytecie świętego Tomasza w La Paz. Od 1998 roku kierował Sekretariatem do spraw Duszpasterstwa Boliwijskiej Konferencji Episkopatu.
30 czerwca 2005 roku został mianowany przez papieża Benedykta XVI biskupem diecezji Oruro. Sakry biskupiej udzielił mu ówczesny nuncjusz apostolski w Boliwii, abp Ivo Scapolo.

</doc>
<doc id="654981" url="https://pl.wikipedia.org/wiki?curid=654981" title="Antoni Stefanowicz">
Antoni Stefanowicz

Antoni Stefanowicz (ur. 1858 w Toutrach (Bukowina), zm. 1929 we Lwowie) – polski artysta malarz i pedagog, członek Szkolnej Rady Krajowej.
Życiorys.
Studiował w Akademii Sztuk Pięknych w Wiedniu (1876-9) pod kierunkiem Carla Wurzingera, Christiana Griepenkerla i A. Eisenmengera. W 1883 zadebiutował na wystawie TPSP w Krakowie. Tytuł profesora otrzymał 20 września 1887.
Namalował m.in. "Autoportret" (1889, olej.), "Portret dzieci" (1893), "Studium starca" (1894) i "Portret damy" (1901, pastel). Wiele innych jego portretów znajduje się w Lwowskiej Galerii Obrazów; po II wojnie światowej i zagrabieniu polskich bezcennych dzieł kultury wraz z samym miastem Lwowem, do dnia dzisiejszego obrazy te nie powróciły w ręce prawowitego właściciela jakim jest Państwo Polskie. We Lwowskiej Galerii Obrazów znajdują się m.in. takie obrazy Stefanowicza jak: "Portret ojca" (1885), "Autoportret" (1908, pastel), portret syna Kajetana (1907, pastel), portret córki Emilii (Studium portretowe kobiety), oraz portret matki (1911).
Tworzył też obrazy religijne i rodzajowe. Wykonał również część malowideł zdobiących Teatr Wielki we Lwowie. Autor dwóch podręczników do nauki rysunku.
W latach 20. był wizytatorem szkół Okręgu Szkolnego Lwowskiego.
Wielokrotnie wyróżniany (m.in. w r. 1929 jury Powszechnej Wystawy Krajowej w Poznaniu przyznało mu mały złoty medal) i odznaczany: w 1911 otrzymał Order Żelaznej Korony III kl., a potem kolejno: pamiątkowy medal jubileuszowy dla cywilnych funkcjonariuszy oraz krzyż jubileuszowy. W II Rzeczypospolitej został odznaczony Krzyżem Oficerskim Orderu Odrodzenia Polski 2 maja 1923.
Został pochowanyna Cmentarzu Łyczakowskim we Lwowie. Pomnik na grobie Stefanowicza jest dziełem lwowskiego rzeźbiarza pochodzącego ze słynnej spolonizowanej rodziny francuskiej Perierów - Kazimierza Periera.
Jego żoną była Maria z domu Krzysztofowicz, która była pochodzenia ormiańskiego. Ich dziećmi byli Emilia (1885-1938, po mężu Polak, działaczka społeczna, radna Lwowa) i Kajetan (1886-1920, malarz, legionista, oficer, poległy w wojnie polsko-bolszewickiej).

</doc>
<doc id="654989" url="https://pl.wikipedia.org/wiki?curid=654989" title="Craesus septentrionalis">
Craesus septentrionalis



</doc>
<doc id="654990" url="https://pl.wikipedia.org/wiki?curid=654990" title="Oxylapia polli">
Oxylapia polli

Oxylapia polli – gatunek słodkowodnej ryby z rodziny pielęgnicowatych, jedyny przedstawiciel rodzaju "Oxylapia". 
Występowanie: Madagaskar
Opis.
Osiąga w naturze do 13 cm długości. 
Ochrona.
Gatunek wpisany do Czerwonej księgi gatunków zagrożonych w kategorii krytycznie zagrożonych (CR).

</doc>
<doc id="654991" url="https://pl.wikipedia.org/wiki?curid=654991" title="Oxylapia">
Oxylapia



</doc>
<doc id="654994" url="https://pl.wikipedia.org/wiki?curid=654994" title="Tricholomopsis rutilans">
Tricholomopsis rutilans



</doc>
<doc id="654995" url="https://pl.wikipedia.org/wiki?curid=654995" title="Piotr Orliński">
Piotr Orliński

Piotr Orliński (ur. 22 września 1976 w Warszawie) - polski piłkarz grający na pozycji pomocnika.
Kariera piłkarska.
Pierwszym klubem w karierze Piotra Orlińskiego był Sarmata Warszawa. Ostatni raz w składzie stołecznego klubu pojawił się jesienią 1995 roku. Wiosną roku następnego reprezentował już barwy Świtu Nowy Dwór Mazowiecki. Dwa lata później piłkarza dostrzegli działacze I-ligowego wówczas Stomilu Olsztyn.
Wiosną 1998 roku Orliński rozegrał swój pierwszy mecz w olsztyńskim zespole. W trakcie czterech lat, gdy był zawodnikiem Stomilu, rozegrał 68 spotkań w ekstraklasie, w których zdołał zdobyć trzy bramki. Na krótko przed spadkiem Stomilu do II ligi, Orliński przeniósł się do Okęcia Warszawa, gdzie jednak nie zabawił długo. Jesienią 2002 roku podjął decyzję wyjazdu na Litwę i tam rozpoczął występy z Żalgirisie Wilno. Przygoda piłkarza z litewską ekipą trwała jednak równie krótko jak pobyt w stołecznym Okęciu.
Podobny okres zawodnik spędził w indonezyjskim klubie Persib Bandung. Jesienią 2003 roku ponownie założył koszulkę Świtu Nowy Dwór Mazowiecki, który wówczas miał miejsce w szeregach I-ligowców. Pół roku później trykot Świtu zamienił na koszulkę ŁKS Łódź, a jesienią 2004 roku stał się piłkarzem Ruchu Wysokie Mazowieckie, w którym występował przez kolejne dwa sezony.

</doc>
<doc id="654997" url="https://pl.wikipedia.org/wiki?curid=654997" title="Pallidochromis tokolosh">
Pallidochromis tokolosh

Pallidochromis tokolosh – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Pallidochromis". 
Występowanie.
Gatunek endemiczny jeziora Malawi w Afryce, szeroko rozprzestrzeniony w jego południowej części.
Opis.
Osiąga w naturze do 28 cm długości. Drapieżna.

</doc>
<doc id="654999" url="https://pl.wikipedia.org/wiki?curid=654999" title="Pallidochromis">
Pallidochromis



</doc>
<doc id="655001" url="https://pl.wikipedia.org/wiki?curid=655001" title="Petre Roman">
Petre Roman

Petre Roman (ur. 22 lipca 1946 w Bukareszcie) – rumuński polityk, inżynier i wykładowca akademicki. Premier Rumunii w latach 1989–1991 – pierwszy po rewolucji i obaleniu reżimu Nicolae Ceaușescu. Jeden z liderów Frontu Ocalenia Narodowego, założyciel i przywódca Partii Demokratycznej, przewodniczący Senatu (1996–1999), minister spraw zagranicznych (1999–2000), kandydat w wyborach prezydenckich.
Życiorys.
Wykształcenie i działalność zawodowa.
Petre Roman w 1968 ukończył studia na wydziale energetycznym Instytutu Politechnicznego w Bukareszcie. W 1971 uzyskał dyplom DEA na Uniwersytecie Tuluza III – Paul Sabatier. W 1974 doktoryzował się w zakresie inżynierii w Instytucie Mechaniki Płynów w Tuluzie.
Od 1976 pracował jako asystent na wydziale energetycznym macierzystej uczelni, w 1976 objął stanowisko wykładowcy. W 1985 stanął na czele katedry hydrauliki maszyn, a w 1990 został profesorem na Uniwersytecie Technicznym w Kiszyniowie.
Premier Rumunii.
Był jednym z aktywistów rewolucji z grudnia 1989, która doprowadziła do upadku reżimu Nicolae Ceaușescu. Wszedł w skład rady Frontu Ocalenia Narodowego, organu skupiającego osoby cywilne (w dużej mierze członków partii komunistycznej) i wojskowych, który przejął władzę w kraju. Lider ugrupowania Ion Iliescu 26 grudnia 1989 został tymczasowym prezydentem, a tego samego dnia Petre Roman objął stanowisko premiera. Rząd ten miał charakter gabinetu przejściowego, powołanego do czasu pierwszych wolnych wyborów po II wojnie światowej w Rumunii. Wybory z 20 maja 1990 (parlamentarne i prezydenckie) wygrał Front Ocalenia Narodowego, który zdobył 263 mandaty w 395-osobowej Izbie Deputowanych, z których jeden przypadł premierowi. 28 czerwca 1990 Petre Roman ponownie został premierem.
Rząd Petre Romana napotkał podobne problemy jak inne pierwsze niekomunistyczne rządy w państwach regionu związane z koniecznością przekształcenia gospodarki centralnie planowanej na rynkową. Władze zaczęły jednak zachowywać część mechanizmów nierynkowych w celu ochrony przemysłu ciężkiego rozbudowywanego w latach 60. Zachowanie to powodowało problemy z jakością wyrobów fabryk w tym zbrojeniowych. W rezultacie załamał się eksport, co dodatkowo wpłynęło negatywnie na postrzeganie kraju na arenie międzynarodowej. Rząd był krytykowany za zbyt mocne wpływy postkomunistów, a także kierowanie się nadal ideałami socjalistycznymi, przez co nie dążył do kluczowych reform gospodarczych. Część reform była również hamowana przez związanych z prezydentem socjalistycznych członków rządu, którzy blokowali liberalne ustawy. Negatywnie na popularność gabinetu wpływała także jego postawa utrudniająca przyjazd do kraju byłego króla Michała.
Od stycznia do czerwca 1990 w Bukareszcie nastąpiła seria trzech najazdów górników. Początkowo robotnicy byli zwożeni do stolicy głównie na wezwania Iona Iliescu w celu rozprawiania się z antykomunistycznymi protestami. Czwarta mineriada pod przywództwem działacza związkowego Mirona Cozmy nastąpiła we wrześniu 1991, mając antyrządowy charakter. W wyniku tego Petre Roman musiał podać się do dymisji. Stanowisko premiera 1 października 1991 objął minister finansów Theodor Stolojan.
Działalność od 1991.
W kwietniu 1992 w FSN doszło do rozłamu, znaczna część działaczy związanych z prezydentem założyła wówczas Demokratyczny Front Ocalenia Narodowego. Działacze związani z byłym premierem kontynuowali działalność pod dotychczasowym szyldem. Również w 1992 odbyły się kolejne wybory parlamentarne, wygrane przez postkomunistów Iona Iliescu. Front Ocalenia Narodowego Petre'a Romana zajął trzecie miejsce z wynikiem 10,2% głosów, po czym znalazł się w opozycji. Petre Roman objął mandat poselski na czteroletnią kadencję. W maju 1993 stanął na czele Partii Demokratycznej (PD), utworzonej głównie na bazie likwidowanego wówczas Frontu Ocalenia Narodowego. W 1995 w imieniu swojej partii doprowadził do koalicji z Rumuńską Partią Socjaldemokratyczną pod nazwą Unia Socjaldemokratyczna.
W 1996 Petre Roman reprezentował to ugrupowanie w wyborach prezydenckich, otrzymując w pierwszej turze 20,5% głosów i zajmując trzecie miejsce. W odbywających się równolegle wyborach parlamentarnych został wybrany w skład Senatu. Przed drugą turą PD oficjalnie poparła późniejszego zwycięzcę, Emila Constantinescu, reprezentanta centroprawicowej Rumuńskiej Konwencji Demokratycznej, z którą po jego zwycięstwie nad Ionem Iliescu zawarła koalicje rządzącą. W ramach uzgodnień w 1996 Petre Roman objął funkcję przewodniczącego izby wyższej rumuńskiego parlamentu.
W 1998 demokraci czasowo opuścili koalicję rządową, powrócili do niej po powołaniu nowego gabinetu z Radu Vasile na czele. Po powołaniu w 1999 nowego gabinetu Mugura Isărescu lider PD został powołany na stanowisko ministra stanu i ministra spraw zagranicznych, które zajmował do 2000. W tym samym roku kolejny raz ubiegał się o prezydenturę, otrzymując niespełna 3,0% głosów. Utrzymał natomiast mandat senatora na kadencje 2000–2004. W maju 2001 utracił przywództwo w Partii Demokratycznej na rzecz Traiana Băsescu. W lutym 2004 opuścił założone przez siebie ugrupowanie, powołując nową formację pod nazwą Siła Demokratyczna. Po raz trzeci wystartował w tymże roku w wyborach prezydenckich, uzyskując poparcie na poziomie 1,3% głosów.
W 2008 przyjął propozycję premiera Călina Popescu-Tăriceanu objęcia stanowiska pełnomocnika rządu ds. rumuńskiej diaspory. Wstąpił następnie w szeregi Partii Narodowo-Liberalnej (PNL). W wyborach w 2012 uzyskał z ramienia PNL mandat poselski.
W 2017 został oskarżony wraz z m.in. byłym prezydentem Ionem Iliescu w postępowaniu dotyczącym spacyfikowania przez górników w czerwcu 1990 antyrządowych manifestacji w Bukareszcie.
Życie prywatne.
Ojciec Petre'a Romana, Valter Roman, urodził się w rodzinie siedmiogrodzkich Żydów jako Ernst Neulander. Był działaczem komunistycznym, ochotnikiem w hiszpańskiej wojnie domowej, a w czasie II wojny światowej aktywistą Kominternu w Moskwie, gdzie poznał swoją przyszłą żonę, pochodzącą z Hiszpanii, Hortensię. Pierwszą żoną Petre'a Romana była Mioara Georgescu, para rozwiodła się w 2007. W 2009 polityk ożenił się z Silvią Chifiriuc.

</doc>
<doc id="655003" url="https://pl.wikipedia.org/wiki?curid=655003" title="Jet">
Jet



</doc>
<doc id="655004" url="https://pl.wikipedia.org/wiki?curid=655004" title="Paralabidochromis victoriae">
Paralabidochromis victoriae

Paralabidochromis victoriae – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Paralabidochromis", blisko spokrewniony z przedstawicielami rodzaju "Haplochromis" i przez niektórych autorów w nim klasyfikowany. Nie ma znaczenia gospodarczego.
Występowanie.
Gatunek endemiczny Jeziora Wiktorii w Afryce. Występuje nad piaszczystym dnem strefy przybrzeżnej. Dokładniejszy zasięg występowania oraz obecny stan populacji tego gatunku nie są znane.
Opis.
Osiąga w naturze do około 7 cm długości. Jego ekologia pozostaje słabo poznana.

</doc>
<doc id="655005" url="https://pl.wikipedia.org/wiki?curid=655005" title="Paralabidochromis">
Paralabidochromis



</doc>
<doc id="655006" url="https://pl.wikipedia.org/wiki?curid=655006" title="MC12">
MC12



</doc>
<doc id="655007" url="https://pl.wikipedia.org/wiki?curid=655007" title="Synagoga w Parczewie">
Synagoga w Parczewie



</doc>
<doc id="655008" url="https://pl.wikipedia.org/wiki?curid=655008" title="Nine Black Alps">
Nine Black Alps

Nine Black Alps – brytyjski zespół muzyczny z Manchesteru, założony w 2004.
Historia.
Zespół rozpoczął swoją karierę w 2004 roku, wydając singel "Cosmopolitan". Wkrótce potem, już w czerwcu następnego roku, ukazał się ich pierwszy album – "Everything Is". Poza nim, grupa wydała EPkę zatytułowaną "Glitter Gulch". Muzycy udzieli również swojej piosenki "Cosmopolitan" jako ścieżki dźwiękowej w grze FIFA 06 oraz "Shot Down" w grze Burnout Revenge.
W 2005 Grupa zrobiła szybką karierę, dzięki swojej nieszablonowej muzyce i tekstom. Krytycy muzyczni podkreślali motyw buntu w twórczości Nine Black Alps i kreowali ich na następców Nirvany. Jednak sami muzycy uważali, że jeszcze za wcześnie aby tak o nich mówić.

</doc>
<doc id="655013" url="https://pl.wikipedia.org/wiki?curid=655013" title="Trojak">
Trojak



</doc>
<doc id="655021" url="https://pl.wikipedia.org/wiki?curid=655021" title="Marcin Waligóra">
Marcin Waligóra

Marcin Waligóra (ur. 6 listopada 1906 w Libiążu, zm. 12 maja 1992 w Krakowie) – polski działacz komunistyczny, przewodniczący prezydium Miejskiej Rady Narodowej w Krakowie w latach 1950–1954.
Życiorys.
Był synem górnika. Pracę w kopalni podjął w wieku 13 lat w 1919. Za działalność polityczną i strajkową został aresztowany i wyrzucony z pracy w 1928, powrócił do pracy w 1929, ponownie aresztowany i wyrzucony z pracy został w 1932. Jako bezrobotny wstąpił do KPP, której członkiem pozostał do rozwiązania. Był też działaczem Związku Robotników Ziemnych i Zrzeszenia Klasowego Związku Zawodowych. W latach 1932–1939 pozostawał bez pracy, zatrudniany był dorywczo lub sezonowo przy robotach organizowanych przez opiekę społeczną lub fundusz pracy. W 1936 był przewodniczącym związków klasowych – sekcji bezrobotnych. W 1938 wybrany do Miejskiej Rady jako kandydat bezrobotnych. Jesienią 1938 wstąpił do PPS.
Zmobilizowany w 1939 brał udział w walkach kampanii wrześniowej między innymi pod Kamionką Strumiłową. Zaangażował się w organizację życia politycznego na terenie Lwowa, następnie pierwszym zorganizowanym transportem wyjechał do kopalni, w 1941 pracował jako górnik w Zagłębiu Donieckim. Wrócił do Krakowa w 1942, wstąpił do PPR i działał na terenie Płaszowa. W obawie przed aresztowaniem wyjechał do Kędzierzyna, do Krakowa powrócił w 1944.
W 1945 pracował początkowo jako instruktor, a następnie kierownik Wydziału Organizacyjnego Komitetu Miejskiego PPR w Krakowie. 31 sierpnia 1945 został członkiem Miejskiej Rady Narodowej. 6 czerwca 1950 został wybrany na przewodniczącego prezydium Miejskiej Rady Narodowej w Krakowie. Pełnił ten urząd do 7 kwietnia 1954.
Za czasów jego rządów w Krakowie:
Po zakończeniu pracy jako włodarz Krakowa zatrudniony był w spółdzielczości, m.in. w „Samopomocy Chłopskiej”. Po śmierci w 1992 pochowany został na Cmentarzu Rakowickim.

</doc>
<doc id="655022" url="https://pl.wikipedia.org/wiki?curid=655022" title="Szanghajski Uniwersytet Jiao Tong">
Szanghajski Uniwersytet Jiao Tong

Szanghajski Uniwersytet Jiao Tong, Szanghajski Uniwersytet Transportu (; ang. Shanghai Jiao Tong University – chińska uczelnia publiczna w Szanghaju, jedna z najstarszych i najbardziej prestiżowych w kraju, założona w 1896 jako Szkoła Publiczna Nanyang.
Instytucja ta jest znana z przygotowywania co roku Akademickiego Rankingu Uniwersytetów Świata (gdzie w 2018 sama znalazła się na miejscu 101–150).
Wśród absolwentów uczelni jest Jiang Zemin, były przewodniczący ChRL.

</doc>
<doc id="655023" url="https://pl.wikipedia.org/wiki?curid=655023" title="World Congress of Ethnic Religions">
World Congress of Ethnic Religions



</doc>
<doc id="655024" url="https://pl.wikipedia.org/wiki?curid=655024" title="WCER">
WCER



</doc>
<doc id="655026" url="https://pl.wikipedia.org/wiki?curid=655026" title="Petenia splendida">
Petenia splendida

Petenia splendida - gatunek drapieżnej, słodkowodnej ryby z rodziny pielęgnicowatych, jedyny przedstawiciel rodzaju "Petenia" . 
Występowanie.
Ameryka Środkowa
Opis.
Osiąga w naturze do 50 cm długości.

</doc>
<doc id="655027" url="https://pl.wikipedia.org/wiki?curid=655027" title="Petenia">
Petenia



</doc>
<doc id="655029" url="https://pl.wikipedia.org/wiki?curid=655029" title="Bulwocebula">
Bulwocebula

Bulwocebula (łac. "bulbotuber", ang. "corm") – zmodyfikowany pęd podziemny, zewnętrznie przypominający cebulę, w którym jednak organem spichrzowym jest zgrubiała, bulwiasta łodyga, otoczona liśćmi mającymi postać suchych łusek. Funkcję spichrzową pełni rozrośnięta środkowa miękiszowa część łodygi, pozbawiona wiązek przewodzących lub rozrośnięty miękisz międzywiązkowy łodygi (w odróżnieniu od cebuli, gdzie funkcję tę pełni mezofil). Bulwocebule występują np. u krokusów i mieczyków. Mają zdolność wytwarzania cebulek potomnych z pączków bocznych.

</doc>
<doc id="655030" url="https://pl.wikipedia.org/wiki?curid=655030" title="Trojak (Góry Złote)">
Trojak (Góry Złote)

Trojak (wys. 766 m n.p.m., niem. "Dreiecker") – rozległy, szczyt w Górach Złotych, w Sudetach Wschodnich, wznoszący się nad Lądkiem-Zdrojem. Na szczycie atrakcyjny punkt widokowy, z którego rozciąga się widok na niemal całą Kotlinę Kłodzką.
Geografia.
Trojak wznosi się nad uzdrowiskową częścią Lądka-Zdroju i część zabudowań miasta wspina się na jego zachodnie zbocze. Dla kuracjuszy stanowi on częsty cel spacerów i wycieczek. Opasany jest dwiema pętlami dróg nazywanymi "Wielką Okólną" i "Małą Okólną", między którymi prowadzi kilka krótszych, które trawersują zbocze. Drogami tymi, ku Przełęczy Karpowskiej wiodła dawniej odnoga Solnej Drogi z Kłodzka na Morawy.
Budowa geologiczna.
Góra zbudowana jest ze skał metamorficznych, głównie różnych odmian gnejsów, należących do metamorfiku Lądka i Śnieżnika.
Roślinność.
Góra jest prawie w całości zalesiona wilgotnym borem świerkowym z domieszką buka, modrzewia, jodły i jesionu. Na południowo-zachodnim stoku, wzdłuż potoku Jadwiżanka położone jest Arboretum im. Mieczysława Wilczkiewicza.
Infrastruktura.
Na północnym stoku w części podszczytowej istniała dawniej wieś Karpno, która jednak po 1945 r. pozostała niezamieszkana. Na stromym północno-zachodnim zboczu wybudowano w 1979 r. orczykowy wyciąg narciarski "Wartek" (długość 440 m, różnica wysokości 99 m). W 2017 planowane jest postawienie na szczycie platformy widokowej.
Skałki i wspinaczka.
Gnejsy, z których zbudowana jest góra częściowo wystają ze stoku tworząc skały, atrakcyjne turystycznie i wspinaczkowo. Skały te, razem ze Stołowymi Skałami na zboczu Królówki są opisywane w literaturze pod wspólną nazwą "Skałki Lądeckie". Wytyczono w nich blisko 80 dróg wspinaczkowych zakładając wzdłuż nich stałe punkty asekuracyjne (tzw. spity).
W skład grupy skał na szczycie Trojaka wchodzą:
Nieco dalej, na północno-zachodnim stoku leżą skały nazywane Samotnia (635 m n.p.m.) i Samotnik (665 m n.p.m.).
Turystyka.
Przez Trojak przechodzą znakowane szlaki turystyczne. Węzeł szlaków znajduje się przy tzw. "Rozdrożu Zamkowym" na przełęczy Kobyliczne Siodło.
Jest tam również postawiona wiata turystyczna i siedziska. Ponadto o kwadrans drogi od tego miejsca znajdują się warte odwiedzenia miejsca:

</doc>
<doc id="655033" url="https://pl.wikipedia.org/wiki?curid=655033" title="Wiesław Puś">
Wiesław Puś

Wiesław Jan Puś (ur. 17 kwietnia 1940 w Kotlinkach) – polski historyk, profesor nauk humanistycznych, w latach 2002–2008 rektor Uniwersytetu Łódzkiego.
Życiorys.
Ukończył w 1965 studia z zakresu historii na Wydziale Filozoficzno-Historycznym Uniwersytetu Łódzkiego. Na tej samej uczelni uzyskiwał stopnie doktora (1972) i doktora habilitowanego (1984). W 1998 otrzymał tytuł profesora nauk humanistycznych.
Od 1966 zawodowo związany z Instytutem Historycznym UŁ. Zaczynał jako asystent stażysta w Katedrze Historii Polski XIX i XX wieku. W 1990 objął stanowisko profesora nadzwyczajnego, a w 2000 został profesorem zwyczajnym. W latach 1990–1996 pełnił funkcję dziekana Wydziału Filozoficzno-Historycznego, od 1996 do 2002 był prorektorem ds. nauczania na UŁ. W latach 2002–2008 sprawował urząd rektora. W 1997 został również kierownikiem Katedry Historii Społeczno-Gospodarczej.
Był także wykładowcą Filii w Piotrkowie Trybunalskim Akademii Świętokrzyskiej i członkiem Komitetu Nauk Historycznych Polskiej Akademii Nauk. Uzyskał członkostwo w Łódzkim Towarzystwie Naukowym (1985), był prezesem oddziału Łódzkiego PTH (1990–1992).
Specjalizuje się w zagadnieniach z zakresu historii społeczno-gospodarczej, zwłaszcza w odniesieniu do ziem polskich w XIX i XX wieku na tle dziejów Europy i procesu uprzemysłowienia miast.
W okresie PRL należał do PZPR, w latach 1986–1990 był I sekretarzem komitetu uczelnianego partii. W 1968 w trakcie nagonki antysemickiej sygnował wnioski egzekutywy POP PZPR Wydziału Filozoficzno-Historycznego UŁ o wydalenie z tego wydziału osób, którym zarzucano rzekomy syjonizm (Pawła Korca, Leona Błaszczyka oraz Stefana Amsterdamskiego).
Odznaczony Złotym Krzyżem Zasługi (1978) oraz Krzyżem Kawalerskim Orderu Odrodzenia Polski (1990). Laureat Nagrody Miasta Łodzi (2000) oraz nagród resortowych.

</doc>
<doc id="655038" url="https://pl.wikipedia.org/wiki?curid=655038" title="CA Brown (Adrogué)">
CA Brown (Adrogué)

Club Atlético Brown (znany również jako Brown de Adrogué lub po prostu Brown) – argentyński klub piłkarski z siedzibą w dzielnicy Adrogué w mieście Almirante Brown, będącym częścią zespołu miejskiego Buenos Aires.
Historia.
Club Atlético Brown założony został 3 marca 1945 roku. Dnia 11 kwietnia 1945 klub wstąpił do argentyńskiego związku piłkarskiego Asociación del Fútbol Argentino. Obecnie klub występuje w drugiej lidze argentyńskiej (Primera B Nacional).

</doc>
<doc id="655048" url="https://pl.wikipedia.org/wiki?curid=655048" title="Kolegium Trójcy Świętej (Oksford)">
Kolegium Trójcy Świętej (Oksford)

Kolegium Trójcy Świętej (), pełna nazwa: Kolegium Trójcy Świętej Uniwersytetu Oksfordzkiego (ang. ) – jedno z kolegiów ("constituent colleges") Uniwersytetu Oksfordzkiego, ufundowane przez Thomasa Pope'a.
Oficjalna (w praktyce nieużywana) nazwa to "College of the Holy and Undivided Trinity in the University of Oxford, of the Foundation of Thomas Pope" (Kolegium Świętej i Niepodzielnej Trójcy na Uniwersytecie Oksfordzkim, Fundacji Thomasa Pope'a). Potocznie jest nazywane "Trinity".
Historia.
Instytucja została założona w 1555, na miejscu zlikwidowanego przez Henryka VIII (w ramach kasaty zakonów, jako walki z jego przeciwnikami religijnymi) benedyktyńskiego Kolegium Durham, jednego z pierwszych kolegiów oksfordzkich (powołanego w 1291).

</doc>
<doc id="655049" url="https://pl.wikipedia.org/wiki?curid=655049" title="Zdzisław Nowicki">
Zdzisław Nowicki



</doc>
<doc id="655052" url="https://pl.wikipedia.org/wiki?curid=655052" title="Platytaeniodus degeni">
Platytaeniodus degeni

Platytaeniodus degeni – gatunek słodkowodnej ryby z rodziny pielęgnicowatych, jedyny przedstawiciel rodzaju "Platytaeniodus". Lokalnie jest poławiany jako ryba konsumpcyjna.
Występowanie.
Gatunek endemiczny Jeziora Wiktorii w Afryce.
Opis.
Osiąga do 15 cm długości.
Zagrożenia i ochrona.
Populacja tej pielęgnicy została gwałtownie uszczuplona po wprowadzeniu do jeziora okonia nilowego. W latach 90. XX wieku gatunek został wpisany do Czerwonej księgi gatunków zagrożonych w kategorii EW – wymarły na wolności. Dokładniejsze badania wykazały, że nadal występuje w jeziorze.

</doc>
<doc id="655054" url="https://pl.wikipedia.org/wiki?curid=655054" title="Platytaeniodus">
Platytaeniodus



</doc>
<doc id="655055" url="https://pl.wikipedia.org/wiki?curid=655055" title="Esencja (komiks)">
Esencja (komiks)



</doc>
<doc id="655057" url="https://pl.wikipedia.org/wiki?curid=655057" title="Oriel College">
Oriel College



</doc>
<doc id="655060" url="https://pl.wikipedia.org/wiki?curid=655060" title="Zdzisław Nowicki (senator)">
Zdzisław Nowicki (senator)

Zdzisław Nowicki (ur. 17 grudnia 1951 w Pile, zm. 6 czerwca 2006 tamże) – polski dyplomata, senator I kadencji.
Życiorys.
Ukończył studia na Wyższej Szkole Ekonomicznej w Poznaniu oraz w Instytucie Jana Pawła II na Katolickim Uniwersytecie Lubelskim. W latach 1972–1982 pracował w przedsiębiorstwach komunikacyjnych i budowlanych jako doradca finansowy oraz w urzędzie wojewódzkim. Od 1983 do 1989 był zatrudniony w Centralnym Związku Spółdzielczości Pracy.
W latach 1989–1991 zasiadał w Senacie, został wybrany z województwa pilskiego, z listy Komitetu Obywatelskiego. Pracował w Komisjach Gospodarki Narodowej, Inicjatyw i Prac Ustawodawczych, Spraw Emigracji i Polaków za Granicą i Ustawodawstwa Gospodarczego.
W latach 1991–1996 był konsulem generalnym w Petersburgu, później w reaktywowanym Konsulacie Generalnym w Charkowie (1996–1998). Pełnił też funkcję wicedyrektora oddziału Kredyt Banku w Pile (1998-2000). We wrześniu 2000 został mianowany ambasadorem Rzeczypospolitej Polskiej w Kazachstanie i Kirgistanie. Funkcję tę pełnił do 2004.
Pochowany na cmentarzu komunalnym w Jastrowiu.

</doc>
<doc id="655061" url="https://pl.wikipedia.org/wiki?curid=655061" title="Achtung Zelig!">
Achtung Zelig!

Achtung Zelig! Druga wojna – polski komiks autorstwa Krzysztofa Gawronkiewicza (rysunki) i Krystiana Rosenberga (Rosińskiego) (scenariusz).
Cztery pierwsze plansze, narysowane na konwent w Łodzi, ukazały się w Magazynie Komiksów "AQQ" nr 2 z grudnia 1993.
Pełny album został wydany w marcu 2004 (Kultura Gniewu i Zin Zin Press, ). Kolejne wydanie pojawiło się już osiem miesięcy później, w listopadzie tego samego roku (Zin Zin Press, ), i w porównaniu z poprzednim zawierało nieznaczne zmiany, polegające głównie na poddaniu plansz ponownej obróbce cyfrowej.
W sierpniu 2005 francuskie wydawnictwo Casterman opublikowało wersję francuską komiksu, pokolorowaną przez Grażynę Kasprzak z posłowiem Grzegorza Rosińskiego.
Artykuły, analizy.
W szóstym numerze "Zeszytów Komiksowych" (marzec 2007) zamieszczono dwa artykuły poświęcone komiksowi "Achtung Zelig!": "Nieludzkie postacie, nieludzki czas, czyli jak opowiadać o II wojnie światowej" Aleksandry Duralskiej i "Relacje rysunku i znaczenia w 'Achtung Zelig!' " Łukasza Czubaka.

</doc>
<doc id="655067" url="https://pl.wikipedia.org/wiki?curid=655067" title="Lollardzi">
Lollardzi

Lollardzi, lollardowie – członkowie ruchu plebejsko-religijnego w Anglii i Szkocji w XIV i XV w., powstałego pod wpływem nauk Jana Wiklefa, stanowiący przejaw opozycji wobec Kościoła. Lollardzi występowali przeciwko nadużyciom kleru i celibatowi księży, a popierali likwidację majątków kościelnych. 
Nazwa "lollardzi" wywodzi się z języka średnioholenderskiego, gdzie "lollen" oznaczało "mamrotać". 
Przywódcami tego ruchu byli wędrowni kaznodzieje i biedniejsi księża, jak John Ball. W swych wystąpieniach głośno i po cichu (stąd nazwa ruchu) nawoływali do równości społecznej, do likwidacji wielkich latyfundiów i majątków (zwłaszcza kościelnych), do ukrócenia samowoli urzędników i zamiany pańszczyzny na dzierżawę ziemi, czyli czynsz.
W roku 1381 wywołali w Anglii groźne powstanie chłopów, którego przywódcami byli m.in. Wat Tyler, John Straw i John Ball (wcześniej uwolniony z więzienia). Po początkowych sukcesach, kiedy to uzyskano od króla Ryszarda II obietnice zniesienie poddaństwa i obniżenie czynszu do 4 pensów z akra oraz wolnego handlu chłopów w miastach, powstanie zostało krwawo stłumione. Hasła lollardów pozostały żywe po wiek XVI, kiedy to umożliwiły reformację na Wyspach.
Wierzenia.
Lollardzi nie posiadali oficjalnej doktryny, jak również nie posiadali jednego autorytetu centralnego. Wierząc, że Kościół katolicki w wielu sprawach uległ zanieczyszczeniu, sięgali oni do Pisma Świętego w poszukiwaniu podstaw wiary. W lutym 1395 roku jedna z grup lollardów zamieściła na drzwiach Westminster Hall Dwanaście Konkluzji Lollardów. Konkluzje te pokazują niektóre podstawowe założenia ruchu, choć lollardzi byli ruchem zdecentralizowanym. Pierwsza konkluzja odrzucała gromadzenie bogactw przez liderów kościoła. Czwarta konkluzja dotyczyła Sakramentu Eucharystii. Kwestia, czy chleb pozostaje chlebem, czy zmienia się w rzeczywiste ciało Chrystusa, nie jest według lollardów jednoznacznie wytłumaczona w Ewangeliach. Ósma konkluzja przeciwstawiała się oddawaniu czci „świętym” wizerunkom: "Jeśli krzyż Chrystusa, gwoździe, włócznia i korona cierniowa mają być wielbione, to czemu nie wielbić ust Judasza, jeśli tylko mogłyby być one znalezione?" (ang. "If the cross of Christ, the nails, spear, and crown of thorns are to be honoured, then why not honour Judas's lips, if only they could be found?").

</doc>
<doc id="655068" url="https://pl.wikipedia.org/wiki?curid=655068" title="John Wiklef">
John Wiklef



</doc>
<doc id="655070" url="https://pl.wikipedia.org/wiki?curid=655070" title="USS Alaska">
USS Alaska

Okręty US Navy o nazwie USS "Alaska", pochodzącej od stanu Alaska:

</doc>
<doc id="655073" url="https://pl.wikipedia.org/wiki?curid=655073" title="Pseudosimochromis curvifrons">
Pseudosimochromis curvifrons

Pseudosimochromis curvifrons – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Pseudosimochromis". Hodowana w akwariach.
Występowanie.
Gatunek endemiczny, szeroko rozprzestrzeniony w jeziorze Tanganika w Afryce Wschodniej. Występuje wyłącznie nad skalistym dnem w pobliżu wybrzeży. Nie jest spotykany w północnym krańcu jeziora.
Opis.
Osiąga do 14 cm długości.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="655074" url="https://pl.wikipedia.org/wiki?curid=655074" title="Pseudosimochromis">
Pseudosimochromis



</doc>
<doc id="655075" url="https://pl.wikipedia.org/wiki?curid=655075" title="Lollardyzm">
Lollardyzm



</doc>
<doc id="655077" url="https://pl.wikipedia.org/wiki?curid=655077" title="Lollardowie">
Lollardowie



</doc>
<doc id="655080" url="https://pl.wikipedia.org/wiki?curid=655080" title="USS Albacore">
USS Albacore

Okręty US Navy o nazwie USS "Albacore" pochodzącej od małego tuńczyka:

</doc>
<doc id="655083" url="https://pl.wikipedia.org/wiki?curid=655083" title="Bronisław Lewandowski">
Bronisław Lewandowski



</doc>
<doc id="655089" url="https://pl.wikipedia.org/wiki?curid=655089" title="Wiesław Markowski">
Wiesław Markowski

Wiesław Markowski (ur. 17 października 1938 we Lwowie, zm. 15 listopada 1978 w Gdańsku) – polski malarz
Od 1945 roku zamieszkał w Gdańsku Wrzeszczu, gdzie jego ojciec prof. Feliks Markowski objął katedrę na Wydziale Architektury Politechniki Gdańskiej.
W latach 1952–57 uczył się w Liceum Sztuk Plastycznych w Gdyni – malarstwo prowadził wówczas Zdzisław Kałędkiewicz. Następnie do 1961 r. studiował architekturę na Politechnice Gdańskiej, w tym malarstwo pod kierunkiem prof. Władysława Lama i Adama Gerżabka.
W 1966 roku został przyjęty na podstawie prac do Związku Polskich Artystów Plastyków.
Prace Wiesława Markowskiego eksponowane są: 
Wiele dzieł znajduje się w zbiorach Ministerstwa Kultury i Sztuki w Warszawie i w Biurach Wystaw Artystycznych. Oraz za granicą – w Kalmarze, Przylepie i Galerii Trietiakowskiej, jak również w kolekcjach prywatnych - krajowych i zagranicznych.
Pochowany na gdańskim cmentarzu Srebrzysko (rejon V, kwatera X-8-4/5).

</doc>
<doc id="655090" url="https://pl.wikipedia.org/wiki?curid=655090" title="Tadeusz Mrugacz">
Tadeusz Mrugacz

Tadeusz Mrugacz (ur. 3 lipca 1907 w Wieliczce, zm. 1 lutego 1978) – prezydent Krakowa i poseł na Sejm PRL I kadencji z ramienia PZPR.
Życiorys.
Był synem urzędnika pocztowego. W 1922 rozpoczął pracę jako praktykant w zawodzie malarz-lakiernik. W 1925 został czeladnikiem. Wstąpił do Związku Zawodowego Pracowników Budowlanych w latach 1935–1936 będąc jego sekretarzem. W 1932 został członkiem KPP. W okresie okupacji pracował w gazowni jako rzemieślnik. W 1948 awansował z robotnika na wicedyrektora, a od 1950 na dyrektora Zakładów Gazowych Okręgu Krakowskiego. Od 1945 był członkiem PPR i Miejskiej Rady Narodowej w Krakowie. W latach 1950–1951 był jej wiceprzewodniczącym.
7 kwietnia 1954 został przewodniczącym Prezydium Miejskiej Rady Narodowej w Krakowie. Na stanowisku tym pozostał do 24 października 1957. W tym czasie:
W latach 1958–1969 był dyrektorem Miejskiego Przedsiębiorstwa Wodociągów i Kanalizacji.
Pochowany został na Cmentarzu Rakowickim w Krakowie, w Alei Zasłużonych (kwatera LXIX pas A-II-12)..
Odznaczenia.
I odznaki.

</doc>
<doc id="655093" url="https://pl.wikipedia.org/wiki?curid=655093" title="Thomas Neilson Paulin">
Thomas Neilson Paulin

Thomas Neilson Paulin, Tom Paulin (ur. 25 stycznia 1949 w Leeds) – północnoirlandzki poeta i wykładowca znany ze swoich ostrych poglądów politycznych.
Tom Paulin studiował na Uniwersytecie w Hull i w Lincoln College w Oksfordzie. W latach 1972 - 1994 pracował na Uniwersytecie w Nottingham. W 1978 otrzymał nagrodę Somerset Maugham Award za książkę "A State of Justice". Obecnie pracuje jako wykładowca w Hertford College w Oksfordzie. Jest znany z programów na temat sztuki, które prowadził w telewizji BBC. Wydał pięć tomików poetyckich i zredagował kilka antologii.

</doc>
<doc id="655094" url="https://pl.wikipedia.org/wiki?curid=655094" title="Marek Wójcicki (muzyk)">
Marek Wójcicki (muzyk)

Marek "Zefir" Wójcicki (ur. w Warszawie) – polski gitarzysta. Nagrywał z Czesławem Niemenem, grupami Exodus, De Mono, Houk, Oddział Zamknięty i Deef.
Wynalazca techniki krzyżowej, która polega na graniu dwiema rękami (dziesięcioma palcami, nie - jak zwykle ośmioma) na jednym gryfie gitary sześciostrunowej o normalnym stroju (E, H, G, D, A, E). Dźwięk wydobywany jest poprzez postawienie palca na gryfie. W układzie tym ręce są najczęściej skrzyżowane, choć nie zawsze. Stąd nazwa - granie krzyżowe. Technika ta daje niezależność każdej z rąk, zarówno pod względem rytmicznym jak i melodycznym. Artysta może w każdej chwili przejść do grania kostką, ponieważ gitara nie jest przestrojona.
W 1999 roku Polskie Nagrania wydały płytę "Zefir Solo", na której Marek Zefir Wójcicki gra swoją autorską techniką i jest to pierwsze w Polsce wydawnictwo tego typu. 
Uczęszczał do Średniej Szkoły Muzycznej im. Józefa Elsnera przy ul. Miodowej w Warszawie w klasie kontrabasu. Otrzymał stypendium im. Krzysztofa Komedy.
Był zapraszany do występów zagranicznych m.in. w Londynie i Berlinie (klub Flöz Quasimodo).
W 1997 roku założył zespół Zefir Band z Krzysztofem Ostasiukiem (śpiew).
Zespół Marka "Zefira" Wójcickiego, w skład którego wchodzą też Wojciech Ruciński (gitara basowa) i Cezary Dąbrowski (perkusja) gra koncerty pod nazwą Zefir Trio.

</doc>
<doc id="655096" url="https://pl.wikipedia.org/wiki?curid=655096" title="Hausa">
Hausa

Hausa (inaczej: Hausańczycy, daw. też Hausowie, nazwa własna "Hausawa") – lud afrykański, którego tereny macierzyste obejmują północno-zachodnią Nigerię i południowy Niger. Skupiska Hausańczyków znajdują się w wielu krajach Afryki Zachodniej wskutek ich działalności handlowej i misjonarskiej. Posługują się językiem hausa.
Historia.
Od X wieku Hausańczycy tworzyli społeczność rolniczo-myśliwską. Z czasem wykształcił się u nich system miast-państw: warownych osiedli, które panowały nad okolicznymi obszarami i wokół których rozwijały się handel i rzemiosło. Do takich miast państw należały m.in. Zaria, Kano, Katsina i Gobir. Partnerami ekonomicznymi Hausańczyków były wówczas państwa Mali, Songhaj i Kanem-Bornu.
Od XIV wieku na tereny Hausańczykow zaczął napływać islam za sprawą kupców i duchownych muzułmańskich. Przez dłuższy czas islam współżył pokojowo z religiami rodzimymi. Położyła temu kres święta wojna prowadzona przez kaznodzieję Usmana dan Fodio (1754–1817), z pochodzenia Fulanina. Ok. 1810 Fulanie podporządkowali sobie ziemię Hausańczyków i wprowadzili scentralizowany feudalny system władzy oparty na szariacie. W czasach kolonialnych ziemie Hausańczyków zajęli Anglicy, którzy pozostawili jednak lokalnym emirom znaczny zakres samodzielności. Po odzyskaniu przez Nigerię niepodległości Hausańczycy kontrolują jej północne stany.
Religia.
Obecnie Hausańczycy są sunnitami. Tradycyjna religia (zob. religie rodzime Afryki) przetrwała wśród ludności zwanej "Maguzawa". Ich religia koncentruje się wokół wszechmocnych duchów "bori".
Obyczaje i zwyczaje.
Struktura społeczna jest mocno zhierarchizowana i istnieją różne stopnie dostojników, jak i ludzi zależnych. Podstawowe zajęcia to: rolnictwo (uprawa sorgo, pszenicy, manioku, orzeszków ziemnych), rzemiosło (tkactwo, kowalstwo, farbowanie tkanin) oraz handel. Hausańczycy uprawiali co najmniej od XVI wieku dalekosiężny handel karawanowy na całym obszarze Afryki Zachodniej.
Życie rodzinne jest zorganizowane w sposób patriarchalny: panuje poligynia, a dodatkowo często przestrzega się zwyczaju "kulle" polegającego na zakazie opuszczania przez kobiety w wieku rozrodczym domostwa.

</doc>
<doc id="655097" url="https://pl.wikipedia.org/wiki?curid=655097" title="Babcia klozetowa">
Babcia klozetowa

Babcia lub babka klozetowa – potoczne określenie osoby, na ogół starszej kobiety, pracującej w ubikacji publicznej w charakterze kasjera, odpowiedzialnej też za zachowanie higieny.

</doc>
<doc id="655098" url="https://pl.wikipedia.org/wiki?curid=655098" title="Stefan Nowak (socjolog)">
Stefan Nowak (socjolog)

Stefan Nowak (ur. 21 października 1924 w Warszawie, zm. 6 września 1989 tamże) – polski socjolog, profesor Uniwersytetu Warszawskiego, członek korespondent Polskiej Akademii Nauk.
Do wybuchu wojny był uczniem Liceum im. Reytana w Warszawie, które ukończył eksternistycznie w 1946 roku. Studiował socjologię na Uniwersytecie Warszawskim w latach 1946–1951; był uczniem Stanisława Ossowskiego. Był prekursorem zastosowania metody ankietowej w socjologii polskiej. Sformułował tezę o istnieniu w Polsce próżni socjologicznej.
W 1958 roku na Wydziale Filozoficznym Uniwersytetu Warszawskiego uzyskał stopień doktora za rozprawę pt. "Prawa ogólne, zdania historyczne i wyjaśnienia przyczynowe w socjologii", a w 1962 na tym samym wydziale habilitację za pracę "Struktura, geneza i dynamika ideologii społecznej studentów Warszawy". W 1987 został profesorem zwyczajnym, w 1989 członkiem korespondentem PAN. W latach 1976–1983 był przewodniczącym Polskiego Towarzystwa Socjologicznego.
Stefan Nowak był wychowawcą licznych socjologów warszawskich – m.in. Antoniego Sułka, Jakuba Karpińskiego, Ireneusza Krzemińskiego i Marka M. Kamińskiego. Jego żoną była Irena Nowak. Pochowany wraz z żoną na cmentarzu ewangelicko-augsburskim w Warszawie (aleja 12, grób 41).
Główne prace:

</doc>
<doc id="655099" url="https://pl.wikipedia.org/wiki?curid=655099" title="Pterochromis congicus">
Pterochromis congicus

Pterochromis congicus – gatunek słodkowodnej ryby z rodziny pielęgnicowatych, jedyny przedstawiciel rodzaju "Pterochromis".
Występowanie.
Gatunek szeroko rozprzestrzeniony w Afryce Środkowej – w zlewni środkowego biegu Kongo.
Opis.
Osiąga do 15 cm długości standardowej (17 cm długości całkowitej).

</doc>
<doc id="655100" url="https://pl.wikipedia.org/wiki?curid=655100" title="Pterochromis">
Pterochromis



</doc>
<doc id="655102" url="https://pl.wikipedia.org/wiki?curid=655102" title="Lancelot Lionel Ware">
Lancelot Lionel Ware

Lancelot Lionel Ware (ur. 5 czerwca 1915 w Mitcham w Surrey, zm. 15 sierpnia 2000 w Surrey) – australijski prawnik, kawaler Orderu Imperium Brytyjskiego, znany jako jeden z założycieli Mensy, organizacji skupiającej ludzi o wysokim ilorazie inteligencji.
Linki zewnętrzne.
Artykuł wspomnieniowy opublikowany w ForuM - biuletynie Mensy polskiej

</doc>
<doc id="655103" url="https://pl.wikipedia.org/wiki?curid=655103" title="Sing Sing Death House">
Sing Sing Death House

Sing Sing Death House – drugi album amerykańskiego punkrockowego zespołu The Distillers. Została wydana przez wytwórnię fonograficzną Hellcat Records w 2002 roku.

</doc>
<doc id="655107" url="https://pl.wikipedia.org/wiki?curid=655107" title="CA Central Córdoba (Rosario)">
CA Central Córdoba (Rosario)

Club Atlético Central Córdoba − argentyński klub piłkarski z siedzibą w mieście Rosario w prowincji Santa Fe.
Historia.
Klub założony został 20 października 1906 przez pracowników kolejowych w mieście Rosario i zaraz po tym przystąpił do rozgrywek w lokalnej lidze Liga Rosarina de Fútbol. W pierwszej lidze argentyńskiej ostatni raz Central Córdoba wystąpił w 1959 roku. Obecnie Central Córdoba występuje w czwartej lidze argentyńskiej (Primera C Metropolitana).

</doc>
<doc id="655108" url="https://pl.wikipedia.org/wiki?curid=655108" title="Club Atlético Central Córdoba">
Club Atlético Central Córdoba



</doc>
<doc id="655111" url="https://pl.wikipedia.org/wiki?curid=655111" title="Nikolaus Pevsner">
Nikolaus Pevsner

Nikolaus Pevsner (ur. 30 stycznia 1902 w Lipsku, zm. 18 sierpnia 1983 w Londynie) – brytyjski historyk sztuki, zwłaszcza architektury, pochodzenia niemiecko-żydowskiego, działający od 1933 w Wielkiej Brytanii. Autor cenionych opracowań historii architektury europejskiej i angielskiej, zwłaszcza dotyczących ruchu modernistycznego oraz znanych przewodników po architekturze Anglii, Walii i Szkocji.

</doc>
<doc id="655112" url="https://pl.wikipedia.org/wiki?curid=655112" title="Pungu maclareni">
Pungu maclareni

Pungu maclareni – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Pungu". 
Występowanie.
Gatunek endemiczny jeziora Barombi Mbo w Kamerunie.
Opis.
Osiąga do 10 cm długości. Pyszczak. Ikrę inkubuje samica. 
Ochrona.
Gatunek wpisany do Czerwonej księgi gatunków zagrożonych w kategorii krytycznie zagrożonych (CR).

</doc>
<doc id="655116" url="https://pl.wikipedia.org/wiki?curid=655116" title="Pungu">
Pungu



</doc>
<doc id="655118" url="https://pl.wikipedia.org/wiki?curid=655118" title="Hausańczycy">
Hausańczycy



</doc>
<doc id="655119" url="https://pl.wikipedia.org/wiki?curid=655119" title="Hausowie">
Hausowie



</doc>
<doc id="655121" url="https://pl.wikipedia.org/wiki?curid=655121" title="John Atkinson Hobson">
John Atkinson Hobson

John Atkinson Hobson, znany jako John A. Hobson lub J.A. Hobson (ur. 6 lipca 1858, zm. 1 kwietnia 1940) – angielski dziennikarz, myśliciel polityczny i ekonomista. 
Życiorys.
Studiował w Lincoln College w Oksfordzie. Uważany jest za myśliciela z pogranicza liberalizmu i socjalizmu.
John A. Hobson uważał, iż rozwój ekonomiczny musi być sprzężony z etyką i celowością działań społecznych. W swoich pracach popierał równe szanse każdej jednostki do własnego rozwoju. Dostrzegał złe strony kapitalizmu. Był przeciwnikiem wolnej gry sił rynku. Uważał bezrobocie za groźne zjawisko - stratę potencjału ludzkiego. Twierdził, że państwo powinno za pomocą podatków prowadzić do sprawiedliwej redystrybucji dóbr.
Myśl Johna A. Hobsona wywarła duży wpływ na takich myślicieli i polityków, jak Hannah Arendt, Włodzimierz Lenin czy Lew Trocki.

</doc>
<doc id="655122" url="https://pl.wikipedia.org/wiki?curid=655122" title="Słodowiec">
Słodowiec

Słodowiec – osiedle i obszar MSI w dzielnicy Bielany w Warszawie.
Położenie.
Według MSI Słodowiec jest położony między ulicami:
Historia.
Słodowiec leży na gruntach dawnej wsi Buraków i osady Słodowiec.

</doc>
<doc id="655123" url="https://pl.wikipedia.org/wiki?curid=655123" title="Chwarzno (Gdynia)">
Chwarzno (Gdynia)

Chwarzno (kaszb. "Chwôrzno") – zwyczajowa dzielnica i osiedle położone w zachodniej części Gdyni, stanowiące część dzielnicy Chwarzno-Wiczlino. 
Nazwa „Chwarzno” pochodzi od określeń "krzak", "zagajnik", "chrust" oraz "teren pagórkowaty". Wieś powstała w średniowieczu w wyniku połączenia dwóch sąsiadujących ze sobą osad: Skrobotowa i zachodniej części Witomina. Była to wieś folwarczna, z tamtego okresu zachowało się w niej kilka budynków mieszkalnych i gospodarczych oraz odnowiony w 2015 roku teren dawnego parku przydworskiego. 
Obecnie jest to typowe podmiejskie osiedle mieszkalne o zwartej zabudowie, w której skład wchodzą zarówno domy jednorodzinne, jak i kilkukondygnacyjne bloki mieszkalne.
W skład Chwarzna wchodzą osiedla:
Na osiedlu znajduje się m.in. Szkoła Podstawowa nr 48 im. prof. Kazimierza Demela, kościół pod wezwaniem św. Urszuli Ledóchowskiej oraz placówka pocztowa
Znajdująca się na obszarze osiedla ulica Chwarznieńska jest czwartą co do długości ulicą w Gdyni (6311 m).

</doc>
<doc id="655124" url="https://pl.wikipedia.org/wiki?curid=655124" title="Kupula">
Kupula

Kupula (łac. "cupula" – cebrzyk, wanienka) – w botanice termin oznaczający:

</doc>
<doc id="655126" url="https://pl.wikipedia.org/wiki?curid=655126" title="Klozet babcia">
Klozet babcia



</doc>
<doc id="655130" url="https://pl.wikipedia.org/wiki?curid=655130" title="Tadeusz Malinowski (generał)">
Tadeusz Malinowski (generał)

Tadeusz Malinowski (ur. 14 lipca 1888 w Wadowicach, zm. 4 maja 1980 w Londynie) – generał brygady Wojska Polskiego, członek Komendy Naczelnej Związku Legionistów Polskich od 1936 roku.
Życiorys.
Studia prawnicze odbył w Krakowie, należał do Polowych Drużyn Sokolich.
Od sierpnia 1914 do lipca 1917 służył w Legionach Polskich, początkowo w 2 pułku piechoty, w listopadzie 1916 osiągając stopień podporucznika. Po bitwie kaniowskiej był internowany przez Niemców. Z internowania zbiegł do Kijowa, a następnie przedostał się do Francji, gdzie (już po awansie na kapitana) był szefem Oddziału Organizacyjnego Armii generała Hallera.
1 czerwca 1919 został awansowany na podpułkownika. 2 sierpnia 1919 roku został mianowany szefem Sekcji „Z” w Departamencie I Mobilizacyjno-Organizacyjnym Ministerstwa Spraw Wojskowych w Warszawie, której zadaniem było „zjednoczenie Wojsk Polskich sformowanych za granicą z armią krajową” oraz „załatwienie wszystkich kwestii dotyczących likwidacji armii gen. Hallera, jako odrębnej armii sformowanej we Francji”. 11 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w piechocie, w grupie oficerów byłej armii gen. Hallera. Pełnił wówczas obowiązki szefa Biura Prezydialnego Ministerstwa Spraw Wojskowych. Latem 1920 roku pełnił służbę w Sztabie Armii Ochotniczej.
Od sierpnia do grudnia 1920 pełnił funkcję szefa sztabu 2 Dywizji Piechoty Legionów. Następnie do 1923 roku zajmował stanowisko szefa Oddziału V Sztabu Ministerstwa Spraw Wojskowych, a następnie Oddziału V Sztabu Generalnego. 3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 61. lokatą w korpusie oficerów piechoty. 2 listopada 1923 roku został „odkomenderowany na jednoroczny kurs doszkolenia w Wyższej Szkole Wojennej w Warszawie”. 31 marca 1924 roku awansował na pułkownika ze starszeństwem z dniem 1 lipca 1923 roku i 12. lokatą w korpusie oficerów piechoty. 15 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do dyspozycji Ministerstwa Spraw Wojskowych. Z dniem 1 marca 1925 roku został przeniesiony do 52 pułku piechoty w Złoczowie na stanowisko dowódcy pułku. 17 marca 1927 roku został mianowany dowódcą piechoty dywizyjnej 21 Dywizji Piechoty Górskiej w Bielsku. 15 stycznia 1930 roku Prezydent RP mianował go dowódcą 17 Wielkopolskiej Dywizji Piechoty w Gnieźnie.
10 listopada 1930 roku Prezydent Rzeczypospolitej Ignacy Mościcki nadał mu stopień generała brygady ze starszeństwem z dniem 1 stycznia 1931 roku i 2. lokatą w korpusie generałów. Jednocześnie zezwolił mu na nałożenie oznak nowego stopnia przed 1 stycznia 1931 roku.
W marcu 1936 roku został wyznaczony na stanowisko zastępcy szefa Sztabu Głównego (nominację otrzymał 15 kwietnia 1936 zastępując pełniącego te obowiązki płk. Macieja Bardela) i kierownika Sekretariatu Komitetu Obrony Rzeczypospolitej.
Po kampanii wrześniowej znalazł się we Francji, gdzie pracował w Komisji Ewakuacyjnej Rodzin Ministerstwa Spraw Wojskowych. Po ewakuacji do Wielkiej Brytanii był szefem Biura do Spraw Rodzin Ministerstwa Obrony Narodowej, a od maja do października 1942 I zastępcą wiceministra obrony narodowej. W tym samym resorcie był następnie szefem Biura Oświaty i Opieki nad Żołnierzami. W latach 1945–1947 wchodził w skład Komisji Doradczej Naczelnego Wodza oraz kierował pracami Funduszu Społecznego Żołnierzy.
Pozostał w Londynie do końca życia. 26 września 1946 władze komunistyczne pozbawiły go obywatelstwa polskiego, które przywrócono mu w 1971 roku. W okresie od 18 stycznia do 11 sierpnia 1954 roku sprawował urząd kierownika Ministerstwa Obrony Narodowej w rządzie Jerzego Hryniewskiego.
Zmarł 4 maja 1980 roku w Londynie. Został pochowany w polskiej części cmentarza Gunnersbury.

</doc>
<doc id="655131" url="https://pl.wikipedia.org/wiki?curid=655131" title="Montaniści">
Montaniści

Montaniści – chrześcijański ruch religijny powstały ok. 150 we Frygii.
Nazwa ta pochodzi z IV wieku, od imienia Montana (Montanusa) – najwybitniejszego propagatora i organizatora. Początkowo mówiono o herezji Frygijczyków, a ich inna spotykana nazwa to "kata-frygowie" (od Dolnej Frygii).
Informacje źródłowe.
Źródłem do poznania montanizmu są pisma Tertuliana (który należał do montanistów), Euzebiusza z Cezarei, Epifaniusza z Salaminy i Hieronima. Niektórych informacji dostarczają również: Klemens Aleksandryjski, Orygenes, Hipolit, Dydym Ślepy i Augustyn. Pisarze ci, z wyjątkiem Tertuliana, odrzucali i potępiali montanizm.
Założyciel.
O Montanie wiadomo na pewno tylko to, że był neofitą – niedawno nawróconym chrześcijaninem. Hieronim podaje, że Montan był wcześniej kapłanem Kybele, lecz wielu współczesnych badaczy odrzuca tę możliwość, z prostego powodu: gdyby tak było to w najstarszych polemikach z ruchem ten argument na pewno byłby przytaczany, a tymczasem u Euzebiusza nie ma o tym wzmianki. Z informacji Hieronima powstało przekonanie, że montanizm łączył w sobie zarówno elementy chrześcijańskie, jak i pogańskie (o czym wspomina Cyryl Aleksandryjski). Zmarł ok. 180, rok po śmierci Maksymilli.
Historia.
Wystąpienie Montana miało miejsce ok. 156 (według Epifaniusza, "Panarion" 48,2) lub 172 (według "Historii Kościelnej" Euzebiusza z Cezarei) w nieznanym z położenia mieście Ardabau. Jedną z przyczyn powstania ruchu była reakcja na słabnącą rolę proroków, która ustępowała miejsce urzędowi w Kościele (wzrost roli biskupa). Do Montana dołączyły wkrótce, porzuciwszy swych mężów, dwie kobiety: Pryscylla (Pryska) i Maksymilla, które tak jak Montan, wpadały w ekstazy i wygłaszały proroctwa.
Ruch frygijski rozszerzył się w całym Kościele i dotarł do Rzymu i Galii. Surowy tryb życia i powoływanie się na charyzmaty jednały mu zwolenników. Z początku nie widziano w tym niebezpieczeństwa, nawet sam papież Wiktor (189-199) przez pewien czas był im przychylny, a kolejny papież Zefiryn (199-217) udzielał im listów pokoju, gdy udawali się z Rzymu do innych Kościołów lokalnych.
Po śmierci Montana i obu prorokiń nastąpiło zahamowanie ruchu, ale jego zwolennicy istnieli w Hiszpanii do końca IV wieku, w Rzymie do początków V wieku, a na Wschodzie nawet do IX wieku, ale nie stworzyli rozwiniętego kościoła schizmatyckiego. Silny ośrodek mieli w Kartaginie, gdzie Tertulian stał się propagatorem idei montanizmu z modyfikacjami (tertulianizm).
Doktryna.
Montaniści nie stworzyli odrębnej doktryny teologicznej, a raczej koncentrowali się na reformie obyczajów. Prorokinie przepowiadały wielkie wojny i nieszczęścia, oraz rychłe nadejście Królestwa Bożego i Nowej Jerozolimy w okolicach niewielkich frygijskich miasteczek, Pepuzy i Tymjonu. Montan i jego towarzyszki utrzymywali, że przez nich mówi Duch Święty, dlatego żądali bezwarunkowego posłuszeństwa ich nakazom. Odrzucali wszelki autorytet kościelny. Zapowiadali rychły koniec świata, który według Maksymilli, miał nastąpić tuż po jej śmierci. Montaniści zakazywali ucieczki przed prześladowaniami i śmiercią męczeńską, nakazywali posty, których nie praktykowali chrześcijanie, zwani pogardliwie przez niego w tym okresie psychikami (od "psyche" – dusza). Sami siebie nazywali duchowymi (gr. "pneumatikoi"), jako tych, którzy kierują się prawdziwie Duchem Świętym. Przeceniając rolę proroków w Kościele, stali się nieprzejednanym wrogiem jego struktury hierarchicznej.
Uważali za nakaz Ducha Świętego jedno tylko małżeństwo, a następne, także po śmierci pierwszego współmałżonka, uznawali za cudzołóstwo. Montaniści wzywali wszystkich chrześcijan do surowej ascezy. Według nich ze stosunków małżeńskich należało zrezygnować na rzecz całkowitej czystości, liczbę dni postnych zwiększyć i jeść tylko na sucho. Atakowali też biskupów za zbyt łagodną praktykę pokutną, uważając, że po chrzcie chrześcijanin nie może ulegać grzechom ciężkim. Za jedyne możliwe oczyszczenie po chrzcie uważali „chrzest” męczeństwa. Bardzo charakterystyczną cechą tego ruchu było uznawanie profetyzmu kobiet, które jako prorokinie cieszyły się dużym poważaniem. Nawiązując do Apokalipsy (21,1-10), gdzie mowa jest o Nowym Jeruzalem zstępującym z niebios, twierdzili, że Nowym Jeruzalem będzie Pepuza lub Tymione (Frygia). Sprzyjała temu trudna sytuacja za Marka Aureliusza (wojny, zarazy, głód i wyzysk społeczny).
Wpływ montanizmu.
Stanowił silne zagrożenie dla Kościoła eksplozją profetyzmu, egzaltacji dla dziewictwa i męczeństwa. Niebezpieczeństwo tkwiło w przyznaniu prorokom i charyzmatykom prawa do kierowania Kościołem. Montanizm, jako przerost w powoływaniu się na charyzmaty, zdyskredytował je w Kościele. Nie oznaczało to zaniku charyzmatów, a jedynie niedowierzanie ludziom, podającym się za charyzmatyków. W Kościele ujawniła się nowa fala charyzmatów przy końcu III wieku w życiu ascetycznym, zwłaszcza zaś w nowej jego formie – w ruchu monastycznym. Prawdziwość daru prorokowania starali się badać biskupi, ale montaniści odrzucali ich kryteria. Biskupi na synodach orzekli, że Duch Boży nie przemawia w nowym proroctwie, jak montaniści zwali swój ruch.
Pokonanie montanizmu uchroniło Kościół od niekontrolowanego subiektywizmu w działaniu religijnym, utrwaliło zasadę, że Kościoły lokalne muszą być poddane kierownictwu ludzi, których powoływano do pełnienia funkcji kościelnych na podstawie rzeczowych kryteriów.

</doc>
<doc id="655133" url="https://pl.wikipedia.org/wiki?curid=655133" title="John Radcliffe">
John Radcliffe

John Radcliffe (1650–1714) – lekarz angielski, którego imię nosi wiele miejsc i budynków w Oksfordzie, m.in. sławna okrągła czytelnia zwana "Radcliffe Camera", szpital ', w którym po raz pierwszy użyto penicyliny, dziedziniec ' w University College oraz uniwersyteckie obserwatorium astronomiczne – "".
John Radcliffe ukończył University College w Oksfordzie, a następnie pracował jako wykładowca w Lincoln College. Był także posłem do brytyjskiego parlamentu. 
Po śmierci Radcliffe’a jego majątek rozdzielono, zgodnie z jego wolą, pomiędzy kilku odbiorców, m.in. uniwersytet i szpital w Oksfordzie (zob. ).

</doc>
<doc id="655141" url="https://pl.wikipedia.org/wiki?curid=655141" title="Piaski (Warszawa)">
Piaski (Warszawa)

Piaski – osiedle i obszar MSI w dzielnicy Bielany w Warszawie.
Położenie.
Według MSI Piaski jest położone są pomiędzy:
Charakterystyka.
Na terenie dzisiejszych Piasków znajdowała się kiedyś puszcza, którą wycięto pod uprawy, podobnie jak w całym rejonie Bielan z wyjątkiem Góry Polkowej. Obszar Piasków zajmowała częściowo osada Słodowiec i sąsiadowały one z Powązkami. Nazwa Piaski pochodzi od piasków, które zostały tu po wyjałowieniu gleb i nawianych z innych obszarów Bielan.
Po przyłączeniu Piasków do Warszawy pojawiła się tu zabudowa mieszkaniowa Warszawskiej Spółdzielni Mieszkaniowej, która zajmuje większą część tego rejonu, włącznie z nowymi osiedlami wybudowanymi po roku 1991.

</doc>
<doc id="655144" url="https://pl.wikipedia.org/wiki?curid=655144" title="Wielki Proletariat">
Wielki Proletariat



</doc>
<doc id="655145" url="https://pl.wikipedia.org/wiki?curid=655145" title="Hymn Wolnego Miasta Gdańska">
Hymn Wolnego Miasta Gdańska

Hymn Wolnego Miasta Gdańsk – hymnem Wolnego Miasta była pieśń o tytule "Für Danzig" (lub od pierwszych słów "Kennst du die Stadt am Bernsteinstrand"). 
Konkurs na hymn Gdański rozpisał Senat Wolnego Miasta Gdańska. Na początku 1924 zwycięzcą został ogłoszony autor słów hymnu Paul Enderling (ur. 22 kwietnia 1880 w Gdańsku; zm. 16 stycznia 1938 w Stuttgarcie).
Pieśń "Für Danzig" była częścią niemieckiej propagandy prowadzonej na terytorium Wolnego Miasta Gdańsk. Nigdy nie została zaakceptowana przez Polaków, ze względu na treść.

</doc>
<doc id="655146" url="https://pl.wikipedia.org/wiki?curid=655146" title="Vivendi">
Vivendi

Vivendi SA (do kwietnia 2006 roku jako Vivendi Universal) – francuski koncern mediowy obecny na rynku muzycznym, telewizyjnym, telekomunikacyjnym, filmowym, wydawniczym, internetowym i gier komputerowych. Wywodzi się z założonej w 1853 roku spółki "Compagnie Générale des Eaux" ("CGE").
Historia.
Przedsiębiorstwo "Compagnie Générale des Eaux" ("CGE") zostało utworzone dekretem cesarskim w 1853 r. przez Napoleona III. Rok później, w 1854 r. podpisało kontrakt na dostarczanie wody do miasta Lyonu, a w 1861 r. zawarło podobny kontrakt na zaopatrzenie Paryża w wodę.
Przez ponad sto lat gospodarka wodna była jedynym polem działalności przedsiębiorstwa "Compagnie Générale des Eau". Od 1976 r., gdy na czele "CGE" stanął Guy Dejouany, przedsiębiorstwo rozszerzyło swą działalność na sektory gospodarki komunalnej: energię, usługi transportowe, gospodarkę odpadami i budownictwo.
W 1996 roku na czele CGE stanął Jean-Marie Messier. Od tego czasu przedsiębiorstwo skupiło swą obecność na sektorze mediów i pozbyło się działów „starej gospodarki”.
W 1998 roku nastąpiła zmiana nazwy firmy na "Vivendi Universal".
Jean-Marie Messier poprzez zakupy przedsiębiorstw mediowych forsował przyspieszony rozwój spółki zakończony w 2002 r. rekordową stratą 23,3 mld euro i dymisją z funkcji prezesa spółki. Przedsiębiorstwo zmuszone ratować się od bankructwa sprzedało udziały w licznych przedsiębiorstwach.
Od 2006 roku przedsiębiorstwo funkcjonuje pod obecną nazwą – "Vivendi". Obecnie na czele firmy stoi Jean-François Dubos.
Podział grupy.
W skład koncernu wchodzi wiele spółek obecnych na całym świecie, także i w Polsce – m.in. Canal+ Polska S.A., którego 51% udziałów posiada "Groupe Canal+".

</doc>
<doc id="655149" url="https://pl.wikipedia.org/wiki?curid=655149" title="Reganochromis calliurus">
Reganochromis calliurus

Reganochromis calliurus – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Reganochromis". Hodowana w akwariach.
Występowanie.
Gatunek endemiczny, szeroko rozprzestrzeniony w jeziorze Tanganika w Afryce Wschodniej. Zasiedla głębokie wody przybrzeżne nad piaszczystym dnem.
Opis.
Osiąga do 15 cm długości.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="655150" url="https://pl.wikipedia.org/wiki?curid=655150" title="Reganochromis">
Reganochromis



</doc>
<doc id="655151" url="https://pl.wikipedia.org/wiki?curid=655151" title="Poincaré (krater księżycowy)">
Poincaré (krater księżycowy)

Poincaré – duży krater, który znajduje się na południowej półkuli na niewidocznej z Ziemi stronie Księżyca. Większa część formacji jest bardzo zniszczona w procesie erozji i przez kolejne uderzenia, zostawiając tylko na zachodzie pozostałości oryginalnego zewnętrznego pierścienia.
Wschodnia cześć pierścienia jest całkowicie zniszczona. Znaczna część wnętrza została pokryta nową nawierzchnią przez strumienie lawy. Ta powierzchnia ma mniejsze albedo niż okoliczny teren, dając mu ciemny wygląd.
Obwód krateru Poincaré posiada kilka godnych uwagi mniejszych kraterów. Na północy znajduje się Hopmann a na wschodzie kratery Abbe i Hess. Bezpośrednio na zachodzie leży Planck, krater o podobnych wymiarach co Poincaré. Obie formacje są wystarczająco duże, aby stworzyć niewielkie księżycowe morze.
Linki zewnętrzne.
Zdjęcie krateru Poincaré na LPI Moon atlas

</doc>
<doc id="655152" url="https://pl.wikipedia.org/wiki?curid=655152" title="Vivendi Universal">
Vivendi Universal



</doc>
<doc id="655154" url="https://pl.wikipedia.org/wiki?curid=655154" title="Babylon Whores">
Babylon Whores

Babylon Whores – death rockowy i heavymetalowy zespół z Finlandii, założony w 1994 przez Ike’a Vila i Ewo Meichema. Do roku 2006 zespół wydał 2 single, 3 minialbumy i 3 albumy. Od 1994 styl zespołu rozwinął się z surowego punk rocka do metalu z rozbudowanymi partiami gitarowymi. Często jest porównywany do takich zespołów jak Danzig czy Mana Mana. Tematyka tekstów to mistycyzm i okultyzm.
W 2006 roku zespół zawiesił działalność.

</doc>
<doc id="655155" url="https://pl.wikipedia.org/wiki?curid=655155" title="Syntezator Mooga">
Syntezator Mooga

Syntezator Mooga – określenie wspólne wszystkich analogowych syntezatorów zaprojektowanych przez Roberta Mooga lub wykonanych przez amerykańską firmę Moog Music, często używane też w przypadkach klonów oryginalnych instrumentów Mooga.
Syntezatory Mooga uznawane są za jedne z pierwszych popularnych i szeroko stosowanych instrumentów elektronicznych.
Robert Moog po raz pierwszy zaprezentował swój syntezator w 1964 r. na konwencji Audio Engineering Society. 
Do najbardziej rozpoznawanych i używanych syntezatorów Mooga zaliczają się:

</doc>
<doc id="655156" url="https://pl.wikipedia.org/wiki?curid=655156" title="Park Narodowy Jeziora Nakuru">
Park Narodowy Jeziora Nakuru

Park Narodowy Jeziora Nakuru (ang. "Lake Nakuru National Park") – park narodowy położony w centralnej Kenii w Wielkich Rowach Afrykańskich nad płytkim, słonawym jeziorem tektonicznym Nakuru u podnóża klifów Wielkich Rowów. Jezioro zajmuje powierzchnię 62 km² i od połowy lat 50. XX w. regularnie wysycha.
Park utworzono w 1968, a w 1974 roku rozszerzono go o tereny położone na północ od jeziora oraz o przylegającą sawannę, dzięki czemu powierzchnia parku wynosi teraz 188 km². Park znajduje się na wysokości 1219-1757 m n.p.m. Roczna suma opadów wynosi 965 mm.
Fauna.
Występuje tu 450 gatunków awifauny oraz 56 gatunków ssaków. Z ssaków spotkać można lwy, lamparty, hieny, różne gatunki antylop, gazelę Granta, gazelę Thomsona, dikdika żwawego, koba śniadego. Odradza się populacja nosorożca czarnego, a spotyka się również nosorożca białego. W 1977 roku z zachodniej Kenii sprowadzono żyrafy Rothschilda, które znalazły tu niezłe warunki i zaaklimatyzowały się na tym terenie. Do ciekawszych ssaków należą blisko spokrewnione ze słoniami góralki skalne.
Ptaki reprezentowane są przez takie gatunki jak: drop olbrzymi, marabut, bielik afrykański, pelikan, a przede wszystkim flamingi, których tysiące żerują nad jeziorem Nakuru. W wodach jeziora żyją ryby, mikroskopijne algi i drobne skorupiaki, co przyciąga z kolei tysiące ptaków. Szacuje się, że w szczytowych okresach może tu przebywać do dwóch milionów flamingów. Po spożyciu przez flamingi 135 ton alg, czego dokonują w ciągu jednego dnia, wydalają 45 ton odchodów. Tak duża ilość guana sprawia, iż w ciągu kilku godzin następuje podwojenie ilości alg, dzięki czemu zasoby pożywienia są odnawialne w krótkim czasie.
Flora.
Na terenie parku występuje ok. 550 różnych gatunków roślin.
Turystyka.
Park charakteryzuje się dobrą infrastrukturą, a dopełnieniem wszystkich atrakcji jest las wielkich wilczomleczy przypominających swoim wyglądem kaktusy.
Na terenie parku znajduje się wodospad Makalu.
Park posiada trzy główne wejścia: "Main Gate", "Lanet Gate" oraz "Nderit Gate".

</doc>
<doc id="655157" url="https://pl.wikipedia.org/wiki?curid=655157" title="Wiktor Boniecki">
Wiktor Boniecki

Wiktor Boniecki (ur. 17 kwietnia 1918 w Mikołajowie na Ukrainie, zm. 2 kwietnia 1997 w Krakowie) – ekonomista, przewodniczący Prezydium Rady Narodowej Miasta Krakowa (1957–1959).
Życiorys.
Ukończył gimnazjum w Radomiu. Od 1937 studiował prawo i ekonomię na Uniwersytecie Warszawskim.
W czasie okupacji niemieckiej pracował w Warszawie jako robotnik, później w Radomiu jako technik budowlany. Brał także udział w tajnym nauczaniu.
Po II wojnie światowej, skończył studia na Uniwersytecie Jagiellońskim oraz uzyskał doktorat i habilitację. W latach 1946–1951 pracował w Katedrze Skarbowości UJ, przekształconej później w Katedrę Prawa Finansowego. W 1950 przeniósł się do Wyższej Szkoły Ekonomicznej (po 1974 Akademia Ekonomiczna w Krakowie), jednocześnie prowadząc zajęcia ze studentami AGH, Politechniki Krakowskiej i Akademii Rolniczej. W 1967 został profesorem. W latach 1957–1969 kierownik Katedry Historii Myśli Ekonomicznej, w latach 1972–1988 kierownik Instytutu Ekonomii Politycznej.
W 1957 został sekretarzem do spraw ekonomicznych Komitetu Wojewódzkiego PZPR w Krakowie. 24 października 1957 został wybrany przewodniczącym Prezydium Rady Narodowej Miasta Krakowa. Na stanowisku tym pozostał do dnia 6 listopada 1959. Popierał działalność kulturalną, przywrócił "Juwenalia" po raz pierwszy zorganizowane po wojnie w 1959, oddając im we władanie klub „Pod Jaszczurami”. Wprowadził uroczystą oprawę ślubów cywilnych.
Jest autorem około 100 prac naukowych z zakresu ekonomii politycznej i historii myśli ekonomicznej. Do najbardziej znanych należą: „Poglądy ekonomiczne Mikołaja Kopernika” (1975), „Rewolucja naukowo-techniczna a postęp gospodarki” (1974).
Zmarł w Krakowie. Pochowany na Cmentarzu Rakowickim (kwatera PAS AD-płn-po lewej Augustyńskich).
Miał syna Tomasza, który mając 18 lat zginął 1 czerwca 1970 r. w Krakowie w wypadku samochodowym.

</doc>
<doc id="655159" url="https://pl.wikipedia.org/wiki?curid=655159" title="Nicolae Văcăroiu">
Nicolae Văcăroiu

Nicolae Văcăroiu (wym. []; ur. 5 grudnia 1943 w m. Cetatea Albă) – rumuński ekonomista i polityk, w latach 1992–1996 premier Rumunii, od 2000 do 2008 przewodniczący Senatu, od kwietnia do maja 2007 pełniący obowiązki prezydenta Rumunii.
Życiorys.
Ukończył w 1969 studia w Akademii Studiów Ekonomicznych w Bukareszcie ze specjalnością finanse i kredyty. Do 1990 pracował na różnych stanowiskach w państwowym komitecie planowania, od 1987 jako dyrektor generalny tej instytucji. Prowadził również działalność akademicką na macierzystej uczelni oraz na Uniwersytecie Bukareszteńskim. Od 1990 obejmował stanowiska w administracji państwowej – był wiceministrem gospodarki narodowej, sekretarzem stanu w resorcie finansów, gdzie kierował departamentem podatkowym, a także przewodniczącym międzyresortowej komisji ds. gwarancji i kredytów w handlu zagranicznym.
Po zwycięstwie Demokratycznego Frontu Ocalenia Narodowego (przekształconego później w Partię Socjaldemokracji w Rumunii i następnie w Partię Socjaldemokratyczną) w wyborach parlamentarnych Nicolae Văcăroiu 4 listopada 1992 stanął na czele rządu. Stanowisko premiera zajmował przez całą kadencję parlamentu do 12 grudnia 1996.
W 1996, 2000 i 2004 z ramienia socjaldemokratów był wybierany do Senatu. W latach 2000–2008 przez dwie kadencje pełnił funkcję przewodniczącego tej izby. Od 20 kwietnia do 23 maja 2007 czasowo wykonywał obowiązki prezydenta Rumunii, gdy prezydent Traian Băsescu został zawieszony przez parlament.
W 2008 wkrótce przed końcem kadencji Nicolae Văcăroiu złożył mandat senatora w związku z powołaniem go na funkcję prezesa Izby Obrachunkowej, którą kierował do 2016.
Odznaczenia.
Odznaczony m.in. Krzyżem Kawalerskim i Oficerskim Orderu Gwiazdy Rumunii.

</doc>
<doc id="655161" url="https://pl.wikipedia.org/wiki?curid=655161" title="Filozofia polska">
Filozofia polska

Filozofia polska – narodowa tradycja filozoficzna w ramach filozofii europejskiej, uprawiana w języku polskim, przez Polaków, lub na terytorium Polski.
Charakterystyka.
Tradycja filozofii w Polsce sięga średniowiecza. Od XIV w. dominującym nurtem filozoficznym była scholastyka, a głównym ośrodkiem Akademia Krakowska (odrodzona później jako Uniwersytet Jagielloński). Dzieła filozoficzne pisano po łacinie, a sama filozofia była mało oryginalna, odzwierciedlając z opóźnieniem prądy intelektualne powstałe w krajach Europy Zachodniej. W XV w. filozofia w Polsce zaczyna uzyskiwać pewną odrębność, kiedy powstały podstawy polskiego słownictwa filozoficznego. Pierwszych istotnych tłumaczeń dzieł starożytnych na polski dokonano w wieku XVI.
Na przełomie XV i XVI wieku dotarły do Polski prądy renesansowe, humanizm, stoicyzm czy odnowiona scholastyka. Szybko rozwijała się filozofia przyrody, której najwybitniejszym przedstawicielem był Mikołaj Kopernik. Duży wpływ na ożywienie dyskusji intelektualnych miała reformacja. W 1579 do Polski przybył unitarianin Faust Socyn, którego zwolennicy byli tu nazywani socynianami lub braćmi polskimi. Ich pisma miały szeroki (choć bardzo krytyczny) odbiór również poza granicami Rzeczypospolitej. Rozpoczęta soborem trydenckim katolicka kontrreformacja starała się odpowiedzieć na intelektualne wyzwania protestantyzmu, m.in. przez pogłębioną refleksję filozoficzną. Spór filozoficzny dotyczył nie tylko religii, ale również metafizyki, etyki czy filozofii politycznej. Kształtowanie się demokracji szlacheckiej i spory religijne stały się źródłem oryginalnych idei, których wyrazicielami byli m.in. Andrzej Frycz Modrzewski, Stanisław Orzechowski czy Piotr Skarga.
W XVII wieku Sebastian Petrycy dokonał przekładu dzieł Arystotelesa na polski, kładąc podwaliny pod polskojęzyczną tradycję filozoficzną. Wraz z umacnianiem się kultury sarmackiej, filozofia traciła na znaczeniu. Filozofia polityczna ograniczała się do publicystycznej legitymizacji ustroju szlacheckiego (Łukasz Opaliński, Andrzej Maksymilian Fredro). W innych dyscyplinach filozoficznych dominowała scholastyka. Z postępującym upadkiem państwa zaczęto walczyć w XVIII w., często łącząc program reform społeczno-politycznych z myślą oświecenia. Polska filozofia oświecenia miała w programie całościową reformę państwa i społeczeństwa. Obok przebudowy instytucji politycznych, rozwijano szkolnictwo i dążono do zmiany kultury polskiej i świadomości jednostek w duchu oświecenia. Filozofia polska została wtedy gwałtownie zderzona z aktualnymi prądami filozofii francuskiej, niemieckiej i angielskiej. Pojawił się francuski racjonalizm, angielski empiryzm, a później również kantyzm. Najwybitniejsi filozofowie tej epoki byli również czynnymi naukowcami lub politykami (Hugo Kołłątaj, Stanisław Staszic i Jan Śniadecki).
Rozbiory Rzeczypospolitej gwałtownie zmieniły sytuację społeczno-polityczną w kraju, jednak aż do lat 30. XIX w. nadal dominowały oświeceniowe prądy intelektualne. Stopniowo ustępowały one przed myśleniem w duchu romantyzmu. Filozofia romantyczna początkowo czerpała inspiracje z filozofii niemieckiej, od lat 30. XIX w. starała się coraz bardziej podkreślać własną niezależność. Najbardziej znaczącym nurtem romantyzmu był mesjanizm łączący w sobie refleksje filozoficzną, religijną i polityczną. Wyrażał się zarówno w traktatach, jak i dziełach literackich, a najwybitniejszymi jego przedstawicielami byli Józef Hoene-Wroński, August Cieszkowski, Adam Mickiewicz, Juliusz Słowacki i Andrzej Towiański. Myśl mesjanistyczna powstała jako ideologia narodu uciśnionego, szukającego podstaw własnej moralnej wyższości i możliwości odzyskania wolności. Mesjanizm był nurtem dość różnorodnym, o ogromnym wpływie na kulturę polską.
Po klęsce powstania styczniowego, romantyzm stracił jednak na popularności i stopniowo został zastąpiony przez pozytywizm. Był to szeroki nurt literacko-kulturowy, który jedynie częściowo był stanowiskiem filozoficznym. Pozytywiści odnowili zainteresowanie programem oświecenia. Kładli nacisk na reformy społeczne, światopogląd naukowy, szeroką edukację społeczną i wartość pracy. O ile romantyzm rozwijał się poza instytucjami, to pozytywiści znajdują oparcie w szkołach (szczególnie w Szkole Głównej Warszawskiej) i czasopismach (w 1897 ukazuje się „Przegląd Filozoficzny”, pierwsze polskie czasopismo filozoficzne).
Pod koniec XIX w. na sile zyskała krytyka pozytywizmu (czasami określana jako modernizm). Powrócił mesjanizm (Wincenty Lutosławski) i pojawiła się myśl socjalistyczna i marksistowska (Bolesław Limanowski, Kazimierz Kelles-Krauz, Róża Luksemburg). Wysoko oryginalne prace wydał Stanisław Brzozowski. Wydarzeniem o doniosłych konsekwencjach było rozpoczęcie przez Kazimierza Twardowskiego nauczania na Uniwersytecie Lwowskim w 1895.
Twardowski zgromadził wokół siebie szerokie grono uczniów i współpracowników, które po kilkunastu latach zaczęto postrzegać jako szkołę filozoficzną. Po odzyskaniu niepodległości w 1918, część tych osób przeniosła się do Warszawy, a całe środowisko zaczęto określać mianem „szkoły lwowsko-warszawskiej”. Do szkoły należeli m.in. Jan Łukasiewicz, Władysław Witwicki, Kazimierz Ajdukiewicz, Tadeusz Czeżowski, Tadeusz Kotarbiński, Zygmunt Zawirski, Stanisław Leśniewski, Władysław Tatarkiewicz, Alfred Tarski, Maria i Stanisław Ossowscy. Szkoła lwowsko-warszawska stała się znana na całym świecie dzięki swojemu dorobkowi w zakresie logiki. Dorobek szkoły jest jednak znacznie szerszy i obejmuje właściwie wszystkie dyscypliny filozoficzne. Działalność szkoły trwała przez całe dwudziestolecie międzywojenne. II wojna światowa spowodowała śmierć i emigrację wielu jej członków i rozproszenie środowiska. Wywarła jednak wpływ na całą późniejszą polską kulturę.
Obok szkoły lwowsko-warszawskiej, w dwudziestoleciu międzywojennym rozwijała się również fenomenologia (której przedstawicielem był uczeń Husserla, Roman Ingarden) i neoscholastyka. Wielu autorów tworzyło w duchu, który zostanie później określony jako katastrofizm (Marian Zdziechowski, Stanisław Ignacy Witkiewicz). Działało również wielu filozofów, którzy nie należeli do żadnego szerszego nurtu (Leon Chwistek czy Ludwik Fleck).
Po II wojnie światowej, władzę przejęła partia komunistyczna, wprowadzając w nauczaniu marksizm jako oficjalną doktrynę filozoficzną. Wydziały filozofii na uczelniach wyższych zamykano, przedwojennych nauczycieli filozofii odsuwano od nauczania lub zwalniano, nie-marksistowską filozofię cenzurowano i ograniczano możliwość jej rozwoju. Wyjątkową pozycję uzyskał Katolicki Uniwersytet Lubelski, zachowujący dużą autonomię i nauczający niemarksistowskiej filozofii (przede wszystkim w duchu neotomizmu).
Od zmiany ustrojowej w 1989, filozofia w Polsce odzyskała możliwość swobodnego rozwoju.
Zakres pojęcia.
Pojęcie filozofii polskiej jest nieostre i zależy od kontekstu. W opracowaniach używa się kilku pojęć: „filozofia polska”, „filozofia w Polsce”, „myśl polska”, „myśl filozoficzna w Polsce”, które używa się zamiennie, lub też, nadaje się odmienne zakresy znaczeniowe. W szczególności, „filozofia polska” miałaby oznaczać pewną tradycję filozoficzną o cechach dystynktywnych, wyróżniających ją z innych tradycji narodowych. Cechy te jednak są możliwe do wyodrębnienia dopiero od pewnego momentu (np. zdaniem Henryka Struvego od XIX w.).
Brak zgody co do nomenklatury wynika także z tego, że na terytorium Polski działali filozofowie innych tradycji narodowych, tworzący w innych niż polski językach, obcokrajowcy, którzy przybyli do Polski, czy osoby o pochodzeniu mieszanym. Sytuację utrudnia również okres zaborów, kiedy to ściśle rzecz biorąc nie można mówić o „filozofii w Polsce”. W zakres tego pojęcia włącza się również działalność wielu filozofów tworzących w innych krajach (Niemczech, Rosji, Francji, Stanach Zjednoczonych). Część piśmiennictwa zaliczanego do filozofii polskiej tworzona była w innych językach, do XVII w. po łacinie, później często po francusku, niemiecku, rosyjsku czy angielsku (stąd też nie można używać pojęcia „filozofia polskojęzyczna”).
Historia.
Średniowiecze.
Aż do wieku XII nie było w Polsce własnej tradycji filozoficznej, a piśmiennictwo jako całość było ubogie. W wieku XIII powstawać zaczęły dzieła podejmujące pewne problemy filozoficzne, a ich autorzy to albo twórcy obcego pochodzenia, albo Polacy wykształceni w Zachodniej Europie. Na początku XIII w. powstała kronika Wincentego Kadłubka, pierwsze znaczące dzieło filozoficzne, w którym autor podjął problematykę moralną. Działający w drugiej połowie XIII wieku Ślązak Witelon stworzył dzieła z zakresu filozofii przyrody, wywodzące się z tradycji neoplatońskiej łączonej z arystotelizmem. Witelona uznaje się za pierwszego prawdziwego filozofa, wywodzącego się z ziem polskich.
Życie intelektualne uległo ożywieniu dzięki otwarciu w Pradze Uniwersytetu Karola (1348), a później również Akademii Krakowskiej (1364). Dzięki tej ostatniej uczelni, pomimo krótkiego okresu jej funkcjonowania, zaczęto uprawiać w Polsce filozofię scholastyczną. Tradycję tę podjęto po roku 1400, kiedy uczelnię odnowiono. Związki polskiego życia akademickiego z Pragą pozostaną silne przez całe średniowiecze. Powstanie uniwersytetu w Polsce, na którym w sposób systematyczny wykładano filozofię, miało fundamentalne znaczenie dla powstania polskiej tradycji filozoficznej. Wybitnym teologiem tej przejściowej epoki był Mateusz z Krakowa, wykształcony w Pradze, działający na rzecz odnowienia uniwersytetu, a wykładający w Pradze i Heidelbergu. W swoich utworach podejmował tematykę moralną i religijną, z pewnymi elementami metafizyki.
W XV wieku w Królestwie Polskim działali już przedstawiciele obydwu gałęzi późnej scholastyki. "Via moderna" reprezentowali: Stanisław ze Skarbimierza, Mikołaj z Gorzkowa, Andrzej z Kokorzyna, Jakub z Paradyża, Paweł z Worczyna i Benedykt Hesse, a dominującą na krakowskim uniwersytecie w drugiej połowie wieku "via antiqua": Jan z Głogowa i Jakub z Gostynina (zm. 1506). Silnych reprezentantów miał skotyzm w postaci Michała z Wrocławia i Jana ze Stobnicy. "Via moderna" odżyła za sprawą Jana z Szylinga. Oba nurty scholastyki opierały się na komentowaniu (w różnej formie) dzieł Arystotelesa. Z okresu późnego średniowiecza i renesansu zachowało się w Bibliotece Jagiellońskiej kilkaset rękopisów komentarzy do dzieł Stagiryty.
Wykładowcy Uniwersytetu Jagiellońskiego pełnili również ważne role urzędnicze i dyplomatyczne w państwie polskim. Prawniczy spór z zakonem krzyżackim zaowocował sformułowaniem oryginalnych koncepcji politycznych Stanisława ze Skarbimierza (idea wojny sprawiedliwej) oraz Pawła Włodkowica (tolerancji wobec pogan, prawa do pokojowego współistnienia), które zapowiadały powstanie nowożytnego prawa międzynarodowego.
Renesans.
W związku z powszechnym użyciem łaciny i swobodną wymianą myśli pomiędzy krajami, w średniowieczu nie można mówić o odrębnych, narodowych tradycjach filozoficznych. Wykształciły się one dopiero w renesansie, wraz ze stopniowym wprowadzaniem języków wernakularnych. Od tego też momentu można mówić o "filozofii polskiej" w ścisłym sensie. Łacina (oczyszczona ze średniowiecznych naleciałości poprzez odnowiony kontakt ze źródłami klasycznymi) nadal dominowała w tekstach naukowych. Stopniowo, dzięki tłumaczeniom i pracom oryginalnym, powstało również polskie słownictwo filozoficzne. U wielu autorów oba języki koegzystowały, a słowom pochodzenia łacińskiego i słowa rodzime uzyskały nieco inne odcienie znaczeniowe. Łukasz Górnicki wskazywał np. na odmienność znaczenia słów filozof i mędrzec.
Najważniejszym filozofem pozostał Arystoteles, jednak coraz częściej zaczęto sięgać do jego oryginalnych tekstów (po łacinie lub w starogrece). Obok wciąż popularnego arystotelizmu scholastycznego, rozwinął się jego nowy nurt, odwołujący się do prac Jacques’a Lefèvre’a d’Étaples ("fabryzm"), którego przedstawicielami byli Jan Szyling i Grzegorz ze Stawiszyna. Grzegorz ze Stawiszyna, jako rektor Akademii Krakowskiej przeprowadził w 1536 reformę nauczania filozofii, zastępując pochodzący z IV w. podręcznik logiki Eliusza Donata, wydaną w 1533 "Dialektyką" Jana Caesariusa prezentującą nowoczesny wykład renesansowego arystotelizmu. Fabryzm otworzył drogę do późniejszych tłumaczeń pism Stagiryty na język polski. Pierwszym tłumaczem Arystotelesa na język polski był scholastyk Andrzej Glaber z Kobylina. W 1535 wydał on "Gadki o składności członków człowieczych z Arystotelesa i też inszych mędrców wybrane", zawierające fragmenty pism medycznych Stagiryty. Pełne tłumaczenia (autorstwa Sebastiana Petrycego z Pilzna) pojawiły się dopiero w kolejnej epoce.
Humanizm dotarł do Polski z Włoch w XV wieku za sprawą arcybiskupa Grzegorza z Sanoka oraz rektora Akademii Krakowskiej Jana z Dąbrówki. Grzegorz z Sanoka gościł na swoim arcybiskupim dworze wybitne umysły epoki, był przeciwnikiem filozofii scholastycznej i zachęcał do sięgania po oryginalne teksty autorów starożytnych, oraz po uprawianie bardziej użytecznych i praktycznych dyscyplin wiedzy. Jego życie i poglądy spisał jego uczeń, z pochodzenia Włoch, Filip Kallimach. Jan z Dąbrówki znany jest natomiast ze swojego komentarza do "Sentencji" Piotra Lombarda oraz z nowatorskiego spojrzenia na historiografię. Jego wykłady z "Kroniki" Kadłubka były pretekstem do badania problemów retoryki, etyki i filozofii politycznej.
Innym istotnym nurtem filozoficznym był stoicyzm, szczególnie w postaci chrześcijańskiego neostoicyzmu Justusa Lipsiusa. Jakub Górski w swojej "Dialektyce" (1563 r.) łączył stoicyzm z arystotelizmem. Z kolei profesor Akademii Zamojskiej Adam Burski, obok stoicyzmu popierał empiryzm i stosowanie metody indukcyjnej.
W latach dwudziestych XVI w. do Polski dotarła reformacja. Związani z nią autorzy stworzyli oryginalne i różnorodne piśmiennictwo, w szczególności w zakresie teologii, etyki, czy filozofii politycznej. Zapowiedzią twórczości filozoficznej były dzieła Mikołaja Reja, piszącego moralitety w których starożytni filozofowie i mędrcy uczyli cnotliwego życia. Najbardziej znaczące dzieła filozoficzne powstały w kręgu polskiego antytrynitaryzmu (bracia polscy lub "arianie"), ukształtowanego w latach sześćdziesiątych XVI w. W późniejszym okresie byli również nazywani "socynianami", przebywającego od 1579 w Polsce włoskiego unitarianina Fausta Socyna, który emigrował z kraju z przyczyn religijnych. Bracia polscy (m.in. Grzegorz Paweł z Brzezin, Piotr z Goniądza, Szymon Budny) wyróżniali się radykalizmem myśli teologicznej i społecznej (pacyfizm), z powodu której zostali nie tylko potępieni przez katolików, ale i przez innych protestantów, i w wyniku czego doszło ich do wygnania w 1660. Twórczość braci polskich była znana i komentowana w całej Europie (w szczególności w XVII stuleciu), wpływając na kształt luteranizmu i kalwinizmu, a także stając się jednym ze źródeł europejskiego oświecenia.
Rozwój protestantyzmu spotkał się z reakcją katolicką w postaci kontrreformacji (od soboru trydenckiego 1545-1563), która starała się dać odpowiedź na nowe wyzwania intelektualne. Jednym z jej najważniejszych konsekwencji był rozwój szkolnictwa jezuickiego. Filozofia była częścią podstawowego programu nauczania w kolegiach jezuickich. W momencie kasaty zakonu (1773) działało ich 32. Szacuje się, że przez cały okres ich działania, filozofii uczyło w nich 2-3 tysiące wykładowców. Kolegia były więc główną drogą upowszechniania filozofii w Polsce w okresie XVII-XVIII w. Z wileńskiego kolegium jezuickiego rozwinęła się Akademia Wileńska (1579), która później przekształci się w Uniwersytet Wileński, główny ośrodek życia intelektualnego i filozoficznego na Litwie. Podstawę programową nauczania filozofii w kolegiach opracowano na podstawie "Ratio Studiorum" (1599), zgodnie z którym naczelnym autorytetem w filozofii był Arystoteles, a w teologii Tomasz z Akwinu. Z czasem filozofia jezuicka zaczęła ewoluować. Pojawiały się elementy nowożytnej filozofii przyrody i mocne wpływy hiszpańskie (szczególnie suarezjańskie).
Wyróżniającą cechą filozofii renesansu był bujny rozwój filozofii przyrody, kładący podwaliny pod nowożytną naukę. Najwybitniejszą postacią był Mikołaj Kopernik, którego dzieło miało ogromny wpływ na rozwój nauki i umysłowości zachodniej, a w tym filozofii. Choć sam Kopernik nie uważał się za filozofa, jego dzieło "De revolutionibus orbium coelestium" miało charakter racjonalnej spekulacji i było mocno zakorzenione w filozoficznej tradycji platońsko-pitagorejskiej, przeciwstawiającej się arystotelizmowi. Kopernik przeciwstawił tradycyjnemu geocentrycznemu obrazowi wszechświata, swój model heliocentryczny, zmieniając spojrzenie na miejsce Ziemi i człowieka we wszechświecie (przewrót kopernikański). Znaczenie teorii heliocentrycznej wykraczało daleko poza ramy astronomii. Teoria Kopernika wywarła znaczny wpływ na rozwój myśli filozoficznej i sprzyjała pogłębieniu światopoglądu materialistycznego. Odkrycie Kopernika utwierdzało ludzi w przekonaniu, że rozum zdolny jest do poznania prawdy.
Okres odrodzenia to kluczowy okres kształtowanie się demokracji szlacheckiej, co wiązało się z powstaniem oryginalnych koncepcji ustrojowych i idei politycznych. Oprócz przemian ustrojowych, na rozwój myśli politycznej miała wpływ także reformacja, krytykująca scentralizowanie i hierarchiczność Kościoła katolickiego i przyczyniając się do wypracowania idei tolerancji religijnej (której wyrazem był m.in. akt konfederacji warszawskiej z 1573) i samorządnych wspólnot politycznych i religijnych.
Największe znaczenie mieli dwaj pisarze sytuujący się po przeciwnych stronach sporu religijno-politycznego, Stanisław Orzechowski i Andrzej Frycz Modrzewski. Frycz Modrzewski (którego najważniejszym dziełem jest "De Republica emendanda") związany był ze szlacheckim ruchem egzekucyjnym. Autor przeprowadził radykalną krytykę ustroju Rzeczypospolitej, bronił stanu chłopskiego przed uciskiem szlachty i proponował reformę obyczajów i instytucji Kościoła. Jego dzieło było w Polsce cenzurowane, a on sam spotykał się z represjami. Dzisiaj uznaje się go za najwybitniejszego publicystę humanistycznego epoki. Jego dzieła były znane i komentowane za granicą, zarówno wśród autorów katolickich (np. Jean Bodin), jak i protestanckich.
Twórczość Frycza Modrzewskiego spotkała się z ostrą krytyką pisarzy kontrreformacyjnych w Polsce, której najpełniejszy wyraz dały dzieła Stanisława Orzechowskiego. Początkowo był on zwolennikiem reform, z czasem jednak przeszedł do obozu ich przeciwników. Łącząc Arystotelesa z kontrreformacyjną myślą katolicką, stał się najważniejszym pisarzem konserwatywnym, przyczyniając się do ukształtowania charakterystycznej dla polskiej szlachty kultury politycznej (m.in. dominacji stanu szlacheckiego, idei "złotej wolności" oraz szlacheckiego republikanizmu). Orzechowski wychwalał ustrój Rzeczypospolitej uznając go za ideał, a społeczna hierarchia i nierówności były dla niego odbiciem hierarchii niebiańskiej. Innymi ważnymi pisarzami epoki byli Łukasz Górnicki, Krzysztof Warszewicki, i Wawrzyniec Goślicki.
W okresie tym działał również Piotr Skarga, którego "Kazania sejmowe" uznane zostały przez romantyków za dzieło profetyczne, wskazujące na psucie się instytucji Rzeczypospolitej i zapowiadające jej upadek. W rzeczywistości kazania te nigdy nie zostały wygłoszone w Sejmie (była to jedynie literacka konwencja), a wydane w druku nie spotkały się z szerokim oddźwiękiem. Pod względem politycznym, dzieło Skargi postulowało silną władzę polityczną (wręcz absolutystyczną), krytykując wolności szlacheckie, a także tolerancję religijną (i przeciwstawiając jej surową odnowę moralną i ścisłe związki państwa z katolicyzmem)
Wiek XVII.
Głównym ośrodkiem wykładania filozofii pozostawał Uniwersytet Krakowski. W 1603 przeszedł on gruntowną reformę pod kierownictwem rektora Mikołaja Dobrocieskiego, w wyniku której arystotelizm w ściśle określonej interpretacji tomistycznej stał się oficjalną filozofią tej uczelni. Podobny charakter miały studia na Uniwersytecie Wileńskim (zał. 1579) i Lwowskim (zał. 1661). Bardziej eklektyczny, antyscholastyczny i inspirowany nurtami filozofii renesansu, program wykładano na założonej w 1595 Akademii Zamojskiej, gdzie wykładał m.in. Adam Burski.
Wysoki poziom osiągnęło w XVII w. szkolnictwo protestanckie. Gimnazjum akademickie w Toruniu, kierowane od 1660 przez Heinricha Schaeviusa wprowadziło do swoich wykładów najnowsze osiągnięcia filozofii przyrody, m.in. wprowadzając po raz pierwszy w Polsce wykłady z fizyki kartezjańskiej. Nowatorstwo to wzbudziło sprzeciw rady miejskiej i na pewien czas powrócono do tradycyjnych nurtów filozofii. Sławę zyskało gimnazjum akademickie w Lesznie, gdy w pierwszych dekadach XVII w. do miasta napłynęli bracia czescy, emigranci religijni z Czech i Moraw. Najwybitniejszym z nich był Jan Ámos Komenský, reformator pedagogiki, autor traktatów religijnych i podręczników religijnych. Z Lesznem związany był także ewangelik Jan Jonston, lekarz i filozof przyrody, zwolennik Bacona, którego "Naturae constantia" ze swoją geometryczną metodą wywodzenia twierdzeń i panteizmem mogła wywrzeć wpływ na Spinozę. W trakcie potopu szwedzkiego Leszno zostało spalone, a większość braci czeskich wyemigrowała (sam Komenský osiadł ostatecznie w Amsterdamie). Poza granicami Rzeczypospolitej znane było również gimnazjum w Rakowie, centrum ruchu socyniańskiego (m.in. Joachim Stegmann, Samuel Przypkowski, Jonasz Szlichtyng, Andrzej Wiszowaty). Pod względem filozoficznym istotne są rozważania socynian nad problemem racjonalności religii, ich krytyka fizyki arystotelejskiej oraz wpływ jaki wywarły ich pisma na rozwój europejskiej filozofii nowożytnej. Ich pisma były znane, krytykowane i bronione w całej Europie i wpłynęły m.in. na Hugona Grocjusza, Pierre’a Bayle’a, Leibniza czy Johna Locke’a.
Szersze przyswojenie językowi polskiemu pism filozoficznych Arystotelesa jest zasługą Sebastiana Petrycego, którego uznaje się także za głównego twórcę polskiej terminologii filozoficznej. Petrycy przełożył (z łaciny) i skomentował "Ekonomikę", "Politykę" i "Etykę". Przekłady te były jednymi z pierwszych w językach wernakularnych, wyprzedzając tłumaczenia na język angielski, niemiecki czy hiszpański.
W wieku tym rozwinęła się publicystyka polityczna, podejmująca niejednokrotnie istotne wątki etyczne i z zakresu filozofii politycznej. Do najwybitniejszych autorów zalicza się Łukasza Opalińskiego i Andrzeja Maksymiliana Fredro. Utwory Opalińskiego legitymizowały ustrój i system społeczny rzeczypospolitej szlacheckiej. Również Fredro był apologetą ustroju, podejmującym również problematykę moralną. Jego "Monita politico-moralia" ("Przestrogi polityczno-obyczajowe") były niezwykle popularne w całej Europie, doczekując się kilkudziesięciu wydań.
Oświecenie.
Oświecenie dotarło do Polski z opóźnieniem. Uważa się, że epoka ta trwała od połowy XVIII w. (pojedyncze wpływy zaznaczały się już wcześniej) do (najpóźniej licząc) lat 30. XIX w.
Cechą charakterystyczną polskiej myśli oświeceniowej było jej ścisłe powiązanie z burzliwymi przemianami społeczno-politycznymi. Oświecenie było utożsamiane z obozem, który chciał zmian i reform w kraju. Środowiska reformistyczne były też rozsadnikami myśli oświeceniowej i starały się, zgodnie z nią, przekształcić wszelkie przejawy życia w Rzeczypospolitej. Obok reform politycznych, dla rozwoju filozofii duże znaczenie miały też szeroko zakrojone reformy systemu edukacji, które zrywały z nauczaniem w duchu scholastyki, opierając się na empiryzmie i sensualizmie. W szkołach pod nadzorem Komisji Edukacji Narodowej zrezygnowano z tradycyjnego kursu filozofii, włącznie z uniezależnieniem od filozofii nauczania nauk przyrodniczych, a pozostawiono jedynie logikę (rozumianą jednak nie w sposób klasyczny, a sensualistyczny) i elementy etyki (utylitaryzm i prawa naturalne służące edukacji obywatelskiej). W okresie od 1780-1792 praktycznie więc nie wykładano w Polsce filozofii. Na zamówienie KEN Étienne de Condillac napisał swoją "Logikę" (1779, tłum. pl. Jana Znosko 1802), która miała służyć jako podręcznik. Logika Condillaca, zajmowała się opisem poznania za pomocą doświadczenia zmysłowego, a nie formalnymi regułami rozumowania, jak w usuniętej ze szkół logice Arystotelejskiej.
Początkowo, w okresie saskim dominowały wpływy niemieckie, w postaci oświeceniowej filozofii Christiana Wollfa. Jego zwolennikami w Polsce byli m.in. nadworny lekarz Augusta III Wawrzyniec Krzysztof Mitzler de Kolof oraz pijar Daniel Kazimierz Narbutt. Od lat 70. XVIII w. coraz większe uznanie zdobyła filozofia francuska i empiryzm Johna Locke’a. W okresie tym tworzyło wielu filozofów utożsamianych często z polską filozofią oświecenia – Hugo Kołłątaj, Stanisław Staszic i Jan Śniadecki.
Kołłątaj i Staszic byli czołowymi ideologami bloku młodej burżuazji miejskiej i zbliżonych do burżuazji warstw szlachty. Blok ten zaczął się formować u schyłku XVIII w. Najbardziej charakterystycznym rysem poglądów filozoficznych Kołłątaja i Staszica jest krytyka — ze stanowiska deistycznego — religijnych koncepcji praw społecznych i obowiążków moralnych człowieka. Byli oni rzecznikami teorii o obiektywności praw przyrody, zwolennikami sensualistycznej teorii poznania. Kołłątaj i Staszic stali na stanowisku, że filozofia winna się opierać na danych konkretnych nauk i ich uogólnieniach. W pojmowaniu życia społecznego polscy przedstawiciele Oświecenia nie zajmowali stanowiska materialistycznego pojmowania dziejów, upatrując podstawę postępu społecznego w walce oświaty i wiedzy naukowej z wstecznictwem.
Po ostatnim rozbiorze głównymi autorami zostają Jędrzej Śniadecki, Adam Ignacy Zubelewicz i Krystyn Lach Szyrma, zwolennicy szkockiego oświecenia, oraz Anioł Dowgird, w tym okresie skłaniający się ku filozofii Kanta.
W epoce tej szczególnego znaczenia nabrała filozofia polityczna. Postępujący kryzys i ostateczny upadek I Rzeczypospolitej spowodował ferment intelektualny, owocujący licznymi dziełami, które starały się ocenić stan państwa i społeczeństwa i wskazać drogę wyjścia z kryzysu. Utworem zapowiadającym reformy oświeceniowe był "Głos wolny wolność ubezpieczający", przypisywany Stanisławowi Leszczyńskiemu (1743). Ogromną poczytność zyskał traktat Stanisława Konarskiego "O skutecznym rad sposobie" (1761-1763), wyrażający ducha całego obozu reformistycznego. Ważne teksty polityczne pisali Kołłątaj i Staszic. Dzieła te mierzyły się z problemami ustrojowymi Rzeczypospolitej, korzystając jednak z dorobku intelektualnego innych krajów europejskich i twórczo stosując je do rodzimych warunków. Sytuacja w Polsce żywo interesowała również najwybitniejsze umysły Europy. Bardzo krytycznie do polskich instytucji i kultury politycznej podchodził m.in. Voltaire. Swoje projekty reform ustrojowych przedstawili Jean-Jacques Rousseau ("Uwagi o rządzie polskim", 1772) oraz Gabriel Mably (autor obszernej korespondencji z konfederatami barskimi).
Wiek XIX.
Zmiana charakteru filozofii.
Upadek Rzeczypospolitej był wyraźnym końcem epoki. Od 1800 do 1830 zaczęła się w Polsce epoka preromantyczna, w której filozofia miała odmienny charakter i funkcjonowała w zupełnie innych warunkach. W okresie tym filozofia polska rozwijała się pod wpływem filozofii niemieckiej, odzwierciedlając zachodzące w niej zjawiska.
Na początku XIX wieku zwolennicy filozofii zdrowego rozsądku wykładali w Wilnie (Anioł Dowgird), Krakowie (Józef Emanuel Jankowski) i Warszawie (Adam Ignacy Zebellewicz). Kantyzm miał swojego propagatora w uczniu Immanuela Kanta, Józefie Kalasantym Szaniawskim i Niemcach wykładających w Polsce (Michał Wacław Voigt, Johann Heinrich Abicht). Zapalonym kantystą był też ks. Feliks Jaroński. Kontynuatorem myśli oświeceniowej był Michał Wiszniewski.
W pierwszej połowie XIX w. rozpoczynają się też prace nad unowocześnieniem polskiego słownika filozoficznego, który bądź trzymał się pojęciowości scholastycznej, bądź też kopiował niemieckie słownictwo filozoficzne. Szczególną rolę odegrali w tym przedsięwzięciu Bronisław Trentowski i Karol Libelt, wykształceni na uczelniach niemieckich i przeświadczeni o wartości własnego języka filozofii dla kultury narodowej, ale udział w nim brali również inni pisarze romantyczni. Duża część wypracowanych w romantyzmie pojęć (np. jestestwo) jest już dziś przestarzała.
Po upadku powstania listopadowego doszło do likwidacji Uniwersytetu Wileńskiego (1832). Stopniowo dochodziło też do germanizacji uniwersytetów w Krakowie i Lwowie. Coraz częściej Polacy studiowali filozofię za granicami dawnej Polski (Niemcy, Austria, Francja, Rosja). Spowodowało to bliższe kontakty z zachodnią filozofią, ale także zatarcie się specyfiki polskiej myśli filozoficznej. Po 1870 r. w Galicji doszło do częściowej repolonizacji uniwersytetów w Krakowie i Lwowie, co pozwoliło na rozwój lokalnych środowisk filozoficznych.
Mesjanizm.
Mesjanizm był głównym nurtem polskiego romantyzmu, a jego największy rozkwit przypada na XIX wiek między powstaniem listopadowym a styczniowym. Podobnie jak inne postacie mesjanizmu, mesjanizm polski opierał się na idei ziemskiego zbawienia ludzkości (eschatologia). W jego najbardziej rozpowszechnionej postaci zbawienie to wiązane było ściśle z narodem polskim i dokonywało się w procesie historycznym (filozofia historii). Mesjanizm łączył w sobie refleksje filozoficzną, religijną i polityczną. Wyrażał się zarówno w traktatach, jak i dziełach literackich (szczególnie literaturze romantyzmu). Mesjanizm powstał jako ideologia narodu uciśnionego, szukającego w nim zarówno kompensacji własnych klęsk (poczucie własnej wyższości moralnej), jak i poszukującego dróg wyjścia z ucisku (funkcja mobilizacyjna). Postulowany przezeń program polityczny oparty był na wyższości moralnej i duchowej, dzięki którym „sprawa polska” miała zatriumfować. Mesjanizmy rozkwitły w romantyzmie, stawiając sobie za cel odnowienie duchowości i religii w opozycji zarówno do myślenia oświeceniowego, jak i do instytucjonalnej religii (Kościoła katolickiego). O ile w myśli oświeceniowej silne były wątki empiryczne i racjonalistyczne, to romantyzm podkreślał rolę emocji i wyobraźni.
Mesjanizm polski, obok francuskiego i niemieckiego był najżywotniejszą postacią romantycznego mesjanizmu. Był tworzony przede wszystkim w polskich środowiskach emigracyjnych przebywających we Francji po powstaniu listopadowym. Polski mesjanizm jest szerokim i różnorodnym nurtem, którego poszczególni przedstawiciele znacząco różnili się między sobą. Pierwszą wyraźną artykulacją idei mesjanizmu była twórczość Józefa Hoene-Wrońskiego, który jako pierwszy użył tego terminu. Był to rozbudowany system filozoficzny rozwijany w licznych, pisanych w języku francuskim pracach, w którym autor dąży do połączenia filozofii, religii, reformy nauk, wyjaśnienia celu dziejów oraz osiągnięcia pełni człowieczeństwa. Mesjanizm był „filozofią absolutną”, wypełniającą obietnicę daną ludzkości przez Mesjasza-Chrystusa.
Odmienny charakter miała myśl mesjanistyczna Adama Mickiewicza, która ze względu na wysoką formę literacką, w jakiej została zaprezentowana, a także ze względu na swoją rolę w kulturze narodowej, zadecydowała o znaczeniu mesjanizmu w ogólności dla polskiego romantyzmu, a także o jego charakterze. W "III Części Dziadów", "Księgach narodu polskiego i pielgrzymstwa polskiego" oraz "Prelekcjach paryskich" Mickiewicz wskazywał, że wybitne jednostki i narody prowadzą ludzkość do zbawienia. Szczególną rolę pełnią narody słowiańskie (przede wszystkim Polacy), oraz Francuzi. Od 1841 znalazł się w sferze wpływów Andrzeja Towiańskiego, który miał charakter bardziej religijny i spirytualistyczny. Dzięki osobistej charyzmie Towiański zgromadził wokół siebie duże grono wybitnych przedstawicieli kultury polskiej, nazywanych Kołem Sprawy Bożej lub towiańczykami. Należeli do niego Mickiewicz, Juliusz Słowacki, Zygmunt Krasiński czy Seweryn Goszczyński. Mesjanizm towiańczyków był nie tylko ideologią, ale i zorganizowanym ruchem filozoficzno-polityczno-religijnym, zorganizowanym w formie sekty. Ruch ten starał się wcielać swoje idee w życie, a jednocześnie problemy, które pojawiały się w praktyce, wywierały wpływ na treść doktryny.
Niezależnym nurtem mesjanizmu była filozofia Augusta Cieszkowskiego (której ważnym elementem była filozofia czynu). Cieszkowski obracał się w kręgu filozofii niemieckiej (po niemiecku ogłosił też wiele swoich prac) i jest jednym z najważniejszych przedstawicieli wczesnego heglizmu, mającym istotny wpływ na rozwój filozofii Karola Marksa. Cieszkowski starał się zbudować system historiozoficzny o charakterze millenarystycznym. Dzieje ludzkie dzielą się na trzy epoki, z której w trzeciej, epoce Ducha Świętego, nastąpić miało odnowienie moralne ludzkości i zapanować miała uniwersalna „religia Parakleta”. Postęp przez epoki następuje w drodze ewolucji i ma charakter moralno-religijny.
Do innych przedstawicieli mesjanizmu, z okresu jego największego rozkwitu, należeli: Ludwik Królikowski (wydawca w 1843-1846 mesjanistycznego pisma emigracyjnego „Polska Chrystusowa”), Florian Bochwic, Konstanty Danielewicz, Bronisław Trentowski, Karol Libelt, Cyprian Kamil Norwid oraz Eleonora Ziemięcka (pierwsza filozofka polska).
Pozytywizm.
Pozytywizm polski był ruchem społeczno-literackim, mającym również swój wymiar filozoficzny. Tendencje pozytywistyczne pojawiły się już w filozofii polskiej okresu oświecenia (szczególnie u Jana Śniadeckiego, Kołłątaja i Staszica, a później u Michała Wiszniewskiego). W okresie romantyzmu tendencje te przygasły, by od lat 60. XIX wieku znowu zyskiwać na sile i ukształtować się w latach 70. XIX w. jako nurt filozoficzny, który zdominuje epokę aż do przełomu wieków. W początkowym okresie (prepozytywizmu) najważniejszymi autorami byli Dominik Szulc i Józef Supiński. Ich myśl stanowiła pomost pomiędzy myślą oświeceniową, a dojrzałą postacią pozytywizmu, pozytywizmem warszawskim. Jako pierwsi czytali oni i komentowali prace Auguste’a Comte’a. Nurt pozytywistyczny był aktywny aż do pierwszych lat po odzyskaniu niepodległości, choć na przełomie XIX i XX w. stracił znaczenie na rzecz nurtów modernistycznych.
Większość filozofów tego okresu była amatorami, a ich teksty miały w dużej mierze charakter publicystyczny, społeczno-polityczny czy popularyzatorski. Najważniejszym ośrodkiem była Warszawa, a ukształtowane tam środowisko określa się jako pozytywizm warszawski. W Warszawie działała Szkoła Główna Warszawska (1862-1869), na której działali wybitni wykładowcy, przedstawiciele formacji pozytywistycznej. Po jej zamknięciu pozytywizm stopniowo przestał być spójnym środowiskiem, a filozofia przestała mieć charakter akademicki. Głównym pismem był początkowo „Przegląd Tygodniowy”, a później również „Niwa”. Innymi ważnymi ośrodkami życia filozoficznego był Kraków (z Uniwersytetem Jagiellońskim) i Lwów.
W 1897 zaczęło się ukazywać pierwsze polskie czasopismo filozoficzne – „Przegląd Filozoficzny”, którego twórcą był Władysław Weryho. Łamy pisma były otwarte również dla filozofów niepozytywistycznych, a także dla tekstów nie mających charakteru filozoficznego (a ogólnie pozytywistyczny czy scjentystyczny). Weryho założył też w 1915 Polskie Towarzystwo Psychologiczne i Instytut Filozoficzny w Warszawie.
Polski pozytywizm filozoficzny miał charakter eklektyczny i dość mało oryginalny. Głównymi źródłami inspiracji byli Auguste Comte, John Stuart Mill i Herbert Spencer. W okresie tym przetłumaczono na język polski dzieła czołowych filozofów i naukowców epoki. Wobec braku filozoficznych ośrodków akademickich zapewniało to polskiemu społeczeństwu kontakt ze współczesnymi nurtami intelektualnymi i możliwość samokształcenia, a także stworzyło podwaliny pod rozwój nauki i filozofii w języku polskim.
Najbardziej znanymi filozofami byli: Aleksander Świętochowski, Julian Ochorowicz i Władysław Kozłowski. Psychologia i socjologia były na etapie oddzielania się od filozofii, prace z tych dziedzin miały jeszcze wyraźny charakter filozoficzny. Ochorowicz był bardziej znany jako psycholog niż filozof, a Świętochowski jako socjolog. Socjologiem, którego prace miały duże znaczenie filozoficzne, był Ludwik Gumplowicz. Międzynarodową sławę zyskały prace Leona Petrażyckiego, piszącego początkowo w językach rosyjskim i niemieckim. Petrażycki zajmował się filozofią i socjologią prawa i jest uznawany za jednego z ojców tej dyscypliny (ze swoją psychologiczną szkołą prawa). Wydał również istotne prace z zakresu etyki i metodologii nauk.
Działali również naukowcy, którzy obok swej działalności badawczej, wydawali również prace na temat filozoficznych i metodologicznych podstaw swoich dyscyplin, np. Benedykt Dybowski i Józef Nusbaum-Hilarowicz w zakresie biologii czy Samuel Dickstein w zakresie matematyki, Władysław Biegański w medycynie (polska szkoła filozofii medycyny), czy Marian Smoluchowski w fizyce.
Inne nurty.
Pozytywizm pozostawał głównym nurtem filozoficznym epoki. Obok niego rozwijały się również nurty poboczne (łączone niekiedy z pozytywizmem), w szczególności empiriokrytycyzm (Adam Mahrburg, uznawany przez niektórych za najwybitniejszego filozofa pozytywistycznego), neokantyzm (Józefa Krzyżanowska-Kodisowa, jedna z pierwszych kobiet w Europie z tytułem doktora filozofii; Marian Massonius), pragmatyzm (zauważony przez Władysława Mieczysława Kozłowskiego, tłumacza Williama Jamesa). Wielkim krytykiem pozytywizmu ze stanowiska bliskiego niemieckiej filozofii akademickiej był Henryk Struve, który był również wybitnym historykiem filozofii, oraz jedynym w drugiej połowie XIX w. akademickim filozofem w Warszawie.
Od wydania w 1879 encykliki Aeterni Patris Leona XIII zaczęła się rozwijać w Polsce neoscholastyka (Marian Ignacy Morawski, Stefan Pawlicki, Franciszek Gabryl). Nurt ten stał się podstawą nauczania filozofii na powstałym w 1918 Katolickim Uniwersytecie Lubelskim.
Od przełomu wieków do 1918.
Modernizm.
Pod koniec XIX w. pozytywizm przestał być dominującym nurtem kulturowym, a na znaczeniu zyskały liczne stanowiska antypozytywistyczne, które określano łącznie nazwami „modernizm” czy „Młoda Polska”. Filozofia tego okresu ściśle związała się z literaturą. Wymiar filozoficzny zawierają liczne teksty ideologów i pisarzy tego nurtu, takich jak Ignacy Matuszewski, Antoni Lange, Stanisław Przybyszewski, Zenon Przesmycki, Artur Górski, Tadeusz Miciński. Szczególną rolę gra w ich pracach refleksja nad estetyką czy filozofią kultury. Autorzy ci inspirowali się różnymi nurtami ideowymi: romantyzmem, filozofią Friedricha Nietzschego, idealizmem, dekadentyzmem i filozofią życia.
Stanisław Brzozowski był jedną z wielkich osobowości epoki, zarówno pod względem intelektualnym, osobowościowym, jak i literackim. Pozostawił po sobie obszerny i zróżnicowany dorobek. Jego filozofia miała charakter dynamiczny i aktywistyczny. Centralne miejsce zajmują w niej pojęcia życia, czynu i pracy (jego późniejszy dorobek określa się mianem filozofii pracy). Brzozowski dokonał krytycznego przeglądu polskiej tradycji intelektualnej i współczesnych nurtów literackich i filozoficznych. Jego myśl ewoluowała od krytyki pozytywizmu i naturalizmu, w kierunku marksizmu i ruchu socjalistycznego.
Od modernizmu młodopolskiego należy odróżnić modernizm religijny, nurt filozoficzny w ramach katolicyzmu, którego jedynym zadeklarowanym przedstawicielem był Marian Zdziechowski.
Neomesjanizm.
Na przełomie XIX i XX w. nastąpił powrót zainteresowania mesjanizmem i próba syntetycznego ujęcia jego różnych nurtów określany jako neomesjanizm. W nurcie tym zmianie uległo pojęcie narodu, z historycznej wspólnoty etnicznej na wspólnotę religijną. Katolicyzm został uznany podstawą polskiej tożsamości narodowej, a jako misję Polski określono poprzez sąsiedztwo z dwoma wrogimi żywiołami: protestanckimi Niemcami i prawosławną Rosją. Głównymi przedstawicielami tego nurtu byli Wojciech Dzieduszycki, Stanisław Szczepanowski, Ludwik Posadzy, Antoni Chołoniewski czy Wincenty Lutosławski. Lutosławski był jednym z nielicznych polskich filozofów tego okresu znanych za granicą. Był przyjacielem Jamesa i Bergsona. Z szerokim uznaniem spotkały się jego pisma na temat Platona, w szczególności próba ustalenia chronologii jego dialogów metodą stylometrii.
Socjalizm i marksizm.
Pod koniec XIX w. na znaczeniu zyskał socjalizm i marksizm, zarówno jako ruch społeczno-polityczny, jak i stanowisko w naukach społecznych i filozofii. Wyróżnia się dwa nurty socjalizmu: niepodległościowy (łączący hasła polepszenia losu klas uciskanych z patriotyzmem i programem niepodległości państwa), oraz międzynarodowy (uważający, że tożsamość narodowa jest wtórna wobec przynależności klasowej i zwycięstwo w konflikcie klasowym jest ważniejsze niż walka narodowowyzwoleńcza). Do znaczących autorów nurtu niepodległościowego, piszących prace o charakterze filozoficznym, należeli Bolesław Limanowski i Kazimierz Kelles-Krauz. Nurt internacjonalistyczny reprezentowali m.in. Julian Marchlewski i Róża Luksemburg, której stanowisko (luksemburgizm) ma znaczącą pozycję w historii marksizmu.
Wielu socjalistów i marksistów miało poglądy leżące poza głównym nurtem tych stanowisk, lub łączone z innymi nurtami (np. pozytywizmem). Wielu inspirowało się jedynie marksizmem, lub odchodziło od niego w pewnym momencie swego życia. Do takich osób należeli Ludwik Krzywicki czy Edward Abramowski. Autorem, który w pewien sposób inspirował się marksizmem, jednak nigdy nie należał do tego nurtu i stworzył wysoce oryginalną „filozofię pracy” był (wspomniany wyżej) Stanisław Brzozowski.
Działalność Kazimierza Twardowskiego.
W 1895 profesorem filozofii na Uniwersytecie Lwowskim został wykształcony w Wiedniu Kazimierz Twardowski. Był on wybitnym dydaktykiem, badaczem i organizatorem życia filozoficznego. Dzięki jego staraniom m.in. rozpoczęto wydawanie „Ruchu Filozoficznego” (1911) i zaczęły się odbywać ogólnopolskie zjazdy filozoficzne (1923, 1927, 1936). Brał też udział w założeniu w 1904 Polskiego Towarzystwa Filozoficznego (Lwów, 1904)Historia PTF.. Przede wszystkim jednak, Twardowski wychował kilka pokoleń uczniów i zorganizował wokół siebie środowisko, które po kilkunastu latach zaczęto postrzegać jako szkołę filozoficzną. Po odzyskaniu niepodległości w 1918, część tych osób przeniosła się do Warszawy, a całe środowisko zaczęto określać mianem „szkoła lwowsko-warszawska”.
Do pierwszego pokolenia uczniów Twardowskiego należeli Jan Łukasiewicz (logik) i Władysław Witwicki (psycholog i tłumacz Platona). W kolejnych latach do środowiska weszli Kazimierz Ajdukiewicz, Tadeusz Czeżowski, Tadeusz Kotarbiński, Zygmunt Zawirski. Rosnąca sława szkoły ściągnęła do Lwowa Stanisława Leśniewskiego i Władysława Tatarkiewicza. Do kręgu uczniów Twardowskiego zaliczało się także kilku filozofów ukraińskich, ważnych dla rozwoju filozofii w tym języku: Stefan Baley, Jakym Jarema, Hawryił Kostelnyk i Hilarion Święcicki.
Twardowski uważał się za ucznia Franza Brentano. Kontynuował on jego program unaukowienia filozofii, przede wszystkim w zakresie stosowania metod podobnych do metod naukowych: jasnego sformułowania problemu i stosowania rozumowań logicznych. Nauką, która miała najwięcej do zaoferowania filozofii była psychologia. Konsekwencją takiego podejścia miało też być porzucenie wielu problemów tradycyjnej metafizyki. Twardowski zajmował się również problemami epistemologii. Wielu jego uczniów zajęło się natomiast problemami logiki formalnej, co dało szkole międzynarodową sławę.
1918-1945.
Odzyskanie niepodległości w 1918 pozwoliło na swobodne uprawianie filozofii w języku polskim, a także na rozwój nauczania akademickiego. Do już wychodzących pism „Ruchu Filozoficznego” i „Przeglądu Filozoficznego” dołączają kolejne: „Kwartalnik Filozoficzny” (1922) oraz wydawane w językach konferencyjnych „Studia Philosophica” (1935).
Szkoła lwowsko-warszawska.
Kiedy po odzyskaniu niepodległości w największych miastach kraju zaczęto organizować szkolnictwo wyższe, uczniowie Kazimierza Twardowskiego znaleźli zatrudnienie na wszystkich (prócz KULu) uniwersytetach. Szczególnie silną pozycję uzyskali na Uniwersytecie Warszawskim, a szkołę lwowską zaczęto nazywać (od lat 30.) szkołą lwowsko-warszawską. Przedstawiciele szkoły działali także w innych miastach, m.in. w Krakowie i w Wilnie (wokół Tadeusza Czeżowskiego).
Na Uniwersytecie Warszawskim ukształtowała się polska szkoła matematyczna, która zgodnie z programem Janiszewskiego skupiła swe badania nad nowymi zagadnieniami matematycznymi. Jednym z nich były logika matematyczna i podstawy matematyki. Ze Lwowa do Warszawy przybyli Stanisław Leśniewski i Jan Łukasiewicz. Wraz z nimi pierwsze pokolenie warszawskich logików tworzyli Wacław Sierpiński, Stefan Mazurkiewicz i Kazimierz Kuratowski. Wychowali oni wielu uczniów, z których najwybitniejszym był Alfred Tarski, twórca semantycznej teorii prawdy, uznawany za jednego z najwybitniejszych logików XX w. Wśród osiągnięć tego środowiska wymienia się prace nad formalizacją systemów logicznych (m.in. notacja Łukasiewicza), logiką wielowartościową czy teoriami prawdy.
Na Uniwersytecie Warszawskim rozpoczął pracę również inny uczeń Twardowskiego, Tadeusz Kotarbiński, który sformułował podstawy reizmu, nowatorskiej koncepcji ontologicznej, a także prakseologii (przedstawionej w rozwiniętej postaci dopiero po wojnie). Filozof ten zgromadził też wokół siebie liczne grono uczniów (m.in. Maria i Stanisław Ossowscy, Mieczysław Wallis, Edward Poznański). Zainteresowania tej grupy były bardziej różnorodne: od metodologii nauk i semantyki po estetykę. Te dwa środowiska pozostawały ze sobą w kontakcie, odzwierciedlając jednocześnie rodzący się podział na logikę formalną i metodologię nauk oraz na semantykę i semiotykę.
Twardowski i Ajdukiewicz kontynuowali swoją działalność we Lwowie. Do kolejnego pokolenia uczniów Twardowskiego należeli m.in. Izydora Dąmbska, Maria Kokoszyńska czy Henryk Mehlberg. Ajdukiewicz był autorem ważnych prac z zakresu epistemologii (logistyczny antyirracjonalizm, radykalny konwencjonalizm i epistemologia semantyczna) i metodologii nauk (klasyfikacja rozumowań i wnioskowań).
Zdaniem Jana Woleńskiego kres szkole położyła II wojna światowa. Twardowski i Leśniewski zmarli krótko przed wojną, a Zawirski i Witwicki krótko po niej. Wielu przedstawicieli szkoły zginęło w trakcie wojny lub emigrowało z kraju. Nowa sytuacja polityczna po 1945 spowodowała, że choć wielu członków szkoły pozostawało aktywnych, to środowisko uległo rozproszeniu. Z kolei zdaniem Jacka Jadackiego, szkoła w latach 1940–1960 przechodziła okres rozproszenia i destrukcji, by odrodzić się wraz z osłabnięciem represji politycznych kolejnym pokoleniem filozofów.
Szkoła lwowsko-warszawska wywarła znaczący wpływ nie tylko na rozwój polskiej filozofii, ale także poza granicami kraju. Poprzez Tarskiego, warszawski ośrodek szkoły nawiązał bliskie kontakty z Kołem Wiedeńskim. W 1933 przez sześć tygodni w Warszawie przebywał Willard Van Orman Quine, słuchając wykładów i dyskutując z Tarskim, Leśniewskim, Łukasiewiczem i innymi przedstawicielami szkoły. Dzięki jego staraniom, krótko przed wojną Tarski wyjechał do Stanów Zjednoczonych, zaczynając tam międzynarodową karierę. Wojna spowodowała też emigrację wielu innych członków szkoły, powodując, że jej idee włączone zostały w tradycje filozoficzne innych krajów. Największy międzynarodowy rozgłos zyskały osiągnięcia szkoły w dziedzinie logiki. Wpływ idei Kazimierza Twardowskiego odnajduje się w filozofii Alexiusa Meinonga i Edmunda Husserla. Krakowscy przedstawiciele szkoły (m.in. Józef Maria Bocheński i Jan Salamucha) mieli swój wkład w rozwój neoscholastyki, choć w późniejszym okresie analityczny nurt w neoscholastyce nie był kontynuowany. Szkoła odegrała też kluczową rolę na kształtowanie się polskiej kultury intelektualnej. Pod jej wpływem kształciły się pokolenia filozofów. Z jej kręgu wywodziło się wielu wybitnych intelektualistów. Podręczniki Kotarbińskiego ("Elementy teorii poznania, logiki formalnej i metodologii nauk"), Tatarkiewicza ("Historia filozofii"), Ajdukiewicza ("Zagadnienia i kierunki filozofii", "Logika pragmatyczna"), Witwickiego ("Psychologia") wraz z jego tłumaczeniami dialogów Platona długo były podstawą wykształcenia polskich humanistów.
Roman Ingarden i fenomenologia.
Obok szkoły lwowsko-warszawskiej silną pozycję w życiu filozoficznym dwudziestolecia miała fenomenologia, której głównym reprezentantem był Roman Ingarden, uczeń zarówno Kazimierza Twardowskiego, jak i twórcy fenomenologii, Edmunda Husserla.
W swojej głównej pracy ("Spór o istnienie świata", 1945-1970) Ingarden występował przeciwko ideom późnego Husserla – fenomenologii transcendentalnej. Relacja między realizmem a idealizmem była przyczynkiem do zrekonstruowania fenomenologii według przebiegającego na tym gruncie sporu o istnienie świata. Wcześniejszą pracą, która przyniosła mu międzynarodowy rozgłos, było dzieło "Das literalische Kunstwerk" (1931, tłum. pl. "O dziele literackim"), w którym autor bada istotę tzw. przedmiotu intencjonalnego, wykrywając możliwość różnych sposobów istnienia, momentów bytowych i warstw. Praca miała duży wpływ m.in. na polską teorię literatury, a także na takich filozofów jak Mikel Dufrenne czy Nelson Goodman. Ingarden jest jednym z najbardziej znanych polskich filozofów, najwybitniejszym estetykiem w fenomenologii i jednym z głównych przedstawicieli tego nurtu.
Ingarden zgromadził wokół siebie we Lwowie grono uczniów i za jego sprawą fenomenologia stała się silnym nurtem w polskiej filozofii (choć to nie on ją tu wprowadził). Po wojnie kontynuował nauczanie w Krakowie.
Inne nurty.
Logiką interesowali się nie tylko przedstawiciele szkoły lwowsko-warszawskiej. Znaczącą postacią spoza jej grona był Leon Chwistek, logik, filozof i malarz. W zakresie logiki pozostawał pod wpływem prac Bertranda Russella i Henri Poincarégo. Jako twórca i teoretyk sztuki był głównym przedstawicielem formizmu.
Władysław Tatarkiewicz wywodził się ze szkoły lwowsko-warszawskiej, ale duża część jego twórczości ma charakter odrębny. Oprócz trzytomowej "Historii filozofii" (dwa tomy wydane w 1931, trzeci po wojnie), z której uczyło się kilka pokoleń humanistów, duże znaczenie miały jego prace z historii estetyki oraz praca "O szczęściu". Własną drogą poszedł również Henryk Elzenberg, etyk i estetyk, krytyk szkoły lwowsko-warszawskiej.
Wyraźnie odrębnym nurtem była powstająca neoscholastyka, której przedstawicielami byli Kazimierz Wais, Jacek Woroniecki, Konstanty Michalski i Augustyn Jakubiak.
Pragmatyzm pojawił się w Polsce jeszcze przed I wojną światową, dzięki tłumaczeniom prac Jamesa dokonanym przez Witwickiego. Był poglądem popularnym, traktowanym z zainteresowaniem przez Kotarbińskiego i Łukasiewicza. Oryginalnym badaczem, wiązanym z pragmatyzmem był Florian Znaniecki, socjolog i filozof, którego znana praca (pisana wspólnie z Williamem Thomasem "Chłop polski w Europie i Ameryce") jest traktowana jako rozwinięcie pragmatyzmu na grunt socjologii. Twórczość Znanieckiego obejmowała również filozofię kultury ściśle powiązaną z teorią socjologiczną oraz metodologią nauk społecznych (kulturalizm, socjologia humanistyczna i koncepcja współczynnika humanistycznego).
Nie tylko Znaniecki łączył nauki społeczne z pogłębioną refleksją filozoficzną nad kulturą. Duży wpływ na polskie życie intelektualne miały także prace Bronisława Malinowskiego, jednego z ojców antropologii kulturowej, który większość swoich prac opublikował po angielsku. Ważne prace z zakresu filozofii kultury wydali również Zygmunt Łempicki, Jerzy Braun, Stefan Czarnowski czy Bogdan Suchodolski. Oryginalną neopogańską wizję kultury przedstawił również Jan Stachniuk.
Okres ten wydał także wielu interesujących i oryginalnych filozofów zajmujących się filozofią historii i teoriami cywilizacji (Napoleon Cybulski, Feliks Koneczny, Erazm Majewski, Zygmunt Wasilewski, Feliks Młynarski). Charakterystycznym dla międzywojnia nurtem filozoficznym i literackim, który łączył refleksję nad kulturą i historią, stawiając tezy o zmierzchu cywilizacji, kryzysie kultury i schyłkowości dziejów, był katastrofizm. Był to nurt niejednorodny, którego ślady można odnaleźć u bardzo różnorodnych twórców, m.in. u Znanieckiego, Stanisława Ignacego Witkiewicza, Mariana Zdziechowskiego.
Niedocenioną w swoich czasach postacią był Ludwik Fleck, lwowski mikrobiolog, który wydawał w języku polskim i niemieckim prace z zakresu filozofii nauki. Jego stanowisko w filozofii naukowej cechowało się historyzmem i naciskiem na kolektywne podstawy poznania (pojęcia stylu myślowego i kolektywu myślowego). W II połowie XX w. został odkryty ponownie przez Thomasa Kuhna, a później zaliczony przez socjologów wiedzy i przedstawicieli studiów nad nauką i techniką do wczesnych przedstawicieli konstruktywizmu w filozofii nauki.
II wojna światowa.
II wojna światowa jest wyraźną cezurą w kulturze polskiej, również w rozwoju polskiej filozofii. W trakcie wojny zginęło wielu filozofów, m.in. Leon Chwistek, Jan Salamucha, Adam Zieleńczyk, Władysław Spasowski, Jakub Segał, Jan Mosdorf, Bolesław Miciński, Michał Sobeski, Stefan Rudniański, Stanisław Ignacy Witkiewicz i Salomon Igel. Część z nich została zabita w egzekucjach, część zmarła w obozach, zginęła w walce czy popełniła samobójstwo. Dokładna liczba osób zmarłych w wyniku wojny nie jest znana, a różne szacunki oceniają ją na kilkadziesiąt osób. Bardzo wielu filozofów wyemigrowało i zaczęło pracę w innych krajach.
Wojna przerwała działalność uniwersytetów. Nauczanie trwało w konspiracji, lecz było bardzo ograniczone (m.in. tajne nauczanie prowadzili Kotarbiński, Tatarkiewicz, M. i S. Ossowscy, Bogdan Suchodolski, Sergiusz Hessen). Niektórzy filozofowie, mimo utrudnionego dostępu do źródeł kontynuowali jednak swoje prace (m.in. Tatarkiewicz nad "Historią filozofii" i "O szczęściu" oraz Ingarden nad "Sporem o istnienie świata"). W konspiracji ukazały się tłumaczenia dzieł Jacquesa Maritaina (autorstwa Czesława Miłosza) i Emmanuela Mouniera (autorstwa Jana Strzeleckiego).
1945-1989.
Kontekst polityczny i instytucjonalny.
W wyniku powojennego przesunięcia granic, dwa ważne ośrodki polskiego życia intelektualnego, Lwów i Wilno, znalazły się w granicach ZSRR. Do Polski włączono natomiast ziemie zachodnie i północne. Objęcie przez komunistów władzy w powojennej Polsce doprowadziło także do radykalnej zmiany w społeczno-politycznym otoczeniu uprawiania filozofii.
Po wojnie, wraz z umocnieniem się przy władzy komunistów, wolność prowadzenia badań, nauczania i głoszenia poglądów uległa znacznemu ograniczeniu. Zamknięto katedry filozofii na uniwersytetach (z wyjątkiem Katolickiego Uniwersytetu Lubelskiego i Uniwersytetu Warszawskiego), przedwojennych filozofów odsunięto od pracy na uczelniach, zamknięto możliwości publikacji. Jednocześnie upowszechniono oficjalną wersję doktryny marksistowskiej (marksizm ortodoksyjny), która była powszechnie wykładana na wszystkich studiach i miała status „naukowy”. Inne nurty filozoficzne przedstawiane były jako historyczne bądź krytykowane jako burżuazyjne. Filozofia marksistowska zaczyna dominować we wszystkich dyscyplinach filozoficznych (w tym również w logice pod postacią „logiki dialektycznej”, krytykującej osiągnięcia szkoły lwowsko-warszawskiej)
Represje były najsilniejsze w okresie stalinizmu (1951-1956). W 1951 odbywa się I Kongres Nauki Polskiej, na którym zadecydowano o stalinizacji kultury polskiej. Usunięto ze stanowisk m.in. Ajdukiewicza, Czeżowskiego, Kokoszyńską, Kotarbińskiego, Tatarkiewicza, Ingardena, Elzenberga, Dąmbską, Znamierowskiego. Kotarbiński, Ajdukiewicz, Czeżowski, Ingarden, Ossowscy stali się celem ataków politycznych. W atakach aktywny udział brali filozofowie młodego pokolenia Adam Schaff, Leszek Kołakowski i Bronisław Baczko.
Zamknięto „Przegląd Filozoficzny”, „Kwartalnik Filozoficzny” i „Studia Philosophica”. W zamian za to w 1952 założono „Myśl Filozoficzną” (red. Adam Schaff), która stała się głównym miejscem prezentacji ortodoksyjnego marksizmu i krytyki innych nurtów filozoficznych. Od 1952 zaczęto wydawać klasyczne dzieła filozoficzne w Bibliotece Klasyków Filozofii. Od 1966 zaczęło się ukazywać czasopismo „Etyka”.
Po 1956 nastał okres odwilży, a nacisk ograniczenia wobec filozofii i represje uległy osłabieniu. (1956) słabnie nacisk polityczny. „Myśl Filozoficzną”, skompromitowaną w poprzednim okresie, przekształcono w „Studia Filozoficzne” (red. Leszek Kołakowski). Stopniowo, wielu ortodoksyjnych marksistów, zaczęło się przesuwać na stanowiska krytyczne wobec władzy i rewizjonistyczne. W 1968 Schaff, Baczko i Kołakowski zostali usunięci z Uniwersytetu Warszawskiego, co stało się bezpośrednią przyczyną protestów dużej części kadry i studentów. Po wydarzeniach 1968 roku z kraju wyemigrowali m.in. Leszek Kołakowski (który całkowicie odszedł od marksizmu, publikując za granicą jego całościową krytykę – "Główne nurty marksizmu"), Zygmunt Bauman (w tym okresie socjolog, później jeden z głównych przedstawicieli postmodernizmu), Bronisław Baczko, Andrzej Zabłudowski, Helena Eilstein, Krzysztof Pomian, Roman Zimand, Stefan Amsterdamski, Stefan Morawski.
Od lat 80. stopniowo pojawiły się szersze możliwości uprawiania filozofii poza oficjalnym marksizmem (w postaci marksizmu otwartego czy różnych nurtów filozofii niemarksistowskiej), ochraniane rosnącą autonomią uczelni wyższych. Pojawiły się nowe czasopisma filozoficzne: „Colloquia Communia” (1979), „Ethos” (1988) czy „Edukacja Filozoficzna” (1986).
Wielu filozofów zaangażowało się w działalność opozycyjną, oraz podziemny, niezależny ruch wydawniczy i edukacyjny (m.in. Stefan Amsterdamski, Leszek Nowak, Klemens Szaniawski, Barbara Skarga, Józef Tischner).
Możliwość rozwoju filozofii w Polsce w tym okresie, w porównaniu do innych krajów bloku wschodniego, była mimo wielu ograniczeń i represji, lepsza. Dopiero jednak od zmiany ustrojowej w 1989, filozofia w Polsce odzyskała możliwość swobodnego rozwoju.
Nurty.
Dominująca i oficjalna filozofią w Polsce była marksistowsko-leninowska. Była ona nauczana na wszystkich studiach wyższych i wywierała wpływ na całą kulturę. Pod względem filozoficznym, był to marksizm spłycony, wykładany dogmatycznie i służący jako środek politycznej indoktrynacji. Istniało jednak grono filozofów marksistowskich, którzy starali się rozwijać filozofię marksistowską poza dogmatyką. Pod względem oryginalności i zakresu swobody rozwoju, polski marksizm wybijał się spośród innych krajów bloku wschodniego.
Po roku 1968 w ramach marksizmu ukształtowały się dwa nurty: scjentystyczny i antropologiczny. Nurt scjentystyczny zajmował się epistemologią, filozofią przyrody, filozofią i metodologią nauki, w nawiązaniu do materializmu dialektycznego w duchu Engelsowskim. Jego przedstawicielami byli Władysław Krajewski, Stefan Amsterdamski, Zdzisław Cackowski. Nurt ten cechowały bliskie związki z neopozytywizmem.
Nurt antropologiczny, zajmował się problematyką człowieka, wartości i kultury. Starał się łączyć marksizm z takimi kierunkami jak egzystencjalizm czy neopozytywizm. Jego przedstawicielami byli m.in. Leszek Kołakowski, Bronisław Baczko czy Krzysztof Pomian. Z tego nurtu wywodziła się też warszawska szkoła historii idei, której przedstawiciele stopniowo odchodzili od marksizmu.
Jedynym nurtem filozoficznym, który funkcjonował oficjalnie obok marksizmu (choć znacznie ograniczony i nie bez represji), była filozofia chrześcijańska. W 1946 na Katolickim Uniwersytecie Lubelskim powstał Wydział Filozoficzny. Przez kolejne dekady stanowił jedyną instytucjonalną alternatywę wobec zdominowanych przez oficjalny marksizm uczelni wyższych. Rozwinęła się tam lubelska szkoła filozoficzna, będąca oryginalną wersją tomizmu (Stanisław Kamiński, Mieczysław Krąpiec, Stefan Swieżawski). W Lublinie wykładał też Karol Wojtyła (późniejszy Jan Paweł II), który łączył tomizm z fenomenologią. Istotnym elementem twórczości tych filozofów był też szeroko rozumiany personalizm. Wydziały teologiczne na innych uczelniach zostały zlikwidowane. Mimo tych działań, władze pozostawały jednak pewien margines dla chrześcijańskiego życia umysłowego. Oprócz KUL-u, od 1954 działała Akademia Teologii Katolickiej (Warszawa). Filozoficzne teksty ukazywały się na łamach Tygodnika Powszechnego i Znaku.
Innym istotnym nurtem filozofii niemarksistowskim była fenomenologia. Roman Ingarden po wojnie podjął wykłady na Uniwersytecie Jagiellońskim. Był jednym z profesorów wobec którego zwróciły się represje stalinowskie i w 1950 odsunięto go od nauczania. Wznowił je w 1957, gromadząc grono uczniów i pośrednich naśladowców nazywane niekiedy „polską szkołą fenomenologiczną” (m.in. Danuta Gierulanka, Adam Półtawski, Antoni B. Stępień, Anna-Teresa Tymieniecka, Józef Tischner, Władysław Stróżewski, Jan Szewczyk). Charakterystyczną cechą tej fenomenologii był wpływ jaki wywierała na inne nurty filozoficzne, m.in. tomizm (Stępień), czy marksizm (Szewczyk).
Dyscypliny filozoficzne.
W okresie powojennym logika w coraz większym stopniu oddalała się od filozofii, stając się logiką matematyczną. Do zagadnień, którymi zajmowali się filozofowie należały m.in. metalogika czy typy logiki (m.in. logiki deontyczne, modalne). Kontynuowano także badania nad zagadnieniami i systemami logicznymi przedstawicieli szkoły lwowsko-warszawskiej.
Ogromnym zainteresowaniem w powojennej filozofii polskiej cieszyła się metodologia i filozofia nauki. Problematyka ta rozwijana była już przed wojną przez przedstawicieli szkoły lwowsko-warszawskiej. Po wojnie zajęły się nią także inne grupy badaczy. Na tym obszarze badań filozofia polska pozostawała w ścisłym kontakcie z rozwojem dyscypliny w innych krajach, podejmując dialog z pozytywizm logiczny, falsyfikacjonizmem czy pluralizmem w filozofii nauki. Dużym zainteresowaniem cieszyła się filozofia neopozytywistyczna. Toczono dyskusje nad pozytywistyczną i antypozytywistyczną wizją nauki, a także nad realistyczną i instrumentalistyczną interpretacją teorii naukowych. Napisano także liczne prace z zakresu metodologii poszczególnych dyscyplin naukowych. Wielu badaczy zajmowało się tematem metodologicznych podstaw nauk społecznych. Obok autorów nawiązujących do metodologii nauk przyrodniczych (Antoni Sułek, Andrzej Malewski), w kilku ośrodkach prowadzono refleksję nad specyfiką nauk społecznych (m.in. Jerzy Kmita, Edmund Mokrzycki, Stanisław Ossowski, Zdzisław Krasnodębski).
Na przełomie lat 60. i 70. powstało w na Uniwersytecie Adama Mickiewicza w Poznaniu środowisko badaczy, które zaczęto określać jako poznańska szkoła metodologiczna. Jej pierwszym filarem była filozofia marksistowska, jednak nie w wersji marksizmu oficjalnego, ale odwołującej się do pism samego Marksa. Drugim była filozofia nauki łącząca wpływy Karla Poppera i Kazimierza Ajdukiewicza. Podstawy tej syntezy opracował Jerzy Giedymin, uczeń obu filozofów. Trzecim zaś niemiecka antynaturalistyczna metodologia nauk humanistycznych (Wilhelm Dilthey, Eduard Spranger i Max Weber). Te różne nurty, uznawane dotychczas za sobie przeciwstawne, stały się źródłem oryginalności szkoły, ale z czasem doprowadziły do jej podziału. W latach siedemdziesiątych część badaczy skupiona wokół Leszka Nowaka zajęła się rozwojem idealizacyjnej teorii nauki. Badacze skupieni wokół Jerzego Kmity zajęli się podstawami metodologicznymi humanistyki, rozwijając koncepcję interpretacji humanistycznej, a później także społeczno-regulacyjnej koncepcji kultury. Badacze związani z Janem Suchem badali marksistowsko-dialektyczne cechy przyrodoznawczego obrazu świata. Natomiast zespół Seweryna Dziamskiego prowadził badania nad kształtowaniem się myśli marksistowskiej. Oprócz wymienionych, ze szkołą wiązani są również Krystyna Zamiara, Izabella Nowakowa, Tadeusz Zgółka, Andrzej Malewski, Jerzy Topolski, Teresa Kostyrko, Anna Pałubicka, Anna Zeidler-Janiszewska oraz Barbara Kotowa. Prace członków szkoły wychodziły przede wszystkim w czasopismach „Studia Metodologiczne” (zał. 1966) i „Poznańskie Studia z Filozofii Nauki” (od 1976).
W środowisku filozofów katolickich (w różnych ośrodkach uniwersyteckich) powstało grono uczonych zajmujących się filozofią nauki i przyrody. Jej przedstawicielami są Michał Heller, Józef Życiński, Stanisław Mazierski, Kazimierz Kłósak. Heller i Życiński założyli w Krakowie Ośrodek Badań Interdyscyplinarnych i zaczęli wydawać czasopismo „Zagadnienia Filozoficzne w Nauce”. Michał Heller za swoją działalność łączącą naukę, religię i filozofię otrzymał w 2008 nagrodę Templetona. Postuluje on powstanie "nowej filozofii przyrody", nie zajmującej się jedynie nauką, ale funkcjonującej w ścisłej z nią łączności.
W związku z ograniczeniem w uprawianiu filozofii, wielu badaczy rozpoczęło działalność w obszarze historii filozofii, lub podjęło się tłumaczenia dzieł filozoficznych. Znaczenie międzynarodowe zyskały polskie badania nad filozofią średniowieczną. Marian Kurdziałek opublikował i opatrzył komentarzem dzieło Dawida z Dinant. Stefan Swieżawski jest autorem ośmiotomowych "Dziejów filozofii europejskiej w XV wieku".
Dużą wartość mają także prace Adama Krokiewicza z historii filozofii starożytnej. Po odwilży 1956 na Uniwersytecie Warszawskim ukształtowała się grupa filozofów, którzy zerwali ze stalinizmem, zajmując się historią idei (warszawska szkoła historii idei). Należeli do niej: Leszek Kołakowski, Bronisław Baczko, Krzysztof Pomian, Andrzej Walicki, Barbara Skarga, Jerzy Szacki. Przedstawiciele tej szkoły odchodzili od marksistowskiego wyjaśniania rozwoju idei, zajmując się szczegółowymi, stroniącymi od ideologii analizami historyczno-socjologicznymi. Wiele prac tej szkoły spowodowało ożywione dyskusje w polskim życiu intelektualnym, przekraczając swoim znaczeniem akademicką filozofię. Po 1968 niektórzy jej przedstawiciele wyemigrowali (Kołakowski, Baczko, Pomian), kontynuując prace i upowszechniając dorobek szkoły za granicą.
Historiografia filozofii polskiej.
Początki historiografii polskiej filozofii datowane są na drugą połowę XVIII w., gdy tacy autorzy jak Hugo Kołłątaj, Adam Tadeusz Naruszewicz i Jan Śniadecki, w ramach szerszego programu oświeceniowej reformy kultury polskiej, zwrócili uwagę na konieczność badań nad historią polskiej filozofii. Systematyczne badania w tym zakresie rozpoczęły się jednak dopiero w wieku XIX, początkowo w ramach historii literatury czy historii oświaty.
Liczne uwagi na temat dzieł filozoficznych można znaleźć w "Historia literatury polskiej" Michała Wiszniewskiego (wyd. 1840-1866), czy w pismach Feliksa Jarońskiego, Jana Majorkiewicza, Karola Libelta i Dominika Szulca. Całościowy zarys historii filozofii polskiej został po raz pierwszy napisany przez Franciszka Krupińskiego i dołączony jako osobny rozdział do polskiego przekładu "Historii filozofii" Alberta Schweglera (wyd. pl. 1863). Autorem, który prowadził wieloletnie studia historyczne nad polską filozofią był Henryk Struve. Ich efektem był obszerny wstęp historyczny do pracy "Wykład systematyczny logiki czyli nauka dochodzenia i poznania prawdy" (wyd. 1868-1870)m oraz "Historia logiki jako teorii poznania w Polsce" (1912).
W początkach XX w. doszło do instytucjonalizacji badań historycznych nad polską filozofią. W 1917 przy Polskiej Akademii Umiejętności powstała zajmująca się tym komisja, która wydawała czasopismo „Archiwum Komisji do Badania Historii Filozofii w Polsce”. W okresie międzywojennym wydano też niewielkich rozmiarów syntezę autorstwa Maurycego Straszewskiego, jako dodatek do polskiego tłumaczenia "Historii filozofii w zarysie" Alberta Stöckla i Josefa Weingärtnera (1930). Po II wojnie światowej ukazała się krótka praca Władysława Tatarkiewicza "Zarys dziejów filozofii w Polsce" (1948), będąca właściwie zebraniem fragmentów z jego "Historii filozofii". Dopiero jednak koniec stalinizmu, pozwolił na szersze zajmowanie się tą tematyką. Wybitnymi historykami polskiej filozofii drugiej połowy XX w. byli Juliusz Domański, Mieczysław Markowski, Zbigniew Ogonowski, Władysław Seńko, Barbara Skarga, Lech Szczucki, Andrzej Walicki, Zofia Włodek.
Już na początku odwilży (1956) powstał Zespół Historii Filozofii Średniowiecznej w Polsce przy IFiS PAN, który przez kolejne dekady opublikował wiele studiów, źródeł i syntez. Dzięki pracy wielu autorów, okres średniowieczny jest stosunkowo najlepiej opracowany historycznie.
W 1959 ukazał się pierwszy, a w 1966 drugi, tom "Historii filozofii polskiej" Wiktora Wąsika. Praca doprowadzona była do roku 1863 . Dziełem zbiorowym jest wydany w latach 1983 i 1989 "Zarysu dziejów filozofii w Polsce" (dwa tomy, pierwszy obejmujący XIII-XVII w., drugi okres 1815-1918). W 2010 ukazała się "Historia filozofii polskiej" Jana Skoczyńskiego i Jana Woleńskiego (doprowadzona do 1989 r.), a w 2013 "Zarys historii filozofii polskiej" Krzysztofa Bochenka, Leszka Gawora i Ryszarda Wójtowicza (omawiający również współczesny rozwój filozofii w Polsce).
W okresie powojennym powstały liczne opracowania słownikowe i encyklopedyczne, utrwalające kanon filozofii polskiej, m.in. "Filozofia w Polsce. Słownik pisarzy" (Wrocław 1971), "Polska filozofia powojenna" (3 tomy, 2001–2005), "Słownik filozofów polskich" (1999), "Klasycy filozofii polskiej" (1999), "Encyklopedia filozofii polskiej" (2 tomy, 2011). W 1978 r. rozpoczęto wydawanie wielotomowej antologii tekstów źródłowych "700 lat myśli polskiej", której redaktorami byli czołowi polscy historycy filozofii. Dobór filozofów i ich tekstów w antologii utrwalił podstawowy kanon historii filozofii w Polsce i ułatwiły dostęp do historycznych źródeł. Spośród czasopism filozoficznych, historii filozofii polskiej poświęcone są „Studia z Filozofii Polskiej” (od 2006) i „Rocznik Historii Filozofii Polskiej” (od 2008).
W XX wieku rozwinął się również namysł nad metodologią filozofii historii. Wytworzyło się w tym zakresie kilka stanowisk. Rozróżnia się autorski i problemowy sposób prezentacji materiału. Pierwszy z nich skoncentrowany jest na filozofach, ich postaci i ich poglądach. Z kolei drugi skoncentrowany jest na problemach nad którymi refleksja jest rozwijana, nurtach i stanowiskach filozoficznych, czy kontekstach filozofowania. Nie są to przy tym stanowiska rozłączne, a określające, co jest podstawowym kryterium organizującym materiał. Ku ujęciu autorskiemu skłaniali się Władysław Tatarkiewicz, Jerzy Legowicz czy Zbigniew Kuderowicz. Ujęcie problemowe prezentowali Stefa Swieżawski, Zdzisław Kuksewicz, Bohdan Dziemidok, Michał Hempoliński, Andrzej Miś.

</doc>
<doc id="655162" url="https://pl.wikipedia.org/wiki?curid=655162" title="Rejon starosamborski">
Rejon starosamborski

Rejon starosamborski – jednostka administracyjna Ukrainy, w południowo-zachodniej części obwodu lwowskiego. Siedzibą rejonu jest Stary Sambor.
Rejon został utworzony w 1944. W jego skład wchodzą 3 miasta rejonowego znaczenia: Stary Sambor, Dobromil i Chyrów, 2 osiedla typu miejskiego: Niżankowice i Stara Sól, oraz 39 rad wiejskich. W sumie w rejonie znajduje się 115 miejscowości.
Powierzchnia rejonu wynosi 1245 km kw.
Według spisu powszechnego z roku 2001 wynika, że w rejonie żyło 82 100 ludzi, w tym 400 Rosjan (0,48%) i 1000 Polaków (1,22%).
Od zachodu graniczy z Polską, od północnego wschodu z rejonem mościskim, od wschodu z samborskim i drohobyckim, od południa z turczańskim.
Rejon został zlikwidowany 17 lipca 2020 w związku z reformą podziału administracyjnego Ukrainy na rejony.

</doc>
<doc id="655166" url="https://pl.wikipedia.org/wiki?curid=655166" title="Radu Vasile">
Radu Vasile

Radu Vasile (ur. 10 października 1942 w Sybinie, zm. 3 lipca 2013 w Bukareszcie) – rumuński polityk, historyk, ekonomista i publicysta, w latach 1998–1999 premier Rumunii.
Życiorys.
W 1967 ukończył historię na Uniwersytecie Bukareszteńskim, w 1977 uzyskał stopień naukowy doktora, specjalizując się w historii doktryn gospodarczych. Początkowo pracował w muzeum jako historyk, następnie w jednym z instytutów Akademii Rumuńskiej. Od 1972 był zawodowo związany z Akademią Studiów Ekonomicznych w Bukareszcie, od 1993 na stanowisku profesora. W latach 1990–1992 pełnił na tej uczelni funkcję prodziekana wydziału handlu. Działał w krajowym stowarzyszeniu ekonomistów.
W 1990 dołączył do Partii Narodowo-Chłopskiej-Chrześcijańsko-Demokratycznej (PNŢCD), był redaktorem partyjnego czasopisma „Dreptatea”. W 1992 i w 1996 uzyskiwał mandat senatora, pełnił funkcję wiceprzewodniczącego tej izby.
17 kwietnia 1998 objął urząd premiera Rumunii w ramach koalicyjnego gabinetu. Zmagał się z siłowymi protestami górników (tzw. mineriady), należał do architektów prounijnego kierunku polityki zagranicznej. W trakcie urzędowania przeszedł zawał mięśnia sercowego. Zakończył urzędowanie 14 grudnia 1999, został odwołany z inicjatywy prezydenta Emila Constantinescu, następnie władze PNŢCD podjęły decyzję o jego wykluczeniu z partii. W 2000 przez kilka miesięcy kierował Partią Ludową Rumunii, następnie dołączył do Partii Demokratycznej, którą do 2004 reprezentował w Senacie.
Był autorem artykułów naukowych z zakresu historii gospodarki i demografii, opublikował jedną powieść i wspomnienia z okresu pełnienia funkcji premiera, pisał także wiersze pod pseudonimem "Radu Mischiu".

</doc>
<doc id="655171" url="https://pl.wikipedia.org/wiki?curid=655171" title="David Alexander Cospatrick Douglas-Home, 15. hrabia Home">
David Alexander Cospatrick Douglas-Home, 15. hrabia Home



</doc>
<doc id="655173" url="https://pl.wikipedia.org/wiki?curid=655173" title="Taeniacara candidi">
Taeniacara candidi

Taeniacara candidi – endemiczny gatunek słodkowodnej ryby z rodziny pielęgnicowatych, jedyny przedstawiciel rodzaju "Taeniacara" . Hodowana w akwariach.
Występowanie.
Ameryka Południowa (Brazylia). Dorzecze Amazonki i Rio Negro.
Opis.
Dorasta do 5 cm długości.

</doc>
<doc id="655174" url="https://pl.wikipedia.org/wiki?curid=655174" title="Taeniacara">
Taeniacara



</doc>
<doc id="655175" url="https://pl.wikipedia.org/wiki?curid=655175" title="Battlelore">
Battlelore

Battlelore – epic metalowy zespół pochodzący z Lappeenranta w Finlandii, założony w roku 1999. Wszystkie z tekstów Battlelore dotyczą postaci i wydarzeń z tolkienowskiego Śródziemia.

</doc>
<doc id="655177" url="https://pl.wikipedia.org/wiki?curid=655177" title="Wesele w Landshut">
Wesele w Landshut

Wesele w Landshut (niem. "Landshuter Hochzeit") – festyn miejski organizowany od 1903 w Landshut jako replika wesela Jadwigi Jagiellonki i Jerzego Bogatego (1475).
W 1902 roku właściciel restauracji Georg Trippel i fabrykant Joseph Linnbrunner założyli stowarzyszenie „Die Förderer”, mające na celu zorganizowanie repliki słynnego wesela. Pierwszy festiwal w Landshut odbył się w roku następnym, kolejne odbywały się co cztery lata z przerwą na okres I i II wojny światowej.

</doc>
<doc id="655179" url="https://pl.wikipedia.org/wiki?curid=655179" title="Stare Bielany">
Stare Bielany

Stare Bielany – obszar MSI w dzielnicy Bielany w Warszawie.
Położenie.
Stare Bielany to według MSI obszar, który zawiera się między:
Znajduje się tam międzywojenne osiedle Zdobycz Robotnicza wybudowane w latach 1926–1932. W wolnej przestrzeni, po II wojnie światowej wzniesiono bloki mieszkalne.

</doc>
<doc id="655184" url="https://pl.wikipedia.org/wiki?curid=655184" title="Trasa Lęborska">
Trasa Lęborska



</doc>
<doc id="655187" url="https://pl.wikipedia.org/wiki?curid=655187" title="Stary cmentarz żydowski w Łodzi">
Stary cmentarz żydowski w Łodzi

Stary cmentarz żydowski w Łodzi – nieistniejący cmentarz żydowski na Bałutach przy ul. Wesołej w Łodzi.
Kirkut został założony 4 kwietnia 1811 roku na gruntach odkupionych od Adama i Magdaleny Lipińskich – mieszczan łódzkich oraz sąsiadujących gruntów innych osób. Wcześniej zmarli łódzcy Żydzi grzebani byli na kirkutach w pobliskim Lutomiersku i Strykowie.
Cmentarz pierwotnie miał powierzchnię 0,06 ha, ale już w latach 80. XIX wieku na powiększanej nekropolii brakowało miejsca. Pochowano tu wielu łódzkich kupców, nauczycieli, przemysłowców, działaczy społecznych i religijnych – w sumie ponad 13 tys. osób narodowości żydowskiej. Najsławniejszymi pochowanymi tam byli: rabin Chaskiel Naumberg, Pinkus Zajdler, Pinkus Sonenberg, Mojżesz Fajtłowicz, Lejzer Perlmutter oraz Kalman Poznański. Znajdowały się tam groby członków rodzin Silbersteinów, Prussaków, Rosenblattów.
Ze względu na brak miejsca na pochówki, 30 września 1888 roku, Dozór Bóżniczy zwrócił się do prezydenta miasta Władysława Pieńkowskiego z prośbą o zezwolenie na powiększenie cmentarza lub założenie nowego. Ostatecznie cmentarz zamknięto 10 listopada 1892 roku. Po 1892 roku jednak sporadycznie odbywały się pogrzeby. Podczas wojny w 1914 roku, kiedy nowy cmentarz był niedostępny, chowano nadal na starym. Ostatniego pochówku przy Wesołej dokonano prawdopodobnie w 1922 roku. Pochowano wtedy Efraima Lande w ohelu jego ojca Symche Binema. W międzywojniu dom przedpogrzebowy pełnił funkcję szpitala dla chorych umysłowo. Funkcjonował on również podczas II wojny światowej.
W 1942 roku nekropola przy ul. Wesołej została zdewastowana. Część macew zdemontowano i wykorzystano do utwardzania dróg. Prawdopodobnie części nagrobków z pierwszej żydowskiej nekropolii w Łodzi użyto do utwardzenia nawierzchni i wybrukowania podwórek m.in. przy ulicy Zgierskiej i Bazarowej. Szpital (dawny dom przedpogrzebowy) dla umysłowo chorych został zlikwidowany we wrześniu 1942 roku (chorych zamordowano w ośrodku zagłady w Chełmnie nad Nerem), a w opuszczonym budynku umieszczono resort stolarski. 
Ostatecznie cmentarz zlikwidowano w 1949 roku – w czasie budowy ulicy Zachodniej, a pozostały teren został przeznaczony przez ówczesne władze pod budowę domów. Likwidacja odbyła się niezgodnie z prawem, nie było ekshumacji szczątków pochowanych. 
Obecnie przez teren cmentarza przebiega zachodnia nitka ulicy Zachodniej, obok wybudowano bloki. Pamiątką po nekropolii są dziś fragmenty murów na tyłach kamienic przy ulicach Rybnej i Bazarowej. Przy ul. Rybnej znajduje się pamiątkowy obelisk z tablicą. Przy okazji remontów ul. Zachodniej i prac ziemnych na terenie osiedla przy tej ulicy ciągle odnajduje się szczątki ludzkie pochodzące z dawnego cmentarza, gdyż w latach 50. nie przeprowadzono ekshumacji zwłok.

</doc>
<doc id="655193" url="https://pl.wikipedia.org/wiki?curid=655193" title="Język ilokanoński">
Język ilokanoński



</doc>
<doc id="655196" url="https://pl.wikipedia.org/wiki?curid=655196" title="Bezpieczeństwo komputerowe">
Bezpieczeństwo komputerowe



</doc>
<doc id="655197" url="https://pl.wikipedia.org/wiki?curid=655197" title="Kotipelto">
Kotipelto

Kotipelto jest nazwą solowego projektu wokalisty Stratovariusa, Timo Kotipelto, który jest jedynym stałym muzykiem w projekcie. Do współpracy przy każdym albumie zaprasza paru najlepszych muzyków ze świata heavy metalu.

</doc>
<doc id="655199" url="https://pl.wikipedia.org/wiki?curid=655199" title="Stalowa Wola Rozwadów">
Stalowa Wola Rozwadów

Stalowa Wola Rozwadów – stacja kolejowa w Stalowej Woli, w dzielnicy Rozwadów, w województwie podkarpackim, w Polsce. Jest ważnym węzłem kolejowym i największą oraz odprawiającą największą liczbę pasażerów stacją w mieście.
Charakterystyka.
W roku 2017 stacja obsługiwała 300–499 pasażerów na dobę.
Na terenie stacji, oprócz budynku stacyjnego i peronów, mieszczą się dwie lokomotywownie (obie nieczynne), cztery nastawnie o oznaczeniu „Ro”, z których trzy są czynne, nieużywany skład węgla, budynek PKP Energetyka oraz zespół bocznic (w tym jedna odchodząca do Huty Stalowa Wola). W Rozwadowie istnieje 5 torów pasażerskich. Dodatkowo od strony Stalowej Woli Południe znajduje się jeszcze jeden tor pasażerski, oznaczony jako 18, zakończony kozłem oporowym. Bezpośrednio na północ od stacji znajduje się stacja towarowa Stalowa Wola Rozwadów Towarowa. Do 2020 na wylocie w kierunku Lipy/Kraśnika wzdłuż torów stały niewykorzystane słupy trakcyjne.
Na stacji kończy się jednotorowy odcinek linii Lublin Główny – Przeworsk. Dalej linia jest dwutorowa aż do stacji Grodzisko Dolne, skąd do Przeworska pociągi ponownie poruszają się jednym torem na odcinku 13 km.
29 marca 2021 PKP podpisały z konsorcjum firm Texom i AJ umowę na remont dworca.

</doc>
<doc id="655200" url="https://pl.wikipedia.org/wiki?curid=655200" title="Adriej Kozłow">
Adriej Kozłow



</doc>
<doc id="655203" url="https://pl.wikipedia.org/wiki?curid=655203" title="DragonBall">
DragonBall



</doc>
<doc id="655204" url="https://pl.wikipedia.org/wiki?curid=655204" title="Gąbczaste zwyrodnienie mózgu">
Gąbczaste zwyrodnienie mózgu



</doc>
<doc id="655206" url="https://pl.wikipedia.org/wiki?curid=655206" title="Brabus Rocket">
Brabus Rocket

Brabus Rocket − najszybszy sedan świata od 2007 do końca 2008. oparty jest na samochodzie Mercedes-Benz CLS.

</doc>
<doc id="655207" url="https://pl.wikipedia.org/wiki?curid=655207" title="Guanozyno-5′-trifosforan">
Guanozyno-5′-trifosforan

Guanozyno-5′-trifosforan ("GTP") – organiczny związek chemiczny, rybonukleotyd purynowy pełniący funkcję przenośnika energii w komórce. Pełni podobne funkcje do adenozynotrifosforanu (ATP), zawiera dwa wiązania wysokoenergetyczne. GTP bierze udział w reakcjach fosforylacji, a także dostarcza energię w procesie translacji oraz transkrypcji. Powstaje w cyklu Krebsa.

</doc>
<doc id="655208" url="https://pl.wikipedia.org/wiki?curid=655208" title="Bracia Koala">
Bracia Koala

Bracia Koala (ang. "The Koala Brothers", 2003–2007) – brytyjski serial animowany dla dzieci wyprodukowany przez Spellbound Entertainment i Famous Flying Films. Jego światowa premiera odbyła się 1 września 2003 roku na antenie brytyjskiej stacji CBeebies. W Polsce serial był emitowany na kanałach TVP1 (premiera: 8 stycznia 2005 roku), MiniMini oraz CBeebies (premiera: 5 sierpnia 2008). Obecnie jest emitowany przez kanał TVP ABC (premiera: 7 kwietnia 2015 roku), a także przez TVP ABC 2 (premiera: 24 marca 2022 roku)
Twórcą serialu jest Australijczyk David Johnson – założyciel współprodukującej serial firmy Famous Flying Films. W 2013 roku odkupił on od Spellbound Entertainment prawa do serialu i od tej pory jego nowa firma Koala Brothers Limited posiada pełne prawa do serialu jak i całej marki oraz zajmuje się jego dystrybucją na całym świecie.
W 2015 roku serial został poddany rekonstrukcji cyfrowej. Odcinki zrekonstruowane można oglądać na oficjalnym kanale YouTube oraz na platformie Kidoodle.TV.
Opis.
Głównymi bohaterami są misie koala: Franio i Benio. Mieszkają na australijskim odludziu nad którymi codziennie latają swoim żółtym samolotem i sprawdzają czy któreś z ich mieszkających tam przyjaciół nie potrzebuje pomocy. Jeśli tak, bracia Koala zawsze wyciągną pomocną dłoń. Każdy odcinek serialu niesie za sobą przesłanie, że warto pomagać.
Format.
Odcinki serialu istnieją w dwóch wersjach, w zależności od stacji telewizyjnej. Kanały TVP pokazują 39 odcinków trwających po 21 minut. Wyglądają następująco:
MiniMini pokazywał odcinki w podobnej formie, jednakże z wyłącznie jednym segmentem, co dawało 78 odcinków trwających po ok. 14 minut.
Z kolei CBeebies (jak i większość kanałów pokazujących serial na świecie) emitował 78 odcinków trwających po 10 minut. Prezentowały się w ten sposób:
Wersja polska.
TVP, MiniMini, CBeebies (serie I i II, S1).
Wersja polska: Telewizja Polska Agencja Filmowa,Reżyseria: Dorota Kawęcka,
Dialogi: Ewa Prugar,Tłumaczenie: Agata Kubasiewicz,Dźwięk:
Montaż:
Kierownictwo produkcji:
Tekst piosenki: Andrzej Brzeski,
Opracowanie muzyczne: Piotr Gogol,
Wystąpili:
i inni,
Lektor: Dariusz Odija
CBeebies (seria III).
Wersja polska: na zlecenie BBC Worldwide – Start International Polska,
Obsada: Dorota Kawęcka-Leśniewska,
Reżyseria: Małgorzata Kaźmierska,
Dialogi: Ewa Prugar,
Tłumaczenie: Agata Kubasiewicz,
Dźwięk i montaż: Jerzy Wierciński,
Kierownictwo produkcji: Anna Kuszewska,
Wystąpili:
i inni,
Lektor: Dariusz Odija

</doc>
<doc id="655210" url="https://pl.wikipedia.org/wiki?curid=655210" title="Ulica Maratońska w Radomiu">
Ulica Maratońska w Radomiu

Ulica Maratońska – jedna z głównych ulic dzielnicy Radomia – Borki. Szeroka, dwujezdniowa arteria łącząca ul. 1905 Roku z drogą wylotową na Kraków w ciągu trasy europejskiej E77. Stanowi fragment miejskiego odcinka drogi krajowej nr 12. 
Arteria powstała dwuetapowo. W 1974 roku oddano do użytku pierwszy, krótszy fragment pomiędzy ul. 1905 Roku a ul. Dębową. W drugiej połowie lat 70. XX wieku ukończono drugi fragment spinający całość z ul. Kielecką. Przy realizacji trasy zastosowano tzw. oszczędnościową technologię, w wyniku czego Maratońska na przełomie XX i XXI wieku przypominała ruinę. Wyjątkiem był niewielki odcinek w sąsiedztwie skrzyżowania z ulicą Kielecką.
W 2006 roku oddano do użytku przebicie ul. Maratońskiej do ul. Wolanowskiej, co miało w założeniu usprawnić ruch tranzytowy. W 2007 roku temu przedłużeniu nadano nazwę NSZZ "Solidarność". 
W lipcu tego samego roku oddano arterię do prac remontowych. Usunięto podstawę betonową o grubości kilkudziesięciu centymetrów. Dyrektor Miejskiego Zarządu Dróg i Komunikacji poinformował, że stary beton był za cienki i nie spełniał wymaganych norm. Według niego przyczynił się do niektórych pęknięć nawierzchni. Przed wykonaniem remontu przeprowadzono badania nośności i geologiczne.

</doc>
<doc id="655212" url="https://pl.wikipedia.org/wiki?curid=655212" title="Stal Ostrowiec Świętokrzyski">
Stal Ostrowiec Świętokrzyski



</doc>
<doc id="655213" url="https://pl.wikipedia.org/wiki?curid=655213" title="Komisja wyborcza">
Komisja wyborcza

Komisja wyborcza – kolegialny organ, odpowiedzialny za przygotowanie i przeprowadzenie wyborów oraz za nadzór nad samym aktem głosowania.
W Polsce stałym organem wyborczym jest Państwowa Komisja Wyborcza. Inne komisje wyborcze są powoływane dla wykonania określonych zadań:

</doc>
<doc id="655215" url="https://pl.wikipedia.org/wiki?curid=655215" title="Twierdzenie Laplace'a">
Twierdzenie Laplace'a



</doc>
<doc id="655218" url="https://pl.wikipedia.org/wiki?curid=655218" title="Jerzy Lenda">
Jerzy Lenda

Jerzy Czesław Lenda (ur. 12 grudnia 1953) – polski kontradmirał i inżynier techniki nawigacji, oficer okrętów desantowych, od 2005 do 2009 dowódca 8 Flotylli Obrony Wybrzeża.
Wykształcenie.
Jerzy Czesław Lenda urodził się 12 grudnia 1953 w Starowicach Dolnych. W 1972 zdał maturę w Liceum Ogólnokształcącym w Strzelinie i wstąpił do Wyższej Szkoły Marynarki Wojennej, po ukończeniu której w 1976 otrzymał promocję oficerską i tytuł inżyniera nawigatora. Studiował w Akademii Marynarki Wojennej ZSRR w Leningradzie, gdzie odbył kurs II stopnia z zakresu artylerii i broni okrętowej – konstrukcje i eksploatacja (1981–1983) oraz operacyjne studia podyplomowe (1988–1989). Jest również absolwentem Podyplomowych Studiów Operacyjno-Strategicznych w Akademii Obrony Narodowej (1999) i studiów dowódczych w Akademii Dowodzenia Marynarki Wojennej Stanów Zjednoczonych (ang. Naval Command College) w Newport (2005).
Służba wojskowa.
Pierwsze stanowisko służbowe objął na okręcie desantowym ORP „Siekierki”, gdzie był dowódcą działu okrętowego artylerii i broni rakietowej. W 1978 został zastępcą dowódcy okrętu ORP „Studzianki”, a w 1981 – zastępcą dowódcy grupy okrętów na ORP „Głogów” w jednym z dywizjonów okrętów desantowych 2 Brygady Okrętów Desantowych w Świnoujściu. Od 1983 do 1996 służył w Sztabie 8 Flotylli Obrony Wybrzeża im. wiceadm. Kazimierza Porębskiego w Świnoujściu, kolejno jako pomocnik oficera flagowego artylerii okrętowej (1983–1985), starszy oficer flagowy artylerii (1985–1991) oraz zastępca szefa Wydziału Operacyjnego (1991-1996). Następnie dowodził 2 dywizjonem Okrętów Transportowo-Minowych w Świnoujściu. Od 2002 był szefem Szkolenia Flotylli, a w latach 2005–2009 dowódca 8 Flotylli Obrony Wybrzeża. 31 stycznia 2010 zakończył zawodową służbę wojskową.

</doc>
<doc id="655219" url="https://pl.wikipedia.org/wiki?curid=655219" title="Łopata (Tatry)">
Łopata (Tatry)

Łopata (, błędnie "Deravá") – szczyt w grani głównej Tatr Zachodnich pomiędzy znajdującym się na wschód od niego Jarząbczym Wierchem i znajdującym się na zachód Wołowcem. Nie jest znane pochodzenie nazwy, nie jest to nazwa ludowa, nie była używana przez pasterzy.
Łopata wznosi się na wysokość 1957 m n.p.m. i tworzy trzy granie:
Grań główna, w której znajduje się szczyt Łopaty i którą przebiega granica polsko-słowacka, jest od północnej (polskiej) strony podcięta stromymi skalnymi ścianami opadającymi do kotłów lodowcowych Dziurawe i Jarząbcza Rówień. U podnóża tych ścian znajdują się stożki piargowe. Stoki południowe tej grani, opadające do Doliny Jamnickiej, są bardziej łagodne i w dużej części trawiaste.
Zbocza Czerwonego Wierchu są w górnej części częściowo trawiaste, a częściowo porośnięte kosodrzewiną. Północne zbocza zwane Hotarzem porasta naturalny las.
Z wierzchołka i południowych zboczy Łopaty widoki na Rohacze, Jamnickie Stawy, Dolinę Chochołowską i Jamnicką, Liptów i Niżne Tatry.

</doc>
<doc id="655221" url="https://pl.wikipedia.org/wiki?curid=655221" title="Wygnany Jedi">
Wygnany Jedi



</doc>
<doc id="655228" url="https://pl.wikipedia.org/wiki?curid=655228" title="Język sundajski">
Język sundajski

Język sundajski, także sundyjski ("basa Sunda") – język austronezyjski używany w prowincjach Banten i Jawa Zachodnia w Indonezji. Według danych z 2015 roku ma ponad 32 mln użytkowników. Posługują się nim Sundajczycy.
Jest drugim językiem regionalnym w Indonezji co do liczby użytkowników (po jawajskim), a zarazem jednym z najbardziej znaczących w tym kraju pod względem kulturowym. 
Według Ethnologue dzieli się na trzy dialekty: bogor (krawang), pringan, cirebon. Wyróżnia się także dialekt baduy (badui), często rozpatrywany jako odrębny język. W użyciu wśród Sundajczyków jest również język indonezyjski.
Stanowi język tożsamości prowincjonalnej w zachodniej części Jawy. Jest powszechnie używany we wszelkich sferach życia. Po sundajsku drukowane są pewne gazety i czasopisma, nadaje się w nim również audycje radiowe. W literaturze zdecydowanie dominuje język indonezyjski.
Słownictwo.
Podobnie jak w języku jawajskim i balijskim, słownictwo języka sundajskiego wykazuje znaczne zróżnicowanie w zależności od pozycji społecznej i wieku rozmówcy. Wyróżnia się trzy tzw. poziomy języka ():
Pismo.
Pierwotnie język sundajski był zapisywany alfabetem sylabicznym zwanym pismem sundajskim ("aksara sunda"), a w dalszym okresie nieco zmodyfikowanym pismem jawajskim, zwanym carakan. Późniejsze wpływy arabskie zadecydowały o zmianie zapisu języka na alfabetyczne pismo arabskie. Wpływy te odcisnęły się również na leksyce i fonologii języka sundajskiego. Pismo łacińskie na Jawę przywieźli Holendrzy, razem z kolejną falą nowego słownictwa. Właśnie ta forma zapisu jest współcześnie w największym obiegu.

</doc>
<doc id="655231" url="https://pl.wikipedia.org/wiki?curid=655231" title="Club Comunicaciones">
Club Comunicaciones

Club Comunicaciones jest argentyńskim klubem piłkarskim z siedzibą w mieście Buenos Aires.
Historia.
Klub założony został 15 marca 1931 przez pracowników firmy "Correos y Telégrafos". Początkowa nazwa klubu brzmiała Club Atlético Correos y Telégrafos, a obecna nazwa obowiązuje od roku 1953. 
Dnia 29 września 1962 oddany został do użytku klubowy stadion Estadio Afredo Ramos. Obecnie Comunicaciones gra w trzeciej lidze argentyńskiej Primera B Metropolitana.

</doc>
<doc id="655238" url="https://pl.wikipedia.org/wiki?curid=655238" title="Norther">
Norther

Norther jest zespołem z Espoo/Helsinek, w Finlandii, wykonującym melodic death metal z elementami heavy metalu, black metalu i power metalu. Styl Northera jest bardzo podobny do Children of Bodom, sam zespół powiedział, że mają oni na nich wpływ. Jednakże ich utwory są bardziej melodyjne, a mniej techniczne.
Życiorys.
Zespół został założony na początku 1996, pod nazwą "Requiem", przez gitarzystę Petri Lindroosa i perkusistę Toni Hallio, wspomaganych przez dwóch innych muzyków. Na początku zespół cierpiał z powodu braku odpowiedniego miejsca do prób, ale pod koniec 1997 gitarzysta Alexander Kuoppala (ex-Children of Bodom) znalazł dla nich odpowiednie miejsce na próby w Lepakko. W tym czasie zespół postanowił zmienić swoją nazwę z "Requiem" na "Decayed". Ich szczęście było krótkotrwałe, nowe miejsce na próby zostało w krótkim czasie wyburzone. Muzycy, którzy początkowo współgrali z Lindroosem i Hallio szybko stracili swoją motywację i opuścili "Requiem".
Po paru miesiącach grupie udało się znaleźć inne miejsce do prób, zaczęto szukać muzyków do kompletnego składu. Po kilku przesłuchaniach nie byli w stanie znaleźć nikogo, kto by im odpowiadał. Dlatego też zrobili sobie przerwę, która trwała do początku 2000, kiedy to spotkali gitarzystę Kristiana Rantę. Zespół został uaktywniony i z pomocą dwóch braci, którzy byli kumplami Lindroosa - Sebastiana i Joakima Ekroosów - grupa nagrała swoje pierwsze demo, pierwszy raz używając nazwy "Norther". Obiecujące demo doprowadziło ich do podpisania kontraktu z fińską wytwórnią Spinefarm Records.
Niezależnie od wewnętrznych problemów bracia Ekroos opuścili zespół. To doprowadziło to znalezienia pierwszego stałego składu, kiedy to basista Jukka Koskinen i klawiszowiec Tuomas Planman zostali przyjęci do Northera.
Kiedy album "Dreams of Endless War" został nagrany i wydany w 2002, Norther otrzymał pozytywny odzew ze specjalistycznych magazynów i zaczął dawać koncerty w okolicach Helsinek.
W październiku 2005, perkusista Toni Hallio opuścił zespół, pozostawiając Lindroosa jako jedynego założyciela. Został on zastąpiony przez Heikki Saari, perkusistę Virtuocity. W 2009 roku Petri został wyrzucony z zespołu i na stałe zagościł w szeregach Ensiferum.Lindroos został zastąpiony przez Aleksi Sihvonena.Do zespołu dołączył także Daniel Freyberg jako gitarzysta.
9 sierpnia 2012 roku Norther zawiesił swoją działalność, dając ostatni koncert na XVII Festivalu Brutal Assault w Jaromerze w Czechach.

</doc>
<doc id="655240" url="https://pl.wikipedia.org/wiki?curid=655240" title="Sandak">
Sandak

Sandak (lub "sandek"; hebr סנדק, prawdopodobnie z gr. συντεκνος -przy dziecku) - osoba, która trzyma podczas obrzezania dziecko na kolanach. Jej praktyczne zadanie polega na unieruchomieniu niemowlęcia w celu umożliwienia dokonania obrzezania przez mohela. Pełnienie roli sandaka było uważane za wielki zaszczyt. Najczęściej był nim dziadek dziecka, ale chętnie widziano w tej roli znanych uczonych w prawie religijnym. Czasem spotyka się porównanie roli sandaka do ojca chrzestnego w chrześcijaństwie. Po prawej stronie sandaka umieszczano tzw. krzesło Eliasza. 

</doc>
<doc id="655241" url="https://pl.wikipedia.org/wiki?curid=655241" title="Immortalizm">
Immortalizm



</doc>
<doc id="655246" url="https://pl.wikipedia.org/wiki?curid=655246" title="Augustus FitzRoy (3. książę Grafton)">
Augustus FitzRoy (3. książę Grafton)

Augustus Henry FitzRoy (ur. 28 września 1735, zm. 14 marca 1811 w Euston Hall w Suffolk) – brytyjski arystokrata i polityk, premier Wielkiej Brytanii, najstarszy syn lorda Augustusa FitzRoya (młodszego syna 2. księcia Grafton) i Elizabeth Cosby, córki pułkownika Williama Cosby’ego, gubernatora Nowego Jorku. W prostej linii był potomkiem króla Karola II.
Kariera polityczna.
W wieku 12 lat przejął po śmierci swojego stryja George’a tytuł grzecznościowy hrabiego Euston, przysługujący dziedzicowi tytułu księcia Grafton (tytuł książęcy przejął po śmierci swojego dziadka w 1757 r., wraz z miejscem w Izbie Lordów, wcześniej zasiadając od 1756 r. w Izbie Gmin z okręgu Bury St Edmunds). Kształcił się w Westminster School i w Peterhouse na Uniwersytecie Cambridge.
Grafton szybko znalazł się w opozycji do faworyta króla Jerzego III, lorda Bute, który przez pewien czas sprawował urząd premiera. Do jego upadku przyczynił się właśnie Grafton, który sprzymierzył się z księciem Newcastle. Pomimo udziału w upadku jego faworyta, król Jerzy uczynił Graftona w 1765 r. członkiem Tajnej Rady. Augustus wszedł tam w porozumienie z Williamem Pittem Starszym.
W tym samym roku został ministrem północnego departamentu w rządzie lorda Rockinghama. Po upadku tego rządu, w gabinecie Chathama, Grafton pełnił w latach 1766–1770 funkcję pierwszego lorda skarbu i przewodniczącego Izby Lordów. Choroba Chathama uczyniła Graftona zimą 1767 na 1768 r. głównym kandydatem na stanowisko premiera, które uzyskał w październiku 1768 r. Na stanowisku tym utrzymał się tylko przez 2 lata, stopniowo tracąc poparcie, do czego przyczyniły się w dużej mierze listy tajemniczego „Juniusa” (tożsamość ich autora jest wciąż przedmiotem ożywionych dyskusji, jako potencjalnych „Juniusów” wymienia się m.in. lorda Chatham, Horace’a Walpole’a i dra Samuela Johnsona), które oskarżały premiera m.in. o korupcję i zmusiły go do ustąpienia z urzędu w styczniu 1770 r.
W następnych latach Grafton nie był czynnym uczestnikiem życia politycznego Wielkiej Brytanii, aczkolwiek sprawował jeszcze ministerialne urzędy. Był m.in. dwukrotnie Lordem Tajnej Pieczęci (1771-1775 i 1782-1783). W późniejszych latach był prominentnym unitarianinem.
Książę Grafton był ponadto kawalerem Orderu Podwiązki od 1769 r., kanclerzem Uniwersytetu Cambridge od 1768 r. oraz Lordem Namiestnikiem Suffolk w latach 1757–1763 i 1767-1790.
Życie prywatne.
29 stycznia 1756 r. w Londynie poślubił Anne Liddell (1738 – 24 lutego 1804), córkę sir Henry’ego Liddella, barona Ravensworth, i Anne Delmé, córkę sir Petera Delmé. Augustus i Anne mieli razem dwóch synów i córkę:
23 marca 1769 r. małżeństwo Augustusa i Anne zostało unieważnione. 24 czerwca tego samego roku w Woburn Abbey (Bedfordshire) poślubił Elisabeth Wrottesley (1 listopada 1745 – 25 maja 1822), córkę sir Richarda Wrottesleya, 7. baroneta. Augustus i Elisabeth mieli razem dwóch synów i cztery córki:

</doc>
<doc id="655253" url="https://pl.wikipedia.org/wiki?curid=655253" title="Jerzy Patz">
Jerzy Patz

Jerzy Wojciech Patz (ur. 11 listopada 1953) – polski wiceadmirał i inżynier techniki nawigacji, oficer okrętów przeciwminowych. W 1973 rozpoczął służbę w Marynarce Wojennej, dowodził OORP „Tukan” i „Albatros” oraz 13 dywizjonem trałowców i 3 Flotyllą Okrętów, w latach 2008 – 2010 dowódca Centrum Operacji Morskich. Z dniem 15 sierpnia 2010 został wyznaczony na stanowisko szefa Sztabu Marynarki Wojennej – Zastępcy Dowódcy Marynarki Wojennej. Na stanowisku tym pełnił służbę do 1 października 2012.
Wykształcenie.
Jerzy Patz urodził się 11 listopada 1953 w Rządzu (ob. część Grudziądza). W 1973 wstąpił na Wydział Dowódczy do Wyższej Szkoły Marynarki Wojennej w Gdyni, po ukończeniu której w 1977 otrzymał promocję oficerską i tytuł inżyniera nawigatora statku morskiego. Jest również absolwentem Wyższego Kursu Doskonalenia Oficerów (1980–1981) i Podyplomowych Studiów Operacyjno-Strategicznych (1992–1993).
Służba wojskowa.
Pierwsze stanowisko służbowe objął na trałowcu ORP „Jastrząb”, gdzie dowodził działem broni podwodnej. Jeszcze w 1977 został zastępcą dowódcy trałowca ORP „Albatros”, a od 1980 dowodził tym okrętem. W latach 1982–1984 był dowódcą trałowca ORP „Tukan” i jednocześnie dowódcą jednej z grup okrętów w 13 dywizjonie trałowców na Helu. Od 1986 do 1991 służył w dowództwie 13 dywizjonu trałowców, kolejno jako szef sztabu – zastępca dowódcy (1986–1988) oraz dowódca jednostki (1988–1991). Następnie wyznaczono go szefem sztabu – I zastępcą dowódcy 9 Flotylli Obrony Wybrzeża im. kontradm. Włodzimierza Steyera na Helu.
W latach 2000–2004 zajmował stanowisko szefa Szefostwa Szkolenia Morskiego – zastępcy szefa Szkolenia Marynarki Wojennej, po czym do 2006 dowodził 3 Flotyllą Okrętów im. kmdra Bolesława Romanowskiego w Gdyni. W 2006 został wyznaczony zastępcą dowódcy, a w sierpniu 2008 dowódcą Centrum Operacji Morskich. Od 2010 do 2012 – szef sztabu Marynarki Wojennej – zastępca dowódcy Marynarki Wojennej. Służbę w mundurze zakończył w styczniu 2013.

</doc>
<doc id="655255" url="https://pl.wikipedia.org/wiki?curid=655255" title="Commandos">
Commandos

Commandos – seria gier komputerowych wyprodukowanych przez hiszpańską firmę Pyro Studios i wydanych przez Eidos Interactive, w których gracz wciela się w dowódcę brytyjskich komandosów. Rozgrywka odbywa się na terenach okupowanych przez państwa Osi podczas II wojny światowej i jej celem jest zwykle zniszczenie nieprzyjacielskich instalacji, co wymaga ostrożnej eliminacji jednostek wroga obdarzonych sztuczną inteligencją.
Inicjująca serię, wydana w 1998 roku na komputery osobiste, strategiczna gra czasu rzeczywistego pod tytułem ' zawierała grupę do sześciu bohaterów o różnych umiejętnościach, a ich wzajemna współpraca była potrzebna do zwycięstwa w misjach. Sukces gry spowodował powstanie w roku 1999 samodzielnego dodatku do niej pod tytułem ', który zawierał kilka nowych misji i nowe umiejętności dla kierowanych bohaterów. W sequelu "Commandosów", wydanej w roku 2002 grze ', kierowane postacie uzyskały ekwipunek i możliwość przejmowania uzbrojenia od pokonanych wrogów. Gra posiadała, w przeciwieństwie do poprzednich odsłon serii, trójwymiarowy silnik, aczkolwiek o ograniczonych możliwościach; była też próbą przeniesienia zasad rozgrywki na konsole Xbox i PlayStation 2. Trzecia część serii, ' z 2003 roku, charakteryzowała się poprawioną oprawą graficzną. W 2006 roku twórcy podjęli nieudaną próbę zmiany gatunku serii – gra "Commandos Strike Force" z gatunku first-person shooter została przyjęta umiarkowanie. W 2010 nieoficjalnie informowano o pracach nad piątą częścią serii, lecz dotychczas się ona nie ukazała.
Tło historyczne.
Po ewakuacji spod Dunkierki większości żołnierzy Brytyjskiego Korpusu Ekspedycyjnego podpułkownik Dudley Clarke z Królewskiej Artylerii przedstawił koncepcję utworzenia niewielkich oddziałów, które byłyby zdolne do przedostania się za linię frontu oraz sabotażu wrogich obiektów wojskowych, przemysłowych i komunikacyjnych. Propozycja została poparta przez Winstona Churchilla.
W roku 1940 rozpoczęto tworzenie pierwszych oddziałów specjalnych spośród ochotników z brytyjskiej Armii Terytorialnej. Później na szkolenia zgłaszali się także żołnierze Korpusu Królewskiej Piechoty Morskiej oraz członkowie brytyjskich sił policyjnych. Clarke zaproponował dla nowych jednostek nazwę „Commando” (z ang. "komandos"), zainspirowany stylem walki burskich oddziałów "kommando" z czasów II wojny burskiej.
Komandosi byli szkoleni w sprawności fizycznej, umiejętności przetrwania i orientacji w terenie, walce wręcz, cichym zabijaniu, sygnalizacji, operacjach desantowych, obsłudze pojazdów (także produkowanych przez wroga) i broni oraz używaniu ładunków wybuchowych. Ich główna baza szkoleniowa znajdowała się we wsi Achnacarry w Szkocji.
Komandosi najczęściej działali we Francji, w Norwegii, na Bliskim Wschodzie, we Włoszech i w Birmie. Początkowo toczone na małą skalę operacje zaczepne podnosiły morale wśród wojsk sojuszniczych i cywilów. Później, w wyniku wzrostu natężenia operacji w Europie i ich coraz większej skuteczności, Adolf Hitler wydał tajny rozkaz o nazwie "Kommandobefehl", w którym nakazał bezwzględną eliminację pojmanych komandosów.
Oddziały brytyjskich komandosów zostały rozwiązane po zakończeniu wojny.
Gry z serii.
"Commandos: Za linią wroga".
Pierwsza gra z serii, "Commandos: Za linią wroga" (ang. "Commandos: Behind Enemy Lines"), ukazała się 20 maja 1998 roku. Została zaprojektowana przez Gonzalo Suáreza. Zawierała dwuwymiarową grafikę. Gracz kierował oddziałem do sześciu ludzi o różnych umiejętnościach, których współpraca była potrzebna do wykonania wytycznych misji, takich jak zniszczenie wrogich obiektów przemysłowych. Wrogowie posiadali zaawansowaną sztuczną inteligencję – w przypadku zauważenia postaci gracza nie tylko strzelali w jego stronę, ale też wzywali posiłki. Niewielka liczba dostępnych komandosów i ograniczone uzbrojenie wymuszały stosowanie taktyki cichego eliminowania nieprzyjaciela bądź jego unikania. Kampania dla jednego gracza zawierała 20 misji rozgrywanych na terenach okupowanych przez III Rzeszę, zaś w trybie wieloosobowym misje z kampanii były rozgrywane w trybie współpracy. Na całym świecie do końca 2000 roku gra została sprzedana w liczbie miliona egzemplarzy.
"Commandos: Zadania specjalne".
Samodzielny dodatek do "Commandos: Za linią wroga", zatytułowany "Commandos: Zadania specjalne" (ang. "Commandos: Beyond the Call of Duty"), ukazał się 31 marca 1999 roku i rozszerzył podstawową grę o 8 misji. Bohaterowie zyskali umiejętność odwracania uwagi wroga poprzez rzut kamieniem lub pozostawienie paczki papierosów. Umożliwione zostało także obezwładnianie wrogich żołnierzy i zmuszanie ich do wykonania określonej czynności. Poprawie uległa oprawa graficzna.
"Commandos 2: Ludzie odwagi".
Kontynuacja "", "Commandos 2: Ludzie odwagi" (ang. "Commandos 2: Men of Courage"), miała premierę 20 września 2001 roku na komputery osobiste, a na przełomie sierpnia i września 2002 roku ukazały się jej wersje na konsole PlayStation 2 i Xbox. Również jej autorem był Gonzalo Suárez. Druga część serii została wyposażona w silnik trójwymiarowy, który miał jednak ograniczone możliwości – mapę w grze można było obracać jedynie skokowo, o 90°. Liczba kierowanych postaci zwiększyła się do dziewięciu, a one same zyskały ekwipunek, w którym mogły się znaleźć m.in. broń i apteczki. W związku z tym pojawiła się możliwość odebrania uzbrojenia i munduru przeciwnikowi. Bohaterowie zyskali umiejętność obsługiwania wrogiej broni, przebierania się w mundury obezwładnionych lub zabitych strażników, a także przenoszenia zwłok i używania pojazdów. Stanowiło to nowość w stosunku do poprzedniej części, w której zakres działań bohaterów był ograniczony. Poprawione też zostało zachowanie sztucznej inteligencji komputerowych strażników. "Commandos 2" oferowała 12 misji mających miejsce nie tylko w Europie, ale również na Dalekim Wschodzie.
"Commandos 3: Kierunek Berlin".
Trzecia część serii, "Commandos 3: Kierunek Berlin" (ang. "Commandos 3: Destination Berlin", została wydana 13 października 2003 roku na komputery osobiste. Jej autorami byli Gonzalo Suárez i Ignacio Pérez Dolset. Podobnie jak "Commandos 2", gra posiadała widok izometryczny z trójwymiarowymi wnętrzami. Liczba kierowanych postaci została zredukowana do sześciu, a zestaw 12 misji podzielono na trzy kampanie w Normandii, Europie Środkowej i Stalingradzie. "Commandos 3", w przeciwieństwie do poprzednich części serii, nie obsługiwała skrótów klawiaturowych.
"Commandos Strike Force".
Czwarta część serii, "Commandos Strike Force", ukazała się 17 marca 2006 roku na platformach Windows, PlayStation 2 i Xbox. Jej twórcami byli Ignacio Pérez i Jorge Rosado de Álvaro. W przeciwieństwie do pozostałych części serii, które były strategicznymi grami czasu rzeczywistego, "Commandos Strike Force" należy do gatunku first-person shooterów. Liczbę bohaterów ograniczono do trzech. Można się jednak swobodnie pomiędzy nimi przełączać. Gra jest podzielona na trzy kampanie w ZSRR, Norwegii i Francji.
"Commandos 4".
21 sierpnia 2009 roku holenderski serwis Gamer.nl opublikował informację, jakoby w Pyro Studios miały trwać prace nad piątą częścią serii "Commandos". Jeden z przedstawicieli studia zdementował jednak tę plotkę. 12 kwietnia 2010 roku serwis Blue's News, na podstawie informacji w życiorysach zawodowych byłego pracownika Pyro Studios – Marcosa Domenecha oraz obecnego – Jose Ramona Diaza Martina, wysnuł hipotezę o tym, że trwają ukryte prace nad kolejną częścią serii na PlayStation 3 i Xboksa 360.
Realia.
Akcja serii gier "Commandos" ma miejsce podczas II wojny światowej. Misje są możliwe do wykonania w różnych terenach okupowanych przez państwa Osi; w ' bohaterowie działają w Norwegii, Afryce Północnej, Francji i Niemczech. W dodatku do tej gry wśród nowych scenerii znalazły się Wyspy Normandzkie, Jugosławia, Holandia i wyspa Kreta. ' przeniosła akcję głównie do Azji – misje wykonywano w takich krajach jak Birma, Indie, Tajlandia i Japonia, a wśród przeciwników znaleźli się żołnierze japońscy. W "" dodano dwie nowe lokalizacje: Europę Środkową i Stalingrad.
W kwestii realizmu twórcy luźno podchodzili do prawdy historycznej i geograficznej, co znalazło swój wyraz w instrukcji do "Commandos 2", w której udzielono sprostowania do nieścisłości w grze.
Odbiór serii.
Odbiór gier z serii "Commandos" był zróżnicowany. Pierwsza część, "Za linią wroga" uzyskała głównie wysokie noty wśród recenzentów i pochwały za nowatorski sposób rozgrywki, sztuczną inteligencję i oprawę graficzną, krytykowano natomiast wysoki poziom trudności. Z takimi samymi pochwałami i zarzutami spotkały się "Zadania specjalne". Druga część serii, najwyżej oceniana przez krytyków według agregatorów GameRankings i Metacritic, zyskała pozytywne oceny za wprowadzenie nowego silnika graficznego, natomiast krytykowano występujące w niej usterki techniczne i zbyt wysoki poziom trudności. Porażką zakończyła się próba przeniesienia zasad rozgrywki na konsole PlayStation 2 i Xbox – występowały odmienne zdania co do wygody obsługi gamepada, a krytykowana była niewyraźna na telewizorach oprawa graficzna.
Od tego czasu nastąpił regres w jakości gier z serii. Trzecia część serii spotkała się z krytyką ze względu na bardzo wysoki poziom trudności, a wśród zauważonych wad znalazł się brak obsługi skrótów klawiaturowych. Do serii przylgnęła wówczas etykieta gier niemożliwych do przejścia; do "Commandosów" była porównywana w negatywnym tonie gra "". Próba uczynienia rozgrywki przystępniejszą, podjęta w "Commandos Strike Force", nie powiodła się – mimo spadku poziomu trudności krytykowano grę za niskiej jakości sztuczną inteligencję i niedokładne przeniesienie zasad rozgrywki z poprzednich części.
Do 2003 sprzedano około 3 milionów egzemplarzy gier z serii "Commandos".

</doc>
<doc id="655256" url="https://pl.wikipedia.org/wiki?curid=655256" title="Rudolf Czerwononosy">
Rudolf Czerwononosy

Rudolf, czerwononosy renifer (ang. "Rudolph the Red-nosed Reindeer") – bohater znanej w krajach Zachodu opowieści świątecznej, wielokrotnie adaptowanej, między innymi jako piosenka, film telewizyjny oraz pełnometrażowy film kinowy.
Biografia Rudolfa.
Według opowieści, Rudolf jest jednym z latających reniferów, które ciągną sanie Świętego Mikołaja. Ma on magiczny, czerwony nos, który oświetla Mikołajowi drogę w noc wigilijną. Z uwagi na tę zdolność zajmuje on miejsce na samym przedzie zaprzęgu.
Pochodzenie Rudolfa.
Pierwszą opowieść o Rudolfie napisał w 1939 roku Robert L. May dla sieci sklepów Montgomery Ward. Została ona opublikowana w formie książkowej i była rozdawana dzieciom, które odwiedziły sklepy w okresie świątecznym. Uważa się, że na powstanie dzieła decydujący wpływ miała śmiertelna choroba żony autora. Napisał później: „Potrzebowałem wówczas Rudolfa bardziej niż kiedykolwiek”.
Według tej historii, Rudolf jest synem Donnera, jednego z ośmiu pierwotnych reniferów Świętego Mikołaja wymienionych w wierszu "A Visit from St. Nicholas". Rudolf urodził się ze świecącym czerwonym nosem, przez co stał się wyrzutkiem i obiektem docinków ze strony innych reniferów. Pewnego razu noc wigilijna była tak mglista, że Mikołaj chciał zrezygnować ze swej corocznej podróży dookoła świata. Kiedy jednak zauważył Rudolfa, zdecydował, że jego nos będzie wyśmienitą lampą i oświetli mu drogę. Od tego czasu Rudolf jest stałym członkiem zaprzęgu Mikołaja i cieszy się szacunkiem innych reniferów.
Piosenka.
John Marks, szwagier Maya, napisał na podstawie tekstu Maya piosenkę pt. "Rudolph the Red-Nosed Reindeer" ("Rudolf, czerwononosy renifer"). Od czasu powstania była ona wielokrotnie nagrywana przez innych artystów (m.in. przez Gene Autry w 1949, czy The Baseballs w 2012) i stała się częścią świątecznej kultury popularnej w krajach anglojęzycznych.

</doc>
<doc id="655257" url="https://pl.wikipedia.org/wiki?curid=655257" title="Igła">
Igła



</doc>
<doc id="655261" url="https://pl.wikipedia.org/wiki?curid=655261" title="William Cavendish">
William Cavendish



</doc>
<doc id="655266" url="https://pl.wikipedia.org/wiki?curid=655266" title="John Stuart">
John Stuart



</doc>
<doc id="655268" url="https://pl.wikipedia.org/wiki?curid=655268" title="Rejon mościski">
Rejon mościski

Rejon mościski – była jednostka administracyjna Ukrainy, w składzie obwodu lwowskiego. 17 lipca 2020 roku zlikwidowana i jej terytorium włączono do rejonu jaworowskiego. Głównym miastem były Mościska.
Na północnym zachodzie graniczył z Polską, na północnym wschodzie z rejonem jaworowskim, na wschodzie z rejonem gródeckim, na południowym wschodzie z rejonem samborskim, i na południowym zachodzie z rejonem starosamborskim.
W 2001 roku na terenie rejonu było 61 892 mieszkańców (w tym: 56 800 Ukraińców - "91,8%", 4 700 Polaków - "7,6%", 300 Rosjan - "0,5%").

</doc>
<doc id="655270" url="https://pl.wikipedia.org/wiki?curid=655270" title="Edward Geoffrey Smith Stanley">
Edward Geoffrey Smith Stanley



</doc>
<doc id="655271" url="https://pl.wikipedia.org/wiki?curid=655271" title="Szlak Okrężny wokół Gliwic">
Szlak Okrężny wokół Gliwic

Szlak Okrężny wokół Gliwic – żółty znakowany szlak turystyczny w województwie śląskim.
Informacje ogólne.
Szlak przebiega głównie przez miasto Gliwice oraz miasta i miejscowości leżące na terenie powiatu gliwickiego lub z nim graniczące.
Przebieg szlaku.
Rudy – Park Krajobrazowy Cysterskie Kompozycje Krajobrazowe Rud Wielkich – Sierakowice – Łącza – Rudno – Taciszów – Bycina – Ciochowice – Toszek – Wilkowiczki – Zacharzowice – Pniów – Paczynka – Pyskowice – Gliwice – Zabrze – Paniówki – Mikołów – Chudów – Ornontowice – Knurów – Wilcza – Ochojec – Stodoły – Rudy

</doc>
<doc id="655272" url="https://pl.wikipedia.org/wiki?curid=655272" title="Synagoga Ahawat Tora w Krakowie">
Synagoga Ahawat Tora w Krakowie

Synagoga Ahawat Tora (z hebr. Miłości Tory) – synagoga znajdująca się na Kazimierzu w Krakowie, przy ulicy Józefa 22.
Synagoga została wzniesiona na początku XX wieku. Podczas II wojny światowej, hitlerowcy zdewastowali synagogę. Od czasu zakończenia wojny w synagodze znajdują się mieszkania. 
Do dnia dzisiejszego nie zachowało się nic z pierwotnego wyposażenia synagogi, co mogłyby wskazywać na jej pierwotny charakter. Jedynym charakterystycznym elementem pozostały dwa małe półokrągle zakończone okna na drugim piętrze kamienicy.

</doc>
<doc id="655274" url="https://pl.wikipedia.org/wiki?curid=655274" title="Synagoga Stowarzyszenia Bóżniczego Szir w Krakowie">
Synagoga Stowarzyszenia Bóżniczego Szir w Krakowie

Synagoga Stowarzyszenia Bóżniczego Szir w Krakowie (z hebr. "Pieśń") – synagoga znajdująca się na Kazimierzu w Krakowie, na rogu ulic Kupa 20 i Izaaka 5.
Synagoga została założona w 1898 roku. Podczas II wojny światowej hitlerowcy zdewastowali bożnicę. Od czasu zakończenia wojny w synagodze znajdują się mieszkania i lokale użytkowe. 
Do dnia dzisiejszego nic się nie zachowało z pierwotnego wyposażenia synagogi, które by mogły wskazywać na jej pierwotny charakter.

</doc>
<doc id="655277" url="https://pl.wikipedia.org/wiki?curid=655277" title="Synagoga Stowarzyszenia Modlitwy i Dobroczynności Chasydów Radomszczańskich w Krakowie">
Synagoga Stowarzyszenia Modlitwy i Dobroczynności Chasydów Radomszczańskich w Krakowie

Synagoga Stowarzyszenia Modlitwy i Dobroczynności Chasydów Radomszczańskich – synagoga znajdująca się w Krakowie, w kamienicy przy ulicy Józefa 15, na Kazimierzu.
Synagoga została zbudowana pod koniec XIX wieku, z inicjatywy Stowarzyszenia Modlitwy i Dobroczynności Chasydów Radomszczańskich. Obok sali modlitwy znajdowała się również szkoła talmudyczna. Podczas II wojny światowej hitlerowcy zdewastowali synagogę. Od czasu zakończenia wojny w synagodze znajdują się mieszkania i lokal usługowy.
W Krakowie mieściła się jeszcze jedna synagoga chasydów z Radomska, w podwórzu przy ulicy Ciemnej 10.

</doc>
<doc id="655278" url="https://pl.wikipedia.org/wiki?curid=655278" title="Synagoga Stowarzyszenia Modłów i Dobroczynności im. Michała Hirscha Cypresa w Krakowie">
Synagoga Stowarzyszenia Modłów i Dobroczynności im. Michała Hirscha Cypresa w Krakowie

Synagoga Stowarzyszenia Modłów i Dobroczynności im. Michała Hirscha Cypresa – synagoga znajdująca się na Stradomiu w Krakowie, w kamienicy przy ulicy św. Agnieszki 5.
Synagoga została założona w 1887 roku z inicjatywy Stowarzyszenia Modłów i Dobroczynności im. Michała Hirscha Cypresa. Podczas II wojny światowej hitlerowcy zdewastowali synagogę. 
Po zakończeniu wojny budynek synagogi przebudowano na potrzeby Państwowego Gimnazjum Mechaniczo-Elektrycznego. Obecnie mieści się w nim hotel i stylowa żydowska restauracja Alef.
Do dnia dzisiejszego nic się nie zachowało z pierwotnego wyposażenia synagogi, które by mogły wskazywać na jej pierwotny charakter.

</doc>
<doc id="655279" url="https://pl.wikipedia.org/wiki?curid=655279" title="Paciorki jednego różańca">
Paciorki jednego różańca

Paciorki jednego różańca – polski film psychologiczno-obyczajowy z 1979 roku w reżyserii Kazimierza Kutza, nakręcony na podstawie noweli "Tego domu już nie ma" Albina Siekierskiego. "Paciorki jednego różańca" stanowią trzecie ogniwo trylogii śląskiej Kutza, następujące po "Soli ziemi czarnej" (1969) i "Perle w koronie" (1971).
Opis fabuły.
Akcja filmu toczy się na katowickim Giszowcu, gdzie osiedle starych domków górniczych ma zostać zburzone, a na ich miejscu mają powstać bloki z wielkiej płyty. Część mieszkańców pogodziła się z decyzją władz i opuszcza osiedle. Jednakże emerytowany górnik Habryka, były powstaniec śląski i przodownik pracy, deklaruje, że nie wyprowadzi się ze swojego domu. W swym zamiarze popierają go żona oraz młodszy syn.
Gdy zbliża się termin rozbiórki, starszy syn odwiedza Habrykę celem przekonania go do opuszczenia domku. Nawet dyrektor kopalni, w której pracuje młodszy syn, próbuje przekonać Habrykę do przeprowadzki. Ten jednak pozostaje nieugięty, wskutek czego jego rodzina podlega szykanom. Tymczasem w kopalni zapada decyzja, że należy wynagrodzić krzywdę wyrządzoną Habryce. Habryka otrzymuje na własność willę w Katowicach, dokąd przenosi się wraz z żoną. W nowym lokum czuje się jednak coraz gorzej i umiera. Na jego cześć odbywa się uroczysty pogrzeb.
Produkcja.
Choć "Paciorki jednego różańca" powstały na podstawie noweli "Tego domu już nie ma" Albina Siekierskiego, film dla Kutza miał również podłoże autobiograficzne. Na początku lat 70. rodzina Kuców z inspiracji Kazimierza Kutza opuściła chałupę w Szopienicach i przeprowadziła się do bloku na nowo wybudowanym osiedlu. Kazimierz Kutz wspominał z wyrzutem, że przeprowadzka przyśpieszyła śmierć ojca; „Matkę […] zauroczyły zieleń, łazienka i centralne. Ojciec wytrzymał dwa tygodnie”. Zdjęcia wykonano w kolonii domków górniczych na osiedlu Giszowiec, które w tym czasie miał spotkać dokładnie taki sam los. Dlatego też film początkowo miał problemy z cenzurą. Zarzucano Kutzowi na przykład, że „bohaterowie jedzą na śniadanie jajka, gdy tymczasem w sklepach jest mięso”, a „starzy ludzie nie wyglądają tak okropnie”. Film jednak został dopuszczony do rozpowszechniania, co Ilona Copik w daleko późniejszym tekście tłumaczyła hipotezą, żę „prawdopodobnie zadziałała sława reżysera, a także powszechnie podzielany pogląd, że o Śląsku Kutz potrafił opowiadać jak mało kto”.
Znaczenie.
Film "Paciorki jednego różańca" wywołał ożywioną debatę na temat dziedzictwa kulturowego Górnego Śląska, niszczonego przez władze komunistyczne. Jak pisała Copik: „To m.in. dzięki trzeciemu śląskiemu filmowi sprawa Giszowca stała się głośna, a wskutek uporu garstki zapaleńców udało się ocalić osiedle przed ostateczną materialną i kulturową destrukcją”. Przykładowo dom, który stanowi centrum fabularne filmu, rzeczywiście w roku 1979 przeznaczony był do wyburzenia pod nowe zabudowania. Lokalny konserwator zabytków wstrzymał jednak prace. Budynek ten istnieje do dzisiaj przy ulicy Przyjaznej 28 w Katowicach.

</doc>
<doc id="655282" url="https://pl.wikipedia.org/wiki?curid=655282" title="Synagoga Szejrit Bne Emuna w Krakowie">
Synagoga Szejrit Bne Emuna w Krakowie

Synagoga Szejrit Bne Emuna (z hebr. "Pozostałe Dzieci Wiary") – dawna synagoga, która znajdowała się w Krakowie przy ulicy Bocheńskiej 4, na Kazimierzu.
Została zbudowana w 1914 roku, według projektu Henryka Lamensdorfa. W synagodze znajdowała się też szkoła talmudyczna. Podczas II wojny światowej została zdewastowana przez Niemców. 
Po zakończeniu wojny budynek synagogi był praktycznie niezniszczony, jedynie sufity były częściowo opadłe, a szyby w oknach powybijane. Budynek wówczas zajmował Tymczasowy Zarząd Państwowy – znajdował się w nim magazyn mebli. Piwnice użytkował Związek Spółdzielni Małopolskich jako skład zboża.
Do dnia dzisiejszego nie zachowało się nic z pierwotnego wyposażenia budynku, co mogłoby wskazywać na jego pierwotny charakter. Jedynym charakterystycznym elementem pozostały półokrągłe zakończenia okien na parterze budynku.
W latach 90. XX wieku, budynek wyremontowano i przeznaczono na pomieszczenia służby zdrowia i punkt dydaktyczny Collegium Medicum Uniwersytetu Jagiellońskiego.

</doc>
<doc id="655283" url="https://pl.wikipedia.org/wiki?curid=655283" title="Norbert Klein">
Norbert Klein

Norbert Klein OT (czes. "Norbert Jan Nepomuk Klein", niem. "Norbert Johann Klein", ur. 25 października 1866 w Rýžoviště, zm. 9 marca 1933 w Bruntálu) – duchowny rzymskokatolicki, biskup Brna w latach 1916–1926, administrator urzędu wielkiego i niemieckiego mistrza zakonu krzyżackiego w latach 1923–1933
Życiorys.
Norbert Klein pochodził z Moraw, z rodziny niemieckich tkaczy. Urodził się, podobnie jak późniejszy wielki mistrz zakonu krzyżackiego Robert Schälzky, w Brunseif na Śląsku Opawskim. Ukończył gimnazjum w Kromieryżu, a następnie studiował teologię uniwersytecie w Ołomuńcu. 16 października 1888 r. wstąpił do zakonu krzyżackiego. 27 lipca 1890 r. przyjął w Innsbrucku święcenia kapłańskie. Początkowo był wikariuszem w Opawie, następnie proboszczem w Andělskiej Hoře. W 1903 r. powrócił do Opawy i objął posadę proboszcza parafii przy kościele Wniebowzięcia Najświętszej Maryi Panny.
Biskup Brna.
W 1916 roku Norbert Klein został mianowany ordynariuszem diecezji brneńskiej.
W 1918 roku na fali protestów społecznych wobec monarchistycznej i prohabsburskiej postawy episkopatu Czech, biskup Klein gotowy był ustąpić z pełnionej funkcji kościelnej. Jako zbohemizowany Niemiec zdołał jednak przekonać do siebie wiernych i pozostał w diecezji.
W 1921 roku arcyksiążę Eugeniusz Ferdynand Habsburg mianował go wizytatorem generalnym zakonu krzyżackiego i wskazał swoim następcą na urzędzie wielkiego mistrza. W 1923 r. wolę tą poparła Kapituła Generalna i Norbert Klein został zwierzchnikiem zakonu. Decyzja o przyjęciu nowej godności nie spotkała się jednak z przychylnością Czechów.
Krytyka publiczna nominacji i skarga do Stolicy Apostolskiej spowodowały papieskie śledztwo w sprawie porządków w zakonie, które jednak nic nie wykazało. 4 stycznia 1926 r. biskup Klein pod wpływem nacisków społecznych i oskarżeń o germanofilię zmuszony został jednak opuścić diecezję brneńską i zrzec się urzędu ordynariusza. Został biskupem tytularnym Syene i zamieszkał w pałacu wielkich mistrzów krzyżackich w Bruntálu. Rezydował tam do końca życia.
Reformy w zakonie krzyżackim.
W 1925 roku pod wpływem Norberta Kleina doszło do gruntownej reformy statutów zakonu krzyżackiego. Zmiany polityczne w Czechosłowacji, Austrii i na Węgrzech, reforma rolna i sekularyzacja dóbr zgromadzenia na rzecz państwa spowodowały, że zakon krzyżacki z instytucji o charakterze paramilitarnym i związanej z monarchią habsburską przeobraził się w zwykłą kongregację duchownych.
Zlikwidowano gałąź rycerską zakonu krzyżackiego i zaprzestano zaprzysięgania "braci-rycerzy". Norbert Klein zrzekł się używania do tej pory oficjalnego tytułu "wielkiego mistrza" i przyjął godność "opata".

</doc>
<doc id="655285" url="https://pl.wikipedia.org/wiki?curid=655285" title="Hrabia Arlington">
Hrabia Arlington



</doc>
<doc id="655288" url="https://pl.wikipedia.org/wiki?curid=655288" title="Enallage">
Enallage

Enallage (z gr. "enallagḗ" – "wymiana, przemienność") – figura retoryczna polegająca na użyciu w wypowiedzi innej formy gramatycznej niż oczekiwana, a więc poniekąd nieprawidłowej (w tym sensie, że naruszona jest logiczno-gramatyczna ciągłość wypowiedzi). Na przykład w Pieśni nad Pieśniami:
w drugim wersie zaimek stoi w drugiej osobie zamiast w trzeciej (jak w pierwszym wersie).

</doc>
<doc id="655290" url="https://pl.wikipedia.org/wiki?curid=655290" title="Augustus Henry FitzRoy, 3. książę Grafton">
Augustus Henry FitzRoy, 3. książę Grafton



</doc>
<doc id="655291" url="https://pl.wikipedia.org/wiki?curid=655291" title="Defensores de Cambaceres">
Defensores de Cambaceres

Club Defensores de Cambaceres − argentyński klub piłkarski z siedzibą w mieście Ensenada wchodzącym w skład zespołu miejskiego leżącym w prowincji Buenos Aires.
Historia.
Klub założony został 12 października 1921 roku. Początkowa nazwa klubu brzmiała Club Social y Deportivo Defensores de Cambaceres. W roku 1922 klub przystąpił do lokalnej federacji piłkarskiej Federación Platense de Fútbol, a w 1924 awansował do pierwszej ligi Liga Platense. W roku 1957 klub wstąpił do narodowej federacji piłkarskiej Asociación del Fútbol Argentino przystępując do rozgrywek Torneo de Aficionados. Obecnie Defensores de Cambaceres gra w trzeciej lidze argentyńskiej Primera B Metropolitana.

</doc>
<doc id="655292" url="https://pl.wikipedia.org/wiki?curid=655292" title="ZNTK Poznań 207M">
ZNTK Poznań 207M

ZNTK Poznań 207M – rodzina dwu- i trójczłonowych autobusów szynowych produkcji polskiej, oznaczonych na PKP serią SA101 i SA102 (wagony silnikowe) oraz SA111 i SA121 (wagony doczepne i rozrządcze). W 1989 Polskie Koleje Państwowe podjęły decyzję o budowie 220 pojazdów tego typu, ale ostatecznie w latach 1991–1996 w ZNTK Poznań wyprodukowano jedynie 3 jednostki dwuczłonowe i 3 jednostki trójczłonowe. Pierwotnie skierowano je do obsługi połączeń na Pomorzu i Dolnym Śląsku. W 2010 jeden z pojazdów uległ wypadkowi i w 2014 został zezłomowany. Pozostałe składy eksploatowane były wówczas przez Pomorski Oddział Przewozów Regionalnych. Na początku 2016 podjęto decyzję o wycofaniu ich z użytku do końca tamtego roku, ale ostatecznie na początku 2017 jeden egzemplarz nadal pozostawał sprawny. Wówczas zapowiedziano, że jego eksploatacja zostanie zakończona do końca tamtego roku. 8 lipca 2017 miał miejsce ostatni przejazd tego składu, którym ostatecznie zakończono eksploatację pojazdów typu 207M.
Geneza.
Kryzys gospodarczy w kraju w latach 80. XX w. spowodował, że Polskie Koleje Państwowe zaczęły analizować koszty utrzymania połączeń pasażerskich na liniach lokalnych. Po dziesięcioleciach prowadzenia jedno- lub dwuwagonowych składów ciężkimi lokomotywami parowymi lub spalinowymi zaczęto poszukiwać pojazdów tańszych w eksploatacji. Powrócono do porzuconej na przełomie lat 60. i 70. koncepcji szynowych autobusów spalinowych.
W 1988 na dolnośląskie tory wprowadzono pojazdy serii SN81 produkowane przez Kolzam z Raciborza. Ich pozytywna eksploatacja przyczyniła się do zatwierdzenia 17 lipca 1989 przez Dyrektora Generalnego PKP programu budowy 220 autobusów szynowych do obsługi ruchu lokalnego. Zdecydowano, iż głównym ich wykonawcą będą zakłady ZNTK Poznań. Zespół konstruktorów z Biura Projektowo-Wdrożeniowego Konstrukcji Kolejowych „Projkol” z Poznania pod kierunkiem inż. Ryszarda Suwalskiego opracował koncepcję jedno-, dwu-, trój- i czteroczłonowych autobusów szynowych.
Produkcja, prezentacje i testy.
Termin ukończenia prototypu nowego autobusu szynowego wyznaczono na 31 sierpnia 1990, jednak pierwszy pojazd oznaczony jako SA101-001+SA121-001 był gotowy dopiero w 1991 i w marcu tego roku został przekazany do badań eksploatacyjnych w Centrum Naukowo-Technicznym Kolejnictwa w Warszawie. 24 czerwca 1991 na wykolejnicy przed wjazdem do CNTK wagon SA121-001 wykoleił się, co było pierwszym wypadkiem pojazdów tej serii. W 1991 ukończono również drugi skład nieco różniący się od poprzednika, który w czerwcu 1991 zaprezentowano na Międzynarodowych Targach Poznańskich.
Po uzyskaniu dopuszczenia do ruchu rozpoczęto próbną eksploatację dwóch pierwszych egzemplarzy. Od grudnia 1991 do marca 1992 obsługiwały one połączenia Poznań – Pniewy – Gorzów i Poznań – Grodzisk Wielkopolski. Z uwagi na znaczną frekwencję na tych relacjach do obsługi wieczornego pociągu do Grodziska łączono oba szynobusy. Testy wykazały, że nowe pojazdy zużywają kilkakrotnie mniej paliwa niż spalinowozy, ale są też bardziej awaryjne, gdyż w czasie jazd próbnych odnotowano 23 usterki.
W połowie 1992 do odbioru był gotowy trzeci szynobus dwuczłonowy.
Od 17 do 20 sierpnia 1992 przeprowadzono również testy na liniach górskich z użyciem składu SA101-001+SA101-002 zestawionego z dwóch wagonów silnikowych. Obsługiwał on połączenia Chabówka – Nowy Sącz, Zagórz – Krościenko i z powrotem oraz Zagórz – Łupków i z powrotem. W czasie jazd próbnych odnotowano znaczne zwiększenie frekwencji podróżnych związane z zainteresowaniem nową konstrukcją. Skład kursował z maksymalnym obciążeniem, ale mimo to odcinek z Chabówki do Kasiny Wielkiej o nachyleniu wynoszącym 28 promili przejechał w czasie krótszym o 14 minut. W Łupkowie szynobus przejechał do Słowacji nieeksploatowanym od 3 lat tunelem, którego nie mogła pokonać lokomotywa serii SP42 ciągnąca wagon salonowy. Między Zagórzem a Łupkowem zdefektował jeden z wagonów, co nie przeszkodziło w pokonaniu wzniesienia o nachyleniu 16 promili na odcinku 3 km z prędkością 23 km/h i dotarciu do celu podróży. W protokole końcowym komisja wysoko oceniła właściwości dynamiczne, spokojny bieg pojazdu oraz jego wyposażenie i estetykę wnętrza. Drobne uwagi dotyczyły pulpitu maszynisty, zgarniaczy i piasecznic. Potwierdzono oszczędności w zużyciu paliwa wskazując jednocześnie na awaryjność napędu i brak automatyki sterowania pozwalającej na optymalny dobór parametrów pracy silnika i przekładni.
W połowie 1992 PKP złożyły w ZNTK Poznań wstępne zapotrzebowanie na kolejny rok na 8 autobusów szynowych. W związku z tym w tym samym roku rozpoczęto montaż pierwszego egzemplarza trójczłonowego, który został ukończony w 1993. W lutym 1994 przeprowadzono jego badania w CNTK, a w marcu 1994 wykonano przejazd próbny na trasie Chabówka – Nowy Sącz. 20 kwietnia 1994 pojazd skierowano do próbnej eksploatacji w Dolnośląskiej DOKP. Na trasie Jelenia Góra – Karpacz pojazd testowano początkowo w wersji dwuczłonowej bez środkowego wagonu doczepnego, a następnie jako skład trójczłonowy. Oficjalna prezentacja pociągu miała miejsce na przełomie kwietnia i maja 1994 na trasach z Jeleniej Góry do Lwówka Śląskiego, Karpacza i Mieroszowa, a także na zamkniętym odcinku Mysłakowice – Kowary.
W 1996 zakłady ZNTK Poznań zbudowały kolejne dwa egzemplarze trójczłonowe, których konstrukcja różniła się od pierwszego pojazdu tego typu z 1993. W tym samym roku pierwszy z nich został zaprezentowany na Międzynarodowych Targach Poznańskich.
Produkcję pojazdów typu 207M zakończono po wybudowaniu 6 sztuk ze względu na brak dalszych zamówień ze strony PKP oraz złą sytuację finansową ZNTK Poznań.
Konstrukcja.
Nadwozie.
Pudło wszystkich wagonów jest zespawane z profili stalowych i oparte na ramie za pomocą czterech bloków metalowo-gumowych. W ścianach czołowych zamontowano zderzaki oraz podwójne gniazda sterowania wielokrotnego i sprzęg śrubowy umożliwiający połączenie wagonów typu 207M z innym taborem. Łączenie wagonów w składzie również odbywa się za pomocą takiego sprzęgu. W tylnych ścianach czołowych znajduje się przejście międzywagonowe osłonięte gumowymi wałkami.
Wnętrze.
We wnętrzu wagonów silnikowych i rozrządczych znajduje się kabina maszynisty, przedni przedsionek drzwiowy, przedział pasażerski, tylny przedsionek drzwiowy oraz przedział z toaletą i szafą elektryczną zlokalizowanymi po przeciwnych stronach przejścia wzdłuż osi pojazdu. W wagonach doczepnych kabina została zastąpiona szafami elektrycznymi i przejściem międzywagonowym.
W przedziałach zastosowano układ siedzeń 2+2 wzdłuż środkowego przejścia. W pierwszym zespole dwuwagonowym zamontowano czerwone ławki z tworzywa sztucznego, natomiast drugi skład SA101/SA121 wyposażono w siedzenia obite tkaniną o stonowanej kolorystyce. Podłoga znajduje się na wysokości 1250 mm ponad główką szyny. Umieszczone w niej klapy w przedziale pasażerskim wagonu silnikowego zapewniają dostęp do silnika i przekładni.
Każdy z przedsionków drzwiowych wyposażono w jednoskrzydłowe drzwi odskokowo-przesuwne o świetle 800 mm otwierane centralnie przez maszynistę z kabiny. Pierwsze od strony kabiny okno w części pasażerskiej jest stałe, natomiast wszystkie pozostałe okna mają górną część przesuwaną.
Część pasażerska wagonu silnikowego SA101 jest ogrzewana wodą z układu chłodzenia silnika, natomiast w wagonach rozrządczych SA121 ogrzewanie zapewniają dwa spalinowe agregaty ogrzewcze zasilane z odrębnego zbiornika paliwa. Oświetlenie świetlówkowe jest zasilane napięciem 24 V DC.
Kabina maszynisty jest oddzielona od przedziału pasażerskiego ścianą, w której zamontowano drzwi prowadzące do przedsionka drzwiowego.
We wszystkich wagonach trójczłonów zastosowano jednolity i niezależny od pracy silnika system ogrzewania wodnego, w skład którego wchodzi podgrzewacz wody firmy Eberspächer. Drzwi w przedsionkach wagonów SA102/SA111 są sterowane pneumatycznie aparaturą firmy Festo wyposażoną w układ reagujący na przeszkodę przy zamykaniu. Wprowadzone zmiany doprowadziły do zmiany oznaczenia.
Dwie ostatnie sztuki pojazdów trójczłonowych wyposażono w toalety o obiegu zamkniętym firmy Evac. W środkowym wagonie doczepnym wymontowano jedną z sekcji siedzeń tworząc tym samym miejsce dla osób niepełnosprawnych. Przesuwne okna w przedziałach pasażerskich zamieniono uchylnymi.
Wózki.
Każdy z wagonów typu 207M oparty jest na dwóch jednoosiowych wózkach. Wagony serii SA101 i SA102 są wyposażone w jeden wózek toczny i jeden wózek napędny, natomiast wagony serii SA121 i SA111 mają dwa wózki toczne.
Ramy wózków składają się z połączonych poprzecznicami krótkich ostojnic z przyspawanymi widłami maźniczymi i gniazdami usprężynowania I stopnia. Usprężynowanie to pomiędzy maźnicą a ramą wózka stanowią cztery sprężyny śrubowe, natomiast na usprężynowanie II stopnia składają się elementy gumowe osadzone na wieszakach połączonych z ramą wózka. Jedyna różnica pomiędzy wózkami tocznymi typu 18AN a wózkami napędnymi typu 6MN to brak przekładni osiowej i układu piasecznicy w wózku tocznym.
Wszystkie koła mają średnicę 920 mm, a odległość między czopami skrętu w każdym z wagonów wynosi 8300 mm.
Napęd.
W autobusach szynowych serii SA101 początkowo zastosowano silniki typu SW 680/59/15 produkcji WSK Mielec. Były to jednostki wysokoprężne wyposażone w 6 cylindrów w układzie rzędowym pionowym i doładowywane turbosprężarką o mocy 180 kW produkowane od 1966 na licencji firmy British Leyland, stosowane również m.in. w Jelczach 300, 410, PR110 i autobusach marki Autosan. Średnica cylindra wynosiła 127 mm, skok tłoka 146 mm, a objętość skokowa 11 100 cm3. Silnik był górnozaworowy z popychaczowym układem rozrządu OHV, przy czym wałek rozrządu był umieszczony w kadłubie silnika. Kuty jednolity wał korbowy był podparty na siedmiu ślizgowych łożyskach głównych, a bezpośredni wtrysk paliwa następował do toroidalnych komór spalania w denkach tłoków. Aparatura wtryskowa była produkowana w kraju na licencji Friedmann-Meyer. Masa suchego silnika wynosiła 970 kg.
Silnik był połączony z hydraulicznym przetwornikiem momentu obrotowego typu ZM340, który pełnił równocześnie rolę sprzęgła. Napęd z przetwornika przekazywany był dalej za pomocą wału Kardana do sterowanej hydraulicznie czterobiegowej mechanicznej skrzyni biegów typu SB-185 44A/K5 produkcji FMB „Bumar” z Mrągowa. Oś wózka napędnego była napędzana za pośrednictwem dwustopniowej przekładni osiowej. Cały zespół napędowy umieszczony był pod podłogą wagonu silnikowego. Rura wydechowa poprowadzona nad dach pojazdu wewnątrz przedziału pasażerskiego została umieszczona w osłonie przy słupku międzyokiennym.
Zastosowano hamulce tarczowe Oerlikon.
W związku z awaryjnością krajowych podzespołów napędu zastosowanych w SA101 zdecydowano, że SA102 zostaną wyposażone w silniki typu BF6L513RC niemieckiej firmy Klockner-Humbold-Deutz. Są to silniki 6-cylindrowe chłodzone powietrzem o mocy 200 kW. Moment obrotowy jest przekazywany z silnika na koła za pomocą hydromechanicznej przekładni typu 14,7LHMR32432 firmy Clark składającej się z hydraulicznego zmiennika momentu pełniącego równocześnie funkcję sprzęgła oraz z czterobiegowej skrzyni przekładniowej sterowanej elektronicznie. Układ nadzorowany mikroprocesorem APC-100 automatycznie reaguje na zmiany obciążenia i dobiera parametry pracy przekładni zapewniając optymalną pracę napędu.
W sierpniu 1994 podjęto decyzję o wymianie napędu we wszystkich trzech sztukach SA101 na zespoły zastosowane w SA102-001.
W ostatnich dwóch egzemplarzach zespołów trójczłonowych zastosowano przekładnie typu T211rz firmy Voith.
Zaraz po przebudowie SA101 w sierpniu 1994 CNTK wydało opinię o zasadności wymiany przekładni firmy Clark na komponenty firmy Voith. Ich niezawodna praca w dwóch ostatnich składach trójczłonowych doprowadziła do decyzji o ujednoliceniu układów napędowych wszystkich sześciu pojazdów typu 207M. W grudniu 1997 przekładnie Voith T211rz zamontowano w trzech wagonach SA101 podczas ich drugich napraw rewizyjnych, a w lutym 1998 podczas pierwszej naprawy otrzymał ją również pierwszy SA102-001.
Eksploatacja.
W październiku 1992 wszystkie trzy jednostki dwuwagonowe rozpoczęły liniową eksploatację w MD Chojnice, a 1 stycznia 1993 po sfinalizowaniu transakcji zakupu zostały one wpisane do inwentarza PKP.
25 maja 1994 zespół SA102-001 rozpoczął eksploatację liniową w MD Jelenia Góra, gdzie obsługiwał połączenia Jelenia Góra – Zebrzydowa – Węgliniec – Lubań Śląski, Lubań Śląski – Zgorzelec i Jelenia Góra – Lwówek Śląski. W połowie września 1996 dwa pozostałe składy trójwagonowe skierowano do eksploatacji w MD Gdynia na trasie Gdynia Główna – Reda – Władysławowo – Hel. 1 września 1999 dwuwagonowe pojazdy serii SA101 zostały przeniesione z Chojnic do Gdyni.
Po restrukturyzacji PKP wszystkie jednostki zostały przekazane PKP Przewozom Regionalnym. Pięć pojazdów trafiło do Zakładu Pomorskiego, natomiast szósta sztuka do Zakładu Dolnośląskiego.
8 sierpnia 2004 skład SA101-001 został przeniesiony z Gdyni do Krakowa, gdzie obsługiwał połączenia Kraków Główny – Wieliczka, a następnie jeździł z Chabówki do Nowego Sącza. W trakcie naprawy pociąg otrzymał małopolskie barwy podobnie jak SA101-003, który nigdy nie był eksploatowany w rejonie Krakowa. 26 maja 2006 pojazd SA101-001, wraz ze sprowadzonym z Jeleniej Góry składem SA102-001, rozpoczął kursy do przystanku Kraków Balice. W lipcu 2006 delegowany skład powrócił do Gdyni.
W 2008 w dalszym ciągu pięć egzemplarzy było na stanie Pomorskiego Zakładu PR, a jeden Dolnośląskiego. Składy na Pomorzu obsługiwały połączenia Chojnice – Wierzchucin, Szczecinek – Kościerzyna i Piła – Tczew, natomiast skład dolnośląski trasę Zielona Góra – Bolesławiec/Zgorzelec.
29 sierpnia 2010 pierwszy skład dwuwagonowy powrócił z Małopolski na Pomorze i otrzymał bordowo-szare malowanie PR.
28 września 2010 pojazd SA101-002 na przejeździe kolejowo-drogowym koło Lipusza uderzył w samochód ciężarowy wiozący cement. W wyniku wypadku maszynista zginął na miejscu, a przód wagonu sterowniczego SA121 został zniszczony. Uszkodzenia okazały się na tyle poważne, że na początku 2014 podjęto decyzję o zezłomowaniu pojazdu. Na początku lipca 2014 skład został sprzedany jako złom.
W styczniu 2016 Pomorski Oddział Przewozów Regionalnych poinformował, że pojazdy serii SA101 i SA102 na odcinku Słupsk – Szczecinek mają zostać do końca miesiąca zastąpione przez wracające z przeglądów pojazdy serii SA133, zaś do końca roku mają one zostać całkowicie wycofane z eksploatacji. Wówczas wycofano z ruchu zespoły SA101-003 i SA102-001. 16 kwietnia Chojnickie Stowarzyszenie Miłośników Kolei, we współpracy z Przewozami Regionalnymi i PKP Cargo, zorganizowało pożegnanie pojazdów serii SA101, podczas którego miał miejsce przejazd składem SA101-001 po linii kolejowej nr 243 na odcinku Starogard Gdański – Jabłowo. W połowie czerwca PR doprecyzowały terminy zakończenia eksploatacji poszczególnych pojazdów – SA101-001 miał zostać wycofany w październiku, a SA102-002 i 003 na przełomie listopada i grudnia. Do końca września wszystkie te jednostki obsługiwały połączenia z Chojnic i Słupska do Szczecinka. Na początku października, zgodnie z planem, zakończono eksploatację SA101-001, zaś pod koniec roku odstawiono SA102-003. Wówczas jedynym czynnym pojazdem tego typu został skład SA102-002, który po wprowadzeniu nowego rozkładu jazdy w połowie grudnia dalej kursował do Szczecinka, zaś na początku 2017 jeździł także z Chojnic do Kościerzyny.
Na początku kwietnia 2017 skład SA101-003 został wystawiony na sprzedaż, a w ostatnich dniach tamtego miesiąca zezłomowany w Chojnicach. Na przełomie kwietnia i maja Przewozom Regionalnym dostarczone zostały dwa pojazdy serii SA139 i wówczas zdecydowano, że to one zastąpią składy serii SA101 i SA102. Na stanie przewoźnika pozostawały wtedy 4 takie zespoły, w tym sprawny egzemplarz SA102-002. Na początku czerwca pojazd ten został wycofany z ruchu przed osiągnięciem przebiegu kwalifikującego go do naprawy. Na mocy porozumienia PR z SMK Chojnice brakujące kilometry miały zostać wykorzystanie do organizacji pociągu specjalnego. 8 lipca skład SA102-002 odbył swój ostatni kurs, który był zarazem ostatnim przejazdem z pasażerami i pożegnaniem pojazdów typu 207M. Zespół poprowadził pociąg "Bory Tucholskie" na trasie Chojnice – Czersk – Bąk – Lipowa Tucholska – Szlachta – Osie – Laskowice Pomorskie – Terespol Pomorski – Świecie Przechowo – Terespol Pomorski – Laskowice Pomorskie – Wierzchucin – Tuchola – Chojnice. Około godz. 18:10 pojazd zjechał do chojnickiej lokomotywowni, gdzie został odstawiony i tym samym dołączył do pozostałych istniejących egzemplarzy.
Na początku września 2017 Wojewódzki Konserwator Zabytków w Gdańsku wpisał do rejestru zabytków pojazd SA102-002, który był w najlepszym stanie technicznym i wizualnym spośród zachowanych pojazdów tej serii. Wówczas Stowarzyszenie Miłośników Kolei w Jaworzynie Śląskiej próbowało pozyskać ten autobus szynowy do nowo tworzonego muzeum na bocznicy w Pastuchowie. Tak się jednak nie stało i w sierpniu 2018 pojazd SA102-002 został wystawiony na sprzedaż wraz z pojazdami SA102-003 i SA101-001. Wszystkie 3 pojazdy były wówczas niesprawne i pozbawione aktualnego świadectwa sprawności technicznej. SA102-002 został zakupiony przez Muzeum Przemysłu i Kolejnictwa i w pod koniec listopada został przetransportowany z Chojnic do Jaworzyny Śląskiej.

</doc>
<doc id="655294" url="https://pl.wikipedia.org/wiki?curid=655294" title="Club Defensores de Cambaceres">
Club Defensores de Cambaceres



</doc>
<doc id="655295" url="https://pl.wikipedia.org/wiki?curid=655295" title="Zbigniew Skolicki">
Zbigniew Skolicki

Zbigniew Skolicki (ur. 6 sierpnia 1908 w Krakowie, zm. 28 listopada 1971 tamże) – polski polityk, przewodniczący prezydium Rady Narodowej miasta Krakowa w latach 1959–1969, poseł na Sejm PRL V kadencji.
Życiorys.
Pochodził z rodziny robotniczej, absolwent Gimnazjum im. Bartłomieja Nowodworskiego w Krakowie. Dyplom magistra ekonomii uzyskał po wojnie w Wyższej Szkole Ekonomicznej w Krakowie. Zawodowo zajmował się bankowością. W latach 1954–1957 pełnił funkcję prezesa Wojewódzkiego Związku Spółdzielczości Pracy. W latach młodości był czynnym zawodnikiem Klubu Sportowego „Cracovia” (lekkoatletą), później działaczem sportowym.
Był członkiem Polskiej Partii Socjalistycznej, a później Polskiej Zjednoczonej Partii Robotniczej. Przez dwa lata był zastępcą przewodniczącego Wojewódzkiej Rady Narodowej, pełnomocnikiem do spraw Nowej Huty. 6 listopada 1959 został przewodniczącym prezydium Rady Narodowej miasta Krakowa. Za jego rządów, które trwały do 5 czerwca 1969, rozpoczęto prace nad kompleksowym odnowieniem Starego Miasta oraz zapewnieniem miastu dostatecznej ilości wody i energii cieplnej. Rozbudowano Nową Hutę o osiedla na terenie Bieńczyc i Wzgórz Krzesławickich, w 1960 uruchomiono pociąg elektryczny do Wieliczki, połączenia tramwajowe do Prokocimia; w 1963 zlikwidowano lotnisko w Czyżynach; w 1964 tramwaj nr 4 po raz pierwszy przejechał z Walcowni Huty im. Lenina do Bronowic oraz otwarto nowe lotnisko dla Krakowa w Balicach; w 1965 rozpoczęto budowę ośrodka telewizyjnego na Krzemionkach oraz rozpoczął pracę zespół klinik pediatrycznych w Prokocimiu (dar Stanów Zjednoczonych).
Pełnił mandat posła na Sejm PRL V kadencji, był przewodniczącym Krakowskiego Komitetu Frontu Jedności Narodu. W czerwcu 1968 wszedł w skład Komitetu Przygotowawczego obchodów 500. rocznicy urodzin Mikołaja Kopernika.
Do lat 90. XX wieku w Krakowie istniała ulica Zbigniewa Skolickiego (obecnie nosi nazwę: Monte Cassino). Stanowiła ona (wraz z ul. Kapelanka i Brożka) część trasy zbudowanej w latach siedemdziesiątych na krakowskim Ludwinowie. Przy ul. Krzywej 12, gdzie mieszkał, w 30. rocznicę śmierci, 28 listopada 2001, wmurowano poświęconą mu tablicę pamiątkową. Tablicę zaprojektował bezpłatnie prof. Bronisław Chromy.
Był żonaty, miał córkę i syna. Został pochowany w Alei Zasłużonych na Cmentarzu Rakowickim (LXVII/płn 2/10).

</doc>
<doc id="655296" url="https://pl.wikipedia.org/wiki?curid=655296" title="Serrekunda">
Serrekunda

Serrekunda (lub Serekunda) – największe miasto Gambii, położone około 20 kilometrów na południowy zachód od stolicy kraju – Bandżul. Liczy 335 733 mieszkańców (2006). Serrekunda jest ważnym ośrodkiem turystycznym Gambii – zlokalizowana jest tu większa część bazy noclegowej zachodniej części kraju. Niedaleko mieszczą się też ważniejsze kąpieliska na wybrzeżach Oceanu Atlantyckiego oraz rezerwat przyrody Abuko. 

</doc>
<doc id="655299" url="https://pl.wikipedia.org/wiki?curid=655299" title="Serekunda">
Serekunda



</doc>
<doc id="655300" url="https://pl.wikipedia.org/wiki?curid=655300" title="Goran Gavrančić">
Goran Gavrančić

Goran Gavrančić, cyr. Горан Гавранчић (ur. 2 sierpnia 1978 w Belgradzie) – serbski piłkarz grający na pozycji bocznego lub środkowego obrońcy.
Kariera piłkarska.
Kariera klubowa.
Gavrančić pochodzi ze stolicy Serbii, Belgradu i tam też stawiał swoje pierwsze piłkarskie kroki w małym klubie FK Vinča, a potem jako starszy junior trafił do młodzieżowej drużyny słynnej Crvenej Zvezdy Belgrad. Jednak jego kariera w tym klubie zakończyła się tylko na tym szczeblu. W zespole „Czerwonej Gwiazdy” trenerzy nie poznali się na jego talencie i Goran trafił do innego belgradzkiego zespołu, dużo mniej utytułowanego, FK Čukarički. W barwach tego klubu zadebiutował w pierwszej lidze w 1998 roku mając niespełna 20 lat. W całym sezonie Gavrančić 6 razy wybiegł na boisko. Niestety zespół Čukaričkiego zajął przedostatnie miejsce w lidze, a następnie po barażach spadł do 2. ligi. Po roku, z rezerwowym Gavrančiciem w składzie, Čukarički powrócił w szeregi pierwszoligowców, a w sezonie 1999/2000 zajął wysokie 6. miejsce w Meridian Superlidze, a na wiosnę Goran wreszcie wywalczył miejsce w podstawowym składzie.
Dobre występy jesienią 2000 roku spowodowały, iż Gavrančiciem zainteresowały się kluby z zachodniej Europy. Jednak zimą 2001 Gavrančić wybrał ofertę ukraińskiego Dynama Kijów, do którego ściągnął go słynny Walery Łobanowski sumę około 2 milionów euro. W rundzie wiosennej Gavrančić miał jednak problemy z wywalczeniem miejsca w składzie i rozegrał tylko 6 meczów ligowych, ale mógł czuć się po raz pierwszy w karierze mistrzem kraju. W sezonie 2001/2002 Dynamo nie zdołało wywalczyć prymatu na Ukrainie i musiało zadowolić się tytułem wicemistrza Ukrainy, a Goran przez pewien czas w ogóle nie pojawiał się na boisku z powodu kontuzji. Sezon 2002/2003 był dla kijowian dużo bardziej udany. Zdołali wywalczyć dublet, a Gavrančić rozegrał całkiem niezły sezon, zdobywając 4 gole w 23 ligowych meczach i został uznany najlepszym obrońcą ligi ukraińskiej. Także w kolejnym sezonie (2003/2004) Gavrančić z Dynamem mógł świętować mistrzostwo kraju i po raz drugi z rzędu reprezentował Dynamo w Lidze Mistrzów, jednak znów nie udało się wyjść klubowi z Kijowa z grupy. W sezonie 2004/2005 Gavrančić nie oddawał miejsca w składzie, ale mistrzem został tym razem konkurent Dynama, Szachtar Donieck. Na pocieszenie pozostało zdobycie Pucharu Ukrainy. Na początku sezonu 2005/2006 Gavrančić doznał kontuzji, która wykluczyła go z gry na kilka miesięcy, toteż rozegrał tylko połowę meczów w sezonie, a jedynym sukcesem klubu było ponowne zdobycie krajowego pucharu. Sezon 2006/2007 Gavrančić rozpoczął już znów jako podstawowy obrońca drużyny i zdołał awansować z Dynamem po raz kolejny do fazy grupowej Ligi Mistrzów. Goran dzięki dobrym warunkom fizycznym (mierzy 191 cm i waży 85 kg) znany jest z dobrej gry głową zarówno na własnym, jak i polu karnym przeciwnika. Dzięki temu wielokrotnie zdobywa bramki głową. W 2008 został wypożyczony do greckiego PAOK FC. Od 2009 bronił barw rodzimego Partizana Belgrad. We wrześniu 2010 ogłosił o zakończeniu kariery piłkarskiej w chińskim klubie Henan Construction.
Kariera reprezentacyjna.
W reprezentacji Serbii i Czarnogóry Gavrančić zadebiutował 13 lutego 2002 roku w wygranym 2:1 meczu z reprezentacją Meksyku. Jednak pewne miejsce w składzie serbskiej kadry wywalczył dopiero w kwalifikacjach do Mistrzostw Świata w Niemczech (wcześniej brał tylko udział w 2 meczach nieudanych dla Serbów eliminacji do Euro 2004 i grał głównie w meczach towarzyskich), podczas których Gavrančić był szczególnie chwalony, gdyż Serbia w 10 meczach straciła tylko jednego gola, a Goran był częścią bloku defensywnego, tzw. "słynnej czwórki", w której grał z Nemanją Vidiciem, Mladenem Krstajiciem i Ivicą Dragutinoviciem. Na mistrzostwach jednak nie było już tak dobrze i Serbowie po 3 porażkach zajęli ostatnie miejsce w grupie. Gavrančić zagrał we wszystkich 3 meczach w pełnym wymiarze czasowym (z Holandią 0:1, Argentyną 0:6 i Wybrzeżem Kości Słoniowej 2:3). Po mistrzostwach nowym selekcjonerem został Hiszpan Javier Clemente, ale zdecydował się przebudować serbską defensywę i nie widzi on miejsca w składzie w nowo powstałej reprezentacji Serbii dla Gavrančicia.

</doc>
<doc id="655301" url="https://pl.wikipedia.org/wiki?curid=655301" title="Górna Abchazja">
Górna Abchazja



</doc>
<doc id="655302" url="https://pl.wikipedia.org/wiki?curid=655302" title="Ferrari F50 GT">
Ferrari F50 GT

Ferrari F50 GT – wyścigowa wersja Ferrari F50 przeznaczona do walki w najsilniejszej wówczas klasy samochodów drogowych GT1. F50 GT wyposażony był w silnik o mocy 750 KM i rozpędzał się do 100 km/h w 2,9 sekundy, natomiast prędkość maksymalna wynosiła ponad 370 km/h. Samochód został także odchudzony i zmodyfikowany do walki z bolidami takimi jak Mercedes CLK-GTR, McLaren F1 GTR czy Porsche 911 GT1.
Dane techniczne.
Ogólne:
Osiągi:
Napęd:

</doc>
<doc id="655303" url="https://pl.wikipedia.org/wiki?curid=655303" title="Goran Gavrancic">
Goran Gavrancic



</doc>
<doc id="655306" url="https://pl.wikipedia.org/wiki?curid=655306" title="Thomas Helveg">
Thomas Helveg

Thomas Lund Helveg (ur. 24 czerwca 1971 w Odense) – duński piłkarz grający na pozycji obrońcy lub defensywnego pomocnika.
Przygodę z futbolem zaczynał w klubie z rodzinnego miasta – Odense BK i już po kilku latach gry przeniósł się na Półwysep Apeniński. Po 23-letniego wtedy gracza ręce wyciągnęło Udinese Calcio i w sezonach 1993/1994-1997/1998 był zawodnikiem klubu z północy Włoch, skąd przeniósł się do słynnego Milanu, a następnie do Interu.
Właśnie okres gry w klubach mediolańskich wspomina najlepiej. Razem z nimi świętował zdobycie tytułu mistrza Włoch (w Milanie), dwa Superpuchary Włoch i Puchary Włoch (w Interze) i występował w elitarnej Lidze Mistrzów, jako gracz szerokiego składu.
Przed rozpoczęciem sezonu 2004/2005 Helveg przeniósł się do Anglii, do Norwich City występującego wówczas w Premiership, ale nie można powiedzieć, że odegrał w nim dużą rolę. Zaliczył 16 występów, nie strzelił żadnej bramki i wraz z kolegami z drużyny przyczynił się do spadku do 1. ligi.
Po roku bezowocnej "„gry”" 200 tysięcy euro za skandynawskiego gracza zapłaciła Borussia Mönchengladbach, gdzie występował do 2007 roku. W tym czasie wystąpił w zaledwie 13 spotkaniach tej drużyny.
W styczniu 2007 powrócił do Danii, przechodząc do swojego pierwszego klubu, Odense BK. Właśnie tam, w wieku 39 lat doświadczony defensor zakończył karierę.
W reprezentacji Danii debiutował w 1994 roku i od tego czasu zaliczył w jej barwach 108 występów (4. miejsce pod tym względem w historii duńskiego futbolu), strzelił 2 gole. Był w kadrze na Mundial w 1998 i 2002 roku, EURO 1996, 2000 oraz 2004.

</doc>
<doc id="655307" url="https://pl.wikipedia.org/wiki?curid=655307" title="Tarcza sprzęgła">
Tarcza sprzęgła

Tarcza sprzęgła – element sprzęgła w układzie przeniesienia napędu pojazdów. Zbudowana z piasty osadzonej na wielowypuście wałka sprzęgłowego oraz tarczy nośnej z okładzinami ciernymi. Jest elementem przenoszącym napęd z wału korbowego silnika na wałek sprzęgłowy skrzyni biegów, dzięki oporom tarcia dociśniętych do siebie części. Większość tarcz jest wyposażona w tłumiki drgań skrętnych, których zadaniem jest zabezpieczenie układu napędowego przed możliwością wystąpienia silnych drgań skrętnych o charakterze rezonansowym. Aby nie dopuścić do drgań rezonansowych w tarczach, należy skorygować sumaryczną sprężystość układu napędowego. W tym celu stosuje się sprężynę o odpowiedniej charakterystyce, która jest umieszczona między tarczą nośną a piastą.
Rola piasty w tarczach sprzęgieł.
Podstawowym elementem, z którego zbudowana jest tarcza sprzęgła jest piasta, która osadzona została na wałku sprzęgłowym skrzyni biegów i odpowiada za nadanie właściwej prędkości obrotowej kołom samochodu.
Rola okładzin ciernych w tarczach sprzęgła.
Sprężynowanie okładzin ciernych nadaje tarczom sprzęgła sprężystość osiową, umożliwiając tym samym płynne ruszanie samochodem. Zaleta ta wynika z oporu stawianego przez sprężyny. Opór ten jest stopniowy, co daje czas na wyrównanie prędkości obrotowych pomiędzy silnikiem a skrzynią biegów. 
Okładziny cierne zapobiegają ślizganiu się tarczy sprzęgła po kole zamachowym zapobiegając niszczeniu docisku sprzęgła oraz koła zamachowego. Ponadto taka sama praca dwóch okładzin względem siebie umożliwia odprowadzenie wytworzonego w wyniku tarcia ciepła, zmniejszając ryzyko przegrzania elementów.
Rola sprężyn tłumiących w tarczach sprzęgieł.
Podstawową funkcją, jaką spełniają sprężyny tłumiące jest zdolność do izolowania energii drgań oddziałujących na układ oraz niwelowanie wstrząsów występujących podczas eksploatacji pojazdów. W tarczy sprzęgła sprężyny tłumiące umiejscowione są obwodowo na tarczy sprzęgła spełniając zadanie tłumików drgań skrętnych, które powstają w układzie napędowym pojazdu. Drgania skrętne są zjawiskiem niepożądanym występującym w wyniku zmiany prędkości obrotowej wału korbowego. Zmiany prędkości obrotowej zależą od przeciążeń generowanych przez ruszaniem czy też przyspieszaniu pojazdu. Drgania te zwiększają hałas podczas pracy. Sprężyny tłumiące poprawiają komfort podczas eksploatacji pojazdu.

</doc>
<doc id="655308" url="https://pl.wikipedia.org/wiki?curid=655308" title="Czchałta">
Czchałta

Czchałta – wioska w Abchazji w Wąwozie Kodori, od września 2006 do sierpnia 2008 kontrolowana przez wierny władzom w Tbilisi rząd Abchaskiej Republiki Autonomicznej w składzie Gruzji, gdzie też mieściła się jego siedziba. 10 sierpnia opanowana przez siły zbrojne Abchazji, które podniosły nad Czchałtą abchaskie flagi.

</doc>
<doc id="655309" url="https://pl.wikipedia.org/wiki?curid=655309" title="Goran Gavrancić">
Goran Gavrancić



</doc>
<doc id="655310" url="https://pl.wikipedia.org/wiki?curid=655310" title="Zdzisław T. Nowicki">
Zdzisław T. Nowicki

Zdzisław T. Nowicki, herbu Lubicz, (ur. 24 stycznia 1926 w Łodzi, zm. 30 listopada 2007 w Gdyni) - inżynier, miksolog-enolog, ekspert i rzeczoznawca do spraw wszelkich napojów alkoholowych, pedagog.
Studia wyższe ukończył w Łodzi, specjalizując się między innymi w technologii produkcji napojów alkoholowych. Był stypendystą Amerykańsko-Polskiej Fundacji w USA, gdzie pogłębiał wiedzę teoretyczną i praktyczną, m.in. w zakresie miksologii i enologii. 
Twórca polskiej miksologii, autor programu szkoleniowego i przez wiele lat główny wykładowca specjalistycznych kursów edukacyjnych dla profesjonalnych barmanów w kraju, których szkolił ponad 40 lat na najwyższym światowym poziomie. W 2003 powołał do życia pierwszą w kraju Akademię Miksologii w Gdyni, która na wniosek jego uczniów została nazwana jego imieniem.
W 1990 założył Stowarzyszenie Polskich Barmanów, którego przez pierwsze lata był również Prezydentem, a następnie Prezydentem Honorowym. W 1994 wprowadził SPB jako stałego członka do światowej organizacji International Bartenders Association. Utworzył także pierwszą w kraju Konfraternię Master Bartendrów.
Był publicystą stale współpracującym z licznymi czasopismami i wydawnictwami, w których publikował prace traktujące o napojach, kulturze picia i dobrych obyczajach. Jego pierwszy artykuł ukazał się drukiem w 1950, a w 2007 pracował jeszcze nad swą ostatnią książką. 
W jego dorobku oprócz setek publikacji, które ukazały się na łamach wielu czasopism, jest też wiele książek, w tym m.in. (alfabetycznie):
Odznaczenia.
Krzyż Kawalerski Orderu Odrodzenia Polski, Krzyż Armii Krajowej, Krzyż Partyzancki, Krzyż za Zasługi, trzykrotnie Medal Wojska za udział w walkach AK, Medal Zwycięstwa i Wolności oraz honorowy tytuł "Weterana Walk o Wolność i Niepodległość Ojczyzny", kpt. w stanie spoczynku.

</doc>
<doc id="655314" url="https://pl.wikipedia.org/wiki?curid=655314" title="DNX feat. The Voice">
DNX feat. The Voice



</doc>
<doc id="655315" url="https://pl.wikipedia.org/wiki?curid=655315" title="DNX feat The Voice">
DNX feat The Voice



</doc>
<doc id="655318" url="https://pl.wikipedia.org/wiki?curid=655318" title="Lars Kjædegaard">
Lars Kjædegaard

Lars Kjædegaard, pseud. Grethe Lange (ur. 4 czerwca 1955 w Północnej Jutlandii) – duński pisarz realistyczny.
Akcje powieści Kjædegaarda rozgrywają się najczęściej w małych prowincjonalnych środowiskach, często umiejscowione są w okolicach Helsingør, gdzie pisarz mieszka. Kjædegaard, publikujący też pod damskim pseudonimem Grethe Lange, pisze głównie o problemach powstających w stosunkach międzyludzkich. Tworzy też powieści kryminalne i historyczne. Autor konstruuje powieści na dialogu i charakterystyce postaci.
Oprócz powieści Kjædegaard publikuje też opowiadania w tygodniku "Hjemmet".
Nagrody i stypendia.
W roku 2004 Lars Kjædegaard został wyróżniony nagrodą kulturalną gminy Helsingør.
W roku 1998 otrzymał jednorazowe stypendium od duńskiej Rady Literatury, a w roku 2007 duński Krajowy Fundusz na Rzecz Sztuki (Statens Kunstfond) przyznał mu trzyletnie stypendium pisarskie.

</doc>
<doc id="655319" url="https://pl.wikipedia.org/wiki?curid=655319" title="Grethe Lange">
Grethe Lange



</doc>
<doc id="655320" url="https://pl.wikipedia.org/wiki?curid=655320" title="Lars Kjaedegaard">
Lars Kjaedegaard



</doc>
<doc id="655321" url="https://pl.wikipedia.org/wiki?curid=655321" title="Maciej Rosalak">
Maciej Rosalak

Maciej Rosalak (ur. 1947, zm. 12 marca 2023) – polski dziennikarz i publicysta.
Życiorys.
Absolwent historii na Uniwersytecie Warszawskim.
Drugi sekretarz redakcji dziennika „Rzeczpospolita”, jeden z autorów wstępów do dodatków „Rzeczpospolitej”: „Zwycięstwa Oręża Polskiego”, „Chwała Oręża Polskiego” i „Księga Kresów Wschodnich”. W przeszłości zastępca redaktora naczelnego tygodnika „Wspólnota”. Członek redakcji, wiceszef, a następnie redaktor naczelny miesięcznika „Historia Do Rzeczy”.
Odznaczony Krzyżem Kombatanckim przez prezydenta RP Ryszarda Kaczorowskiego, Medalem Pro Memoria oraz złotym medalem Opiekuna Miejsc Pamięci Narodowej.

</doc>
<doc id="655323" url="https://pl.wikipedia.org/wiki?curid=655323" title="Synagoga w Bochni (ul. Trudna)">
Synagoga w Bochni (ul. Trudna)

Synagoga w Bochni – synagoga znajdująca się w Bochni przy ulicy Trudnej 13, dawniej zwanej ulicą generała Karola Świerczewskiego i poprzednio ul. Trudnej.
Budowę nowej synagogi gminnej rozpoczęto w 1932 roku. Miał to być najnowocześniejszy dom modlitwy w Bochni, jak i okolicy. W 1936 roku gmina rozpoczęła użytkowanie niedokończonej jeszcze synagogi, przez co została ukarana przez władze miasta wysoką grzywną. Budowa trwała do września 1939 roku, kiedy przerwał ją wybuch II wojny światowej.
W czasie wojny wykorzystywana była przez hitlerowców jako skład, fabryka dykty oraz wyrobów stolarskich, ale pełniła również nielegalnie funkcje kultowe. Po zakończeniu wojny synagoga przez krótki czas pełniła funkcje kultowe oraz mieściła siedzibę Kongregacji Wyznania Mojżeszowego w Bochni. Następnie była wykorzystywana jako magazyn, a później została opuszczona i niszczała. W 1988 roku przeprowadzono kapitalny remont budynku i przeznaczono go na siedzibę banku PKO BP. 
20 listopada 2019 roku był ostatnim dniem funkcjonowania bocheńskiego oddziału PKO Bank Polski w charakterystycznym budynku dawnej żydowskiej synagogi przy ul. Trudnej. Centrala zdecydowała o sprzedaży nieruchomości, a placówka zmieniła lokalizację. Od 25 listopada 2019 roku PKO Bank Polski działa w lokalu przy ul. Kazimierza Wielkiego 18. Nieruchomość nabył prywatny przedsiębiorca.

</doc>
<doc id="655324" url="https://pl.wikipedia.org/wiki?curid=655324" title="Married... with Children">
Married... with Children



</doc>
<doc id="655325" url="https://pl.wikipedia.org/wiki?curid=655325" title="Ivica Dragutinovic">
Ivica Dragutinovic



</doc>
<doc id="655326" url="https://pl.wikipedia.org/wiki?curid=655326" title="Nikola Zigic">
Nikola Zigic



</doc>
<doc id="655329" url="https://pl.wikipedia.org/wiki?curid=655329" title="Zvonimir Vukic">
Zvonimir Vukic



</doc>
<doc id="655330" url="https://pl.wikipedia.org/wiki?curid=655330" title="Rozrywki dla Dzieci">
Rozrywki dla Dzieci

Rozrywki dla Dzieci – pierwsze polskie czasopismo dla dzieci, ukazujące się w Warszawie w latach 1824–1828 dzięki staraniom Klementyny Hoffmanowej.
Czasopismo miało spełniać przede wszystkim rolę wychowawczą. Jego układ był stały. Składało się ono z następujących działów:
Dużą część zawartości „Rozrywek dla Dzieci” stanowiły teksty samej Hoffmanowej. W piśmie ukazały się m.in. jej dwie powieści historyczne: "Listy Elżbiety Rzeczyckiej do przyjaciółki swej Urszuli*** za panowania Augusta III pisane" (1824) oraz "Dziennik Franciszki Krasińskiej w ostatnich latach Augusta III napisany" (1826).

</doc>
<doc id="655331" url="https://pl.wikipedia.org/wiki?curid=655331" title="Vladimir Stojkovic">
Vladimir Stojkovic



</doc>
<doc id="655334" url="https://pl.wikipedia.org/wiki?curid=655334" title="Nemanja Vidic">
Nemanja Vidic



</doc>
<doc id="655335" url="https://pl.wikipedia.org/wiki?curid=655335" title="Ferrari 288 GTO">
Ferrari 288 GTO

Ferrari 288 GTO – supersamochód produkowany przez włoską firmę Ferrari, zaprezentowany podczas Geneva Motor Show w 1984 roku. Stworzone pierwotnie z myślą o startach w grupie B rajdowych mistrzostw świata, jednakże nigdy w tejże grupie nie wystartowało. Likwidacja grupy B w związku z wypadkiem Toivonena spowodowała zatrzymanie produkcji 288, przez co powstało jedynie 277 sztuk tego samochodu. Oznakowanie informowało, że ośmiocylindrowy silnik ma 2,8 litra pojemności. Pojemność ta pomnożona przez formułę wyrównawczą 1.4 związaną z użyciem turbosprężarek stawiała 288 GTO tuż poniżej 4-litrowej granicy dla samochodów bez doładowania, ale stwarzała Ferrari możliwość uzyskania dużo większej mocy niż ta, którą można by wycisnąć z 4-litrowego niedoładowanego silnika i to bez znacznej straty na zużyciu paliwa. 288 GTO stylizowany przez Pininfarinę we współpracy z ekspertami Ferrari od aerodynamiki wyglądał jak 308-ka na sterydach. Rozstaw osi powiększono o 110 mm, powiększono także rozstaw przednich i tylnych kół, żeby samochód lepiej trzymał się drogi. Zwiększenie rozstawu osi dało więcej miejsca na zainstalowanie przekonstruowanego silnika i skrzyni biegów w układzie zupełnie innym niż to miało miejsce w 308-ce. W 308-ce V8 był instalowany poprzecznie za kabiną kierowcy, ze skrzynią biegów poniżej bloku silnika. W GTO silnik leżał podłużnie, a skrzynia biegów (nowa, pięciobiegowa z osią poprzeczną i dyferencjałem o ograniczonym poślizgu) leżała za silnikiem. Ten klasyczny wyścigowy układ miał szereg nowych zalet, ale główną było to, że łatwiejszy był dostęp zarówno do silnika, jak i do skrzyni biegów, a to wielka zaleta podczas wyścigu. Obniżyło to środek ciężkości całego pojazdu. 288 GTO przeszedł również potężną kurację odchudzającą. Tam gdzie tylko mógł, Ferrari zastąpił konwencjonalne materiały superlekkimi, egzotycznymi materiałami takimi, jakie stosowało się w samochodach Grand Prix. Podobne zmiany dotyczyły również silnika. Nawet w wersji drogowej 288 GTO, który był obecnie dobrze wyposażonym, komfortowym samochodem, ważył o około 180 kg mniej niż mniejsza od niego 308-ka. Jeżeli zestawić te udoskonalenia: większą moc z obniżoną wagą, okazywało się, że GTO miał lepszy od jakiegokolwiek innego samochodu drogowego stosunek mocy do wagi wynoszący około 330 KM/t. Natomiast w wersji wyścigowej wskaźnik ten powinien wzrosnąć do poziomu 550 KM/t, co było imponującym wynikiem jak na samochód sportowy. W wersji drogowej, był to najszybszy produkowany samochód przez Ferrari w tym czasie i zarazem najszybszym seryjny samochód na świecie.
W 1985 powstawała wersja Evoluzione – silnik generował moc 650 KM (478 kW) przy 7500 obr./min, pojazd przy masie własnej 940 kg miał osiągać prędkość 370 km/h.
Dane techniczne.
"Źródło:"
Wymiary:
Opony:
Osiągi:
Napęd:

</doc>
<doc id="655342" url="https://pl.wikipedia.org/wiki?curid=655342" title="Szymon Majchrowicz">
Szymon Majchrowicz

Szymon Majchrowicz (ur. 9 listopada 1717 w Małopolsce, zm. przed 2 lipca 1783 w Krośnie) – polski historyk, pisarz religijny, teolog i kaznodzieja jezuicki.
Życiorys.
Z pochodzenia Małopolanin. Pierwsze nauki w zakresie filozofii pobierał w Koszycach (Słowacja). W Krakowie, 3 sierpnia 1741, wstąpił do nowicjatu jezuitów. W roku szkolnym 1743/1744 nauczał w łęczyckim kolegium (w syntaksie). Rok później (1744/1745) uczył gramatyki w Chojnicach. W latach 1746-1749 studiował teologię w Poznaniu. W roku 1750 znalazł się w swym 3. nowicjacie zakonnym w Jarosławiu. W latach 1752-1753 był misjonarzem jezuickim w diecezji poznańskiej, a przez następne 19 lat w diecezji przemyskiej (jej siedzibą początkowo był Sambor, a od roku 1758 Przemyśl). Słynny podówczas na Rusi Czerwonej kaznodzieja. Długoletni mieszkaniec Przemyśla. 23 kwietnia 1771 objął stanowisko rektora domu zakonnego w Przemyślu, pełniąc funkcję zarządcy budowy tamtejszego kolegium. Po kasacie zakonu jezuitów pracował jako misjonarz diecezjalny ("missionarius apostolicus dioecesanus") i proboszcz w Lisku. Zmarł w Krośnie, latem roku 1783 (najprawdopodobniej przed 2 lipca).

</doc>
<doc id="655344" url="https://pl.wikipedia.org/wiki?curid=655344" title="Jan Gawiński">
Jan Gawiński

Jan z Wielomowic Gawiński (ur. ok. 1622, zm. 1684?) – polski poeta barokowy.
Zalicza się go do klasycznego pokolenia Sarmatów – pokolenia Sobieskiego, choć jego szlachectwo nie jest pewne. Pochodził prawdopodobnie z miasteczka Wilamowice koło Krakowa. Uczył się w Akademii Bialskiej, filii Akademii Krakowskiej. Później był dworzaninem biskupa Karola Ferdynanda Wazy. Walczył zapewne z Kozakami. W końcu zamieszkał w Krakowie. Ożenił się z Małgorzatą Lajtnerówną. Pełnił w mieście różne urzędy, był między innymi superintendentem warzelni wielickiej i bocheńskiej. Był najlepszym przyjacielem Wespazjana Kochowskiego (znaleźli dla siebie nawzajem drugie żony).
Pisał wiele i na wysokim poziomie. Największą sławę zyskały jego sielanki, wzorowane na Anakreoncie, Szymonie Szymonowicu i poetach rzymskich, wielokrotnie wznawiane, oraz "Dworzanki albo Epigrammata polskie" – zbiór celnych fraszek na każdy temat. Ku czci zwycięskiego Sobieskiego wydał również poemat "Clipaeus Christianitatis, to jest Tarcz chrześcijaństwa". Jest ponadto autorem cyklu fraszek "Nagrobki" oraz łacińskiego wiersza na śmierć Krzysztofa Wilskiego "Planctus". Tłumaczył też Macieja Kazimierza Sarbiewskiego.

</doc>
<doc id="655345" url="https://pl.wikipedia.org/wiki?curid=655345" title="Deportivo Morón">
Deportivo Morón

Club Deportivo Morón – argentyński klub piłkarski z siedzibą w mieście Morón, wchodzącym w skład zespołu miejskiego Buenos Aires.
Historia.
Klub założony został 20 czerwca 1947 pod nazwą Club Sportivo Morón. W 1950 Morón przystąpił do narodowej federacji piłkarskiej Asociación del Fútbol Argentino i zadebiutował w Tercera de Ascenso (piąta liga, dziś Primera D). Dnia 9 lipca 1961 oddany został do użytku stadion klubu Estadio Francisco Urbano, mający pojemność 19000 miejsc. Obecnie Morón występuje w drugiej lidze argentyńskiej Primera B Nacional. Ostatni raz klub występował w pierwszej lidze w roku 1969.

</doc>
<doc id="655346" url="https://pl.wikipedia.org/wiki?curid=655346" title="Club Deportivo Morón">
Club Deportivo Morón



</doc>
<doc id="655348" url="https://pl.wikipedia.org/wiki?curid=655348" title="Milos Tichy">
Milos Tichy



</doc>
<doc id="655351" url="https://pl.wikipedia.org/wiki?curid=655351" title="Nerses Sznorhali">
Nerses Sznorhali



</doc>
<doc id="655353" url="https://pl.wikipedia.org/wiki?curid=655353" title="Szlak Sośnicowicki">
Szlak Sośnicowicki

Szlak Sośnicowicki - czarny znakowany szlak turystyczny w województwie śląskim.
Informacje ogólne.
Szlak prowadzi głównie wiejskimi polnymi drogami. Pomiędzy Sośnicowicami, a Trachami w Kuźniczce znajdują się zabudowania starej kuźni.

</doc>
<doc id="655359" url="https://pl.wikipedia.org/wiki?curid=655359" title="Województwo stalinogrodzkie">
Województwo stalinogrodzkie



</doc>
<doc id="655360" url="https://pl.wikipedia.org/wiki?curid=655360" title="USS Albatross">
USS Albatross

Okręty US Navy o nazwie USS "Albatross", pochodzącej od albatrosa:

</doc>
<doc id="655365" url="https://pl.wikipedia.org/wiki?curid=655365" title="Andrzej Siciński">
Andrzej Siciński

Andrzej Siciński (ur. 20 maja 1924 w Warszawie, zm. 26 września 2006) – polski socjolog, profesor nauk humanistycznych, w latach 1991–1992 minister kultury i sztuki.
Życiorys.
W okresie II wojny światowej był żołnierzem Związku Walki Zbrojnej i Armii Krajowej. Uczestniczył w powstaniu warszawskim.
W 1952 ukończył studia socjologiczne na Uniwersytecie Warszawskim. W 1961 obronił doktorat, a dziesięć lat później habilitację. W 1981 otrzymał tytuł profesorski.
W latach 60. i 70. prowadził badania na wsi, opisujące zachowania społeczne i cykl życia, których wyniki opublikował w okresie 1976–1978. Pracował (od 1981 na stanowisku profesora) w Instytucie Filozofii i Socjologii Polskiej Akademii Nauk.
Od 1980 był doradcą Niezależnego Samorządnego Związku Zawodowego „Solidarność”. Od 23 grudnia 1991 do 11 lipca 1992 sprawował urząd ministra kultury i sztuki w rządzie Jana Olszewskiego.
Był członkiem rady honorowej budowy Muzeum Powstania Warszawskiego. Działał w Towarzystwie Popierania i Krzewienia Nauk. Wykładał także w Collegium Civitas w Warszawie, pełnił funkcję rektora Wyższej Szkoły Sztuk Wizualnych i Nowych Mediów w Warszawie.
W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”. W 1997 otrzymał Krzyż Komandorski Orderu Odrodzenia Polski.
Zmarł 26 września 2006, został pochowany na cmentarzu Powązkowskim w Warszawie (kwatera F/G–3–15/16).
Był bratem Ryszarda Sicińskiego (adwokata i wolnomularza).

</doc>
<doc id="655369" url="https://pl.wikipedia.org/wiki?curid=655369" title="Grusza kaukaska">
Grusza kaukaska

Grusza kaukaska ("Pyrus caucasica" Federov.) – gatunek drzewa z rodziny różowatych. W zależności od ujęcia systematycznego traktowany jako odrębny gatunek zbliżony do gruszy pospolitej lub za jej podgatunek. Rośnie na zboczach górskich Kaukazu, na wysokości do 1600 m n.p.m. tworząc masywy leśne.
Zastosowanie.
Siewki gruszy są stosowane na podkładki dla odmian szlachetnych gruszy europejskiej. Miazga siewek charakteryzuje się długim okresem aktywności co jest cenione w szkółkarstwie. Drzewa są dość wytrzymałe na mróz i odporne na choroby. 

</doc>
<doc id="655370" url="https://pl.wikipedia.org/wiki?curid=655370" title="TVP Historia">
TVP Historia

TVP Historia – kanał historyczny Telewizji Polskiej, który rozpoczął nadawanie 3 maja 2007 roku. Oparty jest na produkcji własnych programów oraz na zasobach archiwalnych TVP. Emituje także produkcje zagraniczne. Oprócz audycji opisujących historię, kanał emituje też programy nawiązujące do historii (m.in. filmy fabularne i seriale). TVP Historia współpracuje z wieloma instytucjami. Po emisji programy i filmy dostępne bywają poprzez witrynę internetową kanału.
Przesłaniem TVP Historia jest Odkryć i zrozumieć.
Historia.
Nadawanie.
2 sierpnia 2006 r. został złożony wniosek o przyznanie koncesji do KRRiT.
Od 25 czerwca 2007 program nadawany był od poniedziałku do piątku w godz. 10.00–0.00, natomiast w weekendy w godz. 8.00–0.00, zmniejszona została wtedy także ilość powtórek programów. Od września 2008 stacja rozpoczęła nadawanie niektórych zagranicznych produkcji z napisami w języku polskim. Kanał nadawał program w godz. 15.00–23.00. Obecnie kanał nadaje od 7.00 do 4.00 przez 7 dni w tygodniu.
29 grudnia 2014 kanał został zakodowany. 
Wiosną 2018 r. rozpoczęto reemisję stacji w ramach naziemnej telewizji cyfrowej na terenie Litwy.
27 lutego 2023 r. kanał rozpoczął nadawanie w jakości HD. 
TVP Dokument.
W styczniu 2011 roku zarząd TVP rozpoczął procedurę przekształcenia kanału w TVP Dokument, co wymaga zmiany koncesji przez KRRiT. Rada Nadzorcza TVP wyraziła zgodę na podjęcie tej procedury i wnioskowanie do KRRiT. Proces miał na celu zmianę oferty stacji z historycznej na ogólnodokumentalną, czego powodem są niskie wyniki oglądalności TVP Historia, jednak po protestach "Solidarności" zrezygnowano z tego pomysłu, a TVP Dokument został uruchomiony jako osobny kanał.
Filmoteka produkcji.
Na początku maja 2017 r., z okazji 10-lecia stacji, utworzono internetową filmotekę produkcji TVP Historia. Powstała ona po to, „by materiały były dostępne zawsze, a nie tylko wtedy, kiedy są emitowane na antenie”. Wśród nagrań można obejrzeć filmy dokumentalne, reportaże, jak i również fragment przemówienia prezydenta RP Lecha Kaczyńskiego podczas inauguracji kanału.
Udziały w rynku telewizyjnym.
Liczby dotyczą grupy wiekowej 4+.

</doc>
<doc id="655374" url="https://pl.wikipedia.org/wiki?curid=655374" title="Rezerwat przyrody Kuźnik">
Rezerwat przyrody Kuźnik

Rezerwat przyrody „Kuźnik” – krajobrazowy rezerwat przyrody położony w północnej części Piły oraz w gminie Szydłowo (powiat pilski, województwo wielkopolskie).
Wiadomości ogólne.
Powierzchnia: 96,00 ha (akt powołujący podawał 97,70 ha).
Chroniony jako rezerwat już przed wojną, powołany w roku 1959 dla ochrony krajobrazu Jeziora Rudnickiego. Na zachód od jeziora wzniesienie morenowe (udostępnione dla turystów kilkoma ciągami drewnianych stopni), opadające dalej ku zachodowi do rynny jezior Duży i Mały Kuźnik. Zbocza obfitują w liczne źródła. Stwierdzono tu 389 gatunków roślin, w tym wiele rzadkich gatunków lądowych i wodnych. Bogata jest także awifauna rezerwatu.
Przeważającym zbiorowiskiem leśnym rezerwatu jest bór sosnowy, którego uzupełnieniem są brzozy, dęby i osiki. Pas nadbrzeżny po zachodnie stronie Jeziora Rudnickiego porasta las sosnowo-dębowy.
Przyroda.
Flora:
Fauna:

</doc>
<doc id="655377" url="https://pl.wikipedia.org/wiki?curid=655377" title="Czerwce">
Czerwce

Czerwce ("Coccoidea") – nadrodzina pluskwiaków, obejmująca niemal 8000 gatunków. Są to owady małe (od 1-5 mm), o silnym dymorfizmie płciowym. Czerwce są roślinożerne i często powodują szkody w uprawach.
Samce czerwców mają niewielkie rozmiary, przeważnie mają jedną parę skrzydeł i uwstecznione narządy gębowe, u niektórych gatunków samce giną zaraz po zapłodnieniu samic. Samice i larwy mają zredukowane nogi, oczy i czułki. Okrywa je wytwarzana przez specjalne gruczoły ochronna wydzielina.
Dawniej niektóre gatunki czerwców miały znaczenie gospodarcze, np. z wydzieliny niektórych gatunków produkowano szelak, a czerwiec polski służył jako surowiec do wyrobu czerwonego barwnika (koszenili), natomiast samic innych czerwców ("Kermes ilicis", "Kermes vermilio") używano do wytwarzania barwnika karmazynowego.
Systematyka.
Do czerwców zaliczane są rodziny:

</doc>
<doc id="655378" url="https://pl.wikipedia.org/wiki?curid=655378" title="Coccoidae">
Coccoidae



</doc>
<doc id="655379" url="https://pl.wikipedia.org/wiki?curid=655379" title="Bronisław Maj">
Bronisław Maj

Bronisław Ignacy Maj (ur. 19 listopada 1953 w Łodzi) – polski poeta, eseista, scenarzysta, krytyk literacki, tłumacz, felietonista i satyryk, sporadycznie aktor, autor tekstów piosenek, konferansjer. Współzałożyciel krakowskiego Teatru KTO. Doktor nauk humanistycznych, wykładowca Uniwersytetu Jagiellońskiego. Działacz opozycji demokratycznej w okresie PRL. W 1984 laureat Nagrody Fundacji im. Kościelskich.
Debiutował wierszem na łamach miesięcznika „Poezja” w 1970 roku. Wydał kilkanaście książek poetyckich, począwszy od "Wierszy" w 1980. Jego twórczość tłumaczona była m.in. na angielski, francuski, hiszpański, włoski, niemiecki, szwedzki, rosyjski i hebrajski. W 2003 nakładem Znaku ukazał się autorski wybór jego wierszy "Elegie, treny, sny".
Życiorys.
Urodził się w Łodzi. Tam ukończył XV Liceum Ogólnokształcące. W 1972 przeniósł się na stałe do Krakowa. W 1977 ukończył filologię polską na Uniwersytecie Jagiellońskim. W tym samym roku wraz z grupą kolegów ze studiów, m.in. Jerzym Zoniem, Adolfem Weltschkiem i Bogdanem Rudnickim założył Teatr KTO. Zagrał i był współautorem scenariusza do jego pierwszej poważnej i głośnej produkcji – "Ogrodu rozkoszy". Na początku lat 80. ekipa KTO otrzymała główną nagrodę Festiwalu Teatrów Debiutujących START. Maj jako aktor grupy brał z nią udział w objazdach po Polsce. Mieszkał w Domu Literatów przy ulicy Krupniczej 22. Jeszcze w czasie studiów blisko zaprzyjaźnił się z Marianem Stalą i Jerzym Pilchem.
Od 1979 pracuje w Katedrze Historii Literatury Polskiej XX wieku na Wydziale Polonistyki UJ. W 1988 uzyskał stopień doktora nauk humanistycznych.
W 1981 był szefem działu kultury w dwutygodniku „Student”. Od stanu wojennego był objęty zakazem druku. Działał w podziemiu wydawniczym, między innymi w redakcji „Arki”. Został dwukrotnie nagrodzony Nagrodą Kulturalną podziemnej „Solidarności” (w 1983 i 1984). W 1984 otrzymał również Nagrodę Fundacji im. Kościelskich. Władze uniemożliwiły mu jej osobisty odbiór w Genewie, odmawiając wydania paszportu. Nie pomogła nawet osobista interwencja rektora UJ Józefa Gierowskiego. W 1995 Maj otrzymał Nagrodę PEN Clubu.
W 1983 założył i objął funkcję redaktora naczelnego niezależnego pisma mówionego „NaGłos”. Jego działalność opierała się na organizowaniu w Krakowie spotkań z autorami i tworzeniu przestrzeni do dyskusji. Od grudnia 1983 do końca 1989 odbyły się 24 spotkania „NaGłosu”. W 1989 czasopismo przekształciło się w kwartalnik drukowany, który wydawany był w latach 1990–1997.
W swojej twórczości poetyckiej Maj często koncentruje się na tematyce metafizycznej, odstępuje jednak od tradycyjnej liryki religijnej. Jego utwory były tłumaczone (m.in. przez Czesława Miłosza, Roberta Hassa, Stanisława Barańczaka, Clare Cavanagh, Karla Dedeciusa, Andersa Bodegårda) na angielski, francuski, hiszpański, włoski, niemiecki, niderlandzki, flamandzki, szwedzki, rosyjski, hebrajski, czeski, słowacki, bułgarski, węgierski, litewski, słoweński, serbsko-chorwacki, białoruski, wietnamski i albański.
Zajmował się również krytyką literacką. W 1992 opublikował książkę "Biały chłopiec" o poecie Tadeuszu Gajcym. Pisał dla teatru i opery – w 2003 Teatr Narodowy w Warszawie wystawił "Żaby" Arystofanesa w jego parafrazie, a w 2001 Teatr Wielki operę "Zielone Drzewo Życia". W 2002 za scenariusz do filmu "Angelus" otrzymał nominację do Polskiej Nagrody Filmowej Orzeł. Był felietonistą „Gazety Wyborczej” i „Rzeczpospolitej” (wybór "Kronika wydarzeń artystycznych, kulturalnych, towarzyskich i innych" z przedmową Wisławy Szymborskiej ukazał się w 1997) oraz „Charakterów” i „Miesięcznika Kapitałowego”.
Tworzył teksty piosenek, m.in. dla Grzegorza Turnaua ("Nawet" – teksty utworów "Sancho", "Leśmian" i "Na połowie czasu"), oraz do muzyki Zygmunta Koniecznego, Andrzeja Zaryckiego, Stanisława Radwana, Jana Kantego Pawluśkiewicza.
Sporadycznie występował na deskach teatru. W 2006 zagrał we "Fragmencie dramatycznym II" według Samuela Becketta w Teatrze im. Słowackiego w Krakowie.
Jest członkiem-współzałożycielem Stowarzyszenia Pisarzy Polskich oraz członkiem PEN Clubu i Polskiej Akademii Filmowej.
Zasłynął jako osobowość sceniczna wcielając się w Panią Lolę, fikcyjną bohaterkę zainspirowaną postacią Karoliny Surówki, wieloletniej szatniarki Domu Literatów przy Krupniczej. Pani Lola zadebiutowała przed szeroką publicznością w 1999, w programie z okazji obchodów 40-lecia wydawnictwa Znak, gdzie Maj kilkakrotnie pojawił się na scenie „w niebieskim chałacie, czerwonej chustce na głowie, z siatką, w filcowych butach – i żonglując tytułami dzieł, cytatami, biografią ich twórców, opowiadał, jak to oni się w niej kochali”. Pointą każdego z wejść było stwierdzenie: „Ale ze wszystkich poetów to ja się najwięcej w panu Maju kochałam...”. Od 2001 roku na antenie RMF FM prowadził program "Spółdzielnia Usług Literackich Szatnia", w którym przedstawiał m.in. dalsze przygody Pani Loli.
Od 2011 organizuje festiwal Krakowska Noc Poezji. W latach 2014–15 przygotował i prowadził Narodowe Czytania polskiej klasyki. Od 2015 jest członkiem Rady Literatury przy Prezydencie Miasta Krakowa. W listopadzie 2015 otrzymał Nagrodę Miasta Krakowa. Od 2016 roku zasiada w jury Nagrody Poetyckiej im. K.I. Gałczyńskiego Orfeusz.
Wraz z Dorotą Segdą i Jackiem Romanowskim Maj był współautorem słuchowiska "Jacyś złośliwi bogowie zakpili z nas okrutnie" opartego na korespondencji Wisławy Szymborskiej i Zbigniewa Herberta, którego premiera odbyła się 10 grudnia 2018 roku w Radiu Kraków. W maju 2019 roku słuchowisko otrzymało Nagrodę im. Ireny i Tadeusza Byrskich za „spektakl radiowy wykorzystujący potencjał lokalnego środowiska artystycznego”.
Kontrowersje.
W lutym 2016 został przesłuchany przez policję w związku z wystawieniem satyrycznego widowiska "Neomonachomachia". Sztuka, według tekstu Maja i w reżyserii Jerzego Zonia, została zaprezentowana w ramach Nocy Poezji na Rynku Głównym w Krakowie 3 października 2015. Inspirowana była poematem heroikomicznym "Monachomachia, czyli Wojna mnichów" (1778) Ignacego Krasickiego i, w mniejszym stopniu, powieścią poetycką "Konrad Wallenrod" (1828) Adama Mickiewicza. Kilkanaście osób zakłócało pokaz na Rynku gwiżdżąc i skandując „Precz z komuną!”. We współpracy z fundacją Reduta Dobrego Imienia do prokuratury wniesiono zawiadomienie o możliwości popełnienia przestępstwa obrazy uczuć religijnych przez autorów przedstawienia. Maj odpierał zarzuty twierdząc, że „"Neomonachomachia" w sposób właściwy satyrze broni nadużywanych przez uczestników sceny politycznej wartości”. Złożenie zawiadomienia oraz dochodzenie w tej sprawie w ironiczny sposób skomentował Jerzy Vetulani: „Mickiewicz, Krasicki i Maj obrazili uczucia religijne Reduty. Dwóch pierwszych dosięgnął gniew boży, Maj odpowie przed prokuratorem”. W geście solidarności z oskarżonym Stanisław Stabro zadedykował mu napisany w marcu 2016 wiersz "Mówią, że ciebie już nie ma", będący deklaracją woli walki o silną wspólnotę europejską w obliczu kryzysu. Kilka miesięcy później prokuratura umorzyła śledztwo.
Odniesienia w kulturze.
Poeta Janusz Szuber zadedykował Bronisławowi Majowi wiersz pt. "Stan skupienia", wydany w tomikach poezji pt. "Okrągłe oko pogody" z 2000 oraz pt. "Pianie kogutów" z 2008.
Przy wejściu do kawiarni Nowa Prowincja w Krakowie (w której Bronisław Maj regularnie bywa) od marca 2014 znajduje się "Domofon poezji", na którym można odtworzyć nagranie poety czytającego własny wiersz.

</doc>
<doc id="655381" url="https://pl.wikipedia.org/wiki?curid=655381" title="Chożdienija">
Chożdienija

Chożdienija (ros. хождения – wędrówki) – gatunek literatury staroruskiej obejmujący opisy i relacje z podróży pisane zwykle przez pielgrzymów lub kupców. Do gatunku tego należy m.in. "Хождение за три моря" ("Podróż za trzy morza") Atanazego Nikitina opisująca wyprawę autora do Indii.

</doc>
<doc id="655382" url="https://pl.wikipedia.org/wiki?curid=655382" title="Skrót (ujednoznacznienie)">
Skrót (ujednoznacznienie)



</doc>
<doc id="655384" url="https://pl.wikipedia.org/wiki?curid=655384" title="Nancy Fraser">
Nancy Fraser

Nancy Fraser (ur. 20 maja 1947) – profesor filozofii i teorii politycznej w New School for Social Research w Nowym Jorku.
Poglądy.
Znana teoretyczka feminizmu; razem z Axelem Honnethem jest uznawana za przedstawicielkę tzw. IV pokolenia szkoły frankfurckiej. Swoje badania naukowe skupia na określeniu sprawiedliwości, przez które rozumie złożone pojęcie, które musi być rozumiane z trzech różnych, ale wewnętrznie ze sobą powiązanych, punktów widzenia: "dystrybucji" (dóbr), "uznania" (współistnienia różnych grup społecznych) i "reprezentacji" (językowej).
W swej twórczości łączy elementy teoretyczne wypracowane w obrębie teorii krytycznej i poststrukturalizmu.
Sfera publiczna.
Nancy Fraser jest autorką modelu sfery publicznej, który stał się konkurencyjnym wobec modelu Jürgena Habermasa. Stworzony przez nią model obejmuje „podwładne kontrpubliczności” – aktorów niemieszczańskich, którzy aspirują do przedstawiania. Demokratyzacja rozszerza się na podwładne kontrpubliczności, dzięki czemu mogą zintegrować przestrzenie dominujących reprezentacji. Sfera publiczna nie ma stałych granic – nigdy nie dochodzi do zamknięcia struktury ponieważ demokratyzacja jest miejscem poszukiwania wspólnego sensu, a powstające w niej konflikty rozwiązać można za pomocą kompromisów. Sfera publiczna jest jednocześnie hierarchizowana, pluralizowana i konfliktowa. Jej model sfery publicznej jest najbardziej spójnym i wpływowym.
Nancy Fraser uważa, że publiczności konkurencyjne istnieją od samego początku, a nie od XIX i XX wieku. Jest to kolejne zaprzeczenie poglądom Habermasa z jej strony.
Nancy Fraser podaje w wątpliwość 4 główne hipotezy Habermasa:
Ulepsza tym samym teorię Habermasa o idealistyczne hipotezy:

</doc>
<doc id="655386" url="https://pl.wikipedia.org/wiki?curid=655386" title="Mühlheim an der Donau">
Mühlheim an der Donau

Mühlheim an der Donau – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład związku gmin Donau-Heuberg. Leży w Jurze Szwabskiej, w Parku Natury Górnego Dunaju, nad Dunajem, ok. 6 km na północny wschód od Tuttlingen.

</doc>
<doc id="655387" url="https://pl.wikipedia.org/wiki?curid=655387" title="Muhlheim an der Donau">
Muhlheim an der Donau



</doc>
<doc id="655388" url="https://pl.wikipedia.org/wiki?curid=655388" title="Muehlheim an der Donau">
Muehlheim an der Donau



</doc>
<doc id="655390" url="https://pl.wikipedia.org/wiki?curid=655390" title="Deportivo Merlo">
Deportivo Merlo

Club Social y Deportivo Merlo jest argentyńskim klubem piłkarskim z siedzibą w mieście Merlo będącym częścią zespołu miejskiego Buenos Aires.
Osiągnięcia.
Mistrz czwartej ligi (Primera C Metropolitana) (2): 1999/2000, 2005/2006.
Historia.
Klub założony został 8 października 1954 roku pod nazwą 9 de Julio. W roku 1956 klub przystąpił do piłkarskiego związku narodowego AFA i rozpoczął grę w piątej lidze (Primera D). W 1968 roku klub przyjął obecną nazwę - Club Social y Deportivo Merlo. W roku 1969 oddany został do użytku stadion klubu Estadio José Manuel Moreno, mający pojemność 6500 widzów. Obecnie klub gra jako beniaminek w trzeciej lidze argentyńskiej Primera B Metropolitana.

</doc>
<doc id="655392" url="https://pl.wikipedia.org/wiki?curid=655392" title="Club Social y Deportivo Merlo">
Club Social y Deportivo Merlo



</doc>
<doc id="655395" url="https://pl.wikipedia.org/wiki?curid=655395" title="USS Albemarle">
USS Albemarle

Okręty US Navy o nazwie USS "Albemarle", pochodzącej od zatoki Albemarle Sound w Karolinie Północnej:
Zobacz też CSS "Albemarle"

</doc>
<doc id="655399" url="https://pl.wikipedia.org/wiki?curid=655399" title="Montu">
Montu

Montu (egip. "mntw") – w panteonie starożytnego Egiptu lokalne bóstwo Hermonthis i główny bóg Teb, popularny w czasach Średniego i Nowego Państwa, później zastąpiony przez Amona. 
Był opiekunem rzemiosła wojennego, a jego atrybutami były topór i łuk. Początkowo przedstawiany pod postacią sokoła (wskutek tego zestawiany z Horusem), później wyobrażany jako człowiek o głowie sokoła, na której leżała tarcza słoneczna, a nad nią wznosiły się dwa pióra.
Z Montu wiązał się kult byka przy świątyni boga w Hermonthis. Święte zwierzę, imieniem Buchis, musiało być dwubarwne: głowa czarna, a tułów biały. 

</doc>
<doc id="655402" url="https://pl.wikipedia.org/wiki?curid=655402" title="Geisingen (powiat Tuttlingen)">
Geisingen (powiat Tuttlingen)

Geisingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, siedziba związku gmin Immendingen-Geisingen. Leży w Jurze Szwabskiej, nad Dunajem, ok. 15 km na południowy zachód od Tuttlingen.
Transport.
Miasto leży przy autostradzie A81, drogach krajowych B311 oraz B31 oraz linii kolejowej Doliny Dunaju "Donautal" (Donaueschingen-Ulm).

</doc>
<doc id="655403" url="https://pl.wikipedia.org/wiki?curid=655403" title="Meresanch II">
Meresanch II

Meresanch II – żona władców starożytnego Egiptu z IV dynastii z okresu Starego Państwa.
Córka władcy Egiptu Cheopsa i jego żony Meritites, siostra rodzona Kawaba, Dżedefhora, Hetepheres II i prawdopodobnie Baure. Była prawdopodobnie żoną swojego brata przyrodniego Dżedefre oraz, co jest pewniejsze, innego brata, rodzonego ("Kwiatkowski") lub przyrodniego ("Grimal"), Baure, najprawdopodobniej więc dwukrotnie była małżonką władcy Egiptu.

</doc>
<doc id="655406" url="https://pl.wikipedia.org/wiki?curid=655406" title="Axel Honneth">
Axel Honneth

Axel Honneth (ur. 1949 w Essen) – niemiecki filozof, socjolog, profesor i dyrektor Instytutu Badań Społecznych przy Uniwersytecie J.W. Goethego we Frankfurcie nad Menem, wykładowca tegoż uniwersytetu.
Uczeń Jürgena Habermasa, przedstawiciel tzw. IV pokolenia szkoły frankfurckiej. Studiował w Bonn, Bochum, Berlinie i w Monachium (pod kierunkiem Habermasa) zanim nie przeniósł się do Frankfurtu.

</doc>
<doc id="655407" url="https://pl.wikipedia.org/wiki?curid=655407" title="Xerox PARC Alto">
Xerox PARC Alto



</doc>
<doc id="655408" url="https://pl.wikipedia.org/wiki?curid=655408" title="Ferrari 360 Modena">
Ferrari 360 Modena

Ferrari 360 Modena – supersamochód klasy średniej produkowany przez włoską markę Ferrari w latach 1999–2005.
Historia i opis modelu.
Samochód został po raz pierwszy zaprezentowany podczas Geneva Motor Show w 1999 roku, jednocześnie zastępując popularne F355. W 2004 roku zastąpił je model F430.
Był najlepiej sprzedającym się Ferrari. Podczas pięciu lat w sumie wyprodukowano ponad 16 tys. egzemplarzy. Podobnie jak w przypadku kilku innych Ferrari, oznaczenie odnosi się do pojemność silnika wynoszącej 3,6 l. Auto można było kupić w wersji Modena (coupé, 1999-2005), Spider (roadster, 2000-2005) lub Challenge Stradale (2004-2005).
Wyprodukowano 11 273 sztuk.

</doc>
<doc id="655410" url="https://pl.wikipedia.org/wiki?curid=655410" title="TRS-80">
TRS-80

TRS-80 lub TRS-80 Model I – jeden z pierwszych, obok Apple II i Commodore PET komputerów osobistych przeznaczony dla masowego odbiorcy. Wprowadzony do sprzedaży w roku 1977 przez Tandy Corporation w swojej sieci sklepów z elektroniką RadioShack na terenie USA. Sprzedawany początkowo w cenie 399 USD lub 599 USD w zestawie z monitorem i magnetofonem.
Do roku 1979 posiadał największą bibliotekę dostępnego oprogramowania dla komputerów osobistych. Do 1982 był najlepiej sprzedającą się rodziną komputerów, według niektórych źródeł pięciokrotnie przewyższając sprzedaż "Apple II".
Nazwa "TRS-80" pochodzi od Tandy/RadioShack i procesora Z80. Później zaczęto używać TRS-80 Model I by odróżnić komputer od kolejnych produktów. Wśród użytkowników funkcjonowało też żartobliwe określenie "Trash-80" (pol. "Śmieć-80") mające odzwierciedlać problemy z jakością komputera.
Firma Tandy oferowała szeroką gamę urządzeń peryferyjnych dla "TRS-80", obsługę posprzedażną w tym darmowe ulepszenia i doradztwo w sieci "RadioShack".
Na początku lat 80. XX wieku wypuszczono kompatybilny TRS-80 Model III, a wkrótce potem "Model I" został wycofany ze sprzedaży. Przyczyniły się do tego również zaostrzone normy emisji zakłóceń elektromagnetycznych których "Model I" nie spełniał. W roku 1983 "Model III" został zastąpiony przez TRS-80 Model 4.
Firma Tandy używała oznaczenia "TRS-80" również w innych, zupełnie nie powiązanych z oryginalnym komputerem urządzeniach jak: TRS-80 Model II, TRS-80 Model 2000, TRS-80 Model 100, TRS-80 Color Computer i TRS-80 Pocket Computer.
W Polsce w latach 80. XX w. dostępny był komputer Meritum zgodny z "TRS-80 Model I" produkowany przez zakłady Mera-Elzab w Zabrzu.
Specyfikacja.
Wyposażony w pełnowymiarową klawiaturę QWERTY, początkowo bez bloku numerycznego. Używał procesora Zilog Z80 taktowanego 1,77 MHz. Początkowo wyposażony był w 4 KiB RAM, maksymalnie rozszerzalne do 48 KiB.
Dostępny był tylko tryb tekstowy 64×16 i 32×16. Używając semigrafiki można było uzyskać rozdzielczość 128×48 piksele. Pamięć w której umieszczono tablicę znaków znajdowała się w układzie generowania obrazu i nie była dostępna dla procesora. Nie jest możliwe wyświetlanie małych liter (podobnie jak w Apple II). Niedogodność tę można było wyeliminować przez dolutowanie dodatkowej kości pamięci.
Brak możliwości generowania dźwięku. Obejściem problemu było generowanie przebiegu prostokątnego na wyjściu magnetofonu które podłączone było do wzmacniacza akustycznego. Większość gier używała tej metody dla efektów dźwiękowych.
Posiadał następujące gniazda:
Expansion Interface.
Dodatkowe interfejsy dostępne były przy zakupie modułu rozszerzeń "Expansion Interface" który również służył za podstawkę pod monitor. Podłączany był do szyny rozszerzeń i dodawał:
Problemy z jakością wykonania "Expansion Interface" powodowały, że komputer mógł się resetować a jego praca nie była stabilna.
BASIC.
Komputer posiadał wbudowany interpreter języka BASIC. Początkowo dostępny był "BASIC Level 1". Mieścił się on w 4 KiB ROM i bazował na darmowym "TinyBASIC" z niewielkimi zmianami. W połowie 1978 udostępniono rozszerzoną wersję "BASIC Level 2" który mieścił się w 12 KiB. Był to produkt licencjonowany od Microsoft (zmniejszona wersja 16k Extended BASIC) i był wymagany przy używaniu modułu rozszerzeń i stacji dysków. Później w wersji rozszerzonej o procedury obsługi stacji dysków występował jako "Disk BASIC".
Firma Microsoft rozpowszechniała "BASIC Level III" na kasecie magnetofonowej. Był to "16k Extended BASIC" z dodanymi funkcjami specyficznymi dla "TRS-80".
Historia.
W drugiej połowie lat 70. XX wieku w Stanach Zjednoczonych pojawiły się pierwsze komputery osobiste w postaci zestawów do samodzielnego montażu. Były to urządzenia adresowane do zaawansowanych hobbystów którzy potrafili je samodzielnie złożyć i uruchomić. Wśród nabywców jednego z nich – komputera Altair 8800 był pracownik Tandy Corporation Don French. Zbudował on również swój własny komputer i zaprezentował go wiceprezydentowi Tandy do spraw produkcji Johnowi Roach. Chociaż sam komputer nie zrobił wrażenia na Roachu, to zainteresowała go idea sprzedaży mikrokomputerów. Firma Tandy była posiadaczem dużej sieci sprzedaży RadioShack w skład której wchodziło więcej niż 3000 sklepów z elektroniką.
Gdy obaj odwiedzili siedzibę National Semiconductor w połowie 1976 roku, spotkali tam Steve’a Leininger który zaimponował im swoją wiedzą na temat mikroprocesora SC/MP. Został on wkrótce zatrudniony przez Tandy za względu na doświadczenie techniczne i w sprzedaży (pracował również dorywczo w Byte–Shop). Leininger i French rozpoczęli razem prace w czerwcu 1976. Początkowo firma myślała o zestawie do samodzielnego montażu, jednak Leininger przekonał innych, że lepszy będzie złożony produkt ponieważ „niezbyt dużo ludzi potrafi lutować”
Potencjalnie Tandy miało 11 milionów klientów którzy mogli kupić komputer, ale jego cena znacznie przewyższała średnią cenę produktów w RadioShack wynoszącą 30 USD. W grudniu 1976 Leininger i French otrzymali oficjalnie akceptację dla projektu z poleceniem by podkreślali oszczędności, np. eliminacja małych liter z zestawu znaków pozwalało zaoszczędzić 1,5 USD co przekładało się na niższą o 5 USD cenę końcowego produktu. Początkowo zakładano, że cena gotowego produktu wyniesie 199 USD, co przekładało się na 80 USD koszty produkcji. Pierwszy prototyp miał membranową klawiaturę i nie posiadał monitora. Leininger przekonał Roacha i Frencha by dołączyć lepszą klawiaturę, monitor i magnetofon co automatycznie podnosiło cenę detaliczną.
W lutym 1977 roku zaprezentowano prototyp Charlesowi Tandy – szefowi Tandy Corporation. Prosty program księgowy zawiesił się gdy Tandy wprowadził 150 000 USD jako swoje wynagrodzenie. Projekt został formalnie zatwierdzony 2 lutego 1977 roku, przy czym Tandy ujawnił, że prasa została już powiadomiona o istnieniu komputera.
Wielkość produkcji zaplanowano na 3500 sztuk, co było bliskie liczbie sklepów "RadioShack". Argumentowano, że jeśli komputer nie będzie się sprzedawał to sklepy mogą ich używać do ewidencjonowania stanów magazynowych. Leininger proponował 50 000 sztuk, ale uznano to za nierealistyczną liczbę, chociaż MITS sprzedał 10 000 zestawów Altair 8800 z monitorem za 1000 USD w poprzednim roku.
Oficjalnie komputer zaprezentowano na konferencji prasowej w Nowym Jorku 3 sierpnia 1977 roku. Konferencja przeszła bez większego echa (ze względu na zamach terrorystyczny w tym samym czasie). Spore zainteresowanie wzbudził dopiero 2 dni później na targach "Personal Computer Faire" w Bostonie. Do siedziby firmy przyszło 6 worków listów z zapytaniami o komputer, a 15000 osób zadzwoniło paraliżując centralę telefoniczną. 250 000 zapisało się na listę oczekujących płacąc 100  USD depozytu
Tandy zaczęło dostarczać komputery we wrześniu. W ciągu półtora miesiąca sprzedano 5000 sztuk, a w pierwszym roku 55 000. Wszystkich komputerów z rodziny "TRS-80" wyprodukowano ponad 200 000. Sprzedaż zakończono z końcem 1980 gdy dostępne były nowsze modele: niekompatybilny "TRS-80 Model II" i kompatybilny "TRS-80 Model III".
Ostatnim modelem z rodziny był "TRS-80 Model 4" zastępujący "Model III", produkowany do 1991 roku.

</doc>
<doc id="655411" url="https://pl.wikipedia.org/wiki?curid=655411" title="Deborah Ann Harry">
Deborah Ann Harry



</doc>
<doc id="655414" url="https://pl.wikipedia.org/wiki?curid=655414" title="Krzysztof Łągiewka">
Krzysztof Łągiewka

Krzysztof Łągiewka (ur. 23 stycznia 1983 w Kolnie) – polski piłkarz, występujący na pozycji obrońcy i defensywnego pomocnika, wychowanek Olimpii Zambrów.
Kariera klubowa.
W 1999 roku pozyskany przez Jagiellonię Białystok, w wieku 16 lat. Od sezonu 2000/01 gracz pierwszego zespołu, występował tam w podstawowym składzie. Latem 2001 roku miał trafić do RKS Radomsko, bądź Dyskobolii Grodzisk Wlkp. (gdzie dość długo trenował), jednakże do transferu nie doszło. Mistrz Polski U-17 w 2000 roku z Jagiellonią, wicemistrz Europy U-16 (z kadrą Michała Globisza). W 2001 wywalczył z zespołem awans do II ligi. Jako II-ligowiec wystąpił w 31 meczach mistrzowskich. Po spadku zespołu do III ligi, szukał sobie klubu m.in. w Anglii (Southampton FC), jednakże ostatecznie wylądował w najlepszym klubie Łotwy – Skonto Ryga (transfer za 90 tys. USD). Nie wywalczył tam jednak sobie miejsca w podstawowym składzie i jesienią 2003 roku rozpoczął poszukiwania nowego klubu. Pod koniec lutego 2004 przeszedł za 350 tys. USD do Szynnika Jarosław, czołowego klubu ekstraklasy Rosji). W pierwszym sezonie w barwach klubu z Jarosławia najczęściej wychodził w podstawowym składzie, co owocowało powoływaniem do kadry Polski U-21. W 2005 roku stracił na chwilę miejsce w składzie, lecz stosunkowo szybko je odzyskał, zaliczając się w końcówce sezonu do najlepszych zawodników ekipy. Od sezonu 2006 do 2008 roku był zawodnikiem Krylji Sowietow Samara (rosyjska ekstraklasa, trzyletni kontrakt). Latem 2008 roku odszedł do Kubania Krasnodar. 17 stycznia, po wygaśnięciu 1,5-rocznego kontraktu z Kubaniem powrócił do swojego poprzedniego klubu - Krylji Sowietow Samara. Latem 2011 podpisał kontrakt z Arką Gdynia, który został rozwiązany za porozumieniem stron z dniem 4.01.2012 r. Piłkarz zagrał w barwach Arki w 12 meczach (10 ligowych i 2 pucharowych). Od sezonu 2012/2013 występował w polonijnym klubie Vistula Garfield. Według niektórych źródeł, w 2006 roku dostał propozycję występów w kadrze Gruzji, ale z niej nie skorzystał. We wrześniu 2006 został powołany do seniorskiej kadry Polski. 
Od 2014 mieszka w Leeds.
Sukcesy.
Skonto Ryga.
"Zdobywca (2):" 2002, 2003
"Zdobywca (1):" 2002

</doc>
<doc id="655415" url="https://pl.wikipedia.org/wiki?curid=655415" title="Środki przekazu w Sierra Leone">
Środki przekazu w Sierra Leone



</doc>
<doc id="655417" url="https://pl.wikipedia.org/wiki?curid=655417" title="Szeryf (typografia)">
Szeryf (typografia)

Szeryf (spolszczenie z ang. "serif") – poprzeczne lub ukośne zakończenia kresek głównych liter danego kroju pisma. Jego forma graficzna jest jednolita w danym kroju. Ze względu na sposób prowadzenia narzędzia pisarskiego przy projektowaniu pism drukarskich można rozróżnić: szeryfy zwrotne, charakteryzujące antykwy, i szeryfy przechodnie, charakterystyczne dla pisanek.
Szeryfy zwrotne można podzielić na:
W pismach ozdobnych spotyka się szeryfy rozdwojone. Ze względu na sposób łączenia szeryfów zwrotnych z kreską główną, litery szeryfy można podzielić na dwie grupy: szeryfy łączone pod kątem i szeryfy łączone łagodnie. Podstawa dolnych szeryfów zwrotnych w kreskach pionowych może być płaska lub wklęsła. Szeryfy mogą być symetryczne lub asymetryczne.

</doc>
<doc id="655421" url="https://pl.wikipedia.org/wiki?curid=655421" title="Stephen Maturin">
Stephen Maturin

Stephen Maturin (Esteban Maturin y Domanova) bohater cyklu powieściowego Patricka O’Briana.
Nieślubny syn irlandzkiego oficera w służbie hiszpańskiej i katalońskiej szlachcianki. Wybitny lekarz oraz filozof naturalny ze szczególnym upodobaniem do ornitologii. Uwielbia muzykę i gra na wiolonczeli.
Bliski przyjaciel Jacka Aubreya, oficera brytyjskiej Royal Navy. W większości powieści cyklu Maturin jest lekarzem pokładowym na dowodzonych przez Aubreya okrętach. Służba w marynarce wojennej jest jednak tylko przykrywką dla pracy Maturina dla wywiadu brytyjskiej marynarki wojennej.
Maturin w młodości był związany z irlandzkim ruchem wyzwoleńczym a następnie walką Katalonii o niepodległość. To, że służy Brytyjczykom, pomimo wcześniejszej walki przeciwko ich panowaniu nad Irlandią, tłumaczy koniecznością walki z największym złem jakim jest dla niego Napoleon Bonaparte.
Na podstawie dwóch książek z cyklu o przygodach Jacka Aubreya i Stephena Maturina powstał film "", w którym w rolę Stephena Maturina wcielił się Paul Bettany.

</doc>
<doc id="655422" url="https://pl.wikipedia.org/wiki?curid=655422" title="Zbigniew Bielski">
Zbigniew Bielski

Zbigniew Bielski (ur. 6 marca 1946 w Łodzi, zm. 30 maja 1998 tamże) – polski aktor teatralny i filmowy.
Życiorys.
W 1970 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi, dyplom uzyskał rok później. Spoczywa na cmentarzu rzymskokatolickim przy ul. Ogrodowej w Łodzi.

</doc>
<doc id="655425" url="https://pl.wikipedia.org/wiki?curid=655425" title="Zygmunt Florenty Wróblewski">
Zygmunt Florenty Wróblewski



</doc>
<doc id="655426" url="https://pl.wikipedia.org/wiki?curid=655426" title="Burbonia">
Burbonia

Burbonia (fr. "Bourbonnais", oks. "Borbonés" lub "Barbonés") – region historyczny położony na terenie obecnych departamentów Allier i Cher. Za stolicę krainy uznaje się miasto Moulins.

</doc>
<doc id="655427" url="https://pl.wikipedia.org/wiki?curid=655427" title="Twierdzenie Tietzego-Urysohna">
Twierdzenie Tietzego-Urysohna



</doc>
<doc id="655428" url="https://pl.wikipedia.org/wiki?curid=655428" title="Karol Stanisław Olszewski">
Karol Stanisław Olszewski



</doc>
<doc id="655429" url="https://pl.wikipedia.org/wiki?curid=655429" title="Bourbonnais (Illinois)">
Bourbonnais (Illinois)

Bourbonnais – wieś w Stanach Zjednoczonych, w stanie Illinois, w hrabstwie Kankakee.

</doc>
<doc id="655430" url="https://pl.wikipedia.org/wiki?curid=655430" title="IBM System/360 Model 50">
IBM System/360 Model 50

IBM System/360 Model 50 – wyprodukowany w 1964 komputer "nowej generacji" (według sloganu reklamowego IBM), posiadał około 20 modeli opartych o tę samą architekturę. Oferował m.in. ponad 40 rodzajów urządzeń peryferyjnych i obsługę przez odległe terminale. Komputery tej serii wykonane były z układów scalonych w technologii IBM SLT.
Nowatorskie rozwiązania.
Seria BM System/360 Model 50 wprowadziła wiele uznanych do dzisiaj za standard rozwiązań, m.in. 8-bitowy bajt, stronicowanie pamięci, arytmetykę w systemie uzupełnień do 2.
Możliwości.
Komputery tej serii były w stanie wykonać 300 000 dodawań i 36 000 mnożeń na sekundę, oraz obsłużyć równocześnie 250 zdalnych terminali.

</doc>
<doc id="655431" url="https://pl.wikipedia.org/wiki?curid=655431" title="Muzeum Kolei Wąskotorowej w Wenecji">
Muzeum Kolei Wąskotorowej w Wenecji

Muzeum Kolei Wąskotorowej znajduje się w miejscowości Wenecja, przy stacji kolejowej funkcjonującej w ruchu turystycznym linii kolejki wąskotorowej. 
Charakterystyka.
Zostało otwarte 1 października 1972 roku. Jak podaje oficjalna strona muzeum, jest to największy tego typu skansen w Europie.
Do eksponatów Muzeum należy głównie tabor wąskotorowy, który w czasach dawniejszych funkcjonował m.in. na Żnińskiej Kolei Powiatowej oraz Bydgosko-Wyrzyskich Kolejach Dojazdowych. Część wystawianych wagonów i lokomotyw jest otwarta i umożliwia zwiedzanie ich wewnątrz. Wystawiony w muzeum wagon pocztowy pełni funkcję sklepiku z pamiątkowymi pocztówkami. W ekspozycji znajdują się także urządzenia techniczne, używane dawniej na liniach kolei wąskotorowych – m.in. obrotnica kolejowa, budka dróżnika, czy żuraw wodny dla parowozów.
Popularność muzeum była jednym z powodów wznowienia 23.05.1976 kursów Żnińskiej Kolei Dojazdowej (obecnie funkcjonującej pod nazwą "Żnińska Kolej Powiatowa"). Stacja wąskotorowa Wenecja Muzeum znajduje się przy samym muzeum.
Muzeum Kolei Wąskotorowej w Wenecji jest oddziałem Muzeum Ziemi Pałuckiej z siedzibą w Żninie.

</doc>
<doc id="655432" url="https://pl.wikipedia.org/wiki?curid=655432" title="Ģ">
Ģ

Ģ, Ģģ – litera alfabetu łacińskiego używana w języku łotewskim. Jest przyporządkowana głosce []. Mała litera (ģ) przypomina dużą literę (Ģ), ale z odwróconym o 180° przecinkiem górnym.

</doc>
<doc id="655433" url="https://pl.wikipedia.org/wiki?curid=655433" title="Sieć nawadniająca">
Sieć nawadniająca



</doc>
<doc id="655434" url="https://pl.wikipedia.org/wiki?curid=655434" title="Dariusz Preis">
Dariusz Preis

Dariusz Preis (ur. 26 maja 1975 w Chełmży) – polski piłkarz występujący na pozycji pomocnika.
Pierwszym klubem w karierze Preisa była Legia Chełmża, z której wiosną 1996 przeniósł się do Jezioraka Iława. Dobra postawa w iławskim klubie zaowocowała w 1998 transferem piłkarza do I-ligowego wówczas Stomilu Olsztyn. Po ponad roku gry w olsztyńskim klubie Preis powrócił do Jezioraka, a w 2000 założył koszulkę Lechii/Polonii Gdańsk. W Gdańsku spędził rok, po czym powrócił do olsztyńskiego Stomilu. Łącznie w ciągu 2,5 sezonu rozegrał w klubie ze stolicy Warmii i Mazur 62 spotkania na szczeblu I ligi, strzelając w tym czasie 3 bramki. Po spadku Stomilu z ekstraklasy piłkarz przeniósł się do Ceramiki Opoczno. W klubie tym występował w sezonie 2002/2003, jak również rok później, kiedy klub ten zmienił nazwę na Stasiak Opoczno. Sezony 2004/2005 i kolejny spędził w Ostrowcu Świętokrzyskim, reprezentując barwy tamtejszego KSZO, klubu reaktywowanego na bazie poprzedniego zespołu Preisa. W sezonie 2006/2007 Dariusz Preis był piłkarzem Toruńskiego KP. Jednak od 2007 Preis gra w swoim macierzystym klubie – Legia Chełmża. W sezonie 2008/2009 został najskuteczniejszym strzelcem klubu. Czynnym zawodnikiem był do 2012. Po zakończeniu kariery Preis pozostał w klubie Legia Chełmża w roli trenera grup młodzieżowych. Od 2014 jest trenerem pierwszej drużyny Legii Chełmża występującej obecnie w lidze okręgowej. W sezonie 2015/16 objął drużynę LKS Victoria Lisewo występującą na szczeblu A-klasy. W pierwszym sezonie z drużyną z Lisewa wygrał ligę i awansował do „ligi okręgowej”. W 1999 narodził mu się pierwszy syn Mateusz, a po 3 latach córka o imieniu Klaudia.

</doc>
<doc id="655436" url="https://pl.wikipedia.org/wiki?curid=655436" title="Michał Bolesław Zygmuntowicz">
Michał Bolesław Zygmuntowicz

Michał Bolesław Zygmuntowicz zwany Michajłuszką (ur. ok. 1390, zm. na krótko przed 10 lutego 1452) – książę Rusi Czarnej w latach 1440–1441 z dynastii Giedyminowiczów.
Życiorys.
Był synem Zygmunta Kiejstutowicza i nieznanej z imienia córki kniazia Andrzeja z rodu Odyncewiczów. Michał Bolesław wychowywał się i zdobywał edukację na dworze swojego stryja, księcia litewskiego Witolda. Po śmierci Witolda i objęciu władzy przez Zygmunta Kiejstutowicza, 18 października 1432 Michał wystawił dokument, w którym zrzekł się praw do następstwa tronu litewskiego po śmierci swego ojca. Najprawdopodobniej po zdobyciu przez swego ojca tronu litewskiego, Michał objął władzę w księstwie starodubskim i kijowskim. W 1440 ojciec Michała Bolesława został zamordowany przez spiskowców. Zygmuntowicz próbował objąć władzę na Litwie, lecz wielkim księciem obrano Kazimierza Jagiellończyka. Po wyborze Jagiellończyka, Michał uciekł na dwór swej ciotki Danuty Anny na Mazowsze. W 1448 roku Michał, zbiegł do chana krymskiego i doprowadził do najazdu tatarskiego na Podole. W roku następnym Tatarzy ponownie zniszczyli tę ziemię, starając się ją zagarnąć na rzecz swego litewskiego sprzymierzeńca. Zgodnie z przekazem Jana Długosza, Michał Bolesław zmarł w Moskwie, otruty przez księcia moskiewskiego Wasyla II Ślepego.
Żony.
Michał Bolesław Zygmuntowicz był dwukrotnie żonaty. Przed 7 lutego 1435 Michał poślubił wnuczkę księcia warszawskiego Janusza I Starszego oraz córkę Bolesława Januszowica i Anny Fiodorówny, Eufemię. Pierwsza żona Michała zmarła po roku małżeństwa między 3 lutego a 3 marca 1436. Przed 21 sierpnia 1439 Michał Bolesław ożenił się po raz drugi. Jego drugą żoną została córka księcia mazowieckiego Siemowita IV i Aleksandry Olgierdówny, Katarzyna. Obydwa małżeństwa Zygmuntowicza były bezpotomne.

</doc>
<doc id="655442" url="https://pl.wikipedia.org/wiki?curid=655442" title="Zegar liczący">
Zegar liczący

Zegar liczący – maszyna licząca Wilhelma Schickarda posiadająca możliwość wykonywania czterech podstawowych działań matematycznych.
Maszyna wykorzystywała udoskonalone, wykonane w formie walców pałeczki Napiera.
W 1624 roku w niewyjaśnionych okolicznościach spłonął jedyny wykonany egzemplarz "zegara liczącego" (wiedzę o nim czerpiemy m.in. z listów Schickarda do Johannesa Keplera).

</doc>
<doc id="655446" url="https://pl.wikipedia.org/wiki?curid=655446" title="Maszyna Leibniza">
Maszyna Leibniza

Stepped reckoner (, dosł. „żywa ława do obliczeń”) – maszyna licząca zaprojektowana i wykonana przez Gottfrieda Wilhelma Leibniza w 1671. 
Maszyna ta była formą kalkulatora mechanicznego opartego na wcześniejszych konstrukcjach (pascalina Blaise’a Pascala i zegar liczący Wilhelma Schickarda). Była zdolna do odejmowania, mnożenia, dzielenia i wyprowadzania pierwiastków kwadratowych.

</doc>
<doc id="655447" url="https://pl.wikipedia.org/wiki?curid=655447" title="Tomasz Sakiewicz">
Tomasz Sakiewicz

Tomasz Józef Sakiewicz (ur. 31 grudnia 1967 w Warszawie) – polski działacz polityczny, dziennikarz i publicysta, redaktor naczelny „Gazety Polskiej" (od 2005) i „Gazety Polskiej Codziennie" (od 2011), a także prezes zarządu spółki Telewizja Republika S.A (od 2021) i redaktor naczelny Telewizji Republika (od 2021).
Życiorys.
Studiował psychologię, wybrał specjalizację z psychologii dziecięcej, jednak studiów nie ukończył (uzyskał jedynie absolutorium).
W latach 80. był działaczem ruchu Oazowego i Muminkowego, który opiekował się dziećmi z upośledzeniem umysłowym. Działał w konspiracyjnych strukturach w liceach na Żoliborzu, w Ruchu Katolickiej Młodzieży Niepodległościowej oraz w Niezależnym Zrzeszeniu Studentów. Współpracował z ukazującymi się w drugim obiegu „Słowem Niepodległym” i „Wiadomościami Codziennymi”. W 1989 był współzałożycielem Zjednoczenia Chrześcijańsko-Narodowego, z życia politycznego wycofał się w 1991.
Od 1991 do 1992 był dziennikarzem dziennika „Nowy Świat”, w 1992 był pomysłodawcą nowego tygodnika, wydawanej od 1993 „Gazety Polskiej”, redagowanej przez Piotra Wierzbickiego. Był członkiem redakcji tego czasopisma, a w 2005 został redaktorem naczelnym tygodnika, wydawanego przez Niezależne Wydawnictwo Polskie. W 2011 został też redaktorem naczelnym dziennika „Gazeta Polska Codziennie”, wydawanego przez Forum SA. Został prezesem zarządu Niezależnego Wydawnictwa Polskiego sp. z o.o. (ponownie wybrany w 2019). Członek zarządu Słowo Niezależne Sp. z o.o. (wydawcy miesięcznika „Niezależna Gazeta Polska”, obecnie „Niezależna Gazeta Polska – Nowe Państwo” i portalu internetowego Niezalezna.pl), były wiceprezes zarządu Telewizja Republika S.A. (dawniej: Telewizja Niezależna S.A.), która zarządza stacją Telewizja Republika.
W latach 2006–2009 pracował w Programie I Polskiego Radia (do 2007 prowadził wywiady w "Sygnałach dnia", a następnie czwartkowy program popołudniowy). W latach 2007–2010 prowadził w TVP1 program publicystyczny "Pod prasą".
W styczniu 2013 został wiceprezesem zarządu (ds. marketingu i rynku abonenckiego) Telewizja Niezależna S.A., zarządzającej stacją Telewizja Republika. W lipcu 2013 został wiceprezesem zarządu Telewizja Republika S.A., zarządzającej stacją Telewizja Republika. W maju 2021 został prezesem tego zarządu. Miesiąc wcześniej objął stanowisko redaktora naczelnego Telewizji Republika, po Dorocie Kani, która została redaktorem naczelnym polskiej grupy wydawniczej Polska Press.
Od 2013 na antenie Telewizji Republika nieprzerwanie prowadzi autorską audycję "Polityczna kawa". Prowadził także wspólnie z Ewą Stankiewicz program "Studio republika". Jest autorem "Bajek dla Marysi i Alicji" (2011) oraz "Bajek dla Kostka i Mateusza (2019)", a także współautorem książki "Układ" (2003, wraz z Elizą Michalik) oraz "Flaki z nietoperza". Wydał książki pt. "Partyzant Wolnego Słowa" (2013), "Testament I Rzeczypospolitej. Kulisy śmierci Lecha Kaczyńskiego" (2014), "Zasypani" (2015).
Sprawy sądowe.
W kwietniu 2017, wskutek orzeczenia Sądu Najwyższego, przeprosił Milana Suboticia, byłego sekretarza programowego TVN, za napisanie o nim w „Gazecie Polskiej” w 2006, iż ten współpracował z WSI po roku 1993. Za wypowiedź pod adresem Krzysztofa Hejkego, wypowiedzianą w wywiadzie opublikowanym 6 czerwca 2009 na łamach tygodnika „Polityka”, został skazany za naruszenie dóbr osobistych, wskutek czego w lutym 2015 dokonał przeprosin tegoż. Wyrokiem Sądu Okręgowego z 24 kwietnia 2019 nakazano przeprosić Bartosza Kramka na łamach „Gazety Polskiej” wraz z podpisem Tomasza Sakiewicza. W 2020 marszałek Senatu RP Tomasz Grodzki złożył w sądzie prywatny akt oskarżenia o zniesławienie przeciwko Tomaszowi Sakiewiczowi.
Poglądy.
Zadeklarował się jako przeciwnik aborcji. Zwolennik uprawiania dziennikarstwa wraz z wyrażaniem swoich poglądów. W odniesieniu do katastrofy Tu-154 w Smoleńsku odrzucił wyjaśnienie mówiące o wypadku skłaniając się ku zamachowi jako przyczynie. W 2021 stwierdził, że ofiary zdarzenia tego zostały zamordowane.
Założyciel Klubów „Gazety Polskiej”, aktywnie zaangażowanych przed wyborami prezydenckimi w 2015 na rzecz kampanii kandydata partii Prawo i Sprawiedliwość, Andrzeja Dudy. Po zwycięstwie PiS w wyborach parlamentarnych w 2015 przyznał, że doszło do tego przy wsparciu m.in. Klubów GP. 8 lutego 2020 wraz z członkami Klubów GP uczestniczył w manifestacji poparcie dla tzw. reformy wymiaru sprawiedliwości, podjętej przez rząd PiS. W grudniu 2017 zadeklarował, iż "jeżeli prezydent doprowadzi do dymisji Antoniego Macierewicza, nie zagłosuje na Andrzeja Dudę w żadnych wyborach, nawet gdyby jego miejsce miał zająć Tusk" (Macierewicz został odwołany miesiąc później). Przed wyborami parlamentarnymi w 2019 zaapelował do kandydatów startujących z ramienia Kukiz’15 i Konfederacji o ich wycofanie się z kandydowania, ażeby tym samym mogła powstać większość parlamentarna i rząd PiS.
Życie prywatne.
Syn Ryszarda Sakiewicza (ur. 1932, (członek Towarzystwa Przyjaźni Polsko Radzieckiej oraz Związku Młodzieży Socjalistycznej), działacz Solidarności i Akcji Katolickiej). Dziadkiem Tomasza Sakiewicza był Ludwik Sakiewicz, żołnierz Legionów Polskich, obrońca Lwowa, oficer Wojska Polskiego, zginął w niemieckim obozie koncentracyjnym Auschwitz za działalność w ZWZ. Jego krewnym był Walerian Raba. Ma brata Michała.
Tomasz Sakiewicz jest ojcem czworga dzieci. Z pierwszego małżeństwa ma dwie córki, Marysię i Alicję. Z obecną drugą żoną, Dagny z domu Gitis, która jest lekarzem ginekologiem, ma dwóch adoptowanych synów – bliźniaków Konstantego i Mateusza (rodzicami chrzestnymi Konstantego zostali Katarzyna Gójska i Antoni Macierewicz).
Odznaczenia.
W 2014 został odznaczony medalem Rady Bezpieczeństwa Narodowego i Obrony Ukrainy, ciała doradczo-społecznego przy Prezydencie Ukrainy. 
23 marca 2021 roku został odznaczony przez prezydenta Węgier Jánosa Ádera Krzyżem Kawalerskim Orderu Węgierskiego.
29 września 2021 roku w Rzymie otrzymał nagrodę „Fontane di Roma”.
11 listopada 2021 roku został odznaczony przez marszałka województwa śląskiego Jakuba Chełstowskiego „Gwiazdą Górnośląską” za zaangażowanie się w upamiętnienie stulecia Powstań Śląskich.

</doc>
<doc id="655448" url="https://pl.wikipedia.org/wiki?curid=655448" title="Rejon priażyński">
Rejon priażyński

Rejon priażyński (ros. " Пряжинский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie i powierzchnia.
Rejon leży na południu Karelii, ma on powierzchnię 6.389 km². Większość obszaru pokrywa tajga, sosnowo-świerkowa, z domieszką drzew liściastych, głównie brzozy i osiki. Na terenie tym znajdują się liczne drobne jeziora i niewielkie rzeki i strumienie. Sporą część obszaru rejonu stanowią bagna i torfowiska.
Ludność.
Narodowości.
Rejon zamieszkany jest przez 17.673 osoby (2005 r.), głównie Rosjan, a także przez rdzennych mieszkańców kraju – Karelów (36,8%), Finów (7,4%) i Wepsów – 0,4%. (Dane procentowe pochodzą z 1999 r. i odnoszą się do populacji 19.600 osób; od tej pory spadła ona o 10%, i procentowy udział poszczególnych narodów uległ pewnej zmianie). Pewien udział w populacji mają też dwie inne napływowe nacje: Ukraińcy i Białorusini.
Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych, poza nimi większość mieszkańców stanowią Karelowie.
Urbanizacja.
Rejon priażyński to typowy rejon wiejski.
13.425 osób zamieszkuje na wsiach, a ludność miejska stanowi zaledwie 24% ogółu populacji.
Demografia.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Zmiany liczby mieszkańców na przestrzeni ostatnich 10 lat:
Gęstość zaludnienia i wyznania.
Średnia gęstość zaludnienia w rejonie wynosi poniżej 2,77 os./km².
Zdecydowana większość ludności rejonu wyznaje prawosławie, istnieje także pewna grupa luteran, złożona głównie z mieszkańców narodowości fińskiej. Po okresie przymusowej ateizacji w okresie radzieckim pozostała pewna, grupa niewierzących, której liczebność trudno oszacować.
Miasto i stolica.
Jedynym osiedlem typu miejskiego na terenie rejonu jest Priaża, zamieszkana przez 4248 mieszkańców (2005 r.), stanowiąca ośrodek administracyjny tej jednostki podziału terytorialnego
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W większych ośrodkach osadniczych znajduje się drobny przemysł drzewny, a także niewielkie zakłady przemysłu spożywczego kilka-kilkanaście osób (jak piekarnie czy masarnie), produkujące na rynek lokalny.
Uprawa roli z powodów klimatycznych nie odgrywa większego znaczenia, uprawiane są w niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa oraz zboża: żyto, rzadziej owies, także w niewielkich ilościach.
Pewne znaczenie posiada chów bydła i świń.
Klimat.
Na terenie Rejonu panuje klimat umiarkowany chłodny, przejściowy pomiędzy morskim a kontynentalnym, który łagodzony jest bliskością zbiorników wodnych, zwłaszcza Morza Bałtyckiego.
Średnia roczna temperatura powietrza wynosi ok. 3,5°. Średnia temperatura najchłodniejszego miesiąca – lutego wynosi -10 °C – 11 °C, zaś najcieplejszego – czerwca – ok. +17 °C. Okres bez przymrozków wynosi ok. 120 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="655449" url="https://pl.wikipedia.org/wiki?curid=655449" title="Taeniochromis holotaenia">
Taeniochromis holotaenia

Taeniochromis holotaenia – gatunek słodkowodnej ryby z rodziny pielęgnicowatych, jedyny przedstawiciel rodzaju "Taeniochromis". Hodowana w akwariach.
Występowanie.
Gatunek endemiczny jeziora Malawi w Afryce.
Opis.
Osiąga w naturze do 22 cm długości. Żywi się młodymi pielęgnicami i bezkręgowcami. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="655450" url="https://pl.wikipedia.org/wiki?curid=655450" title="Rejon suojarwski">
Rejon suojarwski

Rejon suojarwski (ros. " Суоярвский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon leży na południowym zachodzie Karelii, przy granicy z Finlandią.
Powierzchnia.
Rejon ma powierzchnię 13.739 km².; większość obszaru pokrywa tajga, sosnowo-świerkowa, z domieszką drzew liściastych, głównie brzozy i osiki. Na terenie tym znajdują się liczne jeziora, z których największym jest Suojarwi, oraz rzeki. Sporą część obszaru rejonu stanowią bagna i torfowiska.
Obszar rejonu stanowi nadbrzeżną równinę, na północy przechodzącą w niewysoko wyżynę.
Ludność.
Rejon zamieszkany jest przez 23.176 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych, poza nimi większość mieszkańców stanowią Karelowie.
11.687 osób zamieszkuje na wsiach, a ludność miejska stanowi nieco poniżej połowy ogółu populacji.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. W 1996 rejon suojarwski zamieszkiwało 25,7 tys. osób, co oznacza, iz w ciągu ostatniego dziesięciolecia populacja zmniejszyła się o ponad 10%.
Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi niespełna 1,7 os./km²., jednak na wielkość tą ma wpływ zamieszkane przez ok. połowę populacji miasto Suojarwi; poza jego granicami średnia gęstość zaludnienia wynosi poniżej 0,9 os./km².
Miasto i stolica.
Jedynym miastem na terenie rejonu jest Suojarwi, zamieszkane przez 11.489 mieszkańców (2005 r.) (ok. połowy całej populacji rejonu), stanowiące ośrodek administracyjny tej jednostki podziału terytorialnego
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i hodowla, a także myślistwo i rybołówstwo.
W mieście Suojarwi znajduje się przemysł drzewny i celulozowo-papierniczy oraz zakłady mięsne. Także i w innych większych ośrodkach osadniczych znajduje się niewielki przemysł drzewny a oraz małe zakłady przemysłu spożywczego (jak piekarnie czy masarnie), zatrudniające kilka-kilkanaście osób, produkujące na potrzeby rynku lokalnego. Spore znaczenie odgrywa także sfera szeroko rozumianych usług.
Uprawa roli z powodów klimatycznych nie odgrywa większego znaczenia, na większą skalę uprawiane są ziemniaki, wykorzystywane w lokalnym przemyśle, a ponadto w niewielkich ilościach, dla zaspokojenia lokalnych potrzeb odporne na złe warunki, szybko rosnące warzywa oraz zboża: żyto, rzadziej owies, także w niewielkich ilościach.
Ważną rolę w gospodarce rejonu odgrywa chów zwierząt, obejmująca świnie i bydło domowe, a także zwierzęta futerkowe (głównie tchórze, pieśce (lisy polarne) oraz norki.
Surowce mineralne.
Na terenie rejonu znajdują się złoża licznych surowców mineralnych, m.in. pirytu, niklu, kwarcu i białego granitu.
Klimat.
Na terenie Rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi ok. 3°. Średnia temperatura najchłodniejszego miesiąca – lutego wynosi -11 °C – 12 °C, zaś najcieplejszego – czerwca – ok. +17 °C. Okres bez przymrozków wynosi ok. 100 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="655451" url="https://pl.wikipedia.org/wiki?curid=655451" title="Taeniochromis">
Taeniochromis



</doc>
<doc id="655452" url="https://pl.wikipedia.org/wiki?curid=655452" title="Dzs">
Dzs

Dzs – trójznak występujący w języku węgierskim. Powstała ona z połączenia litery D oraz dwuznaku Zs, oznaczającego polskie ż. Oznacza ona dźwięk dż, jako spółgłoska łączna zwarto-szczelinowa zadziąsłowa dźwięczna [d͡ʒ]. Przykładem w którym jest trójznak dzs jest nazwisko węgierskiego piłkarza Balázsa Dzsudzsáka, który ma podwójne położenie trójznaku dzs.

</doc>
<doc id="655456" url="https://pl.wikipedia.org/wiki?curid=655456" title="CSD Flandria">
CSD Flandria

Club Social y Deportivo Flandria – argentyński klub piłkarski z siedzibą w mieście Buenos Aires.
Historia.
Klub założony został 9 lutego 1941. W 1947 klub przystąpił do narodowego związku piłkarskiego Asociación del Fútbol Argentino, przystępując do rozgrywek piątej ligi Tercera de Ascenso. Dnia 9 lipca 1960 oddano do użytku stadion Estadio Carlos V, mogący pomieścić 5000 widzów. Obecnie Flandria gra w trzeciej lidze argentyńskiej Primera B Metropolitana.

</doc>
<doc id="655457" url="https://pl.wikipedia.org/wiki?curid=655457" title="Porażenie prądem elektrycznym">
Porażenie prądem elektrycznym

Porażenie prądem elektrycznym – reakcja fizjologiczna, zranienie lub odczucie, powstające w wyniku przepływu znacznego prądu elektrycznego przez ciało organizmów żywych – ludzi i zwierząt. Następuje w wyniku zetknięcia tkanek organizmu ze źródłem energii elektrycznej.
Funkcjonowanie każdego organizmu żywego wiąże się z przepływem przez tkanki bardzo słabych prądów elektrycznych o wartościach nieprzekraczających ułamków miliampera i z powstawaniem w organizmie minimalnych różnic napięć pomiędzy tkankami, nieprzekraczających ułamków wolta. Zetknięcie jednak tkanek – np. skóry organizmów żywych – z zewnętrznymi źródłami prądu elektrycznego może doprowadzić do efektu porażenia, które w niekorzystnej sytuacji może skończyć się poparzeniem lub nawet spaleniem części tkanek, a także skurczem mięśni, utratą przytomności, zatrzymaniem pracy serca lub nawet śmiercią.
Skutki.
Negatywne skutki zetknięcia tkanek ze źródłem prądu elektrycznego wywołane są przez przepływ prądu o wartości powyżej około 1 miliampera. Prąd taki przepłynąć może przez ciało ludzkie wówczas, kiedy sucha skóra zetknie się np. z przewodem elektrycznym pod napięciem przekraczającym około 100 woltów, ale nawet nieznaczne zawilgocenie skóry spowodować może wystąpienie zauważalnych (choć na ogół niegroźnych dla życia i zdrowia) efektów porażenia już przy napięciach niższych (daje się to np. dostrzec jako „mrowienie” przy dotykaniu mokrymi palcami przewodów podłączonych do sieci telefonicznej, w której występuje napięcie tylko 48 V).
Wilgotne błony śluzowe są jeszcze bardziej podatne na przepływ prądu, dlatego dotknięcie np. językiem końcówek zwykłej „płaskiej” baterii elektrycznej o napięciu 4,5 V odczuwane jest jak „szczypanie” w język, a dotknięcie w ten sam sposób biegunów bateryjki 9-woltowej jest już związane z nieprzyjemnymi odczuciami.
Na podstawie obserwacji (dla prądów poniżej 20 mA) stwierdzono, że ludzie nie zauważają na ogół faktu przepływu przez ich ciało prądów poniżej pół miliampera; w miarę wzrostu natężenia prądu doznania są coraz bardziej nieprzyjemne i bolesne, przy czym wrażliwość ta jest mniejsza na działanie prądu stałego niż przemiennego, oraz że wrażliwość kobiet jest nieco większa, niż mężczyzn.
Dla człowieka krótkotrwały kontakt skóry ze źródłem napięcia nieprzekraczającego 1 kilowolta na ogół nie grozi poważnymi konsekwencjami, o ile tylko nie dojdzie do sytuacji, kiedy mimowolny skurcz mięśni, jaki następuje zazwyczaj w takiej sytuacji nie doprowadzi do przedłużenia tego kontaktu (np. przez zaciśnięcie dłoni na znajdującym się pod napięciem przewodzie). Przepływ prądu powyżej 20 mA, jeśli trwa dłużej niż kilkanaście sekund jest już niebezpieczny dla zdrowia, a powyżej ok. 70 mA – dla życia.
Obecnie w Polsce nowo powstałe domowe instalacje elektryczne obowiązkowo wyposażane są w wyłączniki różnicowoprądowe typu AC, o znamionowym prądzie różnicowym 30 mA (zadziałanie od połowy, czyli 15–30 mA), służące do ochrony ludzi przed skutkami porażenia prądem elektrycznym. Oprócz tego, podczas wykonywania prac elektrycznych, zaleca się korzystanie z dodatkowych środków zapobiegających porażeniu – specjalnych rękawic ochronnych i obuwia. Istotna jest też profilaktyka – podstawową zasadą jest wykonywanie napraw przy wyłączonym obwodzie, a wszelkie bardziej skomplikowane prace zaleca się zlecić wykwalifikowanemu specjaliście.
Wykorzystanie.
Porażenie prądem elektrycznym jest niekiedy wywoływane w sposób zamierzony. Wykorzystywane jest m.in. w ogrodzeniach pastwisk (elektryczny pastuch), jako jeden ze sposobów ogłuszania zwierząt przed ubojem w rzeźni, a także w medycynie (terapia elektrowstrząsowa, przezskórna stymulacja nerwów, defibrylacja, kardiowersja).
Zagrożenie śmiertelnym porażeniem prądem elektrycznym stosowane bywa także niekiedy jako element odstraszający ludzi przed zbliżaniem się i dotykaniem ogrodzeń. Ogrodzenia, w których znajdowały się druty pod wysokim napięciem budowano między innymi podczas II wojny światowej wokół obozów koncentracyjnych, ale także i później, np. jako jeden z elementów umocnień na granicy między NRD i RFN oraz w Murze Berlińskim.
Na rynku są dostępne paralizatory elektryczne służące do rażenia napastnika prądem elektrycznym. Z reguły takie porażenie nie niesie za sobą ryzyka zgonu, a ma na celu jedynie obezwładnienie.
Zamierzone porażenie prądem elektrycznym jest również jedną ze stosowanych w Stanach Zjednoczonych metod egzekucji kary śmierci na tzw. krześle elektrycznym. Rażenie prądem elektrycznym może być również wykorzystywane jako forma tortury.

</doc>
<doc id="655458" url="https://pl.wikipedia.org/wiki?curid=655458" title="Club Social y Deportivo Flandria">
Club Social y Deportivo Flandria



</doc>
<doc id="655459" url="https://pl.wikipedia.org/wiki?curid=655459" title="Porażenie prądem">
Porażenie prądem



</doc>
<doc id="655460" url="https://pl.wikipedia.org/wiki?curid=655460" title="Śródmieście Południowe">
Śródmieście Południowe

Śródmieście Południowe – obszar MSI w dzielnicy Śródmieście w Warszawie.
Położenie.
Według MSI Śródmieście Południowe ograniczone jest przez:
Podział na Śródmieście Północne i Śródmieście Południowe wynika z historii budowy centrum miasta – północną część pokrywa głównie zabudowa powojenna, gdy tymczasem Śródmieście Południowe zachowało w większości oryginalną zabudowę Warszawy z przełomu XIX i XX wieku.
Ważniejsze miejsca i obiekty.
Budynki i place:
Teatry:
Komunikacja:

</doc>
<doc id="655463" url="https://pl.wikipedia.org/wiki?curid=655463" title="Daniela Walkowiak">
Daniela Walkowiak

Daniela Walkowiak, po mężu Pilecka, Lewicka (ur. 24 maja 1935 w Łąkach Wielkich) – polska kajakarka, brązowa medalistka olimpijska z Rzymu (1960).
W 1960 roku zdobyła dla Polski pierwszy medal olimpijski w kajakarstwie.
Trzykrotnie startowała w igrzyskach olimpijskich. W Melbourne 1956 zajęła 6. miejsce w wyścigu jedynek (K-1) na 500 m. Podczas olimpiady w Rzymie 1960 zdobyła brązowy medal w tej samej konkurencji, a w wyścigu kajaków dwójek (K-2) była czwarta (płynęła wraz z Janiną Mendalską). Cztery lata później w Tokio 1964 była siódma w konkurencji jedynek i ósma w dwójkach (wraz z Izabellą Antonowicz).
Była też dwukrotną finalistką mistrzostw świata i siedmiokrotną finalistką mistrzostw Europy. Dwadzieścia pięć razy zdobywała mistrzostwo Polski, 29 razy w K-1 (na 500 m i na 3000 m) i 5 razy w K-2 (na 500 m).
Reprezentowała m.in. Spójnię Warszawa, Zawiszę Bydgoszcz oraz Gwiazdę Bydgoszcz.

</doc>
<doc id="655464" url="https://pl.wikipedia.org/wiki?curid=655464" title="Tangachromis dhanisi">
Tangachromis dhanisi

Tangachromis dhanisi – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Tangachromis". Hodowana w akwariach.
Występowanie.
Gatunek endemiczny jeziora Tanganika w Afryce Wschodniej. Zasiedla głębokie (do 70 m lub 100 m) wody nad piaszczystym dnem.
Opis.
Osiąga w naturze do 8,5 cm długości. Żywi się widłonogami.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="655465" url="https://pl.wikipedia.org/wiki?curid=655465" title="Skrzyp olbrzymi">
Skrzyp olbrzymi

Skrzyp olbrzymi ("Equisetum telmateia" Ehrh.) – gatunek należący do rodziny skrzypowatych. Jest to najokazalszy skrzyp spośród występujących poza strefą tropikalną. W Polsce gatunek ten występuje rzadko, przede wszystkim na pogórzu i w północnej części kraju. Jest to roślina podgórska, związana z wilgotnymi i mokrymi siedliskami o średnim nasłonecznieniu. W Polsce na wielu obszarach traci stanowiska i do 2014 roku znajdowała się pod ochroną prawną. 
Rozmieszczenie.
Gatunek o ciekawym zasięgu, ponieważ cechuje się międzykontynentalną dysjunkcją. Podgatunek typowy występuje w północno-zachodniej Afryce, w południowej i środkowej Europie (północna granica zasięgu biegnie przez Wielką Brytanię, Danię, Litwę, Ukrainę po Półwysep Krymski i Kaukaz), rośnie też w zachodniej Azji (od Turcji po Iran). Podgatunek subsp. "braunii" występuje w zachodniej części Ameryki Północnej, w stanach: Alaska, Kalifornia, Oregon, Waszyngton oraz w prowincji Kolumbia Brytyjska. W Polsce gatunek rzadki, miejscami częściej spotykany tylko w niższych położeniach w Karpatach i Sudetach oraz w pasie pojezierzy pomorskich, poza tym bardzo rozproszony.
Nazwa.
W języku polskim utrwalona jest w zasadzie tylko jedna nazwa zwyczajowa – skrzyp olbrzymi. W dawniejszych źródłach jedynie Syreniusz pisze o tym gatunku, używając nazwy "strzępeczka wielka". W nazewnictwie ludowym i dawnym używano zwykle jednej nazwy w odniesieniu do różnych gatunków skrzypów, najczęściej "skrzyp" (odnotowana już w 1468 r.), rzadko też w zapisie "skrzip" lub "skrzyb". Stosowano też określenia: "przęstka", "choczyk", "choszczka", "chwoszcz", "kostrzka", "koszczka", "strzępeczka" i "strzępka" oraz regionalnie – "sosanki" i "skryk". Nazwa "koński ogon" lub "koniogon" odnosi się do skrzypów i spotykana jest u Marcina z Urzędowa oraz w "Słowniku języka polskiego" wydanym w Wilnie w 1861 r., w opracowaniu A. Zdanowicza i in. Słowo o takim znaczeniu stosowane jest w odniesieniu do skrzypów w krajach anglosaskich ("horsetail") i od niego wywodzi się też nazwa naukowa rodzaju. 
Słowo "Equisetum" ustalone zostało jako nazwa rodzajowa przez Tourneforta, a wzięte zostało w ślad za Pliniuszem Starszym, który pisał o "equisaetum" (z łaciny: "equus" = koń i "seta" = szczecina, co w przenośni znaczy "koński ogon" lub "końska grzywa"). Jeszcze wcześniej w tym samym znaczeniu nazwa zastosowana została przez Demokryta w języku greckim – jako "hippuris" = koński ogon. Określenie gatunkowe "telmateia" wzięte zostało przez Jakoba Ehrharta z greckiego, gdzie "telmatos" znaczy woda stojąca, bagno, staw, "telmateja" = błotny, bagienny.
Uznawana za ważną nazwa naukowa gatunku ustalona została w 1783 przez Jakoba F. Ehrharta (1742-1795). Wcześniej gatunek został co prawda opisany w 1778 r. przez Jean-Baptiste de Lamarcka jako "Equisetum maximum" Lam., jednak nazwa ta nie spełnia kryteriów nomenklaturowych. Jako starsza była jednak w częstym użyciu w XX wieku i jest najczęściej pojawiającym się synonimem.
Systematyka.
Gatunek reprezentuje podrodzaj "Equisetum" w obrębie rodzaju skrzyp "Equisetum". Wskazywany jest jako siostrzany dla skrzypu leśnego "E. sylvaticum", z którym wspólnego przodka miał mieć jeszcze w pliocenie. Linia prowadząca do tych dwóch gatunków oddzieliła się od reszty przedstawicieli podrodzaju jednak już w kredzie późnej tj. w okresie istotnego różnicowania w obrębie podrodzaju "Equisetum", przy czym starszym gatunkiem jest tylko skrzyp łąkowy "E. pratense", a reszta przedstawicieli podrodzaju jest siostrzana dla kladu obejmującego "E. telmateia" i "E. sylvaticum".
W obrębie gatunku wyróżniane są dwa podgatunki o rozdzielnych zasięgach:
W Polsce opisano dwa wyraźne morfotypy powstające w wyniku mutacji w genach homeotycznych, wykazujące silną korelację z nasłonecznieniem – f. "serotinum" i f. "spiralis". F. "serotinum" wyróżnia się obecnością kłosa zarodnionośnego na pędzie płonnym. U f. "spiralis" pochwy liściowe przynajmniej częściowo spiralnie obiegają pęd główny. 
Rzadko tworzy mieszańce z innymi gatunkami skrzypów. Mieszaniec ze skrzypem błotnym ("E." ×"font-queri" Rothm. (1944) znany jest w Europie środkowej z pojedynczych stanowisk na wyspie Rugii oraz w Polsce południowej. Mieszaniec ten wykształca kłosy zarodnionośne na pędach wegetatywnych, ale ma płonne zarodniki. Także mieszaniec ze skrzypem polnym ("E. ×dubium" Dost., syn. "E." ×"robertsii" Dines) znany jest w Europie i Polsce z pojedynczych stanowisk (Zajączkowice koło Jasła, Skoczów). Poza Polską odnotowano także mieszańce: "E." ×"willmotii" C.N. Page (= "E. fluviatile" × "E. telmateia") i "E." ×"bowmanii" C.N. Page (= "E. sylvaticum" × "E. telmateia").
Ekologia.
Geofit ryzomowy. Gatunek uznawany za charakterystyczny (Ch.) dla związku zespołów (All.) "Alno-Ulmion" i zespołu (Ass.) subatlantyckiego łęgu jesionowego "Carici remotae-Fraxinetum". Badania w Polsce wykazały jednak, że skrzyp olbrzymi występuje w zbiorowiskach zaliczanych aż do 17 klas fitosocjologicznych, z czego siedliska łęgowe stanowiły tylko kilkanaście procent wystąpień. W efekcie zaproponowana została zmiana statusu gatunku z charakterystycznego na wyróżniający łęg "Carici remotae-Fraxinetum".
W Polsce gatunek ten ma charakter podgórski, przy czym najwyżej położone stanowisko usytuowane jest na wysokości ok. 800 m n.p.m. 
W miejscach występowania gatunek rośnie licznie, nierzadko w postaci łanów. Rośnie na różnych glebach od piasków, poprzez gleby ilaste i gliniaste, po gleby organogeniczne. Preferuje gleby żyzne, bogate w węglan wapnia, mokre. Jego obecność wskazuje na dobre lub zwiększające się nawodnienie podłoża przy jednoczesnym polepszeniu warunków do powstawania próchnicy (humifikacji). Najbujniej rozwija się w miejscach nasłonecznionych lub umiarkowanie nasłonecznionych (w lasach pod okapem luźnego drzewostanu). Rośnie w lasach łęgowych, zwłaszcza na źródliskach, także w wilgotnych zaroślach i nad brzegami rzek, podgatunek północnoamerykański występuje także na nadmorskich terenach zalewowych. 
Występuje także jako gatunek synantropijny na siedliskach przekształconych na przydrożach, nasypach kolejowych, np. od dziesiątek lat rośnie na terenach kolejowych Szczecina i Koszalina. Ze względu na masowe występowanie, trudność w eliminacji głęboko rosnących kłączy, z których pędy łatwo odrastają, ekspansywność na stanowiskach antropogenicznych – gatunek może być trudnym do zwalczenia chwastem. W Oregonie (USA), gdzie podgatunek "braunii" występuje naturalnie, skrzyp ten uznany jest urzędowo za chwast i jego rozprzestrzenianie podlega ograniczeniom. Skrzyp olbrzymi określany jest też mianem chwastu w szeregu baz danych i publikacji dotyczących Ameryki Północnej, Europy zachodniej i środkowej.
Zagrożenia i ochrona.
Skrzyp olbrzymi jest zagrożony poprzez niszczenie jego siedlisk podczas regulacji cieków i odwodnień obszarów źródliskowych. Traci stanowiska z powodu obniżania zwierciadła wód gruntowych, będącego skutkiem niewłaściwie funkcjonujących melioracji, urbanizacji oraz intensyfikacji rolnictwa. Nie toleruje też pełnego zwarcia (likwidacji luk) w drzewostanach. Etapem krytycznym w rozwoju gatunku jest pokolenie gametofitu. Jest gatunkiem regionalnie tracącym stanowiska. Na przykład uznany został za gatunek wymierający w województwie opolskim oraz w Górach Świętokrzyskich. W całej Polsce skrzyp olbrzymi był gatunkiem chronionym ściśle od 1983 r. do 2014 r., kiedy to zniesiona została ochrona prawna tego gatunku. W przypadku zagrożenia dla populacji gatunku możliwe i skuteczne było przeniesienie roślin wydobytych wraz z bryłą ziemi (po uzyskaniu wymaganego zezwolenia).
Część populacji skrzypu olbrzymiego jest w Polsce chroniona w parkach narodowych pogórza, wyznaczono także szereg rezerwatów dla ochrony tego gatunku, m.in. w Olszynie Źródliskowej pod Lubiechowem Dolnym, Źródlisku Skrzypowym, Dolinie Potoku Rudno, Lesie nad Jeziorem Mądrzechowskim i Staniszewskich Zdrojach.

</doc>
<doc id="655467" url="https://pl.wikipedia.org/wiki?curid=655467" title="Wenera 2">
Wenera 2

Wenera 2 (ros. "Венера" - „Wenus”) – radziecka bezzałogowa sonda kosmiczna przeznaczona do badania planety Wenus, kolejna nieudana misja w ramach programu Wenera. 
Przebieg misji.
Start Wenery 2 nastąpił 12 listopada 1965 o 05:02 GMT z kosmodromu Bajkonur rakietą Mołnia 8K78M. Po osiągnięciu okołoziemskiej orbity parkingowej ostatni człon rakiety – Tyazheliy Sputnik (numer COSPAR 1965-091B) skierował ją w stronę Wenus. 27 lutego 1966 roku sonda minęła Wenus w odległości około 24 000 km i weszła na orbitę heliocentryczną. Jednak przed dotarciem do planety nastąpiła awaria łączności i do Ziemi nie dotarły żadne dane.
Instrumenty.
Wenera 2 należała do typu 3MV-4 i została zbudowana przez biuro konstrukcyjne OKB-1. Sonda miała na pokładzie aparaturę TV i instrumenty naukowe.

</doc>
<doc id="655471" url="https://pl.wikipedia.org/wiki?curid=655471" title="Tangachromis">
Tangachromis



</doc>
<doc id="655475" url="https://pl.wikipedia.org/wiki?curid=655475" title="Tanganicodus irsacae">
Tanganicodus irsacae

Tanganicodus irsacae – endemiczny gatunek słodkowodnej ryby okoniokształtnej z rodziny pielęgnicowatych (Cichlidae), jedyny przedstawiciel rodzaju "Tanganicodus". Bywa hodowany w akwariach.
Występowanie.
Żyje w płytkich wodach nad skalistym dnem. Gatunek rzadki, ale szeroko rozprzestrzeniony w północnej części jeziora Tanganika w Afryce Wschodniej. 
Charakterystyka.
Osiąga w naturze do 7 cm długości. Żywi się małymi skorupiakami. 

</doc>
<doc id="655478" url="https://pl.wikipedia.org/wiki?curid=655478" title="Tanganicodus">
Tanganicodus



</doc>
<doc id="655480" url="https://pl.wikipedia.org/wiki?curid=655480" title="Idealizm (filozofia)">
Idealizm (filozofia)

Idealizm – pogląd, wedle którego świat dostępny ludzkim zmysłom nie jest całością rzeczywistości. Prócz tego wymiaru poznawczego istnieją bowiem byty niematerialne, które są wieczne i niezmienne. Są one dostępne człowiekowi poprzez poznanie drogą rozumowania.
Pojęcie idealizmu.
Idealizm jest pojęciem, które pozostaje w stałej opozycji do materializmu. Filozofia marksistowsko-leninowska określa idealizm jako kierunek filozoficzny głoszący pierwotność ducha, idei w stosunku do materii. Wyrażenie „idealizm”, wzięte w jego znaczeniu filozoficznym, niczego ponad to nie zawiera.
Główne odmiany idealizmu.
Istnieją dwie zasadnicze odmiany filozofii idealistycznej: idealizm obiektywny i idealizm subiektywny. Idealizm obiektywny wychodzi z założenia, że istnieje jakaś nadprzyrodzona, ponadludzka siła duchowa, która określa wszystkie procesy materialne. Ta koncepcja nazywa się idealizmem obiektywnym dlatego, że uznaje niezależne od świadomości ludzkiej istnienie jakiejś „duszy świata”, „światowego ducha”, który stworzył wszystko, co istnieje w przyrodzie i społeczeństwie. Najwybitniejszym przedstawicielem idealizmu obiektywnego był w filozofii starożytnej Platon, a w filozofii nowożytnej — Hegel.
Idealizm subiektywny tym różni się od idealizmu obiektywnego, że sprowadza świat do postrzeżeń utrzymując, jakoby wszystkie przedmioty postrzegane za pośrednictwem naszych zmysłów nie istnieją niezależnie od naszych wrażeń zmysłowych i występują jako kombinacje naszych wrażeń, wyobrażeń. Tak np. idealista subiektywny George Berkeley twierdził, iż rzeczy, które widzimy, postrzegamy, dotykamy, istnieją jedynie w naszych postrzeżeniach zmysłowych.
Idealizm platoński.
Pierwszym znaczącym filozofem głoszącym poglądy idealistyczne był Platon. Punktem wyjścia idealizmu platońskiego było założenie Sokratesa odnoszące się do pojęć: w pojęciach zawarta jest wiedza pewna i bezwzględna. Według Platona idee tworzą odrębny świat. Relacje między nimi są analogiczne do tych, które zachodzą między pojęciami. Podobnie jak sokratejskie pojęcia, idee stanowią swoistą hierarchię: od tych najniższych do najwyższej idei Dobra. Rozpatrując ten problem na gruncie bytu, Platon doszedł do wniosku, iż istnieje tylko jeden byt – Idea. Przyjęcie takiego poglądu spowodowało również inne postrzeganie realności. Dotąd bowiem uznawano realność tylko w rzeczach, Platon zaś stwierdził, że rzeczy są jedynie cieniem idei. Idee są wzorami dla rzeczy. I choć natura świata rzeczy oraz świata idei jest różna, to układ pozostaje ten sam, gdyż porządek świata jest po prostu odzwierciedleniem doskonałego świata idei. Wreszcie zagadnienie tyczące się natury platońskiej idei. Sam filozof odrzucił taką możliwość, że idee są fizyczne. Dowodził, że idee są uczestnikami wielu rzeczy, a w przypadku bytu fizycznego jest to niemożliwe. Zaprzeczył również, że idee są bytem psychicznym. Według tego greckiego filozofa istniały dwa sposoby kategoryzacji idei: jedna w sensie logicznym, druga zaś w kontekście religijnym. Swe wywody argumentował tym, że idee albo są tworzywem idealnym, swoistym wzorcem, albo są rzeczywistością niepojętą dla ludzi, a więc boską.
Idealizm Plotyna.
Koncepcję idei w innym kształcie ukazywał Plotyn, który nauki Platona traktował jako kanwę swych rozważań. Idee według niego są częścią składową absolutu, z którego się wyłoniły, dlatego też nie mogą być najdoskonalsze. Świat idealny, czyli świat ducha, jest uzupełnieniem absolutu, podobnie jak świat psychiczny i materia. Także w kwestii materii Plotyn wykazywał koncepcję idealistyczną. Uważał bowiem, że świat utworzony jest z materii i jej ukształtowania. Ukształtowanie to jest idealnym bytem, który odzwierciedla się w materii, tworząc materialny świat.
Idealizm empiryczny.
Kartezjusz wyznawał idealizm zwany empirycznym. Podzielił on idee na wrodzone, które człowiek dziedziczy, nabyte, które ludzie otrzymują z zewnątrz podczas swojego życia, oraz skonstruowane przez nas samych, które każdy z nas tworzy i im hołduje. Według filozofów sporną kwestią jest istnienie idei wrodzonych. W tej kwestii Kartezjusz zajął stanowisko potwierdzające ich istnienie. Według niego nie są one wynikiem działania na umysł czynników zewnętrznych, są własnością umysłu, jednakże pozostają niezależne od woli. Idee wrodzone charakteryzują się wreszcie jasnością i wyrazistością, gdyż należą do rozumu, więc nie mogą być dla niego niezrozumiałe i ciemne. Ten sposób postrzegania idei wrodzonych nazwano natywizmem. Idee wrodzone według Kartezjusza są przekazywane człowiekowi przez Boga, dlatego też cechuje je stałość, niezawodność i prawdziwość. Tak ujęta koncepcja idei wrodzonych, stojących dodatkowo w opozycji do typowo ludzkich idei nabytych, jest swoistą kontynuacją teorii iluminacji św. Augustyna.
Spirytualizm.
Idealizm propagował też George Berkeley. Idealizm nosił u niego formę spirytualizmu. Aby istniały idee, muszą istnieć umysły, które te idee noszą. Umysły są substancjami, istnieją samodzielnie i są czynne. Bez nich nie mogłyby istnieć idee, jak też nie mogłyby istnieć bez duchów czynnych. Byt idei polega na tym, że postrzegają.
Idealizm poznawczy.
Pogląd epistemologiczny odrzucający możliwość poznania rzeczywistości zewnętrznej wobec umysłu, stanowiący przeciwieństwo realizmu epistemologicznego. Idealizm poznawczy nie istniał w filozofii starożytnej i średniowiecznej, a w filozofii współczesnej nie ma dużego znaczenia. Istniał głównie od XVII do XIX wieku, a jego nowość wobec koncepcji starożytno-średniowiecznych stanowi jeden z głównych powodów grupowania ich we wspólną kategorię filozofii klasycznej.
Według idealistów podmiot poznania nie ma możliwości wykroczenia w aktach poznawczych poza własną sferę immanentną – pogląd taki nazywamy idealizmem immanentnym, lub poznanie nie dotyczy rzeczywistości zewnętrznej wobec umysłu („rzeczy samych w sobie”), ale wyłącznie własnych konstruktów umysłu – pogląd taki nazywamy idealizmem transcendentalnym. Za typowego przedstawiciela idealizmu immanentnego można uznać np. George'a Berkeleya, a za typowego przedstawiciela idealizmu transcendentalnego Immanuela Kanta. W skrajnej postaci idealizm poznawczy zakłada, że nie ma sposobu, aby wyjść poza własne "„ja”", a zatem dla każdego, jego świat składa się wyłącznie z niego samego.

</doc>
<doc id="655482" url="https://pl.wikipedia.org/wiki?curid=655482" title="Andrej Siniczyn">
Andrej Siniczyn

Andrej Siniczyn (biał. Андрэй Сінічын, ros. Андрей Синичин, "Andriej Siniczin"; ur. 1 czerwca 1972 w Mińsku) – białoruski piłkarz, grający na pozycji pomocnika, reprezentant Białorusi.
Kariera.
Siniczyn profesjonalną karierę rozpoczął w 1992 roku w klubie Budaunik Stare Dorohi. Wiosną 1993 roku stał się piłkarzem Tarpedy Mińsk. Po dwóch latach gry w stołecznym klubie piłkarz zawitał do Mohylewa i tam podjął się gry w miejscowym klubie Dniapro.
W 1996 roku wyemigrował do Polski, gdzie znalazł miejsce w Stomilu Olsztyn. W olsztyńskim klubie bawił przez 1,5 roku, po czym powrócił do Tarpedy Mińsk. Druga przygoda piłkarza z Tarpedą zakończyła się po roku. Wówczas Siniczyn podjął decyzję o wyjeździe do Rosji, gdzie w 1998 roku reprezentował barwy Anżiego Machaczkała.
Wiosną 1999 roku ponownie zawitał w Polsce. Tym razem założył koszulkę Amiki Wronki. Z zespołem tym zdobył Puchar Polski. Sezon 1999/2000 to występy w Jezioraku Iława. Do kolejnych rozgrywek Siniczyn przystąpił jako zawodnik Stomilu Olsztyn. Druga przygoda z olsztyńskim klubem była już mniej udana, dlatego też w 2002 roku Siniczyn powrócił do ojczyzny. Tam ponownie nie zabawił zbyt długo i po tym, jak występował w Lakamatyu Mińsk, trzeci już raz udał się do Polski. Wiosną 2003 roku jego nazwisko widniało w kadrze Polonii Warszawa, jednak w I lidze piłkarz wystąpił wówczas tylko raz.
Kolejne 1,5 roku w karierze piłkarza to gra w białoruskim FK Smorgonie. Wiosną 2005 roku pojawił się w Olsztynie. Pierwotnie miał pomóc miejscowemu zespołowi OKS 1945 w awansie do III ligi, jednak gra w olsztyńskim klubie nie doszła do skutku. Obecnie Siniczyn nie należy do żadnego klubu.
Łącznie w białoruskiej ekstraklasie Siniczyn rozegrał 141 spotkań, w których zdobył 7 bramek. W polskiej I lidze piłkarz wystąpił w 67 spotkań, trzykrotnie pokonując bramkarzy rywali.
Andrej Siniczyn występował również w reprezentacji Białorusi.

</doc>
<doc id="655483" url="https://pl.wikipedia.org/wiki?curid=655483" title="Jezioro Nakuru">
Jezioro Nakuru



</doc>
<doc id="655486" url="https://pl.wikipedia.org/wiki?curid=655486" title="Bruityzm">
Bruityzm

Bruityzm ( „hałas”) – nurt w muzyce XX w. wyrosły na gruncie futuryzmu, zapoczątkowany przez Luigiego Russolo, eksponujący dynamizm, ruch i energię, inspirowany osiągnięciami przemysłu i techniki, niekiedy muzycznie je naśladujący.
Futuryści stwierdzili, że nowa muzyka staje się coraz bardziej skomplikowana, więc w tej sytuacji nie pozostaje nic innego, jak zastąpić ją szmerami. Jednymi z ulubionych instrumentów tych kompozytorów stały się instrumenty ewokujące wycie, warkot, trzask lub świst.
Muzyka bruitystyczna mogła również bazować na skali systemu równomiernie temperowanego:
Henry Cowell pisał utwory, w których materiałem były grupy dźwięków, zwane klasterami, innymi słowy, np. na fortepianie grano pięściami, łokciami itd.

</doc>
<doc id="655487" url="https://pl.wikipedia.org/wiki?curid=655487" title="Ion Brătianu">
Ion Brătianu

Ion Brătianu (ur. 2 czerwca 1821, zm. 16 maja 1891) – rumuński polityk, był jedną z głównych postaci rumuńskiej sceny politycznej w XIX wieku. Był młodszym bratem Dimitrie, jak również ojcem Ionela, Dinu i Vintilă.
Życiorys.
Wczesne lata.
Urodził się w rodzinie bogatych właścicieli ziemskich okręgu Ardżesz w Piteşti, leżącym wówczas na terenie księstwa wołoskiego. W 1838 roku trafił do armii, a w 1841 rozpoczął studia w Paryżu. Powracając do ojczyzny, wziął udział (wraz z przyjacielem C. A. Rosettim i z bratem Dimitrie) w rewolucji wołoskiej w 1848 roku. Pełnił potem obowiązki prefekta policji, wchodząc w skład prowizorycznego rządu utworzonego w tym samym roku.
Wkroczenie wojsk imperialnej Rosji i Imperium Osmańskiego zmusiło go do udania się na wygnanie. Udał się do Paryża, gdzie starał się przekonać francuską opinię publiczną do konieczności zjednoczenia Wołoszczyzny i Mołdawii. W 1854 roku jednakże został skazany na grzywnę i trzy miesiące więzienia za podżeganie do obalenia istniejącego ustroju. Później zamknięto go w zakładzie dla obłąkanych. W 1856 roku powrócił na Wołoszczyznę razem ze swoim bratem – w późniejszym czasie jednym z jego największych politycznych adwersarzy.
W 1858 roku wziął ślub z Pia Pleşoianu.
Za rządów Cuzy i w opozycji.
Opowiadał się za zjednoczeniem Mołdawii i Wołoszczyzny, będąc członkiem ugrupowania "Partida Naţională". W czasie rządów Aleksandra Jana Cuzy (1859–1866), Brătianu był jednym z najbardziej prominentnych liderów liberalnych. Sprzeciw wobec reformy rolnej ze strony księcia ("Domnitora") zjednoczyła przeciwko niemu zarówno liberałów, jak i konserwatystów. Sojusz ten zmusił wspierający go rząd aby podał się do dymisji w maju 1864 r. Nowa koalicja dwóch największych ugrupowań, nazywana "monstrualną koalicją", opowiedziała się za usunięciem Cuzy z tronu. Brătianu brał w tym udział, jak również w wyborze Karola Hohenzollerna-Sigmaringena na nowego władcę. Za jego panowania w ciągu następnych czterech lat kilka razy był ministrem różnych resortów.
Jednak jego stosunki z księciem stały się powodem kilku kryzysowych sytuacji. Brătianu wskazywał na korzyści, jakie państwu przysporzyłaby zmiana jego ustroju w kierunku republikańskim, podobnego pomysłu bronił Rosetti i jego lewe skrzydło Partii Liberalnej. I tak, kiedy za sprawą liberałów powstała tzw. Republika Ploieşti w 1870, Brătianu został zaaresztowany i oskarżony o zainspirowanie tego wydarzenia. Wkrótce jednak zwolniono go.
W 1871 roku liberałowie organizowali protesty w obronie Francji, pokonanej właśnie w wojnie francusko-pruskiej i przeciwko Cesarstwu Niemieckiemu, konserwatystom i księciu Karolowi (zajmującym proniemieckie pozycje). Z powodu tych wydarzeń władca wezwał Lascăra Catargiu i powierzył mu misję utworzenia nowego, stabilnego i silnego rządu. Ten ruch zmusił liberałów do zmiany raczej luźnej struktury i utworzenia w 1875 roku silnej organizacji partyjnej. Nowa formacja silnie wspierała protekcjonizm gospodarczy i ekonomiczną dyskryminację żydowskich przedsiębiorców. W 1876 roku Brătianu, wspierany przez C.A. Rosettiego, stworzył liberalny gabinet, który utrzymał się u władzy do 1888 roku.
Rozgłos.
Rząd Brătianu działał w kierunku całkowitego uniezależnienia państwa od Imperium Osmańskiego. Tymczasem konserwatyści główne zagrożenie dla niepodległości kraju widzieli w Austro-Węgrzech. Z drugiej jednak strony, poprzedni rząd Catargiu podpisał z przedstawicielami monarchii austro-węgierskiej szereg umów handlowych, które gwarantowały im przywileje w Rumunii, w zamian za zrzekniecie się przez nich prawa do sprzeciwu względem rumuńskiej irredentyzmu.
Brătianu pracował także nad zbliżeniem z Rosją, zwłaszcza po wybuchu wojny rosyjsko-tureckiej (lata 1877–1878), której jednym z rozdziałów stała się rumuńska wojna wyzwoleńcza. Gdy kraj w pełni wyzwolił się spod panowania tureckiego, musiał przez pewien czas pozostawać pod okupacją rosyjską. W czasie kongresu berlińskiego Rosja zajęła część Budziaku, będącego częścią Besarabii, ziem będących wcześniej pod władaniem rumuńskim. W zamian za to, w czasie konferencji Rumunom przyznano północną Dobrudżę. W 1881 roku proklamowano powstanie Królestwa Rumunii.
W tym czasie parlament zmusił liberałów do zakończenia prowadzenia dyskryminacyjnej polityki – rząd zgodził się na przyznanie Żydom i dobrudżkim muzułmanom obywatelstwa (z 10-letnim okresem próbnym), ale nadal zakazywał cudzoziemcom i niemającym obywatelstwa rumuńskiego posiadania ziemi na terenie kraju.
Rząd Brătianu wprowadził wiele reform w administracji, edukacji, gospodarce i na polu militarnym. Świętował swój największy sukces w 1883 roku, kiedy liberałom udało się zmienić konstytucję z 1866 roku (zwiększając liczbę wyborców i tworząc trzecie kolegium wyborcze, które zapewniało pewną reprezentację chłopom i robotnikom miejskim). Pierwsze wybory zarządzone według nowych reguł dało im przytłaczające zwycięstwo.
Po 1883 roku Brătianu był partyjnym liderem, wraz z Rosettim rozdając karty wewnątrz ugrupowania przez niemal 40 lat. Jego długie sprawowanie władzy, bez precedensu w historii Rumunii sprawiło, iż stał się on bardzo niepopularny. Rozpoczęto przeciwko niemu m.in. procedurę impeachmentu, jednak zdawano sobie sprawę, iż zarzuty względem Brătianu musiałyby być jednocześnie zarzutami pod adresem króla. Z tego też powodu rozpoczęcie impeachmentu parlament anulował w głosowaniu w lutym 1890 roku.
Inne zajęcia.
Poza sławą uzyskaną w wyniku działalności politycznej w czasie krytycznych lat 1876–1888, przysporzył sobie także rozgłosu jako pisarz. Jego francuskojęzyczne publikacje polityczne to m.in. "„Mémoire sur l’empire d’Autriche dans la question d’Orient”" ("„Relacja z Imperium Austriackiego względem kwestii orientalnej”", 1855), "„Réflexions sur la situation”" ("„Refleksje nad sytuacją”", 1856), "„Mémoire sur la situation de la Moldavie depuis le traité de Paris”" ("„Relacje na temat sytuacji Mołdawii po traktacie paryskim”", 1857), and "„La Question religieuse en Roumanie”" ("„Kwestia religijna w Rumunii”", 1866). Wszystkie zostały wydane w Paryżu.

</doc>
<doc id="655489" url="https://pl.wikipedia.org/wiki?curid=655489" title="Kolnago Ferante">
Kolnago Ferante

Kolnago Antuna Ferante, (ur. 11 lipca 1907 w Splicie, zm. 15 maja 1969 w Belgradzie) - chorwacki piłkarz, występujący na pozycji środkowego bądź prawego obrońcy. Ferante był pochodzenia węgierskiego po ojcu, jednak ojciec opuścił małego Kolnago w pierwszych latach życia, dzięki czemu zawodnik został wychowany przez matkę, Chorwatkę.
W karierze najczęściej występował na pozycji środkowego pomocnika, w reprezentacji Jugosławii wystąpił tylko raz, jednak był to jeden z ważniejszych meczów w historii reprezentacja Jugosławii. W reprezentacji zadebiutował, a zarazem swój jedyny występ zaliczył w czasie, kiedy występował w zespole Soko Belgrad - Jugosławia w rozgrywanym 19 maja 1929 w Paryżu meczu przeciwko Francji, wygranym przez Jugosławię 3:1. Do dziś mecz ten jest określany jako jeden z najlepszych w wykonaniu "Białych orłów", a zwycięstwo nad "Trójkolorowymi" jest do dziś jedynym w historii zwycięstwem nad reprezentacją Francji.
Karierę piłkarską rozpoczynał jako młodzik - w latach 1916 - 1923 występował w zespole Hajduka Split. Później przeniósł się do zespołu HŠK Concordia Zagrzeb, gdzie grał aż do roku 1926, kiedy to przeniósł się do zespołu SK Soko Belgrad. Grał tam aż do roku 1929, kiedy to po występie przeciwko Francuzom, przeszedł do francuskiego zespołu Olympique Marsylia, gdzie występował z innym Jugosłowianinem, Ivicą Bekiem. W roku 1931 przeniósł się do rumuńskiego Rapidu Bukareszt, gdzie w roku 1938 zakończył swoją sportową karierę.
Ferante po powrocie do Jugosławii, zamieszkał w Belgradzie, znalazł pracę jako wysoki urzędnik państwowy w Narodowym Banku Jugosławii. W Belgradzie zmarł 15 maja 1969, w wieku 62 lat.

</doc>
<doc id="655490" url="https://pl.wikipedia.org/wiki?curid=655490" title="Thysochromis">
Thysochromis

Thysochromis – rodzaj słodkowodnych / morskich ryb z rodziny pielęgnicowatych.
Klasyfikacja.
Gatunki zaliczane do tego rodzaju :

</doc>
<doc id="655491" url="https://pl.wikipedia.org/wiki?curid=655491" title="Marol">
Marol

Marol – imię męskie pochodzenia łacińskiego, oznaczające "przychodzący znad morza; mieszkaniec wybrzeża". Patronem tego imienia jest św. Marol, biskup Mediolanu.
Marol imieniny obchodzi 23 kwietnia.

</doc>
<doc id="655493" url="https://pl.wikipedia.org/wiki?curid=655493" title="Billy Talent">
Billy Talent

Billy Talent – kanadyjski zespół grający szeroko pojętą muzykę rockową. Zespół został założony w 1993 w składzie: wokalista Ben Kowalewicz, gitarzysta Ian D'Sa, basista Jonathan Gallant i perkusista Aaron Solowoniuk.
Historia.
Zespół powstał w 1993 roku w Mississauga, w Ontario i istniał niemal dekadę zanim osiągnął sukces medialny. Jego członkowie spotkali się w szkole średniej "Our Lady of Mount Carmel" i założyli swoją pierwszą kapelę „"The Other One"”, późniejszy „"Pezz"”. Pod nazwą „"The Other One"” nagrali swoje pierwsze płyty, w tym „Watoosh!”. Ostatecznie, w 2001 roku, zespół przemianowano na „"Billy Talent"”. Zmiana ta wynikała z problemów prawnych dotyczących wcześniejszej nazwy.
Kontakt Kowalewicza z pracownikiem oddziału A&amp;R w Warner Music Canada zapewnił grupie umowę na nagranie nowej płyty, która osiągnęła błyskawiczny sukces. Zespół zyskał w Kanadzie potrójną platynową płytę i kontynuował propagowanie swojej muzyki za oceanem, odbywając 20 miesięczną trasę koncertową promującą ich trzeci album. „Billy Talent III” pojawił się na rynku 14 lipca 2009 roku, a czwarty album – „Dead Silence” – 4 września, 2012 roku. Wydaniu tego ostatniego towarzyszyła trasa koncertowa trwająca od października do listopada 2012 roku i obejmująca swym zasięgiem całą Wielką Brytanię.
Nazwa „Billy Talent” pochodzi z filmu „Hard Core Logo”, który opowiada o zespole z lat 70. Spotyka się on po 20 latach i rusza w trasę koncertową.
”"Uznaliśmy, że to dobra nazwa, ponieważ jest taka arogancka, zarozumiała. My w żadnym wypadku nie jesteśmy tacy, ale taka nazwa się wyróżnia, więc jest dobra"” - powiedział Ian D'Sa w pierwszym wywiadzie dla polskich mediów - „"Wiele osób sądzi, że Billy to Ben, ale jest już w tej kwestii coraz lepiej. Może robimy się bardziej znani i słuchacze nabierają świadomości, że w zespole nie ma żadnego Billy’ego? Wierzymy w sprawiedliwość dziejową, która sprawi, że kiedyś ludzie będą myśleć, że w „Pearl Jam” była jakaś Pearl."”
Muzycy w swojej karierze inspirowali się takimi zespołami jak The Clash, Rage Against the Machine i Jane’s Addiction.

</doc>
<doc id="655499" url="https://pl.wikipedia.org/wiki?curid=655499" title="USS Albuquerque">
USS Albuquerque

Okręty US Navy o nazwie USS "Albuquerque", pochodzącej od miasta Albuquerque:

</doc>
<doc id="655501" url="https://pl.wikipedia.org/wiki?curid=655501" title="Xenochromis hecqui">
Xenochromis hecqui

Xenochromis hecqui – rzadki gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Xenochromis", czasami umieszczany w rodzaju "Perissodus". Hodowany w akwariach.
Występowanie.
Endemit jeziora Tanganika w Afryce Wschodniej.
Opis.
Osiąga w naturze do 30 cm długości. Żywi się łuskami innych ryb.

</doc>
<doc id="655502" url="https://pl.wikipedia.org/wiki?curid=655502" title="Xenochromis">
Xenochromis



</doc>
<doc id="655503" url="https://pl.wikipedia.org/wiki?curid=655503" title="Szlak Liwiej Łuży">
Szlak Liwiej Łuży

Szlak Liwiej Łuży – zielony znakowany szlak turystyczny w województwie zachodniopomorskim, w powiecie gryfickim, w gminie Rewal.
Szlak okrężny, rozpoczyna się i kończy w centrum Niechorza, trasa wiedzie wokół jeziora Liwia Łuża, które jest rezerwatem ornitologicznym.
Przebieg szlaku.
Przebieg szlaku został zweryfikowany według stanu z 2006:

</doc>
<doc id="655505" url="https://pl.wikipedia.org/wiki?curid=655505" title="Tyler Kyte">
Tyler Kyte

Tyler Kyte, właśc. Jonathan Tyler Kyte (ur. 24 lipca 1984 w Lindsay w Ontario) – kanadyjski aktor telewizyjny i piosenkarz. 
Życiorys.
Jego kariera aktorska rozpoczęła się od udziału w kanadyjskim programie dla dzieci "Popularni monterzy dla dzieci" ("Popular Mechanics for Kids") z Elishą Cuthbert. Potem trafił do dwóch serialów: "Gęsia skórka" ("Goosebumps", 1997) i "Czy boisz się ciemności?" ("Are You Afraid of the Dark?", 1999). Sławę w Polsce zdobył rolą Vincenta Spidermana – gitarzysty w zespole głównej bohaterki Jude Harrison, a potem jej chłopaka w serialu muzycznym "Gwiazda od zaraz" ("Instant Star", 2005-2006).
Tyler również rozwija swoją karierę estradową. Śpiewa i gra na perkusji w grupie Sweet Thing. W 2006 roku ukazała się jego debiutancka płyta pt. "Let's Talk EP". 
Zamieszkał w Toronto.

</doc>
<doc id="655506" url="https://pl.wikipedia.org/wiki?curid=655506" title="Marians Pahars">
Marians Pahars

Marians Pahars (ur. 5 sierpnia 1976 w Czornobaju, w obwodzie czerkaskim, Ukraińska SRR) – łotewski piłkarz pochodzenia ukraińskiego, występujący na pozycji napastnika, były reprezentant Łotwy i uczestnik Mistrzostw Europy 2004, trener piłkarski.
Kariera klubowa.
Pahars rozpoczynał swoją profesjonalną karierę w zespole Pārdaugava Ryga, skąd trafił do Skonto Ryga w 1995 roku. Z zespołem zdobył cztery tytuły mistrza Łotwy i trzy puchary Łotwy. W marcu 1999 przeszedł do Southampton F.C., stając się pierwszym Łotyszem w angielskiej Premier League. Napastnik dobrze zaadaptował się w zespole, któremu uratował w 1999 pozostanie w 1. lidze po strzeleniu dwóch goli w meczu z Evertonem. Kariera klubowa Paharsa rozwijała się w dobrym tempie, jednak w 2002 przerwała ją ciężka kontuzja kostki. Po powrocie w 2003 piłkarz nie prezentował już tak dobrej formy i cały czas zmagał się z kontuzjami. W maju 2006 rozwiązano jego kontrakt z klubem z Southampton. Ogółem rozegrał dla tego zespołu 127 meczów, w których zdobył 45 goli. W lipcu 2006 podpisał kontrakt z cypryjskim klubem 1. ligi Anorthosis Famagusta. W 2008 r. zaliczył krótką przygodę w Skonto Ryga, skąd przeniósł się w 2009 r. do FK Jūrmala,a później znowu do Rygi.
Kariera reprezentacyjna.
Pahars zadebiutował w reprezentacji Łotwy w 1996, w meczu przeciwko Cyprowi. Wcześniej występował w drużynach młodzieżowych. Największym osiągnięciem piłkarza był awans do Mistrzostw Europy 2004 i udział w nich, zakończony na pierwszej rundzie (2 porażki i remis). W 2007 r. Pahars zrezygnował z gry w reprezentacji, w której zagrał 75 razy i zdobył 15 bramek.
Kariera trenerska.
Karierę szkoleniowca rozpoczął w 2010 roku. Najpierw pomagał trenować Skonto Ryga, a w styczniu 2011 został mianowany na stanowisko głównego trenera Skonto. Na początku 2013 został trenerem reprezentacji Łotwy do lat 21. Od 15 lipca 2013 jest selekcjonerem narodowej reprezentacji Łotwy.

</doc>
<doc id="655509" url="https://pl.wikipedia.org/wiki?curid=655509" title="Theodor Nelson">
Theodor Nelson



</doc>
<doc id="655510" url="https://pl.wikipedia.org/wiki?curid=655510" title="Simon Stead">
Simon Stead

Simon Trevor Stead (ur. 25 kwietnia 1982 w Sheffield) – brytyjski żużlowiec.
Do największych sukcesów zawodnika należy trzykrotne zdobycie tytułu Indywidualnego Mistrza Anglii do 21 lat (2001, 2002, 2003).

</doc>
<doc id="655513" url="https://pl.wikipedia.org/wiki?curid=655513" title="Rozpad ZSRR">
Rozpad ZSRR

Rozpad ZSRR – proces rozpadu Związku Socjalistycznych Republik Radzieckich (ówcześnie największego państwa świata) zapoczątkowany ogłoszeniem suwerenności przez Estońską SRR 16 listopada 1988 i zakończony deklaracją o samorozwiązaniu ZSRR uchwaloną przez Radę Najwyższą ZSRR 26 grudnia 1991. W okresie tym wszystkie piętnaście republik ZSRR ogłosiło suwerenność, wystąpiło z ZSRR i stało się niepodległymi państwami.
Geneza.
10 marca 1985 roku zmarł Konstantin Czernienko. Dzień później władzę w ZSRR objął Michaił Gorbaczow. Gospodarka ZSRR była w bardzo złym stanie. Nierentowne górnictwo, zacofanie techniczne, głód mieszkaniowy, koszty wyścigu zbrojeń i wojny w Afganistanie oraz niewykonywalne plany gospodarcze doprowadziły do sytuacji, w której Komunistyczna Partia Związku Radzieckiego (KPZR) musiała zaakceptować istnienie wolnego rynku wbrew ideologii.
Podczas pierwszych lat rządów Gorbaczow zrestrukturyzował biurokrację państwową i partyjną, zrezygnował z doktryny Breżniewa oraz rozpoczął proces rozbrojenia. W marcu 1986 roku rozpoczął się program reform gospodarczych i społecznych nazwany pierestrojką. Reformy Gorbaczowa spotkały się ze sprzeciwem zarówno konserwatywnych członków KPZR, jak i radykałów domagających się przyspieszenia zmian. Na czele radykałów stanął Borys Jelcyn. Polityka jawności (głasnost) spowodowała wzrost żądań secesji ze strony bałtyckich i zakaukaskich republik. W czerwcu 1988 roku na specjalnej Wszechzwiązkowej Konferencji Partyjnej zaaprobowano poprawki do konstytucji ZSRR. Na mocy nowej konstytucji w 1990 roku Gorbaczow został prezydentem ZSRR. Wkrótce po wyborze na prezydenta Gorbaczow zaakceptował niekomunistyczne rządy w Europie Środkowo-Wschodniej.
Rozpad.
Reformy Gorbaczowa wywołały wzrost napięć narodowościowych i niezadowolenie społeczne wynikające z klęski pierestrojki. W kwietniu 1989 roku Armię Radziecką wysłano na Zakaukazie, by stłumić niepodległościowe demonstracje w Tbilisi, zaś w styczniu 1990 roku armię wysłano do Armenii i Azerbejdżanu w celu stłumienia wojny domowej o Górski Karabach. W grudniu 1989 roku Michaił Gorbaczow oraz George H.W. Bush ogłosili zakończenie zimnej wojny. W listopadzie 1990 roku w Paryżu odbyła się Konferencja Bezpieczeństwa i Współpracy w Europie, w której uczestniczył Gorbaczow.
Przez cały 1990 rok sytuacja polityczna i ekonomiczna w ZSRR pogarszała się. W republikach pojawiły się nowe rządy, które domagały się niepodległości. Z upływem roku rozgorzała „wojna prawna” pomiędzy Rosją, a pozostałymi republikami, które nie wpłacały funduszy do kasy związkowej (przez co wzrósł federalny deficyt). Niepokoje pracownicze oraz wzrost przestępczości przyczyniły się do spadku produkcji i wzrostu deficytu budżetowego. Zimą 1990/1991 ZSRR był zmuszony do skorzystania z międzynarodowej pomocy żywnościowej.
W 1990 roku rozpoczął się rozpad KPZR. Partia komunistyczna podzieliła się na kilka frakcji: konserwatystów (dwie grupy: Komuniści dla Rosji oraz Sojusz), liberałów (Komuniści dla Demokracji) oraz radykałów (Platforma Demokratyczna). Podział sformalizowano podczas XXVIII Zjazdu KPZR w kwietniu 1990 roku. W celu powstrzymania dezintegracji politycznej i ekonomicznej w grudniu 1990 roku Gorbaczow wymusił na parlamencie głosowanie za większymi uprawnieniami prezydenckimi i nową federalistyczną strukturą polityczną. Pod presją Sojuszu, KGB i kół wojskowych kierunek polityki przesunął się w kierunku zachowawczych komunistów. W lipcu 1991 roku na stanowisko premiera mianowano Walentina Pawłowa, a ministrem spraw wewnętrznych został Boriss Pugo. Wcześniej Eduard Szewardnadze zrezygnował z funkcji ministra spraw zagranicznych, ostrzegając, że kraj zmierza w stronę dyktatury.
Po ogłoszonej 11 marca 1990 deklaracji niepodległości Litwy, w styczniu 1991 roku do Wilna Moskwa skierowała wojsko w celu zdobycia litewskich budynków rządowych i środków przekazu, podczas szturmu komandosów sowieckich na wileńską wieżę telewizyjną zginęło 14 osób, ponad 600 zostało rannych. Zaostrzono cenzurę prasową i telewizyjną.
Od wiosny 1991 roku Gorbaczow próbował zrekonstruować sojusz na rzecz reform. W sojuszu mieli znaleźć się partyjni liberałowie oraz radykałowie. W kwietniu 1991 roku 9 republik związkowych (Azerbejdżan, Białoruś, Kazachstan, Kirgistan, Rosja, Tadżykistan, Turkmenistan, Ukraina i Uzbekistan) podpisały układ mający na celu osiągnięcie stabilnych relacji między rządem federalnym a rządami republik oraz wprowadzenie reform gospodarczych (prywatyzacji i uwolnienia cen). W lipcu 1991 roku Gorbaczow uczestniczył w spotkaniu państw G7. Od czerwca 1991 roku Borys Jelcyn nawoływał do przyspieszenia reform gospodarczych. W lipcu 1991 roku powstał Ruch Reform Demokratycznych.
Inicjatywy liberalno-radykalne budziły niepokój wśród komunistycznych ortodoksów. W czerwcu 1991 roku Pawłow próbował nakłonić parlament do udzielenia mu nadzwyczajnych uprawnień. 19 sierpnia 1991 roku rozpoczął się pucz moskiewski. We wczesnych godzinach porannych ogłoszono, że przebywający na Krymie na urlopie Gorbaczow jest chory i że władze prezydencką przejął wiceprezydent Giennadij Janajew, lider ośmioosobowego Komitetu Stanu Wyjątkowego (KSW). W skład KSW oprócz Janajewa wchodzili m.in. Walentin Pawłow, Boriss Pugo, szef KGB Władimir Kriuczkow oraz minister obrony Dmitrij Jazow. KSW objął kontrolą radio i telewizję, zakazał wydawania większości gazet i organizowania demonstracji, ogłosił godzinę policyjną i wysłał czołgi do Moskwy. Rebeliantom nie udało się aresztować Jelcyna, który zaapelował o strajk generalny i przywrócenie Gorbaczowa na stanowisko prezydenta. W Moskwie doszło do masowych manifestacji, wojsko opowiedziało się za Jelcynem. Ze względu na brak poparcia Rosjan i wojska oraz presję zagraniczną pucz upadł. 22 sierpnia oddziały puczystów wycofano z Moskwy a Gorbaczow wrócił do Moskwy. Podczas puczu zginęło 15 osób.
Po puczu Gorbaczow początkowo głosił, że należy przeprowadzić tylko minimalne zmiany w państwie. Pod presją Jelcyna i opinii publicznej prezydent ZSRR został zmuszony do przeprowadzenia zdecydowanych zmian w rządzie. 24 sierpnia 1991 roku Gorbaczow ogłosił rezygnację z pełnienia funkcji sekretarza generalnego KPZR (zastąpił go Wołodymyr Iwaszko), a Komitetowi Centralnemu nakazał samorozwiązanie.
Nieudany pucz przyspieszył rozpad ZSRR. Podczas puczu Litwa, Łotwa, Estonia i Ukraina ogłosiły niepodległość. Po puczu niepodległość ogłosiły także Armenia, Azerbejdżan, Białoruś, Gruzja, Mołdawia i Uzbekistan. 8 grudnia Borys Jelcyn, Łeonid Krawczuk (reprezentujący Ukrainę) oraz Stanisłau Szuszkiewicz (reprezentujący Białoruś) podpisali układ białowieski, który umożliwił likwidację ZSRR oraz powołanie na jego miejscu Wspólnoty Niepodległych Państw (WNP). Dwa tygodnie później w Ałma-Acie do paktu dołączyły się kolejne republiki. WNP oficjalnie powstało 21 grudnia 1991 roku – w jej składzie znalazło się 11 republik: Armenia, Azerbejdżan, Białoruś, Kazachstan, Kirgistan, Mołdawia, Rosja, Tadżykistan, Turkmenistan, Ukraina i Uzbekistan. Zdecydowano się na podział państwa według granic dotychczasowych republik związkowych, zaś republice rosyjskiej przyznano następstwo prawne po byłym ZSRR.
25 grudnia 1991 roku Michaił Gorbaczow podał się do dymisji. Tego samego dnia, o godzinie 19:32 po raz ostatni na Kremlu opuszczono flagę ZSRR, zastępując ją flagą Rosji. Formalne rozwiązanie ZSRR nastąpiło 26 grudnia 1991 roku.

</doc>
<doc id="655515" url="https://pl.wikipedia.org/wiki?curid=655515" title="Taśmy prawdy">
Taśmy prawdy



</doc>
<doc id="655518" url="https://pl.wikipedia.org/wiki?curid=655518" title="Luis de Carlos">
Luis de Carlos

Luis de Carlos (ur. 16 marca 1907, zm. 27 maja 1994) – prezes klubu piłkarskiego Real Madryt w latach 1978-1985. Na stanowisku tym zastąpił najdłużej urzędującego z prezesów "Królewskich", Santiago Bernabéu. Za jego rządów klub dwukrotnie zostawał mistrzem Hiszpanii i zdobył dwa trofea Copa del Rey, przegrał jednak w finale Pucharu Europy 1981 0:1 z Liverpoolem.

</doc>
<doc id="655521" url="https://pl.wikipedia.org/wiki?curid=655521" title="Stateczność (mechanika)">
Stateczność (mechanika)

Stateczność jest taką właściwością układu mechanicznego, która polega na tym, że układ ten samodzielnie powraca do stanu równowagi statycznej w przypadku, gdy został on z tego stanu wytrącony. Powrotowi temu zazwyczaj towarzyszą zanikające oscylacje wokół położenia równowagi statycznej.
Jeśli układ po wytrąceniu go ze stanu równowagi statycznej w dalszym ciągu się od niego oddala – nazywany jest niestatecznym.
Miarą stateczności układu może być:
Często stosowaną miarą niestateczności jest czas podwojenia wielkości zakłócenia stanu równowagi.
Stateczność układu jest określeniem merytorycznie tożsamym ze stabilnością układu automatycznej regulacji. Używane jest powszechnie w takich dziedzinach jak np. lotnictwo (mechanika lotu), wytrzymałość materiałów (wyboczenie, zwichrzenie).

</doc>
<doc id="655523" url="https://pl.wikipedia.org/wiki?curid=655523" title="Antonio Santos Peralba">
Antonio Santos Peralba

Antonio Santos Peralba (ur. 1 listopada 1885 w Gondomar, zm. ?) - prezes klubu piłkarskiego Real Madryt w latach 1940-1943. Był poprzednikiem Santiago Bernabéu.

</doc>
<doc id="655527" url="https://pl.wikipedia.org/wiki?curid=655527" title="Elektryczny pastuch">
Elektryczny pastuch

Elektryczny pastuch, płot elektryczny, ogrodzenie elektryczne, paralizator – rodzaj ogrodzenia, wykorzystywanego na pastwiskach, zabezpieczającego przed wychodzeniem zwierząt hodowlanych poza ogrodzenie, a także zabezpieczających pastwisko przed wchodzeniem na nie z zewnątrz zwierzyny dzikiej.
Elektryczny pastuch składa się z impulsowej przetwornicy, wytwarzającej impuls elektryczny o krótkim czasie trwania, częstotliwości poniżej jednego Hz, napięciu elektrycznym – rzędu 10 kilowoltów i o niewielkiej energii rzędu jednego lub najwyżej kilku dżuli. Impulsy rozprowadzane są nieizolowanym przewodem otaczającym chroniony obszar. Przeciwny biegun przetwornicy jest uziemiony, wysokie napięcie w ogrodzeniu pojawia się więc względem ziemi i działa na wszystkie obiekty – żywe i nieożywione – łączące przewód pastucha z ziemią. Drut tego ogrodzenia musi być rozciągnięty na słupkach z izolatorami w ten sposób, żeby w żadnym punkcie ogrodzenia nie dotykały do niego żadne przedmioty (gałęzie, zarośla albo trawy), które w razie deszczu lub rosy mogą spowodować uziemienie przewodu pastucha a tym samym zmniejszenie lub nawet zniweczenie jego działania.
Ogrodzenie takie działa także odstraszająco: zwierzęta bardzo szybko uczą się, że dotknięcie przewodu wywołuje nieprzyjemne – choć niegroźne dla ich zdrowia i życia porażenie prądem elektrycznym i potem unikają dotykania drutu, co praktycznie eliminuje możliwość przekroczenia przez nie linii ogrodzenia. Skuteczność takich ogrodzeń rozciąga się także na miejsca, w których elektryczny pastuch jest tylko atrapą: rozciągnięcie zwykłego sznurka na pastwisku, na którym zamontowany jest działający pastuch elektryczny wywołuje u zwierząt taki sam strach przed jego dotknięciem, jak przed dotknięciem znajdującego się pod napięciem drutu.
Z drugiej jednak strony dość szybko zwierzęta zauważają, jeśli zdarzy się, że elektryczny pastuch wyłączy się lub ulegnie uszkodzeniu i już w krótkim czasie po tym ignorują niezagrażające nieprzyjemnymi konsekwencjami ogrodzenie z drutu.
Źródłem zasilania przetwornicy elektrycznego pastucha może być akumulator elektryczny lub sieć elektryczna. Ogrodzenie powinno być – ze względu na skuteczność działania – tak zaprojektowane, aby odległość pomiędzy punktem uziemienia przetwornicy a najdalszym fragmentem ogrodzenia nie przekraczała kilku (np. 5 lub 10, w zależności od typu urządzenia i od rodzaju gruntu i jego oporności wynikającej także z wilgotności) kilometrów.

</doc>
<doc id="655528" url="https://pl.wikipedia.org/wiki?curid=655528" title="Trematochromis">
Trematochromis

Trematochromis – rodzaj ryb z rodziny pielęgnicowatych (Cichlidae).
Taksonomia.
Rodzaj został opisany przez Maxa Polla w 1987 roku. Przyjętym przez autora typem nomenklatorycznym rodzaju jest "Trematochromis schreyeni" znany jedynie z holotypu złowionego w pobliżu Luhanga w północno-zachodnim krańcu jeziora Tanganika. Do tego samego rodzaju został zaliczony drugi – wyłoniony z "Haplochromis" – gatunek "Trematochromis benthicola". W 1995 roku Poll i Gosse przenieśli obydwa gatunki do rodzaju "Ctenochromis", pomimo że wyraźnie różnią się kształtem i ubarwieniem ciała od pozostałych przedstawicieli tego rodzaju. Zmiana zaproponowana przez Polla i Gosse'a została wkrótce zakwestionowana przez Tetsumi Takahashi, który wykazał, że problematyczne gatunki należy wyodrębnić z "Ctenochromis", nie przedstawił jednak propozycji do jakiego rodzaju je przenieść. Dla podkreślenia tymczasowości nazwy rodzajowej przyjęto zapis "„Ctenochromis”".
Takahashi i inni wykazali również, że okaz przyjęty za typ nomenklatoryczny rodzaju "Trematochromis" i "T. benthicola" ("„Ctenochromis” benthicola") to ten sam gatunek. Tym samym "T. schreyeni" został uznany za synonim "„C.” benthicola".
Ponieważ nazwa rodzaju "Trematochromis" została uznana za synonim "Ctenochromis", zgodnie z zasadami nomenklatury zoologicznej nie mogła być ponownie stosowana przed ukazaniem się stosownej publikacji naukowej (rewizji taksonomicznej). W 2006 roku Martin Geerts specjalizujący się w taksonomii pielęgnic opowiedział się na łamach pisma „Cichlidae”, wydawanego przez British Cichlid Association, za ponownym przyjęciem nazwy "Trematochromis". Stanowisko takie zostało zaakceptowane przez Wiliama Eschmeyera.
Obecnie "Trematochromis" jest rodzajem monotypowym.
Klasyfikacja.
Jedynym jego przedstawicielem jest "Trematochromis benthicola".
Badania molekularne przeprowadzone przez Schwarzer i innych sugerują, że gatunek ten jest blisko spokrewniony z plemieniem Limnochromini.

</doc>
<doc id="655532" url="https://pl.wikipedia.org/wiki?curid=655532" title="Luis de Urquijo">
Luis de Urquijo

Luis de Urquijo (ur. 28 lutego 1899, zm. 7 lipca 1975) – bankier i muzykolog hiszpański, prezes klubu piłkarskiego Real Madryt w latach 1924-1929. Członek Królewskiej Akademii Sztuk Pięknych św. Ferdynanda.

</doc>
<doc id="655533" url="https://pl.wikipedia.org/wiki?curid=655533" title="Tyberiusz (imię)">
Tyberiusz (imię)

Tyberiusz – imię męskie pochodzenia łacińskiego, należące do nielicznej grupy najstarszych imion rzymskich (imion właściwych, "praenomen", por. Marek, Serwiusz, Aulus, Maniusz, Gajusz, Lucjusz, Publiusz, Tytus), wywodzące się od imienia bóstwa opiekuńczego rzeki Tyber, a mianowicie "Tiberis". Kościół katolicki notuje kilku świętych patronów tego imienia.
Tyberiusz imieniny obchodzi 24 kwietnia. 
Znane osoby noszące to imię: 
Postaci fikcyjne:

</doc>
<doc id="655534" url="https://pl.wikipedia.org/wiki?curid=655534" title="Luis Usera Bugallal">
Luis Usera Bugallal

Luis Usera Bugallal (ur. 8 lipca 1890, zm. 7 sierpnia 1958) - prezes klubu piłkarskiego Real Madryt w latach 1929-1933. Za jego kadencji klub dwukrotnie zdobył tytuł mistrza Hiszpanii.

</doc>
<doc id="655535" url="https://pl.wikipedia.org/wiki?curid=655535" title="USS Alexander Hamilton">
USS Alexander Hamilton

Okręty US Navy o nazwie USS "Alexander Hamilton", pochodzącej od Alexandra Hamiltona:

</doc>
<doc id="655536" url="https://pl.wikipedia.org/wiki?curid=655536" title="Tokuji Hayakawa">
Tokuji Hayakawa

 – japoński wynalazca, założyciel Sharp Corporation. Zaczynał jako dziewiętnastoletni chłopiec sprzedający sprzączki do pasków w roku 1912. Trzy lata później wymyślił ołówek automatyczny („Ever Sharp Pencil”), co przyniosło mu znaczny sukces rynkowy i dało nazwę jego przedsiębiorstwu.

</doc>
<doc id="655537" url="https://pl.wikipedia.org/wiki?curid=655537" title="Diakrytyki">
Diakrytyki



</doc>
<doc id="655541" url="https://pl.wikipedia.org/wiki?curid=655541" title="Feminizm w Polsce">
Feminizm w Polsce

Rozwój historyczny feminizmu w Polsce dzieli się na 7 okresów – tzw. „fal feminizmu”.
Historia polskiego feminizmu.
Pierwsza fala (1800–1829).
Idee feminizmu dotarły na ziemie polskie znacznie później, niż do Europy Zachodniej – dopiero w XIX wieku. Polska doświadczyła w ciągu tamtego stulecia trzech następujących po sobie „fal” feminizmu (kiedy powstały pierwsze polskie teksty feministyczne): pierwsza (i najsłabsza) „fala” przed wybuchem powstania listopadowego (przed 1830 rokiem). Wówczas Klementyna z Tańskich Hoffmanowa napisała pierwszą polską książkę o cechach feministycznych "Pamiątka po dobrej matce" (1819). Chociaż autorka głosiła, że Polki powinny być przede wszystkim żonami i matkami, to z drugiej strony podkreślała konieczność kształcenia kobiet.
Druga fala (1830–1863).
Druga, silniejsza „fala” miała miejsce między powstaniami: listopadowym i styczniowym. Powstała pod wpływem francuskich idei „proto-feministycznych”: twórczości literackiej George Sand i czasopisma dla kobiet "La Gazette des Femmes" ("Gazeta Kobieca"). Pierwsza polska filozofka Eleonora Ziemięcka napisała "Myśli o wychowaniu kobiet" (1843), w których twierdziła, że najważniejszym celem kształcenia kobiet jest formowanie ich człowieczeństwa, a dopiero potem – kobiecości. Wiodącym polskim propagatorem feminizmu było czasopismo "Przegląd Naukowy". Publikowała w nim m.in. Narcyza Żmichowska (przywódczyni warszawskiej grupy kobiet zwanych „entuzjastkami”, które domagały się emancypacji i prawa do edukacji dla kobiet). Żmichowska wygłaszała również wiele przemówień, popierających prawa kobiet.
Trzecia fala (1870–1899).
Trzecia i najsilniejsza „fala” feminizmu pojawiła się na ziemiach polskich po 1870 roku pod wpływem zachodnioeuropejskiego feminizmu. Charakterystyczną cechą tego okresu jest zaangażowanie mężczyzn, którzy byli głównymi rzecznikami praw kobiet: Adam Wiślicki opublikował w "Przeglądzie Naukowym" (1870) artykuł pt. "Niezależność kobiety", który zawierał radykalne żądania równouprawnienia płci w edukacji i pracy zawodowej. W tym samym czasopiśmie Aleksander Świętochowski krytykował książki K. z Tańskich-Hoffmanowej, które jego zdaniem „przekształcały kobiety w niewolnice”. Inne czasopismo „Niwa” żądało umożliwienia kobietom dostępu do edukacji i kariery zawodowej. Najbardziej radykalne poglądy reprezentował Edward Prądzyński w książce "O prawach kobiety" (1873), która głosiła całkowite zrównanie praw kobiet i mężczyzn w każdej dziedzinie życia.
Kwestia emancypacji kobiet była szczególnie znacząca na Uniwersytecie Lwowskim. Wykładowca tej uczelni Leon Biliński prowadził cykl wykładów "O pracy kobiet ze stanowiska ekonomicznego" w 1874 roku Uczony domagał się intelektualnej i ekonomicznej emancypacji dla kobiet, jak również umożliwienia im dostępu do wykształcenia wyższego. Jego żądania zostały zrealizowane w 1897, kiedy pierwsze studentki zostały imatrykulowane na lwowskiej uczelni.
Motyw emancypacji kobiet jest szczególnie ważny w twórczości Elizy Orzeszkowej: w książce "Kilka słów o kobietach" (1871) podkreśliła fundamentalną ludzką naturę kobiety, zdeprawowanej przez społeczeństwo. Czasopismo "Prawda" opublikowało w 1889 artykuł Ludwika Krzywickiego "Sprawa kobieca", który udowadniał, że „wyzwolenie kobiet” jest warunkiem rozwoju ekonomii kapitalistycznej.
Czwarta fala (1900–1919).
Czwarta – modernistyczna – „fala” feminizmu pojawiła się na ziemiach polskich około 1900 roku Podczas gdy pisarze-mężczyźni koncentrowali się na „tajemniczej i mistycznej” naturze kobiety, pisarki (np. Maria Konopnicka, Eliza Orzeszkowa) zajmowały się bardziej racjonalnymi aspektami kobiecości. Zofia Nałkowska była szczególnie aktywną działaczką polskiego ruchu kobiecego. Jej przemowa: "Uwagi o etycznych zadaniach ruchu kobiecego", wygłoszona podczas Kongresu Kobiet w Warszawie w 1907 potępiła prostytucję jako formę poligamii. Pierwsza powieść Nałkowskiej "Kobiety" (1906) i inna powieść "Narcyza" (1910) ukazywały kobiecą pasywność w konfrontacji z męską zdradą. Warto dodać, że kobiety uzyskały pełne prawa wyborcze 28 listopada 1918 roku na skutek dekretu Tymczasowego Naczelnika Państwa Józefa Piłsudskiego.
Dorota Kłuszyńska w 1902 roku przystąpiła do zorganizowania robotnic i żon górników w ramach PPSD w osobnym, filialnym stowarzyszeniu (ok. 30 kół z 2000 członkiń). Inicjowała też pierwszą krajową konferencję kół kobiecych 15 października 1907 w Orłowej i weszła do powołanego tam Obwodowego Komitetu Agitacyjnego. Pod koniec roku objęła redakcję pierwszego polskiego pisma socjalistycznego dla kobiet Głosu Kobiet. W 1910 delegowana na II Międzynarodową Konferencję Kobiet Socjalistek w Kopenhadze, weszła Międzynarodowego Sekretariatu Kobiecego. W myśl uchwały Kongresu w 1911, organizowała w Galicji i na Śląsku Cieszyńskim pierwsze obchody Międzynarodowego Dnia Kobiet pod hasłem równouprawnienia i przygotowała specjalną broszurę "Dlaczego kobiety walczą o prawa polityczne" (Kr. 1912). Wydała firmowaną przez PPSD jednodniówkę "Dzień Kobiet" (Frysztat-Bogumin 1914). Inicjując socjalistyczny ruch kobiecy, Kłuszyńska zasadniczo nie była zwolenniczką ich odrębnej organizacji
Piąta fala (1920–1939).
Piąta „fala” polskiego feminizmu nastąpiła w okresie międzywojennym (lata 20. i 30. XX w.). Polski feminizm tamtego okresu (podobnie jak feminizm w innych krajach) poszukiwał nowej definicji feminizmu i nowych celów. Pojawiły się wątpliwości, czy należy walczyć o pełne równouprawnienie, czy raczej o prawną ochronę dla kobiet. Prawie wszyscy (nawet radykałowie) wierzyli, że kobiety osiągnęły swoją emancypację przez otrzymanie pełni praw politycznych. Róża Melcerowa wyraziła to przekonanie słowami: "Feminizm (...) faktycznie skończył się w tych narodach, w których osiągnął swój cel: społeczne i polityczne równouprawnienie".
Tym niemniej w Polsce feminizm był wyjątkowo aktywny. Nałkowska w dalszym ciągu analizowała kwestie kobiece: w powieściach "Romans Teresy Hennert" (1923) i "Renata Słuczańska" (1935) rozważała granice wolności kobiety w tradycyjnym społeczeństwie.
W latach 20. XX wieku pojawił się w Polsce radykalny feminizm: jego przedstawicielki, Irena Krzywicka i Maria Morozowicz-Szczepkowska posługiwały się agresywną retoryką tego kierunku i domagały się wyzwolenia kobiet z emocjonalnej zależności od mężczyzn (tzw. „walka z pojęciem miłości”) jako jedynym środkiem do osiągnięcia indywidualnej niezależności. Krzywicka i Tadeusz Boy-Żeleński propagowali świadome macierzyństwo, edukację seksualną, prawo do rozwodu, legalizację aborcji i całkowite równouprawnienie płci. Krzywicka od 1926 opublikowała cykl artykułów feministycznych w dodatku do „Wiadomości Literackich” pt. "Życie świadome", Żeleński napisał wiele artykułów (m.in. "Brewerie" 1926, "Dziewice konsystorskie" 1929, "Piekło kobiet" 1930, "Zmysły, zmysły" 1932, "Nasi okupanci" 1932), w których protestował przeciwko szkodliwemu „wtrącaniu się” Kościoła rzymskokatolickiego w intymne życie Polaków. Zarówno Krzywicka jak Żeleński byli wyjątkowo aktywnymi mówcami, propagującymi idee feminizmu w całej Polsce.
Inny aspekt polskiego feminizmu prezentowała poezja i dramat ("Szofer Archibald" 1924 i "Egipska pszenica" 1932) Marii Pawlikowskiej-Jasnorzewskiej, która propagowała wyzwolenie kobiecej seksualności z konwencji społecznych. Jasnorzewska pisała także artykuły do "Życia świadomego". II wojna światowa zakończyła ten okres działalności polskiego feminizmu.
Szósta fala (1945–1988).
Po zakończeniu II wojny sytuacja kobiet polskich znacznie różniła się od sytuacji kobiet w Europie Zachodniej i Stanach Zjednoczonych. Utworzona w 1944 r. Polska Ludowa propagowała emancypację kobiet w rodzinie i pracy zawodowej. Ten okres, zwany „szóstą falą” charakteryzował się pojawieniem masowej propagandy, która głosiła pełne równouprawnienie płci i wzywała kobiety do włączenia się do produkcji przemysłowej i skolektywizowanego rolnictwa (popularny był wówczas slogan: "Kobiety na traktory!").
Szczytem szóstej fali było zalegalizowanie przez Sejm aborcji w 1956, czemu towarzyszyło nowe nasilenie „pro-aborcyjnego” ruchu i polemiki ze środowiskami katolickimi.
W ramach feminizmu i poprawiania sytuacji zawodowej kobiet, w 1976 roku władze wprowadziły o wiele krótszy staż zawodowy potrzebny do przejścia na emeryturę niż dla mężczyzn, zaś legalizacja aborcji nastąpiła w PRL prawie 20 lat wcześniej, niż w USA i Francji (lecz później niż w krajach skandynawskich). Formalnie zagwarantowano równouprawnienie płci, a edukacja seksualna była stopniowo wprowadzana do szkół podstawowych; zalegalizowano też środki antykoncepcyjne. Zła jakość środków antykoncepcyjnych spowodowała rozpowszechnienie aborcji jako metody kontroli urodzeń. PRL tolerowała „ograniczony” oficjalny feminizm marksistowski, zajmujący się głównie analizą sytuacji kobiet z punktu widzenia marksizmu i propagujący zdjęcie z kobiet ciężaru obowiązków rodzinnych i domowych, aby aktywniej włączyły się w pracę zawodową.
Siódma fala (od 1989).
Sytuacja kobiet zmieniła się po upadku PRL w 1989 roku, gdy nowa demokratyczna Polska została skonfrontowana z „zachodnim” feminizmem „drugiej fali”, przeciwko któremu ostro wystąpił Kościół rzymskokatolicki.
Na początku lat 90. polski feminizm posługiwał się często agresywną retoryką, bliską feminizmowi okresu międzywojennego. Ta strategia była przydatna w okresie gwałtownych polemik na temat zakazu aborcji. Kiedy 7 stycznia 1993 parlament przyjął ustawę zabraniającą aborcji z wyjątkiem przesłanek embriopatologicznych, zagrożenia życia lub zdrowia kobiety, bądź powstania ciąży w wyniku czynu zabronionego, polski feminizm przyjął inne umiarkowane strategie, zapożyczone głównie z amerykańskiego ruchu pro-choice z lat 80. Tego typu strategia okazała się nieefektywna: kompromis aborcyjny okazał się jak dotąd niepodważalny, edukacja seksualna została w praktyce usunięta ze szkół, a od 1998 wycofano dofinansowanie antykoncepcji z budżetu państwa. Ostatnio strategia polskiego feminizmu wydaje się zmieniać. Nowe feministyczne książki: "Świat bez kobiet" Agnieszki Graff (2001) wskazuje na współczesne zjawisko dyskryminacji kobiet w Polsce, "Milczenie owieczek. Rzecz o aborcji" Kazimiery Szczuki (2004), bezkompromisowo broni prawa do aborcji. Ewa Dąbrowska-Szulc wyraziła konieczność zmiany: „Wiele straciliśmy dając sobie wciąż lekcje »uładzonego« języka”.
Zdaniem przedstawicielek organizacji pozarządowych Biuro Pełnomocnika Rządu ds. Kobiet i Rodziny opracowało dokument, w którym pominięto tak ważne zagadnienia, jak zdrowie kobiet, prawa zapisane w ustawodawstwie i ich przestrzeganie, rola kobiet w rodzinie i przemoc wobec kobiet. Z tego powodu organizacje kobiet przygotowały własny raport na konferencję ONZ w Pekinie w 1995 r. Oprócz tych problemów, które są powszechnie znane (bezrobocie, obciążenie obowiązkami domowymi w stopniu znacznie większym niż mężczyźni, gorsze wynagrodzenie) uwzględniono też problemy rzadziej poruszane. Autorki raportu uważają, że w Polsce występuje dość często niewłaściwy sposób traktowania kobiet w szpitalach położniczych, który jest przykładem przemocy instytucjonalnej. Cała procedura ma na celu pozbawienie kobiet ich indywidualności, a przez to wymuszenie uległości i biernego poddania się wszystkim zabiegom, przeprowadzonym często bez zgody zainteresowanej. Autorki projektu twierdzą, że gwałty na kobietach traktowane są przez polskie sądy jak incydenty obyczajowe wynikłe z prowokacyjnego zachowania się kobiet, a nie jak przestępstwa. Podczas rozprawy kobieta musi udowodnić, że nie robiła nic, co mogłoby sprowokować gwałt. W raporcie poruszono też problem kobiet o orientacji homoseksualnej. Autorki raportu uważają, że lesbijki są w Polsce dyskryminowane. Nie mają możliwości zawierania związków małżeńskich i z tego powodu nie mogą skorzystać z prawa do wspólnego opodatkowania, z czego korzystają pary heteroseksualne. Nie mogą też dziedziczyć po sobie i pozbawione są możliwości podejmowania jakiejkolwiek decyzji za partnerkę w przypadku jej choroby. Lesbijki mężatki często są szantażowane przez swoich mężów tym, że ich skłonności zostaną ujawnione rodzinie lub w miejscu pracy. Przy rozwodzie, jeżeli zostanie ujawniony ich homoseksualizm, tracą prawa rodzicielskie, a dzieci pozostają przy ojcu. Zdaniem autorek raportu na taki stan olbrzymi wpływ ma Kościół katolicki, który – jak czytamy w raporcie – „poprzez swój dogmatyzm i brak tolerancji wobec homoseksualizmu” budzi u lesbijek poczucie zagrożenia ze względu na jego olbrzymi wpływ na społeczeństwo. Poprzez wmawianie ludziom homoseksualnym ich winy wywołuje u nich problemy psychiczne, nerwicę i poczucie grzechu.
Polska Partia Kobiet należy do Koalicji Europejskich Partii Feministycznych. Feminizm jest jedną z podstaw działania Partii Zieloni, która jako jedna z trzech w Polsce (obok Partii Razem i Wiosny Roberta Biedronia) przestrzega zasad parytetu: w ciałach wewnętrznych (partii przewodzi więc współprzewodnicząca i współprzewodniczący) oraz na listach wyborczych, gdzie dodatkowo kobiety otrzymują wszystkie miejsca nieparzyste (w tym pierwsze).
Feministki lewicowe, odcinające się od feministyczno-liberalnej Partii Kobiet, działają lub działały w takich organizacjach i partiach jak Porozumienie Kobiet 8 Marca, Pracownicza Demokracja, Racja Polskiej Lewicy, Polska Partia Socjalistyczna czy Młodzi Socjaliści.
Intensywne działania na rzecz praw kobiet podejmuje europosłanka Sylwia Spurek, która walkę o prawa kobiet łączy z walką o prawa zwierząt oraz propagowaniem weganizmu.
Linki zewnętrzne.
Zdigitalizowane czasopisma polskich emancypantek z przełomu XIX i XX wieku:
Raport organizacji pozarządowych o sytuacji kobiet w Polsce

</doc>
<doc id="655542" url="https://pl.wikipedia.org/wiki?curid=655542" title="CA Los Andes">
CA Los Andes

Club Atlético Los Andes – argentyński klub piłkarski z siedzibą w mieście Lomas de Zamora.
Historia.
Klub założony został 1 stycznia 1917 roku. Nazwa klubu wywodzi się od wyczynu dwóch lotników argentyńskich, którzy w 1916 przelecieli samolotem Andy wznosząc się na wysokość 8100 metrów. Dnia 22 lutego 1922 klub przystąpił do narodowej federacji piłkarskiej Asociación Argentina de Football, rozpoczynając grę w lidze Intermedia. Dnia 28 września 1940 oddano do użytku stadion klubu Estadio Eduardo Gallardón. Los Andes gra obecnie (w sezonie 2013/2014) w trzeciej lidze argentyńskiej Primera B Metropolitana.

</doc>
<doc id="655545" url="https://pl.wikipedia.org/wiki?curid=655545" title="Obiekt geometryczny">
Obiekt geometryczny



</doc>
<doc id="655546" url="https://pl.wikipedia.org/wiki?curid=655546" title="Wilfryd">
Wilfryd

Wilfryd – imię męskie pochodzenia germańskiego, złożone z elementów "wil" - "wola, pragnienie" i "fred" - "pokój". Znaczeniowo można je porównać ze słowiańskim imieniem Wolimir. Patronem tego imienia jest św. Wilfryd z Yorku, zm. w 709 roku.
Wilfryd imieniny obchodzi 12 października.
Znane osoby noszące imię Wilfryd:

</doc>
<doc id="655547" url="https://pl.wikipedia.org/wiki?curid=655547" title="Arsenio Iglesias">
Arsenio Iglesias

Arsenio Iglesias (ur. 24 grudnia 1930 w Arteixo) – galicyjski piłkarz i trener piłkarski. Grał w takich klubach jak: Deportivo La Coruña, Sevilla FC, Granada CF, Real Oviedo i Albacete Balompié. Czterokrotnie obejmował stanowisko menedżera klubu Deportivo La Coruña: w latach 1970–1973, 1982–1985, 1987–1989 i 1990–1994. W 1996 r. przez pewien czas był szkoleniowcem Realu Madryt. Na początku lat 90. stworzył w La Coruñii zespół nazywany "Super Depor". W tym czasie zespół z Galicji zdobył Puchar Króla i Superpuchar Hiszpanii.

</doc>
<doc id="655554" url="https://pl.wikipedia.org/wiki?curid=655554" title="Karl Mannheim">
Karl Mannheim

Karl Mannheim (właśc. Mannheim Károly, ur. 27 marca 1893 w Budapeszcie, Austro-Węgry, zm. 9 stycznia 1947 w Londynie, Wielka Brytania) – węgierski socjolog pochodzenia żydowskiego.
Życiorys.
Biografia Mannheim’a może być podzielona na trzy główne fazy: węgierską (do 1919), niemiecką 1919-1933 i brytyjską (1933-1947).
Karl Mannheim studiował w Budapeszcie i Berlinie (gdzie w roku 1914 uczęszczał na wykłady Georga Simmla). W czasie niedługiego okresu istnienia Węgierskiej Republiki Rad uczył dzięki poparciu jego przyjaciela György Lukács'a. Karl Mannheim nie podzielał jednak politycznych poglądów swojego przyjaciela i dystansował się od jego zwrotu ku marksizmowi. Gdy władzę na Węgrzech przejął surowy reżim antyrewolucyjny, Karl Mannheim wyemigrował do Niemiec. W latach 1922-1925 w Heidelbergu pracował pod kierunkiem niemieckiego socjologa Alfreda Webera, brata lepiej znanego Maxa Webera. W roku 1930 został profesorem socjologii na Uniwersytecie Johanna Wolfganga Goethego we Frankfurcie nad Menem. W okresie tym (od wiosny 1930 r. do wiosny 1933 roku) jego asystentami byli Norbert Elias i Hans Gerth. W roku 1933 pozbawiony profesury przez nazistów przeniósł się do Wielkiej Brytanii gdzie osiedlił się i wykładał w London School of Economics⁣, a następnie w Instytucie Edukacji na Uniwersytecie Londyńskim (od 1941 na część etatu a od 1946 na całym etacie).
Koncepcje i publikacje.
Mannheim był jednym z twórców socjologii wiedzy. Jego zdaniem wiedza danej grupy społecznej jest wytwarzana społecznie i uzależniona od pozycji społecznej tej grupy. Punktem wyjścia dla takiej socjologii wiedzy była sformułowana przez Marksa koncepcja ideologii.
"Ideologia i Utopia" to praca, która należy do kanonu socjologii wiedzy, a nawet jest jej dziełem "założycielskim". 

</doc>
<doc id="655555" url="https://pl.wikipedia.org/wiki?curid=655555" title="Carlsberg Polska">
Carlsberg Polska

Carlsberg Polska Sp. z o.o. – polskie przedsiębiorstwo z branży piwowarskiej należące do duńskiego koncernu Carlsberg Group.
Historia.
Spółka Carlsberg Polska powstała w 2001 roku jako efekt połączenia w jedną grupę piwowarską browarów w: Brzesku, Szczecinie, Sierpcu i Wrocławiu, których głównym udziałowcem był duński koncern piwowarski Carlsberg Breweries A/S.
Początkowo spółka działała pod nazwą Carlsberg Okocim S.A. W związku z przejęciem przez firmę Carlsberg całości udziałów spółki, w 2004 roku nastąpiła zmiana nazwy przedsiębiorstwa na Carlsberg Polska S.A.
Obecnie w skład grupy piwowarskiej Carlsberg Polska wchodzą trzy czynne browary: Browar Kasztelan, Browar Bosman, Browar Okocim. Ponadto spółka jest właścicielem nieczynnego browaru w Chociwlu.

</doc>
<doc id="655557" url="https://pl.wikipedia.org/wiki?curid=655557" title="Pascalina">
Pascalina

Pascalina – maszyna licząca zaprojektowana przez Blaise’a Pascala około 1645 roku. Pascalina umożliwiała dodawanie i odejmowanie liczb – była więc mechanicznym sumatorem. 
Był to drugi mechaniczny kalkulator w historii (pierwszy został skonstruowany w 1623 roku przez Wilhelma Schickarda). W starożytności były znane mechanizmy służące do przewidywań astronomicznych, jak Mechanizm z Antykithiry, oraz planetaria Archimedesa i Posejdoniosa, jednak nie były to kalkulatory wykonujące działania na liczbach.
Pascal w chwili rozpoczęcia projektu (1642 r.) miał 19 lat. Motywacją jego projektu była chęć ułatwienia pracy ojcu, który był poborcą podatkowym. Do 1652 roku wykonano około 50 pascalin – część do liczenia w różnych systemach monetarnych, część do wspomagania pracy geodetów.

</doc>
<doc id="655559" url="https://pl.wikipedia.org/wiki?curid=655559" title="Piotr Zelt">
Piotr Zelt

Piotr Zelt (ur. 10 grudnia 1968 w Łodzi) – polski aktor telewizyjny, teatralny, filmowy i dubbingowy, prezenter telewizyjny.
Życiorys.
Wczesne lata.
Urodził się w Łodzi. Jego ojciec był inżynierem – budował fabryki włókiennicze za granicą, m.in. w Egipcie, Iranie i Tanzanii, gdzie Piotr spędzał wakacje. Kiedy miał osiem lat, jego rodzice rozstali się, ale zgodnie dzielili się opieką nad synem. Jako nastolatek pomagał zaopatrywać kwiaciarnię znajomej swojej matki. 
Uczęszczał do Szkoły Podstawowej nr 46 im. Józefa Chełmońskiego. Naukę kontynuował w III LO im. Tadeusza Kościuszki, gdzie trafił do koła teatralnego, co zaważyło na decyzji o zawodzie aktorskim. Wygrał wtedy kilka konkursów recytatorskich i po maturze postanowił zdawać do PWSFTviT w Łodzi, gdzie studiował m.in. z Piotrem Szwedesem i Aleksandrą Justą.
Kariera.
W 1991 debiutował rolą Lorda Mera Londynu w sztuce Williama Shakespeare’a "Ryszard III" na scenie łódzkiego Teatru Studyjnego '83 im. Juliana Tuwima. W 1992 otrzymał dyplom ukończenia Wydziału Aktorskiego łódzkiej „filmówki”. Grał w teatrach warszawskich: Dramatycznym (1992–2000), Jestem (1994), Na Woli im. Tadeusza Łomnickiego (1995), Atlantis (1995), Komedia (2004) i Bajka (2006). Prowadził wykłady w Warszawskiej Szkole Filmu Lindy i Ślesickiego.
Na ekranie wystąpił po raz pierwszy w 1992 w roli mieszkańca akademika w serialu telewizyjnym Jacka Bromskiego "Kuchnia polska". Grał potem w takich filmach jak: "Wielka wsypa" (1992) Jana Łomnickiego jako zagraniczny gość hotelowy, "Trzy kolory. Biały" ("Trois couleurs: Blanc", 1993) Krzysztofa Kieślowskiego, "Tato" (1995) Macieja Ślesickiego w roli ochroniarza wynajętego przez teściową Michała (Bogusław Linda), "Szamanka" (1996) Andrzeja Żuławskiego, "Kiler" (1997) Juliusza Machulskiego jako ochroniarz Lipskiego, "Moja Angelika" (1999), "Show" (2003).
Rozpoznawalność przyniosła mu kreacja Arniego w sitcomie telewizji Polsat "13 posterunek" (1997–1998, 2000) i Karola w serialu telewizji Polsat "Przyjaciółki" (od 2021). Występował także w serialach, takich jak np. "Tygrysy Europy" (1999, 2003), "Miasteczko" (2000–2001) czy "Pierwsza miłość" (2007).
Uczestniczył w programach rozrywkowych: "Gwiazdy tańczą na lodzie" (2007) i "Taniec z gwiazdami" (2009). Prowadził program Polsatu "Najzabawniejsze zwierzęta świata" i magazyn motoryzacyjny Tele 5 "Na osi".
Został ambasadorem kampanii „Twarze depresji. Nie oceniam. Akceptuję”.
Życie prywatne.
Na drugim roku studiów związał się z Ewą Gawryluk, z którą po ukończeniu szkoły przeprowadził się do Warszawy. W 1999 poślubił Ewę Bujnowicz, z którą rozwiódł się w 2012. Mają córkę Nadię (ur. 7 marca 2008). W wywiadzie dla czasopisma „Show” wyznał, że gdy załamywało się jego małżeństwo, cierpiał na depresję. W 2013 był związany z młodszą o 21 lat fotomodelką Moniką Ordowską. Następnie związał się z Katarzyną Krawczyk.

</doc>
<doc id="655562" url="https://pl.wikipedia.org/wiki?curid=655562" title="Morane-Saulnier L">
Morane-Saulnier L

Morane-Saulnier L – francuski jedno lub dwumiejscowy samolot wielozadaniowy, używany jako zwiadowczy, a później także myśliwski, w konfiguracji parasol, zbudowany przez Aéroplanes Morane-Saulnier w 1914 roku i używany w początkowym okresie I wojny światowej.
Morane-Saulnier L był pierwszym samolotem, w którym zastosowano karabin maszynowy strzelający poprzez tarczę śmigła według pomysłu Saulniera i Rolanda Garrosa. Bardzo dobre parametry maszyny stały się przyczynkiem do znacznego postępu w dziedzinie konstrukcji myśliwców ze zsynchronizowanymi karabinami i szybkim zastąpieniu maszyny przez nowsze rozwiązania.
Historia.
Morane-Saulnier L powstał na podstawie wcześniejszego modelu G i został wyposażony w nowe skrzydła typu parasol, umieszczone ponad kadłubem na zastrzałach. Konfiguracja ta została przetestowana na maszynach modelu G, które normalnie posiadały skrzydła przymocowane do górnej części kadłuba. Przekrój kadłuba miał kształt prostokąta zwężającego się ku ogonowi, na którego końcu zainstalowano statecznik pionowy i stery wysokości. Kształt zarówno statecznika jak i sterów był trudny do określenia ze względu na to, że zmieniały się one z biegiem czasu, gdyż próbowano nadać im optymalną formę. Zamówienie na pierwsze 50 egzemplarzy złożył rząd Turcji, ale ze względu na wybuch wojny trafiły one do eskadr MS-23 i MS-26 lotnictwa francuskiego "Aviation Militaire" jako MS.3.
60 samolotów zostało wyprodukowanych na licencji przez niemieckie zakłady Pfalz Flugzeugwerke, pod oznaczeniem Pfalz A.I i A.II dla lotnictwa bawarskiego. Napędzane były silnikami rotacyjnymi Oberursel o mocy 80 KM (A.I) lub 100 KM (A.II). Nieliczne z nich zmodyfikowano później jako myśliwce Pfalz E.III. Około 450 samolotów Morane-Saulnier L zbudowały na licencji rosyjskie zakłady Duks i Lebied.
Użycie bojowe.
Dwuosobowy Morane-Saulnier L był przeznaczony do roli nieuzbrojonego samolotu rozpoznawczego. Przebudowa samolotu na myśliwiec miała miejsce w grudniu 1914 roku, gdy służący we francuskiej "Escadrille 23", przyszły as myśliwski Roland Garros we współpracy z Raymondem Saulnierem uzbroił samolot w jeden karabin maszynowy Hotchkiss kalibru 7,9 mm zainstalowany na obudowie silnika tuż przed pilotem, dodając w newralgicznych miejscach na łopatach śmigła stalowe kliny odbijające pociski. Pierwsze praktyczne umieszczenie karabinu maszynowego strzelającego poprzez śmigło było dużym krokiem naprzód w konstrukcji samolotów myśliwskich, prowadząc następnie do skonstruowania udanych synchronizatorów, pozwalając na budowanie uzbrojonych maszyn ze śmigłem ciągnącym, a nie jak do tej pory pchającym, w których obserwator wyposażony w karabin maszynowy siedział w gondoli przed pilotem tak jak w maszynie Vickers FB.5. Stosowano również inne rozwiązania polegające na montowaniu karabinów poza zasięgiem śmigła, tak jak w maszynach Nieuport 11 czy Caproni Ca.20.
Pierwszy lot bojowy samolotu Morane-Saulnier L z usprawnionym karabinem miał miejsce w marcu 1915 roku. W kolejnym miesiącu Garros zestrzelił trzy wrogie maszyny, ale już 18 kwietnia jego samego zmuszono do lądowania po niemieckiej stronie frontu i samolot został przechwycony, zanim Garros zdążył go spalić. Wkrótce pojawił się pierwszy niemiecki myśliwiec Fokker E.I wyposażony w synchronizator karabinu maszynowego. Pierwszą ofiarą Fokkera padł, zbiegiem okoliczności, właśnie Morane-Saulnier L zestrzelony 1 lipca 1915 przez porucznika Kurta Wintgensa.
Łącznie zbudowano około 600 egzemplarzy, które były wykorzystywane także przez brytyjskie Royal Flying Corps i Royal Naval Air Service, a także carskie lotnictwo rosyjskie, które posiadało maszyny z podwoziem wyposażonym w narty.
Morane-Saulnier L był pierwszym samolotem, który przerwał panowanie w powietrzu Zeppelinów. Pilotowany przez Reginalda Warneforda samolot 7 czerwca 1915 zrzucił 6 bomb na powracający z rajdu na Calais sterowiec oznaczony numerem LZ 37 wywołując przy pomocy ostatniej z nich gwałtowny pożar statku powietrznego i eksplozję. Wybuch przewrócił samolot Warneforda powodując zatrzymanie silnika, co zmusiło pilota do awaryjnego lądowania poza linia frontu. Po 35 minutach Warnefordowi udało się naprawić silnik i wrócić do bazy. Wrak sterowca spadł na ziemię niedaleko Gandawy w Belgii.

</doc>
<doc id="655573" url="https://pl.wikipedia.org/wiki?curid=655573" title="Jan Jaskólski">
Jan Jaskólski

Jan Jaskólski (ur. 28 października 1939 w Inowrocławiu, zm. 22 czerwca 2013 tamże) – polski lekkoatleta, trójskoczek.
Był zawodnikiem Noteci Mątwy i Zawiszy Bydgoszcz.
Osiągnięcia.
Największe sukcesy odniósł podczas mistrzostw Europy. W Belgradzie 1962 zajął 4. miejsce. Powtórzył ten sukces w Budapeszcie 1966. Trzy razy startował w igrzyskach olimpijskich. W Tokio 1964 był dwunasty, a w Rzymie 1960 i w Meksyku 1968 odpadł w eliminacjach.
Osiem razy zdobywał tytuł wicemistrza Polski (w tym: 1 raz w skoku w dal).
22 razy reprezentował Polskę w meczach międzypaństwowych, odnosząc 8 zwycięstw indywidualnych.

</doc>
<doc id="655580" url="https://pl.wikipedia.org/wiki?curid=655580" title="Pałeczki Napiera">
Pałeczki Napiera



</doc>
<doc id="655583" url="https://pl.wikipedia.org/wiki?curid=655583" title="Åge Hareide">
Åge Hareide

Åge Fridtjof Hareide (ur. 23 września 1953) – norweski piłkarz, grający na pozycji pomocnika, i trener piłkarski. 
Życiorys.
Jako zawodnik najdłużej grał w Molde FK, gdzie również rozpoczął pracę szkoleniową. W połowie lat 80. jako jeden z pierwszych piłkarzy z Norwegii trafił do klubów angielskich. W barwach drużyny narodowej rozegrał 50 meczów. 
Na przełomie lat 80. i 90. był trenerem Molde, z którym zdobył Puchar kraju oraz dwukrotnie zajął drugie miejsce w lidze. Później pracował w Szwecji, Danii, gdzie z Brøndby IF wywalczył tytuł mistrzowski, oraz krótko w Rosenborgu Trondheim. W grudniu 2003 został selekcjonerem reprezentacji Norwegii, z którą pracował przez pięć lat. Później na krótko objął zespół Örgryte IS, gdzie pracował raptem parę miesięcy. Od 2009 roku przez trzy sezony kierował drużyną Viking FK, a między wrześniem 2020 a grudniem 2021 był trenerem Rosenborg BK. Od 6 września 2022 jest szkoleniowcem szwedzkiego Malmö FF. 
W 2020 odznaczony orderem Daneborga nadawanym przez królową Danii Małgorzatę II za wybitne zasługi dla kraju.
Kariera piłkarska.
Jest wychowankiem klubu "Hareid FK", a później grał w IL Hødd. W 1976 roku trafił do Molde FK, gdzie występował łącznie przez osiem lat. W barwach tego zespołu rozegrał prawie czterysta meczów. Od 1981 do 1984 roku był zawodnikiem klubów angielskich. Piłkarską karierę zakończył w 1987 roku w wieku 34 lat.
Sukcesy piłkarskie.
W reprezentacji Norwegii od 1976 do 1986 roku rozegrał 50 meczów i strzelił 5 goli.
Kariera szkoleniowa.
W 1985 roku, niedługo po powrocie z Anglii, rozpoczął pracę szkoleniową w Molde FK w charakterze grającego trenera. Dwa lata później doprowadził ten zespół do wicemistrzostwa kraju, a w 1989 roku, już po zakończeniu piłkarskiej kariery, do finału Pucharu Norwegii.
W 1991 roku został zwolniony, ale powrócił do klubu dwa sezony później. Wówczas ponownie poprowadził zespół do drugiego miejsca w lidze, a także – w 1994 roku – do zwycięstwa w rozgrywkach o Puchar kraju.
Po rozstaniu z Molde pracował w Szwecji oraz – z sukcesami – w Danii. Dwuletnią pracę w Brøndby IF zakończył zdobyciem tytułu mistrza kraju.
W styczniu 2003 roku został szkoleniowcem najlepszego w ostatnich latach klubu z Norwegii Rosenborga Trondheim, ale pracował w nim tylko niecałe dwanaście miesięcy, bowiem w grudniu tego roku władze Norweskiego Związku Piłki Nożnej zdymisjonowały selekcjonera reprezentacji Norwegii Nilsa Johana Semba i na jego następcę wyznaczyły właśnie Hareide.
Ze znacznie odmłodzoną drużyną awansował do barażów Mundialu 2006, gdzie Norwegowie przegrali z Czechami.

</doc>
<doc id="655585" url="https://pl.wikipedia.org/wiki?curid=655585" title="Age Hareide">
Age Hareide



</doc>
<doc id="655587" url="https://pl.wikipedia.org/wiki?curid=655587" title="Back to the Egg">
Back to the Egg

Back to the Egg – ostatni album Paula McCartneya nagrany z grupą Wings. To także pierwszy album wydany przez Columbia Records po opuszczeniu w 1978 roku Capitol Records, z którą dotychczas był związany. Tytuł albumu wiąże się z chęcią powrotu do rockandrollowych korzeni.
Okoliczności powstania i charakterystyka albumu.
Po wydaniu "London Town" i opuszczeniu zespołu przez gitarzystę Jimma McCullocha i perkusistę Joe Englisha, Paul McCartney zatrudnił dwóch nowych muzyków (gitarzystę Laurence’a Jubera i perkusistę Steve’a Holleya), z którymi nagrał ten surowo brzmiący rockandrollowy album.
McCartney ponadto zdecydował, że producentem jego nowego albumu będzie Chris Thomas (szkolił się jako producent w czasie sesji do podwójnego albumu The Beatles (1968) zwanego Białym Albumem). Pod koniec czerwca 1978 roku ostatnie wcielenie Wings (chodzi o skład) pojechało do Spirit of Ranachan Studios. Były to studia mieszczące się na farmie McCartneya w Szkocji. Nagrano tam pierwszą wersję "Ballroom Dancing" zamieszczoną na albumie "Tug of War". Następnie we wrześniu przenieśli się do Lympne Castle w Kent, a w październiku zorganizowali jedyną w swoim rodzaju specjalną sesję w Abbey Road Studios. W listopadzie i grudniu sesje miały miejsce w Replica Studios (jest to replika studia 2 w Abbey Road Studios). W marcu cały zespół wrócił do studia 2 w Abbey Road Studios, gdzie nagrywał z przerwami do kwietnia.
3 października Wings nagrali z udziałem wielu gwiazd rocka, dwie piosenki "Rockestra Theme" i "So Glad To See You Here". Ta jednodniowa supergrupa występowała pod wspólnym szyldem „Rockestra”. Oprócz muzyków Wings w skład tego zespołu wchodzili:
Pete Townshend (z The Who), David Gilmour (z Pink Floyd), John Paul Jones i John Bonham (z Led Zeppelin). W wywiadzie z 2001 roku dla stacji VH1 Paul przyznał, że Keith Moon także miał wziąć udział w nagraniach, lecz zmarł miesiąc przed sesją.
Chętni do realizacji nowego materiału Wings wydali taneczny singel "Goodnight Tonight/Daytime Nighttime Suffering" w marcu 1979, który szybko stał się wielkim światowym hitem i wypromował album "Back to the Egg", choć piosenki te nie znalazły się na oryginalnym albumie.
Gdy McCartney skończył pracę nad "Back to the Egg", podjął decyzję o nagraniu solowego albumu. W tym celu zamknął się znów w swoich studiach na szkockiej farmie i rozpoczął nagrania. Wszystkie piosenki stworzył sam, wzorując się na swoim debiutanckim albumie McCartney z 1970 roku. Materiał nagrany latem 1979 znalazł się na albumie McCartney II.
Lista utworów.
Edycja zremasterowana.
W 1993 roku "Back to the Egg" została zremasterowana i wydana na CD jako część serii The Paul McCartney Collection. Płyta ta zawierała dodatkowo piosenkę „Daytime Nighttime Suffering” oraz piosenki z solowego świątecznego singla z 1979 roku „Wonderful Christmastime” i „Rudolph The Red-Nosed Reggae”.
Nagrody oraz pozycja na listach przebojów.
Album
Reakcja krytyki po ukazaniu się albumu nie była najlepsza, odbiło się to także na pozycji albumu na listach przebojów. "Back to the Egg" osiągnął 6. miejsce brytyjskiego i 8. amerykańskiego zestawienia. Pomimo tego "Back to the Egg" osiągnął status platynowej płyty.
Pierwszym singlem był „Old Siam Sir” dotarł do 27. miejsca w Wielkiej Brytanii. Kolejnym singlem był „Getting Closer”, który znalazł się na 20. miejscu w USA, a później z „Baby’s Request” (strona B) doszedł do 60. miejsca w Wielkiej Brytanii. Ostatnim singlem z płyty był „Arrow Through Me”, który znalazł się na 29. pozycji w USA.
Ponadto na singlu wydano „Goodnight Tonight” (z piosenką „Daytime Nightime Suffering” dodaną jako bonus ze strony B), który zajął 6. miejsce na brytyjskich listach przebojów i 5. na amerykańskich. Świąteczny singel „Wonderful Christmastime” / „Rudolph the Red Nosed Reggae” doszedł do 16. miejsca w Wielkiej Brytanii.

</doc>
<doc id="655591" url="https://pl.wikipedia.org/wiki?curid=655591" title="Sacrilegium">
Sacrilegium



</doc>
<doc id="655592" url="https://pl.wikipedia.org/wiki?curid=655592" title="Urządzenie liczące">
Urządzenie liczące



</doc>
<doc id="655595" url="https://pl.wikipedia.org/wiki?curid=655595" title="Micral-N">
Micral-N

Micral-N – pierwszy w historii komercyjny mikrokomputer (jest też pierwszym komputerem, w stosunku do którego użyto tego odniesienia). Zaprojektowany i wyprodukowany we Francji w 1973 roku przez inżyniera François Gernelle'a. Wyposażony w procesor Intel 8008 (500 kHz), wykonywał 50 000 operacji na sekundę. Komputer kosztował 8450 franków francuskich.

</doc>
<doc id="655598" url="https://pl.wikipedia.org/wiki?curid=655598" title="Charles Bedaux">
Charles Bedaux

Charles Eugène Bedaux (ur. 10 października 1886 w Charenton-le-Pont, zm. 18 lutego 1944 w Miami) – prekursor naukowego zarządzania, twórca jednostki pomiaru pracy (Bedaux) i systemu Bedaux, założyciel Bedaux Company, biura doradczego odnoszącego międzynarodowe sukcesy w latach 20. i 30. XX w., odkrywca - podróżnik amator.
4 lutego 1906 wyemigrował do Stanów Zjednoczonych, a w 1917 r. otrzymał obywatelstwo amerykańskie.
W 1915 r. założył firmę "Charles E. Bedaux Company" w Cleveland.
Bedaux odkrywca - podróżnik amator.
W 1934 zorganizował ekspedycję w dzikie regiony północno-zachodniej Kanady z Edmonton do Brytyjskiej Kolumbii. Na podstawie zachowanych taśm filmowych rejestrujących przebieg wyprawy stworzono film dokumentalny w reżyserii George Ungara pt. The Champagne Safari (Szampańskie Safari).

</doc>
<doc id="655601" url="https://pl.wikipedia.org/wiki?curid=655601" title="Aluminiowanie">
Aluminiowanie



</doc>
<doc id="655603" url="https://pl.wikipedia.org/wiki?curid=655603" title="Piotr Kosmala">
Piotr Kosmala

Piotr Kosmala (ur. 29 kwietnia 1967 w Gdańsku) – polski kolarz szosowy, dyrektor grupy Mróz, selekcjoner polskiej kadry w kolarstwie szosowym. Swoje pierwsze kolarskie kroki stawiał w klubie Neptun Pruszcz Gdański. Jeden z najważniejszych ludzi w transformacji polskiego kolarstwa z amatorskiego na zawodowe. Razem z Wojciechem Mrozem w 1995 roku zaczął tworzyć polską profesjonalną grupę kolarską Mróz, pierwszą z grup krajowych, która odnosi znaczące sukcesy. W jej barwach jeździło wielu znanych kolarzy, jak Tomasz Brożyna – zwycięzca Tour de Pologne z 1999 roku, Piotr Wadecki – zwycięzca Wyścigu Pokoju z roku 2000, Uwe Ampler, Raimondas Rumšas, który właśnie w Mrozie rozpoczynał swoją karierę kolarza zawodowego. Warto tu także wymienić takie nazwiska jak: Cezary Zamana, Jacek Mickiewicz, Andrzej Sypytkowski, Zbigniew Piątek czy Piotr Przydział i wielu innych.
Największym sukcesem zawodniczym Kosmali było zwycięstwo w wieloetapowym Międzynarodowym Wyścigu Kolarskim po Ziemi Łódzkiej.

</doc>
<doc id="655604" url="https://pl.wikipedia.org/wiki?curid=655604" title="IBM 5150">
IBM 5150

IBM 5150 – protoplasta platformy komputerów osobistych, znanych jako IBM PC.
Wprowadzony na rynek 12 sierpnia 1981 roku. Pierwszy komputer osobisty zdolny generować dźwięk (jednokanałowo, generując programowo falę prostokątną), za pomocą PC Speakera.
Konfiguracja.
Jego następcą był wprowadzony w marcu 1983 roku model IBM PC/XT model 5160, znany jako IBM XT.

</doc>
<doc id="655605" url="https://pl.wikipedia.org/wiki?curid=655605" title="Szlak Pobrzeża Rewalskiego">
Szlak Pobrzeża Rewalskiego

Szlak Pobrzeża Rewalskiego - niebieski znakowany szlak turystyczny w województwie zachodniopomorskim.
Charakterystyka.
Szlak przebiega w pobliżu kilku drzew uznanych za pomniki przyrody.

</doc>
<doc id="655606" url="https://pl.wikipedia.org/wiki?curid=655606" title="Bohdan Bondarew">
Bohdan Bondarew

Bohdan Bondarew, ukr. Богдан Бондарев (ur. 2 czerwca 1974 w Doniecku) – ukraiński kolarz szosowy jeżdżący w barwach polskich grup kolarskich Mróz, CCC - Polsat, Action ATI. Uczestnik Letnich Igrzysk Olimpijskich w Atlancie (1996).
W 2006 roku podczas wyścigu Trzy dni De Panne w próbkach jego krwi pobranej podczas kontroli antydopingowej, wykryto podwyższone stężenie retikulocytów, w wyniku czego został wycofany przez zespół z rywalizacji.
Od 2011 roku Bondarew znajduje się w sztabie zarządzającym ukraińskiej grupy kolarskiej ISD Continental Team.

</doc>
<doc id="655611" url="https://pl.wikipedia.org/wiki?curid=655611" title="Spyker Cars">
Spyker Cars

Spyker Cars N.V. – holenderski twórca luksusowych, ręcznie wytwarzanych samochodów sportowych. Powstała w 2000 roku, na podstawie przejęcia prawa do nazwy firmy Spyker, która w pierwszej połowie XX wieku zajmowała się produkcją komponentów do maszyn lotniczych (głównie silników) oraz luksusowych samochodów będących konkurencją dla marek takich, jak Rolls-Royce. Spyker Cars przejęło z praprzodka nie tylko logo, ale w wielu miejscach także styl, co można zobaczyć przede wszystkim w jedynych w swoim rodzaju wnętrzach samochodu.
Założycielami i właścicielami Spyker Cars są Victor Muller i Maarten de Bruijn. W 2000 roku zaprezentowali oni pierwszy z serii ekskluzywnych samochodów sportowych, nazwanych C8. Ekskluzywny sportowy roadster C8 Spyder wyposażony był w silnik Audi o mocy 400 KM i rozpędzał się do 300 km/h. W rok później pojawiła się zamknięta wersja modelu, nazwana na cześć Josepha Laviolette – konstruktora modeli z początku XX wieku C8 Laviolette. W 2002 roku pojawiła się pierwsza wyścigowa wersja, model C8 Double 12. Był on wyposażony w mocniejszy silnik oraz przestrojone pod tory wyścigowe zawieszenie, skrzynię biegów itd. Model Double 12 R miał moc ~600 KM, natomiast wymagana do wyścigów wersja drogowa modelu, Double 12 S, była dostępna w pięciu opcjach silnikowych o mocy od standardowych 400 do nawet 620 KM.
W 2004 roku Spyker Cars pokazał kolejne trzy wersje modelu C8. Model C8 Spyder T był zmodernizowanym roadsterem, który wyposażono w turbo-doładowany silnik Audi V8 o mocy 525 KM, natomiast modele C12 Spyder i C12 LaTurbie napędzał dwunastocylindrowy silnik Audi w układzie W (dwa połączone układy V) o mocy 500 KM. Nazwa LaTurbie wywodziła się od góry La Turbie niedaleko Monaco, gdzie w 1922 roku Hugo Baron von Pallandt wygrał wyścig na modelu Spyker C4 Tourer. Również w 2005 roku do wyścigów weszła kolejna wyścigowa wersja modelu C8, nazwana C8 Spyder GT2R.
We wrześniu 2006 firma kupiła od spółki Midland zespół Formuły 1 MF1 Racing. Do końca sezonu 2006 Spyker występował w nazwie zespołu jako sponsor tytularny, ale po przekształceniu zadebiutował w sezonie 2007 jako Spyker F1. Po 2007 roku Spyker postanowił jednak odejść od Formuły 1, sprzedając zespół indyjskiemu miliarderowi. Od sezonu 2008 zespół obecny jest na torach jako Force India.
W 2007 roku na salonie w Genewie Spyker zaprezentował wariację na temat sportowego modelu C12, którą nazwał D12 Peking-To-Paris. Był to czterodrzwiowy samochód terenowy, którego stylistyka do złudzenia przypominała inne, sportowe modele Spyker Cars. Sam producent określał ten samochód jako SSUV – Super Sport Utility Vehicle, czyli super-sportowy pojazd użytkowy (wychodząc od SUV – pojazd sportowo-użytkowy). Samochód miał silnik W12 Audi, pochodzący z modeli C12. W 2008 roku terenowy Spyker wszedł do produkcji z silnikiem V8 jako D8 Peking-To-Paris, natomiast produkcja wersji dwunastocylindrowej jest w planach na rok 2009. Także w roku 2008 Spyker Cars zaprezentował pierwszą dużą modernizację C8 – model C8 Aileron miał wyraźnie zmienioną, bardziej agresywną przednią część pojazdu i wiele zmian technicznych, m.in. nowa skrzynia biegów ZF, hamulce, a także bardziej luksusowe wyposażenie. W tym samym roku włoski stylista Zagato zaprezentował swoją koncepcję stylistyczną modelu C12, którą nazwano C12 Zagato. Samochód widocznie różnił się od standardowych modeli Spyker Cars, choć ogólnie samochód bez trudu można było skojarzyć z holenderską marką.
Na początku 2010 Spyker przejął szwedzką markę Saab. Ze względu na niestabilną sytuację finansową Saab'a w maju 2011 Spyker podpisał porozumienie z chińskim dystrybutorem Pang Da, na mocy którego powołana została spółka dystrybucyjna i produkcyjna joint venture, która objęła produkcję samochodów marki Saab oraz własną markę producenta chińskiego. Dystrybutor Pang Da ma zainwestować w zakup samochodów marki Saab i akcji firmy Spyker. W ramach porozumienia ulegnie zmianie nazwa firmy Spyker Cars N.V. na Swedish Automobile N.V..
W 2021 r. firma złożyła wniosek o upadłość.

</doc>
<doc id="655613" url="https://pl.wikipedia.org/wiki?curid=655613" title="Spyker MF1 Racing">
Spyker MF1 Racing



</doc>
<doc id="655619" url="https://pl.wikipedia.org/wiki?curid=655619" title="Rejon łachdienpochski">
Rejon łachdienpochski

Rejon łachdienpochski (ros. " Лахденпохский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon leży na południowo-zachodnim skrawku Karelii, nad jeziorem Onega, przy granicy z Finlandią.
Powierzchnia.
Rejon ma powierzchnię 2,2 tys. km².; większość obszaru stanowi nadbrzeżna równina porośnięta tajgą, sosnowo-świerkowa, z domieszką drzew liściastych, głównie brzozy i osiki. Na terenie tym znajdują się fragment największego jeziora Europy – Ładogi, a także liczne drobne jeziora oraz niewielkie rzeczki i strumienie. Sporą część obszaru rejonu stanowią torfowiska i bagna. relatywnie dużą powierzchnię, jak na karelskie warunki, zajmują grunty orne.
Ludność.
Rejon zamieszkany jest przez 15.986 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych, poza nimi większość mieszkańców stanowią Karelowie.
7.454 osób zamieszkuje na wsiach, a ludność miejska stanowi 53% ogółu populacji.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi poniżej 7,3 os./km².
Miasto i stolica.
Jedynym miastem na terenie rejonu jest Łachdienpochia, zamieszkana przez 8.532 mieszkańców (2005 r.), tj. nieco ponad połowę ogółu mieszkańców rejonu, stanowiąca ośrodek administracyjny tej jednostki podziału terytorialnego
Historia.
Obszar rejonu jest historycznie związany z Finlandią i znajdował się granicach tego kraju aż do roku 1940, kiedy to w wyniku przegranej wojny musiała ona przekazać pewne obszary (w tym tereny obecnego rejonu łachdienpochskiego) Związkowi Radzieckiemu, który włączył je w skład nowo utworzonej Karelo-Fińskiej Socjalistycznej Republiki Radzieckiej, której kontynuacją jest obecna Republika Karelii.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W Łachdienpochii znajduje się przemysł drzewny i celulozowo-papierniczy (produkujący głównie sklejkę) oraz spożywczy, bazujący na roślinnej i zwierzęcej produkcji rejonu. Także i w innych większych ośrodkach osadniczych znajduje się niewielki przemysł drzewny a oraz małe zakłady przemysłu spożywczego (jak piekarnie czy masarnie), zatrudniające kilka-kilkanaście osób, produkujące na potrzeby rynku lokalnego.
Zarówno w Łachdienpochii, jak i innych większych miejscowościach duże znaczenie w gospodarce odgrywają szeroko rozumiane usługi.
Spore znaczenie w gospodarce rejonu ma uprawa roli. Rejon łachdienpochski jest położony na terenie jednego z dwóch obszarów Karelii, będących rolniczymi zagłębiami kraju. Uprawiane głównie są ziemniaki oraz rośliny pastewne, a także warzywa oraz zboża: przede wszystkim jęczmień, rzadziej żyto i owies. W rejonie, z uwagi na dość łagodny klimat uprawiane są ponadto owoce.
Istotne znaczenie odgrywa także chów zwierząt. Poza typowymi zwierzętami gospodarskimi jak bydło domowe i trzoda chlewna w rejonie chowane są także zwierzęta futerkowe, głównie norki i lisy polarne (pieśce).
Bogactwa mineralne.
Na terenie rejonu występują złoża wykorzystywanych w przemyśle budowlanym odmian glin, a także granitu, spatu i grafitu.
Klimat.
Na terenie rejonu panuje klimat umiarkowany chłodny, przejściowy pomiędzy morskim a kontynentalnym. Klimat rejonu jest w znacznym stopniu łagodzony przez bliskość Morza Bałtyckiego i jeziora Ładoga
Średnia roczna temperatura powietrza wynosi ok. 4°. Średnia temperatura najchłodniejszego miesiąca – stycznia wynosi ok. -9 °C, zaś najcieplejszego – lipca – ok. +16 °C. Okres bez przymrozków wynosi ok. 130 – 150 dni.
W rejonie notuje się wysoki poziom opadów (ok. 550 mm), głównie w postaci deszczu, których największe nasilenie ma miejsce w sierpniu.

</doc>
<doc id="655630" url="https://pl.wikipedia.org/wiki?curid=655630" title="Fiat BR.20">
Fiat BR.20

Fiat BR.20 Cicogna (pol. "Bocian") – włoski dwusilnikowy bombowiec z okresu II wojny światowej. Pierwszy całkowicie metalowy włoski bombowiec przyjęty na wyposażenie Regia Aeronautica. Był użyty bojowo podczas wojny domowej w Hiszpanii i na frontach II wojny światowej w Europie, Afryce i Azji. Stale modyfikowany, służył we włoskim lotnictwie od 1937 do 1945 roku. Wyprodukowano ponad 500 egzemplarzy tego samolotu.
Historia.
Regia Aeronautica w drugiej połowie lat 30. XX wieku potrzebowała szybkiego, zdolnego do lotów na dużą odległość oraz prostego w budowie i obsłudze bombowca. W 1934 roku ogłoszono konkurs na zaprojektowanie bombowca lądowego, dzienno-nocnego, o promieniu działania 1000 km, mogącego przenieść ładunek 1200 kg bomb. Miał on zastąpić starsze konstrukcje, tj. Savoia-Marchetti SM.81. Na podstawie tych założeń inż. Celestino Rosatelli w zakładach Fiata opracował projekt nowego dwusilnikowego samolotu bombowego, który był rozwinięciem dwusilnikowego samolotu pasażersko-transportowego Fiata APR.2.
Prototyp został oblatany 10 lutego 1936 roku w Turynie przez Enrico Rolandiego, pilota doświadczalnego wytwórni Fiat. Został wówczas okrzyknięty szczytowym osiągnięciem włoskiej inżynierii, po szczegółowych testach wszedł na uzbrojenie włoskiego lotnictwa. Pierwsze seryjne egzemplarze dostarczono włoskiej armii już w 1936 roku. Dwa egzemplarze dostarczono do Trypolisu w celu przetestowania w warunkach tropikalnych. Badania wypadły niepomyślnie, chłodzone powietrzem silniki przegrzewały uniemożliwiając normalną eksploatację. W trakcie eksploatacji ujawniły się wady konstrukcyjne związane z montażem silników, generowane przez nie drgania przenosiły się na płatowiec. Ponadto chłodzenie silników zawodziło nie tylko w warunkach tropikalnych, problemy pojawiły się również w maszynach eksploatowanych na terenie Włoch. Badania przeprowadzone w zakładach Fiata wykazały, że do konstrukcji silników użyto niewłaściwych materiałów. Jednostki włoskiego lotnictwa, posiadające na wyposażeniu BR.20, wskazywały również na słabość uzbrojenia obronnego samolotu. Około stu samolotów wersji BR.20, wyprodukowanych w latach 1936–1938, poddano przebudowom podczas których usunięto usterki i modyfikacjom polegającym m.in. na dodaniu kopułki obserwacyjnej na grzbiecie kadłuba.
W 1937 roku dwa nieuzbrojone egzemplarze, oznaczone jako BR.20A, zostały przygotowane do lotów reklamowych i rajdowych. Wzięły udział w wyścigu lotniczym Istria – Damaszek – Paryż. W porównaniu do wersji wojskowej przebudowano przód kadłuba – usunięto stanowisko karabinu maszynowego, elementy szklane osłony zamieniono na dobrze oprofilowane metalowe. Ponadto w kadłubie zamontowano dodatkowe zbiorniki umożliwiające wykonywanie dalekich lotów, na dystansie dochodzącym do 6300 km. Podczas pierwszego etapu wyścigu zajęły szóste i siódme miejsce, w drugim etapie oba samoloty miały kłopoty z silnikami i nie ukończyły wyścigu. W 1938 roku powstała zmodyfikowana wersja samolotu o zwiększonym zasięgu, oznaczona jako BR.20L "Santo Fresco". W porównaniu do BR.20A przebudowano przód kadłuba, zmieniono kształt osłon silników i kółka ogonowego oraz przebudowano wnętrze kabiny pilota. Tak przebudowana maszyna, pilotowana przez Manerę Lualdiego, wykonała 7 marca 1939 roku nieprzerwany lot z Rzymu do Addis Abeby ze średnią prędkością 404 km/h. Na tym egzemplarzu konstruktorzy testowali nowe rozwiązania, m.in. automatycznego pilota, które wprowadzono w następnych wersjach rozwojowych.
Pod koniec 1939 roku opracowano wersję rozwojową oznaczoną jako BR.20M (M – "Modificato"). Przy konstruowaniu nowej wersji korzystano z doświadczeń bojowych wyniesionych z Hiszpanii oraz rajdowych. Zmodyfikowano dziób, montując częściowe przeszklenie wraz ze stanowiskiem bombardiera oraz likwidując stanowisko karabinu maszynowego. Modernizacji uległa osłona dolnego stanowiska strzeleckiego oraz wzmocniono centropłat. W pierwszych egzemplarzach BR.20M stosowano wieżyczkę Breda M.1, które w późniejszych egzemplarzach zastąpiono niskoprofilowaną wieżyczką Caproni-Lanciani wyposażoną w pojedynczy karabin maszynowy Breda-SAFAT kalibru 12,7 mm. Wyprodukowano 264 egzemplarzy tej wersji, produkcję zakończono wiosną 1942 roku.
Eksperymentalna wersja BR.20C (C – "Canone") została wyposażona w trójkołowe podwozie główne oraz posiadała działko 37 mm zamontowane w dziobie. Wykonano dwa prototypy tej wersji, pierwszy został oblatany w centrum badawczym w Furbarze. Zaniechano dalszych prób z tą wersją, drugi prototyp wykorzystano przy budowie kolejnej wersji rozwojowej.
Ostatnią produkowaną wersją rozwojową był BR.20bis z całkowicie przeszklonym dziobem, wciąganym kółkiem ogonowym, bardziej opływowym kadłubem, spiczastymi statecznikami, poprawionymi osiągami, uzbrojeniem obronnym zwiększonym do pięciu karabinów maszynowych i poprawionym opancerzeniem. Prototyp opracowano pod koniec 1940 roku w Turynie. 15 tego typu bombowców zostało wyprodukowanych od marca do lipca 1943 roku. Dalszej produkcji zaniechano z powodu unifikacji uzbrojenia włoskich jednostek bombowych (przejście na samoloty CANT Z.1007 Bis/Ter i CANT Z.1018) oraz z powodu zniszczenia zakładów Aeritalia przez alianckie bombowce. Do napędu BR.20bis użyto silników Fiat A.82 RC.42 o mocy 1250 KM montowanych w zmodyfikowanych gondolach silnikowych.
Użycie bojowe w lotnictwie włoskim.
25 września 1936 roku pierwsze egzemplarze serii produkcyjnej przekazano do "13. Stormo Bombardamento Terrestre (BT)" w Lonate Pozzolo, gdzie zastąpiły starsze Savoia-Marchetti SM.81. Kolejne wyprodukowane egzemplarze trafiły do "7. Stormo BT" stacjonujące również w Lonate Pozzolo. W czerwcu 1937 roku dwa BR.20 przydzielono do "14. Stormo BT" w Benghazi w celu przetestowania w warunkach pustynnych. Dwa kolejne służyły w "15. Stormo BT" na lotnisku w Castelbenito w Libii. Sukcesywnie trafiały na wyposażenie innych jednostek. W latach 1936–1945 samoloty BR.20 stanowiły wyposażenie 29. jednostek włoskiego lotnictwa wojskowego. Po podpisaniu rozejmu Włoch z Aliantami 8 września 1943 roku, wiele z nich zostało przekwalifikowanych na samoloty treningowe, choć 81 nadal pozostawało w służbie, głównie na Bałkanach i na terenie Włoch.
Kampania francuska.
W momencie przystąpienia Włoch do II wojny światowej włoskie lotnictwo posiadało w jednostkach bojowych 172 BR.20 i BR.20M. Pierwszy lot bojowy został wykonany 11 czerwca 1940 roku przez samolot z "43. Stormo BT" na rozpoznanie fotograficzne bazy morskiej w Tulonie. W nocy z 12 na 13 czerwca dziesięć maszyn z "13. Stormo BT" przeprowadziło nocny atak bombowy na rozpoznane cele. Pierwszą stratę bojową odnotowano 13 czerwca, kiedy to zostały zestrzelone dwie z maszyn z "43. Gruppo" dokonujących dziennego ataku na Tulon. Od 15 do 18 czerwca BR.20 wykorzystywano do lotów rozpoznawczych, od 21 czerwca samoloty z "3. Stormo BT", "25. Gruppo", "8. Squadriglii", "9. Squadriglii", "25. Gruppo", "31. Gruppo", "7. Stomo" przeprowadziły szereg nalotów na francuskie umocnienia w rejonie Alp – atakowano forty w rejonie Bourg-Saint-Maurice oraz umocnienia na przełęczy Colle del Piccolo San Bernardo. W nocy z 21 na 22 czerwca siedem samolotów z "3." i "5. Squadriglii" przeprowadziło kolejny grupowy nalot, tym razem celem był port w Marsyli. 22 czerwca samoloty BR.20 kontynuowały dzienne ataki na francuskie fortyfikacje. Po ustaniu działań wojennych 24 czerwca BR.20 wykorzystano w roli samolotów transportowych.
Bitwa o Wielką Brytanię.
Jesienią 1940 roku siedemdziesiąt pięć BR.20, pochodzących z "13." i "43. Stormo BT", przekazano do dyspozycji "Corpo Aereo Italiano", stacjonującego w Belgii. Ich zadaniem było przeprowadzanie, w ramach bitwy o Anglię, ataków na teren Wielkiej Brytanii. Pierwszą akcję przeprowadzono nocą 24 z 25 października 1940 roku, kiedy to osiemnaście bombowców zaatakowało Harwich i Felixtowe. 27 października podjęto próbę kolejnego nalotu, ale pogoda uniemożliwiła spotkanie bombowców z eskortą myśliwską i atak odwołano. 29 października piętnaście BR.20, w eskorcie trzydziestu czterech Fiatów G.50 zaatakowało Ramsgate. Nalot zakończył się sukcesem – cel został zbombardowany a jednostki Aeronautica Militare nie poniosły strat. Kolejne dni przyniosły załamanie pogody, następny atak noszący kryptonim "Operazione N.8 Cinzano" z użyciem BR.20 przeprowadzono 11 listopada. Dziesięć BR.20M w eskorcie czterdziestu myśliwców Fiat CR.42 zaatakowało Harwich. Został przechwycone przez Hurricane’y z 46., 249. i 257. dywizjonów RAF. Piloci brytyjscy zgłosili zestrzelenie ośmiu maszyn wroga, 11/2 zwycięstwa zostało zaliczone Karolowi Pniakowi. Włoskie lotnictwo przyznaje się do utracenia trzech BR.20. Do końca 1940 roku BR.20 przeprowadziły jeszcze siedem nocnych ataków na teren Wielkiej Brytanii, jeden lub dwa przeprowadzono na początku stycznia 1941 roku. Zmiana sytuacji na Bałkanach i w Afryce Północnej spowodowała, że 10 stycznia samoloty zostały wycofane do jednostek na terenie Włoch. Lotnictwo włoskie utraciło osiem samolotów BR.20 podczas działań przeciwko Wielkiej Brytanii, z czego tylko trzy samoloty utracono w czasie walk.
Wojna grecko-włoska.
Samoloty BR.200 od samego początku uczestniczyły w działaniach bojowych podczas wojny grecko-włoskiej. Pierwotnie używano osiemnastu maszyn ze składu "37. Stormo BT". Maszyny wykorzystywano do ataków strategicznych i taktycznych. Skierowano je do ataków na szlaki komunikacyjne na linii Doliana-Kalibaki, 2 listopada 1940 roku dziesięć samolotów bombardowało Patras. Pierwsze dni działań bojowych wykazały, że starsze bombowce są łatwym celem dla nieprzyjacielskich myśliwców. Włoskie dowództwo podjęło decyzję o ich wycofaniu i zwiększeniu ilości wykorzystywanych BR.20. Do walki włączono 6 grudnia szesnaście samolotów z "18. Stormo BT" i dwadzieścia cztery z "13. Stormo BT". W późniejszym okresie do walki włączono samoloty "43. Stormo BT". W kwietniu 1941 roku na stanie jednostek walczących w Grecji było ok. 130 sztuk BR.20.
Kampania afrykańska.
27 lutego 1941 roku czternaście samolotów BR.20 z "43. Stormo BT" zostało skierowane do działań bojowych na terenie Afryki Północnej. 17 marca dwa samoloty wykonały pierwszy lot bojowy atakując port w Bengazi, kolejne ataki na ten cel przeprowadzono 19, 20 i 22 marca. 31 marca dziesięć BR.20 zaatakowało Agedabię, od kwietnia atakowano Tobruk i Sollum. 20 kwietnia siły włoskiego lotnictwa w Afryce powiększyły się o osiem bombowców BR.20 z "99. Gruppo". Od 7 czerwca bombowce operowały z lotniska Barce skąd atakowały Tobruk oraz przełęcz Halfaja, Sollum, Sidi Barrani, Sidi Omar i Marsa Matruh. Liczne alianckie ataki na morskie konwoje płynące z Włoch do Afryki spowodowały skierowanie samolotów BR.20 do eskortowania statków Osi. W lipcu siły włoskiego lotnictwa zostały wzmocnione poprzez skierowanie do walki w tym rejonie "13. Stormo BT". Samoloty tej jednostki 2 sierpnia atakowały Tobruk, ale już w listopadzie jej aktywność spadła z powodu ciężkich strat. Kolejnym uzupełnieniem było "13. Stomo", które w styczniu i lutym 1942 roku wspierało ofensywę wojsk Osi. Niedostosowanie BR.20 do lotów w warunkach pustynnych spowodowało, że jednostki w nie wyposażone wycofano z walki w Afryce, ostatnia z nich powróciła 12 kwietnia do Włoch. W trakcie walk na tym froncie Regia Aeronautica utraciła piętnaście samolotów BR.20.
Atak na Jugosławię.
Od 6 kwietnia 1941 roku samoloty BR.20 brały udział w ataku na Jugosławię. Do walki użyto trzydzieści dwa BR.20 z "18. Stormo BT", piętnaście z "25. Gruppo Autonomo", czternaście z "99. Gruppo Autonomo" oraz szesnaście z "38. Stormo BT". Samoloty biorące udział w działaniach bojowych wykonały 482 loty bombowe i rozpoznawcze podczas których zrzuciły ok. 290 ton bomb. W późniejszym okresie były także używane przeciwko partyzantce Josipa Broz Tito. Czternaście samolotów z "40. Gruppo" atakowały zajęte przez partyzantów miejscowości. W styczniu 1942 roku samoloty z "38. Gruppo" i "29. Gruppo" wspierały z powietrza wojska niemieckie prowadzące działania przeciw partyzantom Tity. Samoloty BR.20 kierowano również do zadań transportowych, utrzymywały komunikację i zapewniały dostawy do garnizonów w odciętych przez partyzantkę miastach Lublany i Zemonicy.
Kampania maltańska.
Od 7 maja 1941 roku samoloty BR.20 zostały skierowane do akcji przeciw Malcie. 22 maja osiem bombowców z "43. Stormo BT" przeprowadziło pierwszy nocny nalot na wyspę. 9 czerwca do akcji włączono kolejne osiemnaście BR.20 z "65." i "66. Squadriglii" należących "18. Stormo BT". Po tym uzupełnieniu w działaniach przeciwko Malcie brały udział trzydzieści dwa bombowce w wersji BR.20 i BR.20M. 6 lipca dwanaście bombowców atakowało wyspę w trakcie nocnego nalotu. Myśliwce RAF ścigały je aż do macierzystego lotniska, jeden z BR.20M został zestrzelony już przy podejściu do lądowania. W trakcie kolejnych miesięcy atakowano lotniska, port w La Valletta oraz konwoje morskie płynące w rejonie wyspy. W celu zminimalizowania strat Włosi zamontowali na Monte Ronna koło Ragusy stację przechwytującą sygnały radaru z Malty, co umożliwiło im skryte naprowadzanie własnych samolotów na cel. Naloty na wyspę prowadzono do 4 września 1942 roku. W trakcie ataków Włosi stracili czterdzieści jeden samolotów BR.20.
Front wschodni.
3 sierpnia 1942 roku pierwsze trzy samoloty BR.20M zostały skierowane do działań bojowych na froncie wschodnim. Zostały przeznaczone do wykonywania zadań rozpoznawczych oraz do bombardowań z wysokich i niskich pułapów. 5 września przybyły kolejne cztery samoloty BR.20 z "43. Stormo BT". Ciężkie warunki atmosferyczne wykazały nieprzydatność tych samolotów do użytkowania w tym rejonie. Samoloty miały problemy z zamarzającymi instalacjami pokładowymi, mechanizmami obrotowymi wieżyczek oraz uzbrojeniem. Wiosną 1943 roku zostały wykorzystane w roli samolotów transportowych wykorzystywanych przy ewakuacji Corpo di Spedizione Italiano in Russia. 13 kwietnia ostatni z nich powrócił do Włoch.
Użytkownicy zagraniczni.
Bombowce BR.20 zostały po raz pierwszy użyte bojowo podczas hiszpańskiej wojny domowej. Latem 1937 roku sześć bombowców z "7." i "13. Stormo BT" przyleciało na lotnisko Tablada, weszły w skład "35. Gruppo Misto Aviazione Legionaria". Pierwszy lot bojowy został wykonany 26 listopada 1937 roku przez pojedynczy samolot z lotniska Tudela. Pierwszy atak grupowy został przeprowadzony 5 grudnia w sile sześciu maszyn. W 1937 roku BR.20 uczestniczyły w bombardowaniach miast Teruel, Toledo i Walencję oraz w atakach w dolinie rzeki Ebro. Ponadto samoloty wykonywały loty rozpoznawcze. 14 lipca 1938 roku siedem kolejny samolotów BR.20, wydzielonych z "7. Stormo BT", wzmocniło siły lotnictwa włoskiego korpusu ekspedycyjnego. Loty były wykonywane przy braku przeciwdziałania lotnictwa myśliwskiego nieprzyjaciela, dlatego też w trakcie działań bojowych nie została utracona żadna maszyna. Jeden samolot został zniszczony na lotnisku podczas kołowania. Po zakończeniu wojny 9 samolotów BR.20 brało udział w paradzie zwycięstwa nacjonalistów w Madrycie 12 maja 1939 roku. Samoloty wykorzystywane przez włoski korpus ekspedycyjny zostały przejęte przez lotnictwo armii frankistowskiej, zostały wycofane z użycia pod koniec lat czterdziestych.
85 egzemplarzy BR.20 zostało sprzedanych armii japońskiej. Firma FIAT dostarczyła zakupione samoloty do Korei, nadzorowała ich montaż oraz przeszkoliła japońskie załogi. Cesarstwo Japonii zapłaciło za samoloty mandżurską soją. Samoloty te brały udział w operacjach wojny chińsko-japońskiej. W armii japońskiej otrzymały oznaczenie Typ I Model 100 ("Ruth" w kodzie alianckim). Zostały wykorzystane w roli bombowców strategicznych, wykonujących naloty na położone w głębi Chin centra produkcyjne. Zostały też użyte podczas walk z Armią Czerwoną w rejonie Chałchin-Goł. Wkrótce okazało się, że ich osiągi jak i uzbrojenie obronne nie zapewniają im bezpieczeństwa w przypadku napotkania wrogich myśliwców. Jako niespełniające wymogów armii japońskiej zostały wycofane z użycia bojowego, zastąpiono je bombowcami Mitsubishi Ki-21. Część z nich została wykorzystana w szkołach lotniczych.
Jeden egzemplarz został sprzedany do Wenezueli. Część zapłaty za ten egzemplarz uiszczono w postaci kawy.
Produkcja samolotów BR.20.
Samoloty BR.20 były produkowane w piętnastu seriach:
Konstrukcja.
Dwusilnikowy samolot bombowy w układzie wolnonośnego dolnopłatu o konstrukcji metalowej.
Kadłub o konstrukcji kratownicowej i prostokątnym przekroju. W części dziobowej znajdowała się ręcznie obracana wieżyczka z jednym karabinem maszynowym, pod nią znajdowało się stanowisko bombardiera-nawigatora obsługującego również wieżyczkę. W części centralnej znajdowała się kabina pilotów, dwa główne zbiorniki paliwa oraz na grzbiecie kadłuba wieżyczka obserwacyjna. Pod dźwigarami płata umieszczono komorę bombową. W części ogonowej kadłuba znajdował się maszt anteny radiowej i górna wieżyczka strzelecka. W kadłubie znajdowały się dwa wejścia – przed krawędzią natarcia płata wejście do kabiny pilotów i na krawędzi spływu wejście główne. Wyjście awaryjne było umieszczone na grzbiecie centralnej części kadłuba oraz w podłodze. Kadłub kończył się stałym kółkiem ogonowym i usterzeniem. Usterzenie wysokości wyważone brzegowo, podwójny statecznik pionowy z wyważeniem masowym, usztywniony dwoma parami zastrzałów. Stateczniki o konstrukcji metalowej i pokryciu metalowym. Powierzchnie sterów kryte płótnem. W kadłubie był zamontowany wysuwany śmigłowy generator prądu.
Skrzydło trójdzielne, o obrysie trapezowym z eliptycznymi końcówkami. W centropłacie znajdowały się dodatkowe opancerzone zbiorniki paliwa, gondole do zabudowy silników oraz klapy krokodylowe. Części zewnętrzne płata posiadały niewielki wznios dodatni, na krawędzi spływu znajdowały się lotki z kompensacją masową.
Podwozie trójpunktowe z amortyzowanym kółkiem ogonowym. Koła główne były zamontowane w gondolach silników na kratownicowych goleniach z amortyzacją olejowo-pneumatyczną, z hamulcami pneumatycznymi, składane do tyłu. Napęd mechaniki podwozia hydrauliczny za pomocą niezależnej pompy lub ręczny. Po złożeniu podwozia opony wystawały poza obrys osłon.
Napęd samolotu stanowiły dwa silniki gwiazdowe Fiat A.80 RC.41 w układzie podwójnej gwiazdy o pojemności 45 720 cm3 napędzające trójłopatowe śmigła Hamilton - FIAT o zmiennym kącie natarcia łopat i stałej prędkości obrotowej. Śmigło miało średnicę 554 centymetrów. Silniki osiągały moc startową 1030 KM przy 2100 obrotach na minutę. Moc trwała silników wynosiła 1000 KM na wysokości 4000 metrów. W prawym silniku była zamontowana sprężarka, która dostarczała sprężone powietrze zasilające działanie instalacji: tlenowej, mechanizacji płata, hamowania kół oraz zrzutu bomb. W wersji BR.20bis zastosowano silniki Fiat A.82 RC.42 o mocy 1250 KM.
Uzbrojenie obronne we wczesnych wersjach składało się z dziobowej wieżyczki z karabinem maszynowym Breda-SAFAT kal. 7,7 mm, górnej wysuwanej wieżyczki typu DR z dwoma karabinami maszynowymi Breda-SAFAT 7,7 mm oraz dolnego opuszczanego stanowiska strzeleckiego z karabinem maszynowym Breda-SAFAT 7,7 mm. Od egzemplarza z numerem seryjnym MM.20778 montowano górną wieżyczkę M1 z karabinem maszynowym Breda-SAFAT kal. 12,7 mm. Karabiny 7,7 mm dysponowały zapasem amunicji 500 pocisków, a 12,7 mm miały zapas 350 sztuk amunicji. Samolot mógł przenosić do 1600 kg bomb w konfiguracjach: 2 x 800 kg, 2 x 500 kg, 4 x 250 kg, 8 x 160 kg, 12 x 100 kg i szereg kombinacji z użyciem bomb o wagomiarze 50, 20 i 15 kg. W wersji BR.20bis w przedniej wieżyczce zamontowano karabin maszynowy kal. 12,7 mm, wieżyczka grzbietowa została zmieniona na model Breda Typ V z dwoma karabinami maszynowymi kal. 12,7 mm oraz dodano dwa dodatkowe karabiny maszynowe kal. 7,7 mm na obu burtach kadłuba. Bombardier dysponował celownikiem JOZZAG3, część samolotów była testowana z celownikami Borletti-Colnaghi.
Zobacz też.
Podobne lub porównywalne samoloty:

</doc>
<doc id="655633" url="https://pl.wikipedia.org/wiki?curid=655633" title="Przemysław Niemiec">
Przemysław Niemiec

Przemysław Niemiec (ur. 11 kwietnia 1980 w Oświęcimiu) – polski kolarz szosowy, zawodnik drużyn UCI WorldTeams. Olimpijczyk, pierwszy polski zwycięzca etapu Vuelta a España.
Za zasługi dla polskiego kolarstwa, za znaczące osiągnięcia sportowe 20 października 2014 roku został odznaczony przez prezydenta Bronisława Komorowskiego Brązowym Krzyżem Zasługi.
Kariera.
W 2008 roku wziął udział w Igrzyskach Olimpijskich w Pekinie, podczas których zajął 16. pozycję (pierwsze wśród Polaków) w wyścigu ze startu wspólnego. Po późniejszej dyskwalifikacji Davide Rebellina przesunięto go na miejsce 15.
Od 2011 roku ściga się w dywizji UCI ProTour. W barwach Lampre-ISD wystartował dwukrotnie w wyścigu Giro d’Italia, a także raz w Vuelta a España. W ich trakcie pełnił funkcję najważniejszego górskiego pomocnika lidera ekipy – Michele Scarponiego.
W sezonie 2014 został jednym z liderów zespołu Lampre-Merida, w barwach którego walczyć miał na trasie Giro. Niemiec do startu przygotował się dobrze, po drodze stając na podium Giro del Trentino. Nadzieje na dobry wynik w Italii prysły po kraksach i deszczowych etapach, jakimi przywitały kolarzy Włochy.
Porażka na Giro skłoniła Niemca do zmiany priorytetów i skupienia się na drugiej części sezonu. W sierpniu zaliczył bardzo udany start w Tour de Pologne, kończąc zmagania w Krakowie na 5. miejscu. Kolejnym celem stała się hiszpańska Vuelta a España. Niemcowi nie układało się w walce o klasyfikacji generalnej, więc na 15. odcinku zabrał się do ucieczki i po samotnym rajdzie na Lagos de Covadonga zdołał wygrać trudny górski etap, na metę docierając zaledwie pięć sekund przed szarżującymi faworytami wyścigu.
14 października 2018 zakończył zawodową karierę wyścigiem Tour of Turkey.

</doc>
<doc id="655638" url="https://pl.wikipedia.org/wiki?curid=655638" title="Ferrari F430">
Ferrari F430

Ferrari F430 – supersamochód klasy średniej produkowany przez włoską markę Ferrari w latach 2004–2009.
Historia i opis modelu.
Samochód został zaprezentowany podczas Paris Motor Show w 2004 roku. Podobnie jak jego poprzednik 360 nazwę wziął od pojemności silnika – 4,3 l. Auto oferowane było także w wersji Spider (roadster, 2005–2009) z nieco gorszymi osiągami, sportowej Scuderia (2007–2009) oraz torowej Challenge (2005–2007).

</doc>
<doc id="655640" url="https://pl.wikipedia.org/wiki?curid=655640" title="Karol Anstadt">
Karol Anstadt



</doc>
<doc id="655641" url="https://pl.wikipedia.org/wiki?curid=655641" title="Władysław Anczyc">
Władysław Anczyc

Władysław Marceli Anczyc (ur. 17 października 1894 w Krakowie, zm. w kwietniu 1940 w Charkowie) – polski współwłaściciel drukarni, filolog, muzykolog, pianista, geolog oraz taternik, działacz sportowy i kapitan Wojska Polskiego.
Życiorys.
Wnuk poety, dramatopisarza, wydawcy oraz tłumacza Władysława Ludwika oraz syn drukarza, działacza oświatowego Wacława Zygmunta i Walerii z Heggenbergerów (1874–1941), brat Zofii (1897–1965), po mężu Trzebickiej.
Ukończył studia polonistyczne (na Wydziale Filozoficznym Uniwersytetu Jagiellońskiego) i muzyczne (m.in. w Konserwatorium Towarzystwa Muzycznego u Władysława Żeleńskiego) oraz kształcił się w lipskiej szkole drukarskiej. Był również absolwentem austriackiej szkoły oficerskiej i w latach I wojny światowej (1914–1918) służył w armii austriackiej. Został mianowany podporucznikiem rezerwy artylerii fortecznej z dniem 1 stycznia 1916. Do 1918 był przydzielony do pułku artylerii fortecznej nr 2.
W 1918 został przyjęty do Wojska Polskiego z przydziałem do Stacji Zbornej i Uzupełnień w Krakowie i brał udział w działaniach na froncie wschodnim (m.in. w obronie Lwowa), gdzie został w 1919 ranny. Awansowany do stopnia kapitana ze starszeństwem z dniem 1 kwietnia 1920, przydzielony do Okręgu Korpusu Nr V.
W 1920 uzyskał stopień doktora muzykologii. W latach 1924–1926 był zatrudniony w Bibliotece Jagiellońskiej. W 1928 był wiceprezesem Sekcji Taternickiej AZS w Krakowie i wioślarzem sekcji wioślarskiej tego klubu. W 1930 współuczestniczył w I wejściu północno-wschodnią granią Małego Młynarza. W 1935 wraz ze Stanisławem Krystynem Zarembą dokonali II wejścia na Basztową Przełęcz od Doliny Mięguszowieckiej, przy okazji rewidując (obniżając) stopień trudności tego przejścia dokonanego w 1905 przez Zygmunta Klemensiewicza i Jerzego Maślankę. W latach 1938–1939 zarządzał odziedziczoną po śmierci ojca drukarnią.
Zmobilizowany we wrześniu 1939, w 1940 dostał się do niewoli sowieckiej i został osadzony w obozie w Starobielsku, a następnie rozstrzelany w Charkowie. Awansowany pośmiertnie (w 2007) do stopnia majora.
Pochowany został na Polskim Cmentarzu Wojennym w Charkowie. Na grobowcu rodzinnym na Cmentarzu Rakowickim w Krakowie (kwatera PAS AB-po prawej-Drużbackich) znajduje się płyta poświęcona jego pamięci.

</doc>
<doc id="655642" url="https://pl.wikipedia.org/wiki?curid=655642" title="Goa’uld">
Goa’uld

Goa’uld – fikcyjny, inteligentny gatunek paleoastronautów wymyślony na potrzeby serialu fantastyczno-naukowego zatytułowanego "Gwiezdne wrota". Ich planetą macierzystą jest P3X-888. Do przeżycia potrzebują połączenia się symbiozą z "nosicielem", najczęściej człowiekiem.
Zniewolili niezliczoną liczbę światów, używając ich mieszkańców jako nosicieli, żołnierzy, górników oraz niewolników. Swoją potęgę osiągnęli dzięki sprawnemu przejmowaniu technologii innych ras.
Biologia i rozwój.
Stworzenia te rodzą się z królowych Goa’uldów. Podczas narodzin każdy symbiont dziedziczy genetyczną pamięć swojego poprzednika. Przez pewien czas po urodzeniu Goa`uldzi są bezbronnymi larwami. By przetrwać, muszą znajdować się w zbiorniku wodnym znajdującym się w polu elektrycznym. Niedojrzałe osobniki są inkubowane w kieszeniach umieszczonych w brzuchach Jaffa. Wiele lat zajmuje pełne dojrzenie symbionta i osiągnięcie gotowości do przyjęcia nosiciela.
Młode Goa’uldy bywają jasne z dwoma czarnymi oczami, starsze bardziej szare lub zielone. W pełni dojrzały osobnik ma cztery świecące na czerwono oczy oraz płetwy pomocne przy poruszaniu się w wodnym środowisku, potrafią skakać na znaczne odległości, używając swych czterech szczęk, przebijają się przez kark (lub przez delikatna tkankę na tylnej ściance jamy ustnej), owijają wokół kręgu szyjnego. Momentalnie Goa’uld zyskuje kontrole nad ciałem nosiciela i tłumi jego świadomość. Gdy symbiont kontroluje nosiciela, zazwyczaj używa charakterystycznego, zmienionego głosu lecz kontrolowana osoba może przemawiać także swoim głosem w celu oszukania rozmówcy. Osoba o silnej woli może walczyć o swoją świadomość i w pewnym niewielkim stopniu wpływać na świadomość pasożyta.
Goa’uldy posiadają niesamowite zdolności lecznicze, a z pomocą sarkofagu są w stanie żyć setki lat w ciele nosiciela.
Człowiek będący nosicielem żyje o wiele dłużej niż normalnie i uzyskuje pewne dodatkowe zdolności takie jak szybsza regeneracja oraz większa odporność i siła. W jego krwi pojawiają się cząsteczki naquadahu, co umożliwia korzystanie m.in. z urządzenia leczącego oraz z broni naręcznej umożliwiającej wytworzenie uderzeń telekinetycznych oraz manipulowania ludzkim układem nerwowym na małe odległości.
Historia.
Ojczystą planetą Goa’uld-ów jest P3X-888 na której wyewoluowali jako zwierzęta wodne. Nauczyli się zdobywania na nosicieli Unasów, innego rozumnego gatunku na tamtej planecie.
Kilka tysięcy lat temu, po opanowaniu przez nich techniki podróży przez sieć Gwiezdnych Wrót wielu z nich opuściło swoją planetę, lecz ich część nadal żyje dziko w wodach P3X-888.
Niezdolny do znalezienia nosicieli przez wiele lat, gatunek zaczynał być uznawany za wymierający, aż do momentu gdy Ra w swojej podróży przez kosmos przybył na Ziemię – ("Planeta Tau’ri" P2X-3YZ, "galaktyka Pegaza").
Na niej zdobył ludzkiego nosiciela, a z wielu innych przedstawicieli tego gatunku uczynił niewolników a następnie rozesłał po wielu światach w galaktyce.
To samo uczyniło wielu innych przedstawicieli gatunku.
Goa’uldzi często podawali się za bóstwa z wierzeń ludzi by zdobyć nad nimi władzę.
Goa’uld-owie byli odpowiedzialni za stworzenie ludu Jaffa. Stali się oni inkubatorami dla larw oraz służyli za armię na ich licznych podległych planetach, zwiększając szanse przetrwania.
W okresie trwania serialu elitarna jednostka SG-1 pokonała wielu Goa’uldów i położyła kres ich władzy nad galaktyką. Oddział ten był zamieszany w śmierć między innymi: Apofisa, Seta, Sokara, Hathor, Heru’ura, Kronosa, Ozyrysa czy Aresa.
Najpotężniejszym z Goa’uldów był niewątpliwie Anubis, który dzięki interwencji Omy Desali stał się istotą żyjącą na pograniczu naszego spektrum materialnego a wyższego planu egzystencji. Był drugim Goa’uldem, który najechał Ziemię swoją armadą i musiał uznać wyższość Tau’ri, podobnie jak Aphophis (dzięki odkryciu potężnej broni Pradawnych znalezionej w dawnym ich posterunku na Antarktydzie). Chociaż żaden z żyjących nie mógł zniszczyć go bez materialnej formy, to zgubiła go jego własna pewność siebie. Po odbiciu z rąk rebelii Jaffa broni Pradawnych mającej moc zniszczenia każdej żywej istoty w galaktyce (dzięki sieci Gwiezdnych wrót) Oma Desala poświęciła własne życie, aby naprawić swój błąd i zniszczyć Anubisa.
Władcy Systemu.
Grupa Goa’uldów, którzy walczą i dzielą między sobą galaktykę. Utożsamiają się z wybranym bogiem lub bóstwem z jednej z wielu ziemskich mitologii. Armiami Władców Systemu są Jaffa, których przekonują o swojej rzekomej boskości dzięki posiadanej zaawansowanej technice. Każdy z nich posiada swój znak, który jego poddani mają wytatuowany na czole.
Sojusz Linvris.
Istniała także tak zwana „Druga liga”, niewielki sojusz Goa’uldów sprzeciwiających się Władcom Systemu. Wiadomo o niej tylko tyle iż liczyła dziewięciu członków, wszyscy zostali zabici urządzeniem stworzonym przez Machello.
Harcesis.
Ludzkie dziecko poczęte przez dwoje Goa’uldów, posiadające ich genetyczne wspomnienia. Wśród Goa’uldów istnieje zakaz rodzenia takich dzieci, jako że mogą być one zagrożeniem dla ich rasy (mogą wyjawić wrogom całą ich wiedzę i technologię).
Tok’Ra.
Istnieje odrębna rasa wywodząca się z Goa’uldów, która nazywa sama siebie „Tok’ra”. Pod względem fizycznym Tok’Ra w niczym nie różną się od Goa’uldów – jest to pasożytnicza rasa, która do przeżycia potrzebuje ludzkich nosicieli. Różnią się od swoich pobratymców tym, że ich nosiciele muszą wyrazić zgodę na połączenie i być świadomymi jego skutków. Tok’Ra są ruchem oporu, żyjącym w dobrowolnej symbiozie ze swoimi ludzkimi nosicielami.
Wszyscy Tok’Ra pochodzą z miotu królowej Egerii, która 2000 lat wcześniej, zdała sobie sprawę jakie zło stanowi jej gatunek i podjęła decyzję by zwrócić się przeciwko Ra i Władcom Systemu (nazwa "Tok’Ra" dosłownie oznacza „przeciwko Ra”). Całe jej potomstwo posiadało genetycznie odziedziczone idee, wskutek czego narodził się ruch oporu. Do ich drugoplanowych celów zalicza się utrzymywanie równowagi feudalnej wśród Władców Systemu, tak by żaden inny Goa’uld nie dominował nad innymi.
Tok’Ra nie lubią być porównywani do Goa’uldów, uważając, że ich idee i sposób życia czynią ich innymi od pozostałych przedstawicieli ich gatunku. Są w nieustannym ruchu, zmieniając co pewien czas położenie swojej bazy, a także obsługując wiele baz równocześnie. Bazy tworzą pod powierzchnią ziemi by uniknąć wykrycia ze strony Władców Systemu.. Tok’Ra są kierowani przez Najwyższą Radę.
Stworzyli toksynę zdolną zabić wszystkie symbionty. Ze względu na historię i wspólne cele Tok’Ra stali się głównym sprzymierzeńcem SG-1. W pewnym momencie serialu utworzono sojusz Jaffa, Tok’Ra i ludzi.

</doc>
<doc id="655647" url="https://pl.wikipedia.org/wiki?curid=655647" title="Władysław Diakun">
Władysław Diakun

Władysław Diakun (ur. 10 maja 1949 w Ciechnowie) – polski samorządowiec, burmistrz gminy Police od 1998 roku.
Życiorys.
Uzyskał średnie wykształcenie. W 1980 roku dołączył do Niezależnego Samorządnego Związku Zawodowego „Solidarność” na Zakładach Chemicznych Police. W latach 1981–1983, w trakcie trwania stanu wojennego w Polsce działał w podziemiu. Był współzałożycielem Stowarzyszenia "Wspólnota Polska""", jest prezesem oddziału zachodniopomorskiego tej organizacji.
Działalność samorządowa.
Był zastępcą burmistrza Polic Stanisława Szymaszka. W wyborach samorządowych w 1998 roku kandydował do rady gminy Police. 19 listopada tego samego roku został wybrany burmistrzem. Był jednym z zabiegających o utworzenie powiatu polickiego. W lipcu 1999 był współodpowiedzialny za podpisanie umowy o partnerstwie pomiędzy Policami, a Pasewalkiem. W 2002 roku utworzył stowarzyszenie polityczne Wspólnota Samorządowa – Gryf XXI, którego został prezesem. W wyborach samorządowych w tym samym roku dostał się do drugiej tury wyborów na burmistrza kandydując przeciwko Kazimierzowi Wirkijowskiemu. W II turze uzyskał reelekcję z wynikiem 5352 głosów (56,42%).
W wyborach samorządowych w 2006 roku utrzymał mandat burmistrza w I turze kandydując z ramienia "Stowarzyszenia Wspólnoty Samorządowej – Gryf XXI" i uzyskując 9197 głosów (67,66%). W wyborach był popierany przez Platformę Obywatelską. W październiku tego samego roku został wybrany wiceprzewodniczącym Stowarzyszenia Szczecińskiego Obszaru Metropolitalnego. W marcu 2007 roku został powołany w skład Rady Naukowo-Społecznej Leśnego Kompleksu Promocyjnego "Puszcze Szczecińskie". W marcu 2010 roku został prezesem Lokalnej Grupy Rybackiej "Sztorm".
W wyborach samorządowych 2010 roku w głosowaniu na burmistrza uzyskał 10173 głosów, co przełożyło się na 72,29% poparcia i utrzymanie mandatu w pierwszej turze. Kandydował jednocześnie do rady gminy uzyskując 641 głosów tj. 15,73% poparcia. W lipcu 2014 roku zerwał koalicję z Prawem i Sprawiedliwością pozbawiając Pawła Mirowskiego funkcji wiceburmistrza.
W wyborach w 2014 roku ponownie uzyskał mandat burmistrza w pierwszej turze uzyskując 8999 głosów (69,54%). Razem z Piotrem Krzystkiem, prezydentem Szczecina współtworzył ruch samorządowy Bezpartyjni. W wyborach samorządowych w 2018 roku podtrzymał mandat burmistrza w pierwszej turze z wynikiem 8117 głosów (52,4%). Po wyborach utworzył koalicję z Platformą Obywatelską i Nowoczesną.
W 2020 został członkiem lokalnego komitetu poparcia Rafała Trzaskowskiego w wyborach prezydenckich.
Kontrowersje.
Oświadczenie lustracyjne.
W sierpniu 2009 roku prokurator Oddziałowego Biura Lustracyjnego w Szczecinie skierował przeciwko Diakunowi wniosek do Sądu Okręgowego Wydziału III Karnego w sprawie sprawdzenia czy burmistrz Polic nie dopuścił się kłamstwa lustracyjnego. Według szczecińskiego oddziału Instytutu Pamięci Narodowej, Diakun został zarejestrowany w dniu 1 lipca 1976 roku pod nr 14720 jako kandydat a później jako tajny współpracownik o pseudonimie "Jan" przez Wydział III Komendy Wojewódzkiej Milicji Obywatelskiej w Szczecinie. W grudniu 2010 roku Sąd Okręgowy w Szczecinie orzekł, że burmistrz złożył niezgodne z prawdą oświadczenie lustracyjne. Obrońcy Diakuna oraz prokurator odwołali się od wyroku, a sąd apelacyjny uchylił wyrok, kierując sprawę do ponownego rozpatrzenia.
W maju 2012 roku ponownie został uznany przez Sąd Okręgowy w Szczecinie kłamcą lustracyjnym, wyrok był nieprawomocny. We wrześniu 2012 roku Sąd Apelacyjny w Szczecinie uchylił ten wyrok. Po ogłoszeniu wyroku uzasadnienie sędziego sprawozdawcy brzmiało: „nie ma dowodów świadczących, że był tajnym współpracownikiem”. Sprawa została skierowana do ponownego rozpatrzenia. W kwietniu 2013 roku odbyła się kolejna rozprawa Sądu Okręgowego w sprawie lustracji. Na początku listopada tego samego roku szczeciński sąd okręgowy uznał, że burmistrz Polic złożył zgodne z prawdą oświadczenie lustracyjne.
W lutym 2014 roku Sąd Apelacyjny w Szczecinie podtrzymał wyrok sądu niższej instancji, uznając że Władysław Diakun nie jest kłamcą lustracyjnym.
Afera Policka.
W sierpniu 2020 roku Centralne Biuro Antykorupcyjne przeszukało mieszkanie Diakuna w związku z wątkiem śledztwa dotyczącym tzw. "afery polickiej" związanej z podejrzeniem płatnej protekcji i ingerencji w przetarg o charakterze publicznym.. Nie przedstawiono mu żadnych zarzutów.
Życie prywatne.
Obecnie mieszka w Trzebieży. Żonaty z Ewą Diakun, ma syna Piotra, który został radnym Polic.

</doc>
<doc id="655648" url="https://pl.wikipedia.org/wiki?curid=655648" title="Tkanka chrzęstna szklista">
Tkanka chrzęstna szklista

Tkanka chrzęstna szklista, chrząstka szklista – tkanka chrzęstna odporna na ścieranie, mająca zdolność do remineralizacji. Znajduje się na powierzchniach stawowych, przymostkowych częściach żeber, w ścianie tchawicy, oskrzeli i krtani. Tworzy ludzki szkielet w okresie zarodkowym i płodowym (wówczas dość szybko jest zastępowana przez tkankę kostną). 
W półprzezroczystej, mleczno lśniącej istocie międzykomórkowej chrząstki szklistej znajdują się liczne grupy chondrocytów, a między nimi włókienka kolagenowe, ułożone najczęściej nieregularnie. Istota podstawowa zbudowana jest z makrocząsteczek proteoglikanów oraz kwasu hialuronowego, tworzących kompleksy o masie 100 mln Da, w których kwas ten tworzy oś układu. W skład makrocząstek monomerów glikozaminoglikanów wchodzą siarczan chondroityny i siarczan keratanu, które wiążą wodę (gdyż zawierają wiele grup hydroksylowych) – stanowi ona 70% masy tkanki chrzęstnej szklistej i odpowiada za utrzymanie jej sprężystości. Wraz z wiekiem zwiększa się stosunek objętości włókienek kolagenowych do objętości istoty podstawowej.
Poza chrząstkami stawowymi i nasadowymi posiada ochrzęstną.
Odżywianie i degradacja.
Funkcję odżywiania tej tkanki pełni ochrzęstna, gdyż sama tkanka nie posiada naczyń krwionośnych (ani nerwów). Odżywianie następuje przez dyfuzję z naczyń krwionośnych kanałów ochrzęstnej – jednak jest ona znacznie utrudniona z uwagi na to, że cała woda w tkance chrzęstnej szklistej jest aktywnie związana. W efekcie, razem z wiekiem i rozwojem tkanki, żywotność chondrocytów znajdujących się głęboko w niej spada i następuje degradacja części z nich, co pogarsza właściwości mechaniczne tkanki.
Wzrost i regeneracja.
Za wzrost śródmiąższowy (inaczej śródchrzęstny) tkanki odpowiadają chondroblasty, które powiększają jej masę od wewnątrz przez podziały oraz syntezę kolagenu i proteoglikanów. Wzrost chrząstki odbywa się także inną drogą: przez odkładanie chrząstki przy udziale wewnętrznej warstwy ochrzęstnej, poprzez podział komórkowy i odkładanie kolejnych warstw kolagenu typu II i proteoglikanów.
Regeneracja tkanki chrzęstnej u dzieci i ludzi młodych następuje poprzez rozmnażanie , syntezujących kolagen typu II i proteoglikany. U ludzi dorosłych regeneracja odbywa się jedynie drogą odkładania chrząstki.

</doc>
<doc id="655649" url="https://pl.wikipedia.org/wiki?curid=655649" title="Tkanka chrzęstna sprężysta">
Tkanka chrzęstna sprężysta

Tkanka chrzęstna sprężysta − rodzaj tkanki łącznej chrzęstnej, zawierający liczne włókna elastyczne. Składa się z chondrocytów, które leżą w jamkach chrzęstnych oraz istoty międzykomórkowej, która jest podobna do istoty tk. chrzęstnej szklistej. Tworzy małżowinę uszną, krtań, nagłośnię oraz ścianę zewnętrznego przewodu słuchowego i trąbkę słuchową. W istocie podstawowej zanurzona jest bardzo delikatna siateczka włókien elastycznych przebiegających we wszystkich kierunkach. Chrząstki sprężyste nie ulegają mineralizacji.

</doc>
<doc id="655650" url="https://pl.wikipedia.org/wiki?curid=655650" title="Tkanka chrzęstna włóknista">
Tkanka chrzęstna włóknista

Tkanka chrzęstna włóknista – rodzaj tkanki łącznej chrzęstnej, który zawiera liczne włókna kolagenowe (kolagen typu I) ułożone w gęste, równoległe, jodełkowate pęczki. Pomiędzy nimi znajdują się pojedyncze, lub ułożone w liniowe grupy izogeniczne, chondrocyty produkujące kolagen typu II. Macierz chrząstki zawiera także duże ilości siarczanu chondroityny i siarczanu dermatanu. Dzięki dużej zawartości kolagenu typu I jest bardziej odporna na rozciąganie i barwi się bardziej kwasochłonnie niż tkanka chrzęstna szklista i sprężysta. Tworzy połączenia ścięgien i więzadeł z kośćmi, spojenie łonowe, krążki międzykręgowe w kręgosłupie. Zawsze jest związana z chrząstką szklistą lub sprężystą. Nie jest pokryta ochrzęstną. 

</doc>
<doc id="655651" url="https://pl.wikipedia.org/wiki?curid=655651" title="ASUSTeK Computer">
ASUSTeK Computer



</doc>
<doc id="655652" url="https://pl.wikipedia.org/wiki?curid=655652" title="ASUSTeK">
ASUSTeK



</doc>
<doc id="655654" url="https://pl.wikipedia.org/wiki?curid=655654" title="Greta Minde">
Greta Minde

Greta Minde (niem. tytuł: "Grete Minde") – nowela miłosna niemieckiego pisarza Theodora Fontanego z 1879 roku.
Akcja powieści usytuowana jest w XVI-wiecznej Marchii Brandenburskiej. Wątek miłosny rozgrywa się na tle społeczno-religijnych przemian po wprowadzeniu protestantyzmu.

</doc>
<doc id="655655" url="https://pl.wikipedia.org/wiki?curid=655655" title="Microsoft Windows 98SE">
Microsoft Windows 98SE



</doc>
<doc id="655657" url="https://pl.wikipedia.org/wiki?curid=655657" title="Live Undead">
Live Undead

Live Undead – pierwszy album koncertowy thrashmetalowej grupy Slayer, wydany w 1984 roku. Płyta zawiera kilka utworów zagranych w trakcie koncertu w Nowym Jorku podczas trasy koncertowej "Haunting North America Tour".

</doc>
<doc id="655660" url="https://pl.wikipedia.org/wiki?curid=655660" title="Stefan Kazimierz Kurcz">
Stefan Kazimierz Kurcz

Stefan Kazimierz Kurcz herbu Radwan (ur. 1618 w Kodniu, zm. 1702) – marszałek Trybunału Głównego Wielkiego Księstwa Litewskiego w 1677 roku, kasztelan brzeski w 1668 roku, wojewoda brzeski litewski w 1672 roku, podkomorzy lidzki w latach 1661-1668, wojski lidzki w latach 1653-1661, leśniczy koniawski i dubicki.
Poseł sejmiku lidzkiego na sejm 1658 roku, sejm 1664/1665 roku, sejm 1667 roku, poseł sejmiku brzeskiego na drugi sejm 1666 roku.
Na sejmie 1667 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. W czasie elekcji 1669 roku został sędzią generalnego sądu kapturowego.
Był elektorem Michała Korybuta Wiśniowieckiego z województwa brzeskolitewskiego w 1669 roku. Elektor Jana III Sobieskiego z województwa brzeskolitewskiego w 1674 roku. W 1677 roku wyznaczony z Senatu do Trybunału Skarbowego Wielkiego Księstwa Litewskiego. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. 
Był synem Stanisława, a wnukiem Marcina Kurcza, wojewody dorpackiego; mężem Joanny Petroneli Sapieżanki, córki Mikołaja Piusa Sapiehy.

</doc>
<doc id="655661" url="https://pl.wikipedia.org/wiki?curid=655661" title="Georgi Stamatow (aktor)">
Georgi Stamatow (aktor)

Georgi Stamatow, (ur. 1 stycznia 1893 w Starej Zagorze – zm. 10 sierpnia 1965 w Sofii), bułgarski aktor, reżyser. W latach 1914 – 1964 współpracował z Teatrem Narodowym w Sofii. Wykreował słynne role w dramatach klasycznych (tytułowe w "Otellu" i "Hamlecie" W. Szekspira oraz "Wilhelmie Tellu" F. Schillera, Wurm – "Intryga i miłość" Schillera) i współczesnych (Satin – "Na dnie" M. Gorkiego). Jako inscenizator tworzył teatr epicki, kładł nacisk na psychologiczną wyrazistość postaci ("Hamlet" 1921, "Joanna d'Arc" G.B. Shawa 1934, "Intryga i miłość" 1952). W roku 1948 został współzałożycielem szkoły teatralnej w Sofii.

</doc>
<doc id="655663" url="https://pl.wikipedia.org/wiki?curid=655663" title="Schwetzochromis neodon">
Schwetzochromis neodon

Schwetzochromis neodon – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Schwetzochromis". 
Rodzaj "Schwetzochromis" ma też inną nazwą synonimiczną "Rheohaplochromis" .
Występowanie.
Demokratyczna Republika Konga – endemit rzeki Fwa, dopływu Sankuru.
Opis.
Osiąga w naturze do około 10 cm długości.

</doc>
<doc id="655664" url="https://pl.wikipedia.org/wiki?curid=655664" title="Schwetzochromis">
Schwetzochromis



</doc>
<doc id="655665" url="https://pl.wikipedia.org/wiki?curid=655665" title="Georgi Stamatow (pisarz)">
Georgi Stamatow (pisarz)

Georgi Stamatow, (ur. 25 maja 1869 w Tyraspolu, Mołdawia – zm. 9 listopada 1942 w Sofii) - pisarz bułgarski, wywodzący się z besarabskich Bułgarów. 
Autor szkiców nowelistycznych i obrazków społeczno-obyczajowych, utrzymanych w poetyce naturalizmu, podporządkowanych intencji satyrycznej. W utworach Stamatowa obiektem ataków jest świat mieszczański. Główne dzieła Stamatowa: "Izbrani oczerci i razkazi" (1905), "Razkazi" (tom 1-2 1929 – 1930). Przekłady polskie dzieł Stamatowa znajdują się w antologiach: "Antologia noweli bułgarskiej XIX i XX wieku" (1955), "Miłosierdzie Marsa" (1978), "Biała jaskółka" (1982).

</doc>
<doc id="655669" url="https://pl.wikipedia.org/wiki?curid=655669" title="Grand Prix Austrii Formuły 1">
Grand Prix Austrii Formuły 1

Grand Prix Austrii – wyścig zaliczany do Mistrzostw Świata Formuły 1.
Pierwszy wyścig odbył się w sezonie 1964 na torze Zeltweg i okazał się dużym sukcesem. Jednak Fédération Internationale de l’Automobile narzekała na poziom bezpieczeństwa (tor był wąski i wyboisty), a kibice na kiepską widoczność. Ostatecznie usunięto wyścig z kalendarza F1.
Grand Prix Austrii powróciło w sezonie 1970 na torze Österreichring (znajdującym się niedaleko od Zeltweg). Eliminacja nie była takim sukcesem jak poprzednio, ale utrzymała się do sezonu 1987. Gdy obiekt przestał spełniać standardy FIA, Austria musiała ponownie pożegnać się z Grand Prix.
W latach 1995–1996 obiekt został zmodernizowany, zmieniono także jego nazwę – od tej pory nosił nazwę A1-Ring (z powodu sponsora). Dzięki przebudowie Grand Prix Austrii powróciło w sezonie 1997 i pozostało tam aż do sezonu 2003.
O przywrócenie do kalendarza Grand Prix Austrii starała się firma Red Bull, która wydała kilka milionów euro na modernizację toru. Prace były chwilowo przerwane z powodu protestów okolicznej ludności i ekologów i później projekt został zawieszony po uznaniu przez władze Austrii racji okolicznej ludności i cofnięciu pozwolenia na budowę. Jednak dzięki staraniom Dietricha Mateschitza modernizacja toru została ukończona i od 2014 roku odbywa się na nim Grand Prix Austrii.
Zwycięzcy Grand Prix Austrii.
!align=center | 1965–1969
!align=center | 1988–1996
!align=center | 2004–2013
Kierowcy
Producenci samochodów
Producenci silników

</doc>
<doc id="655675" url="https://pl.wikipedia.org/wiki?curid=655675" title="Andrzej Glass">
Andrzej Glass

Andrzej Glass (ur. 9 października 1930) – polski historyk lotnictwa, konstruktor lotniczy, dr inżynier, pilot szybowcowy, harcmistrz. Członek Naczelnictwa ZHR w kadencji 2006–2008. 
Życiorys.
Kariera zawodowa.
Syn Henryka Glassa i Feliksy Grabskiej. Do wybuchu II wojny światowej mieszkał w Warszawie. Po jej wybuchu wyjechał z matką na południe Polski, mieszkał w majątku Niwki koło Dąbrowy Tarnowskiej, w Poroninie oraz w Nowym Sączu.
W 1946 roku powrócił do Warszawy, zamieszkał u swego dziadka prof. Stanisława Grabskiego przy ul. Belwederskiej. W 1948 roku przeprowadził się do domu dziadka w Sulejówku.
W latach 1947–1949 kierował działalnością koła Ligi Lotniczej w Liceum im. Stefana Batorego w Warszawie, gdzie w 1949 roku zdał egzamin maturalny i rozpoczął studia na Wydziale Mechanicznym Politechniki Warszawskiej.
W 1954 roku uzyskał dyplom inżyniera, następnie przeniósł się na Wydział Lotniczy Politechniki Warszawskiej i w 1959 roku uzyskał dyplom magistra.
W latach 1955–1958 pracował jako instruktor w modelarni lotniczej w Pałacu Kultury i Nauki.
Od 1960 do 1965 roku był zatrudniony w PZL Okęcie jako konstruktor przy projekcie samolotu PZL-104 Wilga w zespole kierowanym przez mgr inż. Bronisława Żurakowskiego. Pracował również w zespołach konstrukcyjnych projektujących samolot MD-12F oraz samolot pionowego startu PS-3.
W okresie 1965–1972 pracował jako adiunkt w Instytucie Lotnictwa w Warszawie, w 1972 roku został kierownikiem Branżowego Ośrodka Informacji Technicznej i Ekonomicznej. W latach 1979–1992 kierował Zespołem Historii Polskiej Techniki Lotniczej w Instytucie Historii Nauki i Techniki Polskiej Akademii Nauk. W latach 1975–1986 zajmował stanowisko Przewodniczącego Lotniczej Komisji Historycznej Klubu Seniorów Lotnictwa, był też jednym z współzałożycieli Polskiego Towarzystwa Historii Techniki. Od 1980 do 1981 roku był przewodniczącym koła NSZZ „Solidarność” w Instytucie Historii Nauki i Techniki PAN.
Od 1968 do 1990 roku był członkiem władz Stowarzyszenia Inżynierów i Techników Mechaników Polskich. W 1981 roku został prezesem Klubu Miłośników Historii Polskiej Techniki Lotniczej przy Narodowym Muzeum Techniki w Warszawie. W 1983 roku był jednym z współzałożycieli Polskiego Towarzystwa Historii Techniki. W latach 1978–2008 był członkiem Rady Muzeum Lotnictwa Polskiego w Krakowie, od 1981 r. prezesem Klubu Miłośników Historii Polskiej Techniki Lotniczej przy Muzeum Techniki w Warszawie, od 1994 do 2004 zasiadał w Krajowej Radzie Lotnictwa. W 2012 roku obronił pracę doktorską pt. "„Rozwój techniczny szybowców na świecie”" w Instytucie Historii Nauki PAN.
Od 1948 roku publikował artykuły w czasopismach o tematyce lotniczej i harcerskiej, łącznie opublikował ok. 1500 artykułów. Ponadto jest autorem ok. 50. książek dotyczących tematyki historii polskiego lotnictwa, 25. z zakresu techniki lotniczej, szkolenia lotniczego i popularyzacji lotnictwa, oraz ok. 20. o wychowaniu harcerskim. Od 1972 do 1989 roku był redaktorem naczelnym miesięcznika „Technika lotnicza i astronautyka”.
W 1992 roku przeszedł na emeryturę.
Jest autorem autobiografii pt. "„Całe życie pod wiatr”" wydanej w 2017 roku.
Harcerstwo.
Do harcerstwa wstąpił w 1943 roku, zostając członkiem konspiracyjnej 1 Drużyny Harcerstwa Polskiego w Nowym Sączu. Po wyzwoleniu należał do 2 Drużyny Harcerzy również w Nowym Sączu. Po przeprowadzce w 1946 roku do Warszawy wstąpił do 23 Warszawskiej Drużyny Harcerskiej.
W latach 1947–1949 był referentem lotniczym Komendy Warszawskiej Chorągwi Harcerzy oraz założył Harcerski Klub Lotniczy.
W 1957 roku otrzymał stopień podharcmistrza. W latach 1957–1959 prowadził Referat Lotniczy Stołecznej Komendy Chorągwi ZHP oraz harcerskie kursy lotnicze: drużynowych, instruktorów modelarstwa oraz szybowcowe. Następnie, w latach 1959–1961 był szefem Kierownictwa Drużyn Lotniczych GK ZHP. W 1960 roku otrzymał stopień harcmistrza. Powrócił do czynnej pracy harcerskiej w 1980 roku. Twórca systemu harcerskiego wychowania lotniczego. Był przewodniczącym Rady Wychowania Lotniczego ZHP w latach 1981–1995.
W 1996 roku przeszedł do ZHR. Od 2005 do 2014 roku prowadził Kuźnicę Myśli Harcerskiej. W latach 2006–2008 był członkiem Naczelnictwa Związku Harcerstwa Rzeczypospolitej oraz był przewodniczącym Kapituły Stopnia Harcerza Rzeczypospolitej w Mazowieckiej Chorągwi Harcerzy ZHR.
Sport lotniczy.
Był wyszkolonym pilotem szybowcowym, latał w latach 1946–1947 dostępnymi wówczas szybowcami – m.in. IS-A Salamandra, IS-B Komar, IS-2 Mucha. W 1947 r. uzyskał kategorię C pilota szybowcowego po odbyciu przeszkolenia w Jeżowie, Kobylnicy i Tęgoborzu.
Życie prywatne.
W 1962 roku ożenił się z Marią Różycką-Kołodziejczyk (zm. 1976), z którą ma syna Wojciecha (ur. 1963). W 1976 roku ożenił się z Teresą Różycką.

</doc>
<doc id="655677" url="https://pl.wikipedia.org/wiki?curid=655677" title="Aviatik D.I">
Aviatik D.I

Aviatik D.I (Berg D.I) - pierwszy samolot myśliwski wyprodukowany od podstaw przez Austro-Węgry, używany przez siły lotnicze tego kraju ("Luftfahrtruppen") podczas I wojny światowej.
Historia.
Prace nad prototypem samolotu Aviatik D.I (zwanego też Berg D.I od nazwiska konstruktora Juliusa von Berga) rozpoczęły się w sierpniu 1916 roku, natomiast oblot prototypu oznaczonego 30.14 miał miejsce 16 października 1916 w Aspern (dzielnica Wiednia). Zakończył się on śmiercią pilota oblatywacza.
Podjęto więc prace nad modyfikacją myśliwca, tworząc trzy kolejne prototypy oznaczone 30.19 (do testów na ziemi), 30.20 (do testów w locie) oraz 30.21 (jako rezerwowy). Testy te przebiegły pozytywnie i pierwsze seryjnie produkowane egzemplarze zasiliły wkrótce eskadry "Fluggeschwader I" ("FLG I", przemianowana później na "Flik 101G") w Divača (obecnie Słowenia).
Myśliwce były produkowane przez różne zakłady (głównie Aviatik) i różniły się szczegółami budowy, a także awaryjnością (na myśliwcu Aviatik D.I serii 115 produkcji zakładów Lohner z powodu wady konstrukcyjnej zginął m.in. jeden z asów lotnictwa Austro-Węgier Frank Linke-Crawford).
Wersje.
Do 31 października 1918 wyprodukowano dla armii austro-węgierskiej ogółem 677 egzemplarzy myśliwca w następujących zakładach:
Różniły się one typem silników, modyfikacjami kadłuba, karabinów maszynowych i chłodnicy.

</doc>
<doc id="655685" url="https://pl.wikipedia.org/wiki?curid=655685" title="Ivan Ljubicic">
Ivan Ljubicic



</doc>
<doc id="655689" url="https://pl.wikipedia.org/wiki?curid=655689" title="Raymond Spruance">
Raymond Spruance

Raymond Ames Spruance (ur. 3 lipca 1886 w Baltimore, zm. 13 grudnia 1969 w Pebble Beach w Kalifornii) – admirał United States Navy, wsławiony zwycięstwem w bitwie pod Midway.
Życiorys.
Akademię Marynarki Wojennej ukończył w 1906. Posiadał ponadto wykształcenie techniczne. W US Navy dowodził najpierw kilkoma niszczycielami, a następnie pancernikiem USS „Mississippi”. Przed wybuchem II wojny światowej pełnił funkcję dowódcy 10. Okręgu Marynarki w San Juan na Portoryko.
Po wybuchu wojny na Pacyfiku jego okrętem flagowym był ciężki krążownik USS „Northampton” (CA-26), z pokładu którego dowodził zespołem krążowników w składzie Task Force 8, stanowiących eskortę flagowego okrętu adm. Williama Halseya – lotniskowca USS Enterprise (CV-6). Służba w tej roli, zwłaszcza podczas rajdów TF8 na wyspy Marshala, na wyspę Wake, na Marcus oraz rajdu TF8 w osłonie zespołu USS „Hornet” (CV-8) na wyspy japońskie, pozwoliła mu na wyrobienie znakomitego zdania o sobie u admirała Halseya, co poskutkowało udzieloną admirałowi Chesterowi Nimitzowi rekomendacją Spruance'a na stanowisko dowódcy TF16 na czas operacji przeciwko Kidō-butai pod Midway.
Podczas bitwy o Midway dowodził 16. Grupą Uderzeniową (ang. "Task Force 16"), w skład której wchodziły dwa lotniskowce. Nie znający bliżej operacji morskich na dużą skalę i w dodatku z udziałem lotniskowców Spruance poradził sobie znakomicie, a jego decyzje podejmowane w trakcie bitwy przyczyniły się do zatopienia czterech lotniskowców nieprzyjaciela, a tym samym do przerwania pasma sukcesów Japonii na Pacyfiku.
Po bitwie o Midway mianowany został szefem sztabu dowódcy Floty Pacyfiku (CINCPAC), a następnie zastępcą dowódcy. W połowie 1943 mianowany został dowódcą Floty Środkowego Pacyfiku. Z pokładu swego okrętu flagowego (USS „Indianapolis”) dowodził operacjami morskimi związanymi z zajęciem Wysp Gilberta, Marshalla, Marianów, Iwo Jimy i Okinawy. W czerwcu 1944 pokonał flotę japońską w bitwie na Morzu Filipińskim. W końcu 1945 zastąpił adm. Nimitza na stanowisku dowódcy Floty Pacyfiku.
Nominacja Spruance’a na stopień admirała floty została zablokowana w Kongresie Stanów Zjednoczonych przez Carla Vinsona, zagorzałego zwolennika adm. Williama Halseya (Kongres specjalną ustawą zezwolił na nadanie tego stopnia tylko czterem admirałom, wcześniej stopień ten otrzymali William Leahy, Ernest King i Chester Nimitz, zatem z dwóch ostatnich kandydatów, Halseya i Spruance`a, już tylko jeden mógł zostać awansowany, choć według powszechnej opinii obaj zasługiwali na ten stopień). Po przejściu na emeryturę w lipcu 1948 pełnił ważne funkcje – m.in. w latach 1952–1955 był ambasadorem USA na Filipinach.
Pochowany został z honorami wojskowymi na cmentarzu Golden Gate pod San Francisco, tuż obok admirałów Chestera Nimitza, Charlesa Lockwooda i Kelly’ego Turnera, co było rezultatem wcześniejszej umowy między nimi
Pamięć.
Jego imię otrzymały niszczyciele rakietowe: USS „Spruance” (DD-963) (pierwsza jednostka typu "Spruance") oraz USS „Spruance” (DDG-111) (jednostka typu "Arleigh Burke").
Film.
Postać kontradmirała Spruance’a, którą zagrał Glenn Ford, pojawia się w filmie fabularnym "Bitwa o Midway" (1976), wyreżyserowanym przez Jacka Smighta.

</doc>
<doc id="655691" url="https://pl.wikipedia.org/wiki?curid=655691" title="Unholyunion">
Unholyunion

Unholyunion - pierwszy album studyjny polskiej grupy black metalowej Christ Agony. Wydawnictwo ukazało się w 1993 roku nakładem wytwórni płytowej Carnage Records. Nagrania zostały zarejestrowane w gdyńskim Modern Sound Studio pomiędzy 20 a 31 lipca 1993 roku. W 2000 roku wytwórnia Pagan Records wydała "Unholyunion" na dwupłytowym wydawnictwie wraz z druga płytą Christ Agony pt. "Daemoonseth - Act II".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="655692" url="https://pl.wikipedia.org/wiki?curid=655692" title="Puck (typ jachtu)">
Puck (typ jachtu)

Puck – polski niezatapialny jacht do żeglugi przybrzeżnej i osłoniętej, nadający się szczególnie do szkolenia żeglarskiego.
Mistrzostwa Polski Klasy Puck.
Od 2013 roku Harcerski Ośrodek Morski wspólnie z Yacht Club Rewa organizują Mistrzostwa Polski w klasie Puck. Zwycięzcy:

</doc>
<doc id="655695" url="https://pl.wikipedia.org/wiki?curid=655695" title="Guantanamo">
Guantanamo



</doc>
<doc id="655698" url="https://pl.wikipedia.org/wiki?curid=655698" title="Târg">
Târg

Târg ("Tîrg") – rumuńskie określenie miast, będących w średniowieczu ośrodkami handlowymi. Na początku były tymczasowymi obozowiskami ustawianymi na czas targu. Później, gdy rzemieślnicy zaczęli osiedlać się w okolicach miejsca handlu, przekształciły się w prawdziwe miasta. Część z "târgów" została przekształcona w ufortyfikowane fortece ("cetate", l.mn. "cetăţi").

</doc>
<doc id="655699" url="https://pl.wikipedia.org/wiki?curid=655699" title="Cetate">
Cetate



</doc>
<doc id="655700" url="https://pl.wikipedia.org/wiki?curid=655700" title="Mroczki (medycyna)">
Mroczki (medycyna)

Mroczki - w medycynie ruchome lub stałe zamglenie oczu w polu widzenia, spowodowane przez zmiany zapalne, naczyniowe bądź zanikowe w siatkówce oka albo w nerwie wzrokowym. 
Mroczki są typowym, wczesnym symptomem jaskry, ale i innych chorób takich jak na przykład nowotwory mózgu. Mroczki najczęściej występują u krótkowidzów.
Mroczki migocące (scotoma scintillans) są obserwowane w migrenach z aurą.

</doc>
<doc id="655701" url="https://pl.wikipedia.org/wiki?curid=655701" title="Odax">
Odax

Odax – rodzaj morskich ryb okoniokształtnych z rodziny Odacidae.
Klasyfikacja.
Gatunki zaliczane do tego rodzaju :

</doc>
<doc id="655702" url="https://pl.wikipedia.org/wiki?curid=655702" title="Bursaspor">
Bursaspor

Bursaspor Kulübü Derneği – turecki klub piłkarski z miasta Bursa. Klub został założony w 1963. Awansował do pierwszej ligi w 1967 i pozostał w niej do 2004. W 2006 klub awansował do pierwszej ligi, a w 2010 r. zdobył mistrzostwo kraju.

</doc>
<doc id="655703" url="https://pl.wikipedia.org/wiki?curid=655703" title="Nash (typ jachtu)">
Nash (typ jachtu)

Nash – jacht budowany w Polsce w dużych seriach przez Polsport Chojnice w wersji mieczowej, oraz w Stoczni Północnej Gdańsk jako przystosowany do pływań na morskich wodach osłoniętych.

</doc>
<doc id="655705" url="https://pl.wikipedia.org/wiki?curid=655705" title="Radio Watykan">
Radio Watykan



</doc>
<doc id="655706" url="https://pl.wikipedia.org/wiki?curid=655706" title="Târgu Neamț">
Târgu Neamț

Târgu Neamț (t. "Tîrgu Neamț", węg. "Németvásár") – miasto w okręgu Neamț, w Mołdawii, w Rumunii, ok. 30 km na północ od Piatra Neamț. W 2004 roku liczyło około 20 000 mieszkańców. Pierwsze wzmianki o miejscowości pochodzą z XIV wieku.
Ruiny twierdzy w Târgu Neamț to najciekawsza budowla obronna Mołdawii. Pierwotny zamek zbudowany przez Piotra Muszata w latach 80 XVII w. Jan III Sobieski obsadził ją swoim wojskiem w 1691 podczas swojej wyprawy mołdawskiej i dzierżył aż do pokoju w Karłowicach.

</doc>
<doc id="655707" url="https://pl.wikipedia.org/wiki?curid=655707" title="Tîrgu Neamţ">
Tîrgu Neamţ



</doc>
<doc id="655708" url="https://pl.wikipedia.org/wiki?curid=655708" title="Targu Neamt">
Targu Neamt



</doc>
<doc id="655709" url="https://pl.wikipedia.org/wiki?curid=655709" title="Siphonognathus">
Siphonognathus

Siphonognathus – rodzaj morskich ryb okoniokształtnych z rodziny Odacidae.
Klasyfikacja.
Gatunki zaliczane do tego rodzaju :

</doc>
<doc id="655710" url="https://pl.wikipedia.org/wiki?curid=655710" title="Tirgu Neamt">
Tirgu Neamt



</doc>
<doc id="655711" url="https://pl.wikipedia.org/wiki?curid=655711" title="Tîrg">
Tîrg



</doc>
<doc id="655712" url="https://pl.wikipedia.org/wiki?curid=655712" title="Tirg">
Tirg



</doc>
<doc id="655716" url="https://pl.wikipedia.org/wiki?curid=655716" title="Photoret">
Photoret



</doc>
<doc id="655717" url="https://pl.wikipedia.org/wiki?curid=655717" title="Demigod">
Demigod



</doc>
<doc id="655718" url="https://pl.wikipedia.org/wiki?curid=655718" title="CA San Telmo">
CA San Telmo

Club Atlético San Telmo jest argentyńskim klubem z siedzibą w Isla Maciel, dzielnicy miasta Avellaneda będącego częścią zespołu miejskiego Buenos Aires.
Historia.
Klub założony został w roku 1904 pod nazwą San Telmo Football Club co wynikało z ówczesnej mody nazywania klubów w Argentynie po angielsku, czyli w języku propagatorów futbolu. Przykładem były takie kluby jak River Plate, Boca Juniors, Newell’s Old Boys, Racing Club oraz Chaco For Ever. 
W latach 20. XX wieku klub zmienił nazwę na obecnie obowiązującą - Club Atlético San Telmo. Początkowo kolory klubu były niebiesko-białe, teraz są niebieskie lub błękitne. W roku 1975 klub awansował do pierwszej ligi (Primera división argentina), jednak już w następnym sezonie doszło do spadku. Obecnie drużyna San Telmo gra w trzeciej lidze argentyńskiej Primera B Metropolitana.

</doc>
<doc id="655719" url="https://pl.wikipedia.org/wiki?curid=655719" title="Club Atlético San Telmo">
Club Atlético San Telmo



</doc>
<doc id="655721" url="https://pl.wikipedia.org/wiki?curid=655721" title="Antalyaspor">
Antalyaspor

Antalyaspor Kulübü jest tureckim klubem piłkarskim z Antalyi. Został założony 2 lipca 1966 roku.
Barwami klubu jest kolor czerwony i biały, swoje mecze domowe rozgrywają na Antalya Stadyumu. Klub 2-krotnie zdobył mistrzostwo 2. Lig, a w 2000 dotarł do finału Pucharu Turcji.
Historia.
Antalyaspor powstał w 1966 roku w nadmorskiej miejscowości Antalya. W 1982 roku klub awansował do Süper Lig. W sezonie 1984/85 Antalyaspor spadł do 2 ligi. Klub rywalizował w 2 lidze do roku 1994, kiedy to w finale play-off pokonał 3-2 Istanbulspor. Największy poziom klub pokazywał do roku 2002, kiedy to grał w Pucharze Intertoto, a dwa lata wcześniej przegrał w finale Pucharu Turcji z Galatasaray 5-3. Antalyaspor rozegrał także 4 mecze w Pucharze UEFA (Liga Europejska). Najpierw w pierwszej rundzie w dwumeczu pokonał Kapaz PFC 7-0, a potem odpadł po meczach z Werderem Brema, choć w jednym z Antalyaspor odniósł zwycięstwo 2-0. W sezonie 2001/2002 spadł z Süper Lig. Klub ponownie wywalczył awans w sezonie 2005/2006. W następnym roku nie udało się utrzymać w najwyższej tureckiej lidze, lecz w kolejnym sezonie wywalczyli ponowny awans. W sezonie 2014/15 klub zajął 5 miejsce w najwyższej klasie rozgrywkowej, co gwarantuje start w Lidze Europejskiej.
W 2015 roku sprzedano klub za 50 mln z nadzieją, że zainwestowane w niego pieniądze przyniosą sukcesy w kolejnych latach. 25 czerwca 2015 do klubu dołączył 3-krotny zwycięzca Ligi Mistrzów Samuel Eto’o.
Do 2010 roku piłkarze Antalyasporu rozgrywali swoje spotkania na stadionie im. Atatürka, ponieważ jednak jego dalsze użytkowanie zagrażało bezpieczeństwu, drużyna tymczasowo przeniosła się na Mardan Spor Kompleksi, a w 2012 roku na Akdeniz Üniversitesi Stadyumu. Budowa nowego stadionu dla klubu, mogącego pomieścić 32 539 widzów, rozpoczęła się w czerwcu 2013 roku, a pierwszy mecz na nowym obiekcie piłkarze Antalyasporu rozegrali 26 października 2015 roku (porażka z Beşiktaşem 1:5).

</doc>
<doc id="655722" url="https://pl.wikipedia.org/wiki?curid=655722" title="Film płaszcza i szpady">
Film płaszcza i szpady

Filmy płaszcza i szpady (fr. "film de cape et d’épée", ang. "swashbuckler film") – gatunek filmów kostiumowych, których tematem są awanturnicze przygody obfitujące w pojedynki. Wśród klasycznych przykładów filmów płaszcza i szpady wymienia się "Znak Zorro" (1940) Roubena Mamouliana, "Płomień i strzałę" (1950) Jacques'a Tourneura, "Scaramouche'a" (1952) George'a Sidneya, "Fanfana Tulipana" (1952) Christiana-Jaque'a.

</doc>
<doc id="655723" url="https://pl.wikipedia.org/wiki?curid=655723" title="Spinefarm Records">
Spinefarm Records

Spinefarm Records – fińska wytwórnia płytowa z siedzibą w Helsinkach, która skupia się głównie na zespołach heavymetalowych. W 1999 roku została utworzona, przez Samiego Tenetza lidera blackmetalowego zespołu Thy Serpent. Od 2002 roku Spinefarm jest częścią Universal Music Group, ale działa jako podmiot niezależny. Wytwórnia prowadzi szereg pododdziałów ukierunkowanych na różne gatunki, takie jak: Freeride, Hawaii Sounds, Odor, Ranch, Ranka Recordings, Spikefarm Records oraz Spinefarm Records U.K.
Nakładem Spinefarm Records ukazały się nagrania m.in. takich wykonawców jak: 36 Crazyfists, Agonizer, Airbourne, Amaranthe, Amberian Dawn, Amorphis, Anti-Flag, Artificial Heart, Atreyu, Babylon Whores, Beherit, Barathrum, Beto Vázquez Infinity, The Black League, Bob Malmström, Brother Firetribe, Bullet for My Valentine, Celesty, Charon, Children of Bodom, Chthonic, Dark Tranquillity, Darke Complex, Darkwoods My Betrothed, Dead by April, DragonForce, Dragonlord, Sentenced, Sethian, Shining, Sinergy, Slaves to Gravity, Soen, Sonata Arctica, Swallow the Sun, Tarja Turunen, Tarot, Throne of Chaos, Thy Serpent, To/Die/For, Toothgrinder, The Treatment, Turbowolf, Twilightning, Von Hertzen Brothers, Voodoo Six, Warmen oraz We Came as Romans.
W 2016 Spinefarm Records nabyła wytwórnię muzyczną Candlelight Records.

</doc>
<doc id="655724" url="https://pl.wikipedia.org/wiki?curid=655724" title="Bez (typ jachtu)">
Bez (typ jachtu)

Bez, jachcik zaprojektowany pierwotnie dla żeglarzy bez patentu miał początkowo tylko 7 m² powierzchni żagla. Mimo małych rozmiarów posiada szereg udogodnień - pojemne bakisty, odpływowy kokpit. Dzięki niewielkim wymiarom może być transportowany na przyczepie nawet za małym samochodem osobowym (np. fiatem 126p).
Wersja Bez 4 budowana była przez stocznię jachtową Foto-Pam w Augustowie

</doc>
<doc id="655726" url="https://pl.wikipedia.org/wiki?curid=655726" title="Bez (ujednoznacznienie)">
Bez (ujednoznacznienie)



</doc>
<doc id="655731" url="https://pl.wikipedia.org/wiki?curid=655731" title="Firebox Records">
Firebox Records

Firebox Records – fińska wytwórnia muzyczna z siedzibą w Seinäjoki. Wytwórnia specjalizuje się w doom metalu, hard rocku, death metalu i melancholic rocku.

</doc>
<doc id="655732" url="https://pl.wikipedia.org/wiki?curid=655732" title="Szlak Nadmorski">
Szlak Nadmorski

Szlak Nadmorski – znakowany czerwony szlak turystyczny w województwach zachodniopomorskim i pomorskim, część Europejskiego Szlaku Dalekobieżnego E9.
Charakterystyka.
Szlak przebiega wzdłuż polskiego wybrzeża Bałtyku. Na terenie województwa zachodniopomorskiego nosi nazwę: "Szlak Nadmorski im. dr. Czesława Piskorskiego", natomiast w województwie pomorskim: "Szlak Nadmorski Bałtycki".
Przebieg szlaku.
Kilometraż w skróconym przebiegu szlaku podano dla obu kierunków marszu:
Przebieg szlaku został zweryfikowany na podstawie stanu z lat: 2006, 2007, 2008.

</doc>
<doc id="655733" url="https://pl.wikipedia.org/wiki?curid=655733" title="Lewart">
Lewart



</doc>
<doc id="655734" url="https://pl.wikipedia.org/wiki?curid=655734" title="Solar and Heliospheric Observatory">
Solar and Heliospheric Observatory



</doc>
<doc id="655736" url="https://pl.wikipedia.org/wiki?curid=655736" title="Droga wojewódzka nr 235">
Droga wojewódzka nr 235

Droga wojewódzka nr 235 (DW235) – droga wojewódzka w woj. pomorskim o długości 55 km łącząca Korne z Chojnicami. Droga przebiega przez 2 powiaty: kościerski (gminy: Kościerzyna, Lipusz i Dziemiany), chojnicki (gminy: Brusy i Chojnice).
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dopuszczony jest ruch pojazdów o nacisku pojedynczej osi do 8 ton, do 2012 roku do 10 ton.

</doc>
<doc id="655737" url="https://pl.wikipedia.org/wiki?curid=655737" title="Loch Tay">
Loch Tay

Loch Tay (gael. "Loch Tatha") – jezioro w Szkocji położone na południe od gór Grampian. Jest to największe jezioro Perth and Kinross; o długości 14 mil i tylko jednej mili szerokości. Na południowym krańcu jeziora znajduje się miasteczko Killin, na północnym zaś wioska Kenmore. Loch Tay jest znanym ośrodkiem sportów wodnych: kajakarstwa, wioślarstwa, żeglarstwa i wędkarstwa.

</doc>
<doc id="655739" url="https://pl.wikipedia.org/wiki?curid=655739" title="Luís Inácio Lula da Silva">
Luís Inácio Lula da Silva



</doc>
<doc id="655742" url="https://pl.wikipedia.org/wiki?curid=655742" title="Szlak Nadmorski im. Czesława Piskorskiego">
Szlak Nadmorski im. Czesława Piskorskiego



</doc>
<doc id="655743" url="https://pl.wikipedia.org/wiki?curid=655743" title="CA Talleres (Remedios de Escalada)">
CA Talleres (Remedios de Escalada)

Club Atlético Talleres − argentyński klub piłkarski z siedzibą w mieście Remedios de Escalada.
Historia.
Klub założono dnia 1 czerwca 1906. Talleres obecnie występuje w trzeciej lidze argentyńskiej Primera B Metropolitana.

</doc>
<doc id="655744" url="https://pl.wikipedia.org/wiki?curid=655744" title="Szlak Nadmorski Bałtycki">
Szlak Nadmorski Bałtycki



</doc>
<doc id="655745" url="https://pl.wikipedia.org/wiki?curid=655745" title="Club Atlético Talleres">
Club Atlético Talleres



</doc>
<doc id="655749" url="https://pl.wikipedia.org/wiki?curid=655749" title="Muzeum Vincenta van Gogha">
Muzeum Vincenta van Gogha

Van Gogh Museum – muzeum w Amsterdamie (Holandia) poświęcone sztuce Vincenta van Gogha i czasom, w których żył. Aktualnie znajduje się tam ponad 200 obrazów mistrza, 500 jego rysunków i 700 listów; jest to największa taka kolekcja na świecie. Oprócz tego zgromadzono tam wiele innych związanych z nim pamiątek, m.in. fotografii i rzeczy osobistych. W muzeum podziwiać można także inne dzieła sztuki – prace przyjaciół malarza: m.in. Paula Gauguina, Toulouse-Lautreca oraz artystów, których van Gogh podziwiał, jak Léon Lhermitte i Jean-François Millet, organizowane są wystawy sztuki dziewiętnastowiecznej. Najstarsze eksponaty pochodzą z 1840, najmłodsze z roku 1920.
W bibliotece muzeum znajduje się ponad 24 000 książek i 4500 innych publikacji, takich jak katalogi wystawowe i artykuły prasowe. Do zbiorów włączono dziewiętnastowieczną kolekcję piśmiennictwa należącą do Arti et Amicitiae – amsterdamskiego stowarzyszenia artystów. Zasoby biblioteki wzbogacane są każdego roku o około 1000 publikacji.
Gmach Muzeum van Gogha został oddany do użytku w 1973, w 1999 został wyremontowany i częściowo przebudowany. Po dziesięciomiesięcznej renowacji otwarcia dokonała Beatrycze – królowa Holandii.
Historia kolekcji.
Trzon kolekcji stanowią dzieła sztuki należące pierwotnie do Theo van Gogha, młodszego brata Vincenta. Po jego śmierci odziedziczyła je wdowa po Theo – Johanna van Gogh-Bonger (1862-1925), a po jej śmierci Vincent Willem van Gogh (1890-1978), syn tej ostatniej. W 1962, dzięki staraniom władz holenderskich, kolekcję przekazano Fundacji Vincenta van Gogha. Fundacja oddała kolekcję do Muzeum van Gogha jako stały depozyt. Muzeum otwarte zostało w 1973, z czasem ekspozycję wzbogacano o kolejne, pozyskiwane na własność lub wypożyczane dzieła sztuki dziewiętnastowiecznej i eksponaty. W ostatnich latach zakupiono dzieła takich artystów jak: Claude Monet, Edouard Manet i Camille Pissarro.
Najcenniejsze dzieła.
Do najcenniejszych eksponatów znajdujących się w Muzeum van Gogha należą jego płótna: "Jedzący kartofle", "Pokój van Gogha w Arles", jeden obraz z cyklu oraz "Pole pszenicy z krukami" – obraz namalowany na krótko przed śmiercią Vincenta i przez wielu uważany za jego ostatni.
Oprócz prac Vincenta van Gogha wystawianych jest wiele obrazów innych sławnych malarzy.
Organizacja.
Muzeum van Gogha zlokalizowane jest w dwóch budynkach – budynku głównym (zaprojektowanym przez Gerrita Rietvelda, ukończonym przez partnerów) oraz dobudowanym „skrzydle wystawowym”, które jest dziełem Kisho Kurokawy. Budynek główny jest starszy (ukończony w 1973), pierwotnie mieściło się tam całe muzeum. Skrzydło wystawowe oddano do użytku dopiero w 1999 i od tego czasu w starym budynku znajduje się jedynie stała ekspozycja. W kompleksie znajdują się ponadto restauracja i sklep, przeznaczone dla odwiedzających. Kolejną atrakcją jest możliwość pogłębienia wiedzy o van Goghu i innych artystach – w sali przeznaczonej do prezentacji dostępne są książki i komputery z dostępem do internetu; instytucja prowadzi działalność naukowo-badawczą i edukacyjną. W bezpośrednim sąsiedztwie muzeum, w willi gdzie mieszkał niegdyś architekt Jan de Bie Leuveling Tjeenk (1885-1940), zlokalizowana jest biblioteka Muzeum van Gogha.
Z kompleksem wystawowym sąsiaduje biurowiec oddany na potrzeby administracji muzeum.
Liczba odwiedzających.
"Źródło: Amsterdam Institute for Business and Economic Research (ESI-VU)."
Kradzież dzieł z Muzeum van Gogha.
W nocy z 7 na 8 grudnia 2002 skradziono z muzeum dwa obrazy van Gogha: "Widok morza w Scheveningen" (Zeegezicht bij Scheveningen) i "Wyjście kongregacji z kościoła w Nuenen (Het uitgaan van de hervormde kerk te Nuenen)".
Sprawcy kradzieży dostali się do budynku Muzeum przez dach. Na miejscu znaleziono wybite okno i linę długości 4,5 m. przywiązaną z tyłu budynku. Ochrona budynku i policja była zdumiona, że złodziejom udało się wtargnąć niezauważonym do budynku stale patrolowanego przez strażników, zaopatrzonego w kamery i czujniki wykorzystujące podczerwień.
Pierwszego ze złodziei schwytano 12 grudnia 2003 w Puerto Banus, luksusowej dzielnicy na przedmieściach Marbelli w Hiszpanii. Był to Octave Durham (31 lat), znany policji jako „Małpa” ("The Monkey"). Drugi ze sprawców kradzieży – Henk Bieslijn (31 lat) ujęty został w tym samym roku w Amsterdamie. 8 kwietnia 2005 złodzieje zostali skazani na odpowiednio 4,5 roku pozbawienia wolności i 4 lata pozbawienia wolności. Nakazano im również zapłacenie 350 000 euro odszkodowania. Orzeczenie oparto na dowodach w postaci śladów DNA pozostawionych na porzuconych przez włamywaczy czapce i kapeluszu. Sąd wziął również pod uwagę zeznania świadków.
Płótna zostały odzyskane podczas śledztwa prowadzonego przez włoską policję podatkowa i graniczną. Autentyczność dzieł została jednoznacznie potwierdzona i mają one być zwrócone muzeum. Kradzież obrazów Vincenta van Gogha uważana jest za jeden z największych współczesnych rabunków dzieł sztuki.
Kradzież dzieł z Muzeum van Gogha w Amsterdamie zbiegła się w czasie z drugą zuchwałą kradzieżą w Holandii – w tym samym tygodniu z wystawy z haskiego muzeum skradziono klejnoty warte 5 milionów dolarów. Rozbudziło to dyskusję na temat systemów zabezpieczeń stosowanych w muzeach.

</doc>
<doc id="655751" url="https://pl.wikipedia.org/wiki?curid=655751" title="Pelican">
Pelican

Pelican - czteroosobowy, amerykański zespół wykonujący muzykę opisywaną jako post-rockowa lub post-metalowa. 
Grupa została założona w 2001 r. w Chicago. Od początku działalności wykonywana przez zespół muzyka to oryginalne połączenie elementów instrumentalnego rocka oraz metalu, z pewnymi tendencjami awangardowymi. Muzyczny prąd, nazywany post-metalem, zdefiniowany przez działalność takich grup jak Neurosis (ostatnie płyty), Godflesh czy Cult of Luna dość dobrze opisuje muzykę zespołu Pelican. Utwory są długie, nierzadko przekraczają 10-11 minut, bardzo rozbudowane, pozbawione tradycyjnego podziału na zwrotkę i refren. Zamiast tego grupa koncentruje się na gitarowych melodiach, przy czym nierzadkim rozwiązaniem jest kontrastowanie spokojniejszych i wolniejszych momentów z gwałtowniejszymi, bardziej energicznymi. Grupa unika również stosowanego w tradycyjnych utworach rockowych opierania konstrukcji całej kompozycji na dwóch-trzech motywach, oferując w zamian zróżnicowanie pomysłów i rozwiązań muzycznych.
W repertuarze grupy, na płycie ""March Into The Sea" można znaleźć utwór wykonany przez Justina Broadricka (obecnie Jesu), zatytułowany "Angel Tears", będący remiksem utworu o tym samym tytule, lecz pochodzącym z ich pierwszej płyty — "Australasia"".
Zespół podpisał umowę z wydawnictwem Hydra Head Records, które należy do Aarona Turnera, członka zespołu Isis.
Utwór "Ephemeral" został użyty w grze Dead Space 3 podczas napisów końcowych.

</doc>
<doc id="655752" url="https://pl.wikipedia.org/wiki?curid=655752" title="Czcionka komputerowa">
Czcionka komputerowa



</doc>
<doc id="655755" url="https://pl.wikipedia.org/wiki?curid=655755" title="Środek zaskarżenia">
Środek zaskarżenia

Środek zaskarżenia – środek prawny przysługujący stronie w celu zmiany orzeczenia rozstrzygającego sprawę na korzystniejsze dla siebie, czyli do zmiany bądź uchylenia orzeczenia.
Sytuacja w Polsce.
Konstytucja gwarantuje każdej ze stron prawo do zaskarżenia orzeczeń i decyzji wydanych w pierwszej instancji (art. 78). Drogą do tego są właśnie środki zaskarżenia.
W postępowaniu cywilnym wśród środków zaskarżenia wyróżnia się środki odwoławcze i inne środki zaskarżenia. Istota podziału polega na kryterium dewolutywności. Środki odwoławcze zmierzają do uchylenia bądź zmiany orzeczenie poprzez postępowanie przed sądem wyższej instancji, podczas gdy pozostałe środki zaskarżenia powodują działanie tego samego lub innego sądu, ale poza tokiem instancji. 
Pozostałe środki zaskarżenia dzieli się jeszcze według kryterium restytucyjności:
Osobnym środkiem zaskarżenia jest skarga o stwierdzenie niezgodności z prawem prawomocnego orzeczenia.
W postępowaniu karnym środki zaskarżenia to środki odwoławcze (zwyczajne i nadzwyczajne), sprzeciwy i quasi-sprzeciwy. Od 2018 r. współnym dla postępowania cywilnego i karnego środkiem zaskarżenia jest skarga nadzwyczajna.

</doc>
<doc id="655759" url="https://pl.wikipedia.org/wiki?curid=655759" title="Kato">
Kato



</doc>
<doc id="655761" url="https://pl.wikipedia.org/wiki?curid=655761" title="Hydra Head Records">
Hydra Head Records

Hydra Head Records – niezależna wytwórnia muzyczna, założona w 1993 r. przez frontmana grupy Isis, Aarona Turnera w amerykańskim stanie Nowy Meksyk. Wytwórnia specjalizuje się w muzyce, którą można opisać jako post-rock lub post-metal. Wśród zespołów, wydawanych przez wytwórnię znajdują się m.in. takie formacje, jak Pelican, Sunn O))), Cave In, Khanate, Jesu, Botch czy Harkonen.
W wytwórnie Hydra Head Records wydawali także swe płyty m.in. Neurosis (split z zespołem Soilent Green), Today Is the Day, The Dillinger Escape Plan, Cult of Luna (7", bez tytułu), Boris, Merzbow, itp.

</doc>
<doc id="655766" url="https://pl.wikipedia.org/wiki?curid=655766" title="Eduard Blásy">
Eduard Blásy

Eduard David Blásy, w piśmiennictwie węgierskim Ede Blásy (wym. [], ur. 3 maja 1820 w Wielkiej k. Popradu, zm. 25 czerwca 1888 tamże) – spiskoniemiecki taternik, pierwszy zdobywca Rysów, zarządca Starego Smokowca, propagator turystyki.
Życiorys.
Urodził się we wsi Wielka (obecnie dzielnica Popradu). Posiadacz ziem w tej miejscowości, był jej wieloletnim starostą i tam też zmarł i został pochowany.
W latach 1869–1874 był dyrektorem uzdrowiska w Starym Smokowcu. W roku 1871 wybudował pierwszy budynek schroniska w Dolinie Wielickiej nad wschodnim brzegiem Wielickiego Stawu. Był to mały, kamienny, trzyizbowy domek, który przetrwał jedynie dwa lata, w 1873 roku zniszczony przez lawinę śnieżną.
Jako zapalony myśliwy doskonale poznał południowe stoki Tatr, polując na kozice. 30 lipca 1840 roku dokonał (wraz z koziarzem Jánem Rumanem Driečnym starszym) pierwszego letniego wejścia na Rysy (drogą przez przełęcz Wagę). W latach 1853–1886 odwiedził wierzchołek Rysów jeszcze 19 razy, wprowadzając na niego liczne osoby. Swoje pionierskie wejście opisał w wydawanym w Nowym Smokowcu czasopiśmie "Tátra-Vidék" (1883, nr 13 i 15) w artykule "A Tengerszem-csúcs elsö megmászása vagyis inkább felfedezése" ("Pierwsze zdobycie a raczej odkrycie szczytu Morskiego Oka"). Dla uczczenia tego wejścia na północno-zachodnim wierzchołku szczytu wmurowano w 1891 r. marmurową tablicę pamiątkową z węgierskim napisem "Blásy Ede emlékére" (Ku czci Eduarda Blásyego). Po roku została jednak zniszczona.
W 1845 roku wraz z Jakobem Luksem i Johannem Breuerem starszym dokonał drugiego wejścia na Lodowy Szczyt (od strony Lodowej Przełęczy przez Lodową Kopę).
W styczniu 1873 roku wraz z Jakubem Gellhofem zdobył jako pierwszy zimą Sławkowski Szczyt.

</doc>
<doc id="655768" url="https://pl.wikipedia.org/wiki?curid=655768" title="CSD Tristán Suárez">
CSD Tristán Suárez

Club Social y Deportivo Tristán Suárez jest argentyńskim klubem z siedzibą w dzielnicy Tristán Suárez Buenos Aires.
Historia.
Klub założony został 8 sierpnia 1929 roku pod nazwą Sportivo Tristán Suarez. Po długim okresie gry w ligach lokalnych klub w roku 1963 przystąpił do narodowej federacji piłkarskiej Asociación del Fútbol Argentino i rozpoczął grę w piątej lidze (Primera D). Dnia 24 grudnia 1963 roku oddano do użytku stadion klubu Estadio 20 de Octubre, mogący pomieścić 15000 widzów. W roku 2002 klub przyjął obecnie obowiązującą nazwę - Club Social y Deportivo Tristán Suárez. Tristán Suárez gra obecnie w trzeciej lidze argentyńskiej Primera B Metropolitana.

</doc>
<doc id="655769" url="https://pl.wikipedia.org/wiki?curid=655769" title="Eduard Blasy">
Eduard Blasy



</doc>
<doc id="655770" url="https://pl.wikipedia.org/wiki?curid=655770" title="Ede Blásy">
Ede Blásy



</doc>
<doc id="655771" url="https://pl.wikipedia.org/wiki?curid=655771" title="Club Social y Deportivo Tristán Suárez">
Club Social y Deportivo Tristán Suárez



</doc>
<doc id="655772" url="https://pl.wikipedia.org/wiki?curid=655772" title="Ede Blasy">
Ede Blasy



</doc>
<doc id="655773" url="https://pl.wikipedia.org/wiki?curid=655773" title="Szczecin Załom">
Szczecin Załom

Szczecin Załom – przystanek osobowy w Załomiu, dzielnicy Szczecina. Położony jest przy ul. Produkcyjnej.
W roku 2017 przystanek obsługiwał 10–19 pasażerów na dobę.
Położenie.
Odległość od przystanku do ważniejszych stacji w pobliżu:
Stacje sąsiadujące (czynne):
Informacje ogólne.
Na przystanku osobowym Szczecin Załom zatrzymują się tylko pociągi osobowe. W 2011 nastąpiła likwidacja stacji i zastąpienie jej przystankiem osobowym. Modernizacja obejmowała wyprostowanie łuków stacyjnych w torze nr 1, zmianie geometrii toru nr 2, likwidacji peronu wyspowego, oraz wybudowaniu nowego peronu krawędziowego nr 2 przy torze nr 1. Modernizacji dokonała firma Schweerbau GmbH Co. &amp; KG. Jest ostatnią w granicach miasta na linii do Goleniowa. Ok. 1 km przed wjazdem na stację (od strony Dąbia) znajduje się bocznica do Fabryki Kabli Załom. Najbliżej zlokalizowany przystanek ZDiTM to „Kablowa”.
Przy dworcu kolejowym zaczynają się dwa szlaki: 

</doc>
<doc id="655774" url="https://pl.wikipedia.org/wiki?curid=655774" title="Rozszerzenie pliku">
Rozszerzenie pliku



</doc>
<doc id="655776" url="https://pl.wikipedia.org/wiki?curid=655776" title="Historia filozofii polskiej">
Historia filozofii polskiej



</doc>
<doc id="655777" url="https://pl.wikipedia.org/wiki?curid=655777" title="Polska filozofia">
Polska filozofia



</doc>
<doc id="655778" url="https://pl.wikipedia.org/wiki?curid=655778" title="Historia filozofii w Polsce">
Historia filozofii w Polsce



</doc>
<doc id="655780" url="https://pl.wikipedia.org/wiki?curid=655780" title="Broń maszynowa">
Broń maszynowa

Broń maszynowa – rodzaj automatycznej broni palnej (zarówno samoczynnej, jak i samoczynno-samopowtarzalnej), z której możliwe jest prowadzenie ognia ciągłego. Cechą charakterystyczną broni maszynowej jest jej duża szybkostrzelność.
W broni maszynowej w celu wykonania kolejnych strzałów (przeładowanie, napięcie i zwolnienie kurka) wykorzystywana jest energia odrzutu broni lub ciśnienie gazów prochowych, a więc ładowanie i odpalanie wykonuje sam mechanizm broni bez potrzeby ingerencji operatora (porównaj: broń powtarzalna).
Operator rozpoczyna prowadzenie ognia po załadowaniu broni pierwszym nabojem i uruchomieniu spustu. Przerwanie ognia następuje po zwolnieniu spustu lub wyczerpaniu amunicji. Liczba oddanych strzałów w serii jest proporcjonalna do czasu naciskania spustu.
Do broni maszynowej zalicza się:

</doc>
<doc id="655783" url="https://pl.wikipedia.org/wiki?curid=655783" title="Matthew Henson">
Matthew Henson

Matthew Alexander Henson (ur. 8 sierpnia 1866 w Charles County, zm. 9 marca 1955 w Nowym Jorku) – amerykański podróżnik i odkrywca, jeden z pierwszych zdobywców bieguna północnego.
Życiorys.
Urodzony 8 sierpnia 1866 r. Wcześnie osierocony, wychował się w Baltimore. W wieku 13 lat został pokojowym na statku, którego kapitan nauczył go czytać i pisać. W następnych latach pracował w sklepie w Waszyngtonie, gdzie w 1887 r. poznał Roberta Peary'ego.
Henson został osobistym służącym Roberta Peary'ego i brał udział w wielu jego wyprawach polarnych, m.in. w 1900 i 1909 r. Jako doświadczony polarnik i zaufany człowiek Peary'ego wziął udział w decydującej fazie wyprawy na biegun północny. 1 kwietnia 1909 Peary odesłał zespół pomocniczy z ostatniego obozu położonego na szerokości geograficznej 87°47' N i wraz z Hensonem oraz czterema Eskimosami ruszył na północ. 7 kwietnia podróżnicy jako pierwsi ludzie w historii najprawdopodobniej dotarli na biegun północny.
Henson wierzył później i utrzymywał, że to on jako pierwszy stanął na biegunie północnym. Po zakończeniu wypraw polarnych pracował w urzędzie celnym w Nowym Jorku. Zmarł w 1955 roku.
6 kwietnia 1988 r. jego prochy wraz z prochami żony przeniesiono na Narodowy Cmentarz w Arlington, gdzie spoczął obok Roberta Peary'ego. W 1996 r. statek oceanograficzny nazwano U.S.N.S Henson, a w 2000 r. uhonorowano Hensona za wkład w eksplorację bieguna północnego Medalem Hubbarda.
Henson w filmie.
Historię życia Hensona i Peary'ego przedstawiono w 1998 w filmie "Triumf odwagi" ("Glory and Honor") wyreżyserowanym przez Kevina Hooksa. Matthew Hensona zagrał Delroy Lindo, a Roberta Peary'ego Henry Czerny.

</doc>
<doc id="655785" url="https://pl.wikipedia.org/wiki?curid=655785" title="Bój spotkaniowy">
Bój spotkaniowy

Bój spotkaniowy – to natarcie na przeciwnika nacierającego; to działania bojowe wynikłe na skutek zetknięcia się oddziałów i związków taktycznych stron przeciwnych, z których każda dąży do uzyskania rozstrzygnięcia przez natarcie. Jest etapem pośrednim podczas prowadzenia walki. Jest też (wymuszoną) formą natarcia. Zadania przeciwstawnych stron sięgają poza rubież starcia.
Do boju spotkaniowego oddziały przechodzą z marszu, podczas potęgowania uderzenia w głębi obrony przeciwnika, pościgu, podczas odpierania kontrataków, w czasie walki z desantami. Charakteryzuje się on ograniczonym czasem na organizację działań, niejasnością sytuacji, dążeniem do uzyskania zaskoczenia i przejęcia inicjatywy.
Charakterystyka boju spotkaniowego.
Bój spotkaniowy jest szczególną formą natarcia, w którym inicjatywę zaczepną przejawiają obie walczące strony. Może on mieć miejsce we wszystkich rodzajach działań bojowych; wynika z reguły wówczas, gdy zadania przeciwników sięgają poza rubież ich bezpośredniego starcia. Następuje wówczas, gdy obie strony dążą do wykonania zadania przez natarcie, a głębokości tych zadań sięgają poza rubież starcia. W boju spotkaniowym każda ze stron dąży do wykonania wyprzedzającego uderzenia, zdobycia przewagi i inicjatywy, narzucenia swej woli i rozstrzygnięcia walki przez natarcie. Charakteryzuje się on ograniczonym czasem na organizację działań, szybkim zbliżaniem stron, niejasnością sytuacji, dążeniem do uzyskania zaskoczenia i przejęcia inicjatywy, gwałtownymi i częstymi zmianami sytuacji oraz istnieniem luk i otwartych skrzydeł. Bój spotkaniowy cechuje dążenie obu stron do wyprzedzenia się w uderzeniu, gwałtowność rozwoju działań, szybkie zmiany sytuacji, szeroki manewr, częsta zmiana ugrupowania bojowego oraz wejście oddziałów i związków taktycznych do akcji wprost z marszu. 
Dokumenty doktrynalne NATO, jak i narodowe, kwalifikują bój spotkaniowy także jako formę działań pośrednich, czyli etap w walce sprzyjający osiągnięciu celu. Można zatem określić bój spotkaniowy jako formę natarcia, przyjmując za kryterium działanie przeciwnika względem wojsk własnych, lub jako etap pośredni, jeżeli będzie to etap walki przyczyniający się do osiągnięcia celu przez przełożonego (zajęcie dominującego terenu). Ze względu na rodzaj prowadzenia działań przez przeciwnika, bój spotkaniowy będzie realizowany tylko podczas jego ofensywnego działania.
Bój spotkaniowy jest z zasady działaniem krótkotrwałym; rozpoczyna się z chwilą nawiązania walki przez awangardy, oddziały wydzielone lub pododdziały czołowe obu stron, a kończy się w momencie, kiedy jedna ze stron utraci inicjatywę i przejdzie do obrony lub zacznie się wycofywać. Bój spotkaniowy związków lub zgrupowań operacyjnych określany jest terminem bitwy spotkaniowej.
Do boju spotkaniowego dochodzi:
Według teoretyków wojskowości w okresie II Rzeczypospolitej zasadniczymi cechami boju spotkaniowego były:
Oceniano, że "w boju spotkaniowym zwycięża ten, kto wcześniej zdobędzie inicjatywę i przez to narzuci swą wolę nieprzyjacielowi. Szybkość rozwoju wypadków powoduje, że rozpoznanie daje wiadomości spóźnione; lotnictwo stwierdza jedynie fragmenty położenia". 
Uważano, że: "warunki boju spotkaniowego wymagają szybkiej decyzji. Dowódca musi zadecydować użycie sił głównych bez względu na szczupłość wiadomości o nieprzyjacielu. Postanowienie trzeba oprzeć w tym wypadku na ogólnej ocenie położenia, głównie na ocenie zadania i terenu. Decyzja musi być prosta, śmiała i możliwa do szybkiego wykonania; ułatwi to zaskoczenie i pobicie nawet silniejszego nieprzyjaciela".

</doc>
<doc id="655786" url="https://pl.wikipedia.org/wiki?curid=655786" title="Bony (wojsko)">
Bony (wojsko)



</doc>
<doc id="655792" url="https://pl.wikipedia.org/wiki?curid=655792" title="Czołówka (poligrafia)">
Czołówka (poligrafia)

Czołówka – materiał dziennikarski (zwłaszcza artykuł) otwierający kolumnę redakcyjną gazety, czyli zajmujący jej większą część (lub wręcz całość).
Czołówka jest opatrzona dużym (w sensie stopnia pisma) tytułem. Na czołówki wybiera się materiały o dużej nośności. Nie oznacza to, że muszą być przy tym obszerne. Jest wręcz odwrotnie. Kolumna redakcyjna jest bardziej atrakcyjna, gdy – oprócz czołówki – zawiera inne materiały, umieszczane na bocznych paskach lub jako podwał. Brak odpowiedniego materiału zdjęciowego lub graficznego na ogół dyskwalifikuje artykuł jako czołówkę.

</doc>
<doc id="655793" url="https://pl.wikipedia.org/wiki?curid=655793" title="Stefan Giller">
Stefan Giller

Stefan January Giller, pseudonim „Stefan January Sulita”, „Stefan z Opatówka” (ur. 2 września 1833 w Opatówku, zm. 27 stycznia 1918 tamże) – polski powieściopisarz, dramaturg, poeta, tłumacz; brat działacza politycznego i historyka Agatona Gillera.
Biografia.
Był synem burmistrza Opatówka, Jana Kantego Gillera oraz Franciszki ze Szpadkowskich. Po ukończeniu szkoły w Kaliszu wyjechał do Warszawy, gdzie pracował jako adiunkt w Archiwum Akt Dawnych. W 1862 zdał egzamin na nauczyciela gimnazjum i podjął pracę w Kaliszu. Przez kolejnych 35 lat pracował jako nauczyciel języka polskiego i historii literatury. Twórczość literacką rozpoczął wierszem "Modlitwa młodej matki" opublikowanym w 1859 na łamach „Klejnotów Poezji Polskiej”. Współpracował z wieloma czasopismami, stąd w jego dorobku wiele utworów okolicznościowych zwłaszcza wierszy. Na uwagę zasługują poemat "Jan Kochanowski z Czarnolesia" z 1884, "Elegie i sonety" z 1890. W powieściach, opowiadaniach i gawędach podejmował tematykę historyczną. Był też autorem komedii "Nowe drogi" wydanej w 1877 oraz przekładów poezji Heinego.

</doc>
<doc id="655795" url="https://pl.wikipedia.org/wiki?curid=655795" title="Bomba błyskowa">
Bomba błyskowa



</doc>
<doc id="655796" url="https://pl.wikipedia.org/wiki?curid=655796" title="Bomba propagandowa">
Bomba propagandowa



</doc>
<doc id="655798" url="https://pl.wikipedia.org/wiki?curid=655798" title="Podwał">
Podwał

Podwał – materiał dziennikarski (zwłaszcza artykuł) umieszczony w dolnej części kolumny, pod czołówką. W przeciwieństwie do czołówki, podwał może, ale nie musi, być ilustrowany materiałem zdjęciowym czy też graficznym.
Handlowcy mianem podwału określają reklamę na całą szerokość kolumny.

</doc>
<doc id="655799" url="https://pl.wikipedia.org/wiki?curid=655799" title="Blokada wojenna">
Blokada wojenna

Blokada wojenna - jeden ze sposobów prowadzenia walki zbrojnej polegającej na izolowaniu siłami zbrojnymi części lub całości terytorium kraju (koalicji, układu, paktu państw) przeciwnika, określonego zgrupowania jego wojsk, portów morskich bądź innych ośrodków politycznych i obiektów (miast, twierdz) od zewnątrz w celu wstrzymania dopływu świeżych sił, zaopatrzenia itp., co pozwala na stworzenie warunków do szybkiego rozbicia przeciwnika lub zmuszenia go do kapitulacji. Blokadę wojenną przeprowadza się przy pomocy wszystkich rodzajów sił zbrojnych. 
W zależności od charakteru stosowanych środków i położenia geograficznego blokowanego obiektu rozróżnia się:
Podział blokady wojennej w zależności od rozwiązywanych zadań i rozmachu:
Blokadę wojenną często poprzedza blokada polityczna, ekonomiczna i dyplomatyczna.

</doc>
<doc id="655800" url="https://pl.wikipedia.org/wiki?curid=655800" title="Pława">
Pława



</doc>
<doc id="655809" url="https://pl.wikipedia.org/wiki?curid=655809" title="Astronawigacyjny system naprowadzania">
Astronawigacyjny system naprowadzania

Astronawigacyjny system naprowadzania - system umożliwiający określenie rzeczywistego położenia obiektu względem ciał niebieskich za pomocą przyrządów astronomicznych (astrosekstansów i specjalnych teleskopów).

</doc>
<doc id="655817" url="https://pl.wikipedia.org/wiki?curid=655817" title="Al-Kasrajn">
Al-Kasrajn

Al-Kasrajn (arab. Al-Qasrayn القصرين, fr. "Kasserine") – miasto i przełęcz w zachodniej Tunezji położone u podnóża najwyższej góry w tym kraju Dżabal asz-Szanabi. Ludność 83 534 (2014). Miejsce bitwy niemiecko-amerykańskiej stoczonej w tym miejscu w 1943 roku.

</doc>
<doc id="655818" url="https://pl.wikipedia.org/wiki?curid=655818" title="Deutscher Skiverband">
Deutscher Skiverband

Niemiecki Związek Narciarski (niem. "Deutscher Skiverband") – niemieckie stowarzyszenie kultury fizycznej pełniące funkcję niemieckiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek powstał 4 listopada 1905 roku. Jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Niemczech m.in. poprzez szkolenia zawodników i instruktorów i organizację zawodów.

</doc>
<doc id="655826" url="https://pl.wikipedia.org/wiki?curid=655826" title="Transrapid">
Transrapid

Transrapid – kolej magnetyczna dużych prędkości, która w normalnej eksploatacji osiągać może do 431 km/h (prędkość osiągana w ciągu 2 minut wynosi 350 km/h), zdolna do przewozu zarówno pasażerów, jak i towarów. Podczas testu 12 listopada 2003, pociąg osiągnął prędkość 501 km/h. 
Transrapid produkowany jest przez Transrapid Intl. GmbH &amp; Co. KG – Siemens AG w kooperacji z ThyssenKrupp.

</doc>
<doc id="655828" url="https://pl.wikipedia.org/wiki?curid=655828" title="Spaichingen">
Spaichingen

Spaichingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, siedziba wspólnoty administracyjnej Spaichingen. Leży w Jurze Szwabskiej, przy krańcu Parku Natury Górnego Dunaju, ok. 10 km na północny zachód od Tuttlingen.
Atrakcje turystyczne.
Symbolem miasta jest znajdująca się niedaleko Góra Świętej Trójcy (Dreifaltigkeitsberg) o wys. 988 m. Na jej szczycie zbudowano w XVII w. kościół, którym od 1923 r. opiekują się klaretyni. Miejsce jest od wieków celem pielgrzymek religijnych, a obecnie także atrakcją turystyczną.

</doc>
<doc id="655834" url="https://pl.wikipedia.org/wiki?curid=655834" title="Alianckie jednostki desantowe w II wojnie światowej">
Alianckie jednostki desantowe w II wojnie światowej



</doc>
<doc id="655838" url="https://pl.wikipedia.org/wiki?curid=655838" title="Zofia Węgierska">
Zofia Węgierska

Zofia Węgierska z domu Kamińska, "primo voto" Mielęcka, "secundo voto" Węgierska (pseud. Σ, "Bronisława Kamińska") (ur. 16 września 1822 w Górkach Borzych, zm. 8 listopada 1869 w Paryżu) – polska felietonistka, pisarka.
Życiorys.
Córka poety Ludwika Kamińskiego i Barbary z Walknowskich. Była związana z warszawskim środowiskiem literacko-artystycznym, skupionym wokół pisma "Przegląd Naukowy".
7 listopada 1840 roku wzięła ślub z Edmundem Mielęckim w Korytnicy. Będąc w separacji z mężem, od 1843 roku żyła w wolnym związku z działaczem konspiracyjnym Feliksem Węgierskim. Małżeństwo z Edmundem Mielęckim zostało unieważnione 19 lutego 1848 roku. Ślub z Feliksem Węgierskim miał miejsce 29 października 1848 roku we Wrocławiu.
Co najmniej od 1851 roku mieszkała w Paryżu. Felietony i korespondencje z Paryża publikowała w Bibliotece Warszawskiej. Od roku 1853 pisała je w rubryce "Paryskie nowiny" w "Bluszczu", także w "Gazecie Codziennej", "Czasie", "Kurierze Wileńskim". Jest również autorką kilku książek skierowanych do dzieci i młodzieży, napisanych pod pseudonimem "Bronisława Kamińska".
Przyjaźniła się z wieloma znaczącymi postaciami polskiej literatury i kultury. Ceniła ją m.in. Narcyza Żmichowska. W 1844 lub 1848 roku poznała Juliusza Słowackiego. Była również bliską przyjaciółką Norwida, niektóre jego opinie wypowiedzi zamieszczała nawet w swoich felietonach. W jej salonie w Paryżu bywali także Seweryn Goszczyński, Józef Bohdan Zaleski, Zygmunt Szczęsny Feliński, Józef Ignacy Kraszewski.
Zmarła 8 listopada 1869 roku. Została pochowana na Cmentarzu Montmartre w Paryżu. 25 stycznia 1870 roku jej szczątki zostały przeniesione na cmentarz Montomorency.

</doc>
<doc id="655840" url="https://pl.wikipedia.org/wiki?curid=655840" title="Tetrarch">
Tetrarch



</doc>
<doc id="655841" url="https://pl.wikipedia.org/wiki?curid=655841" title="Trzech czcigodnych i pięciu cesarzy">
Trzech czcigodnych i pięciu cesarzy



</doc>
<doc id="655848" url="https://pl.wikipedia.org/wiki?curid=655848" title="Safija Ahmad-dżan">
Safija Ahmad-dżan

Safija Ahmad-dżan (ur. 1941, zm. 25 września 2006 w Kandaharze) – afgańska działała szczególnie na rzecz praw kobiet w Afganistanie do nauki, pracy i samodzielności. W okresie dyktatury talibów prowadziła potajemną edukację dziewcząt. 
Głośno krytykowała talibów za ich opresyjną politykę wobec kobiet. 25 września 2006 została zastrzelona przed swoim domem w Kandaharze przez dwóch mężczyzn na motocyklu. Do jej zabójstwa przyznali się duchowni talibów. Miała to być kara za jej współpracę z rządem.
W momencie śmierci kierowała regionalnym Ministerstwem ds. Kobiet w prowincji Kandahar. Przedtem była nauczycielką i dyrektorką miejscowego liceum. Doprowadziła do powstania w Kandaharze 6 szkół, w których ponad tysiąc dziewcząt nauczyło się pisania i czytania, a także krawiectwa, kupiectwa i wypiekania chleba.

</doc>
<doc id="655849" url="https://pl.wikipedia.org/wiki?curid=655849" title="Aleksander Stawarz">
Aleksander Stawarz

Aleksander Józef Stawarz, ps. „Leśnik”, „Baca” (ur. 7 lipca 1896 w Krakowie, zm. 15 czerwca 1942 w KL Auschwitz) – pułkownik piechoty Wojska Polskiego, kawaler Orderu Virtuti Militari.
Życiorys.
Był synem Mikołaja i Eleonory z Gruców, młodszym bratem Stanisława.
Od sierpnia 1914 w szeregach Legionów Polskich walczył podczas I wojny światowej. Był żołnierzem w stopniu kaprala, a następnie plutonowego 5. a później 7. kompanii 2 pułku piechoty. W 1915 ukończył Szkołę Podchorążych. 1 maja 1916 awansował na chorążego.
Wiosną 1919 w Legionowie został organizatorem i dowódcą kompanii szturmowej 2 pułku piechoty Legionów. Podczas wojny polsko-bolszewickiej 1919–1921 dowodzona przez niego kompania szturmowa „położyła wielkie zasługi” w walkach o Mołodeczno (4 lipca 1919 roku), w szczególności w ataku na pociąg pancerny. W nocy z 10 na 11 lipca 1919 roku przeprowadził wypad na Dubrowę (biał. "Дуброва", obecnie w rejonie smolewickim), w czasie którego rozbił bolszewicki batalion, wziął około 100 jeńców i kilka karabinów maszynowych. Dowódca 2 Dywizji Piechoty Legionów, generał Bolesław Roja w rozkazie pochwalnym stwierdził: „Cześć dzielnemu porucznikowi Stawarzowi i jego świetnej kompanii szturmowej”. On sam wsławił się zdobyciem Kalinówki na Białorusi oraz walkami pod Mińskiem w przededniu zawieszenia broni. W sierpniu 1920 zastępca dowódcy Grupy „Działdowo” i dowódca obrony Mławy.
3 maja 1922 został zweryfikowany w stopniu majora ze starszeństwem z dniem 1 czerwca 1919 i 495. lokatą w korpusie oficerów piechoty. W 1924 dowodził II batalionem 78 pułku piechoty. 4 lutego 1927 został przydzielony do dowództwa 4 Dywizji Piechoty w Toruniu na stanowisku rejonowego komendanta Przysposobienia Wojskowego. 23 stycznia 1929 awansował na podpułkownika ze starszeństwem z dniem 1 stycznia 1929 i 14. lokatą w korpusie oficerów piechoty. 23 sierpnia 1929 został wyznaczony na stanowisko zastępcy dowódcy 50 pułku piechoty Strzelców Kresowych w Kowlu. 23 marca 1932 otrzymał przeniesienie do 3 pułku strzelców podhalańskich w Bielsku na stanowisko zastępcy dowódcy pułku. W czerwcu 1934 został wyznaczony na stanowisko dowódcy 1 pułku piechoty Legionów w Wilnie. W listopadzie 1935 został przeniesiony na stanowisko dowódcy 12 pułku piechoty w Wadowicach. Na pułkownika został awansowany ze starszeństwem z dniem 19 marca 1938 i 7. lokatą w korpusie oficerów piechoty. W lipcu 1939 został wyznaczony na stanowisko dowódcy pododcinka nr 2 „Nowy Sącz” w Nowym Sączu, który był zakamuflowaną nazwą 2 Brygady Górskiej Strzelców.
W kampanii wrześniowej dowodził 2 Brygadą Górską Strzelców. Po rozbiciu sztabu 2 BG 7 września w Krośnie, dołączył do III baonu 1 pułku strzelców podhalańskich. Nocą z 9 na 10 września dotarł z baonem do Dynowa, gdzie zameldował się w sztabie Grupy Operacyjnej gen. Kazimierza Orlika-Łukoskiego i wraz z nim wycofał się w kierunku Lwowa. Po kapitulacji miasta (22 września) uniknął niewoli sowieckiej, osiadł w Rabce. W czasie okupacji niemieckiej był członkiem Służby Zwycięstwu Polski i Związku Walki Zbrojnej. Zorganizował Dywizję Podhalańską w Konspiracji, która w roku 1940, w południowej części Krakowskiego liczyła kilkuset żołnierzy.
28 stycznia 1941 został aresztowany w Rabce przez Gestapo. Przewieziony do Zakopanego był poddany śledztwu w „Palace”, siedzibie Gestapo. Osadzony następnie w więzieniu w Nowym Wiśniczu, został 5 kwietnia 1941 wywieziony do niemieckiego obozu koncentracyjnego KL Auschwitz, (nr obozowy 11513), gdzie działał w konspiracji obozowej. 15 czerwca 1942 wezwany do obozowego Gestapo ("Politische Abteilung"), rozstrzelany pod ścianą śmierci bloku 11 w związku z działalnością konspiracyjną w Rabce.
Był żonaty z Marią Janiną (ur. 23 maja 1894 w m. Latowicze), torturowaną przez gestapo, zmarłą 19 października 1942 w KL Auschwitz. Nie mieli dzieci.

</doc>
<doc id="655850" url="https://pl.wikipedia.org/wiki?curid=655850" title="Vogue (czasopismo)">
Vogue (czasopismo)

Vogue – amerykański magazyn o modzie i stylu życia. Właścicielem tytułu i wydawcą w Stanach Zjednoczonych jest Condé Nast Publications. Czasopismo wydawane jest od końca XIX wieku i obecnie na świecie dostępne w 24 lokalnych wersjach. W periodyku ukazują się także artykuły dotyczące życia gwiazd, sztuki czy polityki. Vogue uważany jest za najważniejsze kobiece pismo w świecie mody. Polska wersja „Vogue” ukazuje się od lutego 2018.
Historia.
W roku 1892 Arthur Turnure zaczął wydawać „Vogue” jako tygodniowe czasopismo na terenie Stanów Zjednoczonych. Przedsięwzięcie sponsorował Kristoffer Wright. Pierwszy numer czasopisma pojawił się 17 grudnia 1892, a jego cena wynosiła 10 centów (ekwiwalent $2.63 z roku 2016). Głównymi czytelnikami czasopisma, według zamierzeń Turnure’a, miała być nowojorska arystokracja. Jego intencją było stworzenie publikacji celebrującej „ceremonialną stronę życia”.
W 1905, na rok przed śmiercią Turnure’a, Vogue zostało kupione przez Condé Montrose Nasta. Nowy właściciel zamienił czasopismo w dwutygodnik oraz rozpoczął ekspansję na rynki zagraniczne. Po swojej podróży do Wielkiej Brytanii w 1916, rozpoczął wydawanie „Vogue” w tym kraju. Następnymi państwami, w których zaczął być wydawany „Vogue”, to: Hiszpania, Włochy i Francja w 20.
W latach 60. XX wieku, wraz z Dianą Vreeland jako redaktorką naczelną (ale i jako osobistością), Vogue otworzyło się na dyskusje dotyczące rewolucji seksualnej, m.in. prezentując współczesną modę. W tym celu czasopismo zaczęło sięgać do butików z East Village, takich jak Limbo na placu św. Marka, czy też do osobowości takich jak Andy Warhol.
W roku 1973 „Vogue” stało się miesięcznikiem. W czasie, gdy redaktorem naczelnym czasopisma była Grace Mirabella magazyn przeszedł przez gruntowne redakcyjne oraz stylistyczne zmiany, co było odpowiedzią na zmiany w stylu życia docelowej grupy czytelników.
Edycje na świecie.
„Vogue” wydawany jest w 24 edycjach w następujących krajach: Australia, Brazylia, Chiny, Czechy i Słowacja, Francja, Hiszpania, Hongkong, Holandia, Indie, Japonia, Korea Południowa, Meksyk wraz z krajami Ameryki Łacińskiej, Niemcy, Polska, Portugalia, Rosja, Stany Zjednoczone, Tajwan, Turcja, Ukraina, Tajlandia, Wielka Brytania, Grecja, Zjednoczone Emiraty Arabskie i Włochy.
Grecka edycja „Vogue’a” była wydawana od marca 2000 roku pod nazwą „Vogue Hellas”. Kryzys ekonomiczny sprawił jednak, iż wielu Greków nie mogło sobie pozwolić na dobra luksusowe, dlatego ostatni numer „Vogue Hellas” ukazał się w listopadzie 2012 roku. W marcu 2019 roku przywrócono magazyn na rynek pod nazwą „Vogue Greece”. Na historycznej pierwszej okładce pojawiła się młoda modelka, Bella Hadid.
We wrześniu 1994 roku ukazał się pierwszy numer „Vogue Singapore”. Magazyn liczył sobie zaledwie 29 wydań, kiedy w styczniu 1997 roku zdecydowano o wycofaniu tytułu.

</doc>
<doc id="655852" url="https://pl.wikipedia.org/wiki?curid=655852" title="Juan de Marcos González">
Juan de Marcos González

Juan de Marcos González (ur. 1954 w Hawanie) – kubański muzyk, wykonawca muzyki folk, członek zespołu Buena Vista Social Club. W 1978 utworzył grupę muzyczną Sierra Maestra. Zajął się także organizacją koncertów muzyków związanych z BVSC.
Nagrał m.in. album "Ay Mi Cuba" (2003) i "Son De Baloy" (2005). Wystąpił także w filmie muzyczno-dokumentalnym "Buena Vista Social Club" z 1999.

</doc>
<doc id="655858" url="https://pl.wikipedia.org/wiki?curid=655858" title="Jakub Grimm">
Jakub Grimm



</doc>
<doc id="655859" url="https://pl.wikipedia.org/wiki?curid=655859" title="Czubik">
Czubik

Czubik (1845 m) – niewybitny szczyt w Tatrach Zachodnich. Znajduje się na bocznym, północnym grzbiecie Kończystego Wierchu. Grzbiet ten oddziela Dolinę Starorobociańską od Doliny Jarząbczej. Czubik znajduje się pomiędzy Kończystym Wierchem (2002 m), oddzielony od niego Dudową Przełęczą (1815 m) i Trzydniowiańskim Wierchem (1768 m), od którego oddzielony jest Przełęczą nad Szyją (1754 m).
Grzbiet Czubika i zbocza są zaokrąglone i stosunkowo łagodne. W górnej części są trawiaste i zarastające kępami kosodrzewiny. Wśród traw dominuje sit skucina, bliźniczka psia trawka, liczne są duże kępy borówek (występują tu trzy ich gatunki). Szczególnie efektownie wyglądają jesienią, gdy przebarwiają się na różne kolory.
Na wschodnich stokach, opadających do Doliny Starorobociańskiej znajduje się Dudowy Kocioł i Dudowe Stawki, a jeszcze poniżej nich zbocza podcięte są skalnymi, stromymi ścianami Dudowych Turni ze żlebem Wielkiej Szczerby, którym spływa woda z Dudowych Stawków i w którym znajduje się wodospad. Do Doliny Jarząbczej natomiast opada z Czubika grzęda Przykrej Kopy oddzielająca Wąskie Żlebki z licznymi źródłami w dolnej części od Żlebu spod Czubika.

</doc>
<doc id="655865" url="https://pl.wikipedia.org/wiki?curid=655865" title="Frank Mundus">
Frank Mundus

Frank Mundus (ur. 21 października 1925 w Long Branch, zm. 10 września 2008) – łowca rekinów. Jego kariera jako łowcy rekinów rozpoczęła się w 1951 r. w Long Island (Nowy Jork). W czerwcu 1964 r. złapał rekordowego rekina (żarłacza białego) mierzącego 7,73 metra i ważącego ponad 2 tony. Był to największy rekin, jakiego kiedykolwiek złapano przy użyciu harpuna. Postać Quinta z filmu "Szczęki" były inspirowane autentycznymi przygodami, jakie przeżył Frank Mundus. W 1991 roku przeszedł na emeryturę i zamieszkał na Hawajach. W całej swojej karierze złowił prawie 40 tys. rekinów. Wraz z jego odejściem na emeryturę zakończyła się epoka polowania na rekiny.
Śmierć.
10 września 2008, dzień po powrocie z wakacji w Montauk (Nowy Jork), dostał ataku serca na lotnisku na Hawajach.

</doc>
<doc id="655867" url="https://pl.wikipedia.org/wiki?curid=655867" title="Cheilodipterus">
Cheilodipterus

Cheilodipterus - rodzaj morskich ryb z rodziny apogonowatych. 
Klasyfikacja.
Gatunki zaliczane do tego rodzaju :

</doc>
<doc id="655868" url="https://pl.wikipedia.org/wiki?curid=655868" title="Niuk">
Niuk

Niuk (, karelskie "Nuokkijärvi") – jezioro w północno-zachodniej Rosji, w zachodniej części należącej do tego państwa Republiki Karelii, w rejonie mujezierskim. Jezioro leży na wysokości 134 m n.p.m., ma powierzchnię 214-230 km². Maksymalna głębokość to 40 m, a średnia – 8,6 m.
Na jeziorze znajdują się liczne wyspy.
Jezioro Niuk jest wykorzystywane do połowu ryb.
Zamarznięte od listopada do końca marca lub kwietnia.

</doc>
<doc id="655870" url="https://pl.wikipedia.org/wiki?curid=655870" title="Mesjanizm polski">
Mesjanizm polski

Mesjanizm – nurt literacko-filozoficzno-religijny w kulturze polskiej, którego największy rozkwit przypada na XIX wiek między powstaniem listopadowym a styczniowym.
Podobnie jak inne postacie mesjanizmu, mesjanizm polski opierał się na idei ziemskiego zbawienia ludzkości (eschatologia). W jego najbardziej rozpowszechnionej postaci zbawienie to wiązane było ściśle z narodem polskim i dokonywało się w procesie historycznym (filozofia historii). W przeciwieństwie do biblijnych postaci mesjanizmu, był to mesjanizm romantyczny, łączący w sobie refleksje filozoficzną, religijną i polityczną. Wyrażał się zarówno w traktatach, jak i dziełach literackich. Literatura i filozofia mesjanistyczna były istotnym składnikiem polskiego romantyzmu (czasem jest z nim wręcz utożsamiana). Mesjanizm powstał jako ideologia narodu uciśnionego, szukającego w nim zarówno kompensacji własnych klęsk (poczucie własnej wyższości moralnej), jak i poszukującego dróg wyjścia z ucisku (funkcja mobilizacyjna). Postulowany przezeń program polityczny oparty był na wyższości moralnej i duchowej, dzięki którym „sprawa polska” miała zatriumfować nad zaborcami.
Nurty.
Polski mesjanizm jest szerokim i różnorodnym nurtem, którego poszczególni przedstawiciele znacząco różnili się między sobą. Historycy idei dzielą mesjanizmy według różnych kryteriów:
Inny podział bierze pod uwagę rodzaj podmiotu, który jest centralny dla danego nurtu. Zgodnie z tym wyróżnia się:
Rozwój idei.
Głównym okresem rozwoju mesjanizmu, w którym ukształtowały się jego charakterystyczne postaci, jest okres pomiędzy powstaniem listopadowym a powstaniem styczniowym. Jest to okres mesjanizmu klasycznego. Poprzedzony on jest okresem premesjanistycznym (trzy pierwsze dekady XIX w.), w którym nie istniała jeszcze sama nazwa, ale w którym pojawiły się niektóre idee zapowiadające klasyczny mesjanizm. Idee rozwijające się od powstania styczniowego do II wojny światowej zaliczane są do okresu neomesjanistycznego.
Korzenie.
Chociaż mesjanizm polski uznawany jest za nurt bardzo oryginalny, to wiele aspektów upodabnia go do innych mesjanizmów. Pierwotną formą mesjanizmu jest narodowo-religijny mesjanizm żydowski, łączący wiarę w nadejście Mesjasza i przynależność do narodu wybranego. Chrześcijańskie mesjanizmy miały charakter millenarystyczny, opierając się na wierze w powtórne przyjście Mesjasza-Chrystusa, który miałby panować przez tysiąc lat przed nastaniem Sądu Ostatecznego. Mesjanizmy rozkwitły w romantyzmie, stawiając sobie za cel odnowienie duchowości i religii w opozycji zarówno do myślenia oświeceniowego, jak i do instytucjonalnej religii reprezentowanej przez Kościół katolicki. O ile w myśli oświeceniowej silne były wątki empiryczne i racjonalistyczne, to romantyzm podkreślał rolę emocji i wyobraźni.
Mesjanizm polski, obok francuskiego i niemieckiego był najżywotniejszą postacią romantycznego mesjanizmu. Był tworzony przede wszystkim w polskich środowiskach emigracyjnych przebywających we Francji po powstaniu listopadowym. Pod względem filozoficznym czerpał z wielu stanowisk filozoficznych: francuskiej filozofii religijno-społecznej, niemieckiego idealizmu, mistycyzmu Jakoba Böhmego i Emanuela Swedenborga, sarmatyzmu i słowianofilstwa. Dodatkowo szukano racjonalizacji upadku państwa polskiego, represji po powstaniu listopadowym i własnej słabości wobec zaborców. Znajdowano ją w podkreślaniu własnej wyższości moralnej, traktowaniu nieszczęść i cierpienia jako sił oczyszczających, czy interpretacji własnego losu w kategoriach biblijnego odkupienia grzechów. Sprzyjało to powstawaniu dzieł literackich i filozoficznych podkreślających wyjątkową misję historyczną narodu polskiego i mitologizujących polską przeszłość. W związku z warunkami społecznymi i politycznymi, polski romantyzm uzyskał charakter krytyczny, czy wręcz rewolucyjny wobec rzeczywistości (w przeciwieństwie np. do mesjanizmu niemieckiego, który rzeczywistość afirmował).
Pewne elementy filozofii mesjanistycznej można znaleźć na początku XIX w. w twórczości Jana Pawła Woronicza. W okresie przed powstaniem listopadowym idee premesjanistyczne wyrażali m.in. Józef Gołuchowski, Joachim Lelewel czy Maurycy Mochnacki.
Józef Hoene-Wroński.
Pierwszą wyraźną artykulacją idei mesjanizmu była twórczość Józefa Hoene-Wrońskiego, który jako pierwszy w kulturze polskiej użył tego terminu w liście do papieża Leona XII (1827), a w druku od 1831 w odniesieniu do własnej filozofii.
Filozofia Józefa Hoene-Wrońskiego określana jest mianem „filozofii absolutnej” lub właśnie „mesjanizmu”. Był to oryginalny i rozbudowany system filozoficzny rozwijany w licznych, pisanych w języku francuskim pracach. Autor, wychodząc od krytyki Hegla i Kanta, stworzył historiozoficzny system w którym wskutek postępu dochodzić miało do połączenia filozofii, religii (wypływającej z chrześcijaństwa, ale nie tożsamej z nim), reformy nauk, wyjaśnienia celu dziejów oraz osiągnięcia pełni człowieczeństwa. Mesjanizm ten był „filozofią absolutną”, wypełniającą obietnicę daną ludzkości przez Mesjasza-Chrystusa. Mesjanizm Hoene-Wrońskiego nie miał charakteru mistycznego, jak dominujący później nurt mesjanizmu romantycznego, lecz filozoficzny, i dla odróżnienia nazywany jest czasem "mesjanizmem naukowym".
System filozoficzny Hoene-Wrońskiego nie znalazł od razu kontynuatorów. Dopiero w latach 40. XIX wieku został doceniony przez Adama Mickiewicza i Antoniego Bukatego, a za nimi przez innych autorów. Mesjanizm Mickiewicza i Towiańskiego, tworzący główny nurt tej idei, znacząco różnił się jednak od filozofii Hoene-Wrońskiego, przejmując od niej tylko pewne elementy i samą nazwę, traktując mesjanizm szerzej i nadając mu charakter narodowo-mistyczny. Sam Hoene-Wroński odrzucał taką interpretację mesjanizmu w "Adresse aux nations civilisées" (1848), a Mickiewiczowi zarzucał plagiat i kompromitację swoich idei.
Filozofia Hoene-Wrońskiego, pozostająca odrębną i uboczną postacią mesjanizmu, znajdowała jednak zwolenników aż do XX w., kiedy romantyczny mesjanizm był już tylko nurtem historycznym. Do współczesnych zwolenników mesjanizmu Wrońskiego należeli Paulin Chomicz, Czesław Jastrzębiec-Kozłowski i Jerzy Braun, którzy powołali w dwudziestoleciu międzywojennym Instytut Mesjaniczny. Poza Polską zwolennikami Hoene-Wrońskiego był m.in. Francis Warrain. Pisma Wrońskiego czytane też były przez Charlesa Baudelaire’a i cesarza Piotra II.
August Cieszkowski.
Filozofia Augusta Cieszkowskiego powstawała niezależnie od dwóch innych źródeł mesjanizmu – filozofii Hoene-Wrońskiego i kręgu towiańczyków. Z kolei sam Cieszkowski miał wpływ na innych mesjanistów, poprzez sformułowanie założeń filozofii czynu, a bezpośrednio na Zygmunta Krasińskiego, który uważał go za swojego mistrza i powiernika. Cieszkowski obracał się w kręgu filozofii niemieckiej (po niemiecku ogłosił też wiele swoich prac) i jest jednym z najważniejszych przedstawicieli wczesnego heglizmu, mającym istotny wpływ na rozwój filozofii Karola Marksa.
Mesjanizm jest tylko jednym z elementów rozbudowanej filozofii Cieszkowskiego. W takich pracach jak "Prolegomena do historiozofii" (1838), "Bóg i palingeneza" (1842) i "Ojcze-nasz" (1848), Cieszkowski starał się zbudować system historiozoficzny. Podobnie do millenarystów, Cieszkowski dzielił dzieje na trzy epoki, odpowiadające Trójcy Świętej. W trzeciej epoce, epoce Ducha Świętego, nastąpić miało odnowienie moralne ludzkości i zapanować miała uniwersalna „religia Parakleta”. Postęp przez epoki następuje w drodze ewolucji i ma charakter moralno-religijny. Cieszkowski odchodził od stanowiska katolickiego uważał, że zbawienie przez Chrystusa jest procesem jeszcze nie zakończonym i dokonuje się również na Ziemi (a nie tylko w zaświatach).
Adam Mickiewicz.
Mesjanistyczne idee Adama Mickiewicza, ze względu na wysoką formę literacką w jakiej zostały zaprezentowane, a także ze względu na jego rolę w kulturze narodowej, zadecydowały o znaczeniu mesjanizmu dla polskiego romantyzmu, a także o jego zasadniczej formie. Mickiewicz zaczerpnął od Hoene-Wrońskiego nazwę "mesjanizm", jednak nadał jej odmienne treści i narodowy wymiar. W "Prelekcjach paryskich" Mickiewicz nazwał mesjanizmem filozofię swoją oraz Towiańskiego. Mickiewiczowi przypada też zasługa rozpowszechnienia idei mesjanistycznych, natomiast filozofia Hoene-Wrońskiego stopniowo została zmarginalizowana.
Mesjanistyczna twórczość Mickiewicza nie jest jednorodna i zauważyć w niej można ewolucję poglądów. W poszczególnych dziełach, odmienny jest np. podmiot, któremu przypisywana jest moc prowadzenia do zbawienia. W "III Części Dziadów" jest to wybitna jednostka („mąż 44”), natomiast w "Księgach narodu polskiego i pielgrzymstwa polskiego" cierpiący naród polski („Polska Chrystusem narodów”). W "Prelekcjach paryskich" Mickiewicz zsyntetyzował te dwa pojęcia, wskazując, że wybitne jednostki i narody prowadzą ludzkość do zbawienia. Szczególną rolę pełnią narody słowiańskie (przede wszystkim Polacy), oraz Francuzi. Mickiewicz wskazywał narodom słowiańskim drogę wspólnej aktywności politycznej alternatywną wobec zdominowanego przez Rosję ruchu panslawistycznego.
Mickiewicz wypracował podstawy swojej koncepcji samodzielnie, natomiast od 1841 znalazł się w sferze wpływów Andrzeja Towiańskiego. Mesjanizm ten swoje źródła religijne, i przeciwstawia idee nowej religijności, opartej na spirytualizmie Ducha, racjonalistycznym, postoświeceniowym nurtom filozofii europejskiej. Mickiewicz krytykuje nie tylko „zmurszałe trony Europy”, ale także nowoczesny racjonalizm, liberalizm i materializm. Jego wizja ma charakter mistyczny, teokratyczny i konserwatywno-romantyczny. Idealizowane są przepojone religijnością średniowiecze i ustrój szlachecki.
Naród polski wypełnić ma rolę Chrystusa. Ma poprzez swoje cierpienie i posłannictwo (pielgrzymstwo) wskazać ludzkości drogę do wolności i odnowy moralnej i religijnej. Nieortodoksyjna, mistyczna religijność poety stała się źródłem oskarżeń go o heretyckość, a niektóre jego dział umieszczono na "Indeksie ksiąg zakazanych". Współcześnie pojawiają się również bardziej ortodoksyjne interpretacje tej twórczości, wskazujących na jej reformatorski charakter wyprzedzający dorobek II soboru watykańskiego.
W 1841 Mickiewicz spotkał Towiańskiego i został jego zwolennikiem. Poeta wystosował list do emigrantów wzywający do przybycia na uroczystą mszę do kościoła Notre-Dame 27 września 1841. Mickiewicz stał się drugą po Towiańskim osobą w Sprawie Bożej, a jego znaczenie jeszcze wzrosło po wydaleniu Towiańskiego z Francji. W porównaniu z nim, Mickiewicz podkreślał konieczność rzeczywistego działania, podkreślając polityczny charakter ruchu i rolę kwestii narodowej, przeciwstawiał się zbliżeniu z Rosją i bardziej radykalnie odchodził od Kościoła katolickiego. Najpełniejszy wyraz idee te znalazły w jego wykładach w Collège de France poświęconych formalnie literaturom słowiańskim, a w rzeczywistości będących wykładem filozofii historii Mickiewicza ("Prelekcje paryskie"). Spór o przywództwo, różnice ideowe między Towiańskim a Mickiewiczem, a także napięcia w Kole spowodowane zbyt daleko idącą kontrolą życia osobistego uczestników, doprowadziły ostatecznie do wystąpienia Mickiewicza ze Sprawy Bożej (1846).
Od 1848 Mickiewicz bezskutecznie starał się o utworzenie Legionu Polskiego, początkowo w Rzymie, a następnie w Turcji. Programowym dokumentem Legionu był napisany przez Mickiewicza w 1848 "", który był również projektem mesjanistycznej konstytucji przyszłego państwa polskiego.
Andrzej Towiański i Sprawa Boża.
Mesjanizm Towiańczyków (Andrzeja Towiańskiego i jego zwolenników) jest zjawiskiem wyjątkowym pośród różnych postaci polskiego mesjanizmu, ponieważ jest nie tylko ideologią, ale i zorganizowanym ruchem filozoficzno-polityczno-religijnym. Ruch ten starał się wcielać idee w życie, a jednocześnie problemy które się pojawiały w praktyce wywierały wpływ na treść doktryny.
Andrzej Towiański, pochodzący z litewskiej prowincji, nie był głębokim myślicielem ani uzdolnionym pisarzem. Jego wiedza i oczytanie były mocno ograniczone. Idee, na które się powoływał, zostały sformułowane przez innych filozofów, a Towiański przejmował je często w postaci powierzchownej, tak jak funkcjonowały w świadomości potocznej czy współczesnym mu obiegu intelektualnym. Źródłem jego wpływu była osobista charyzma, którą potrafił nagiąć wolę innych i przekonać ich o autentyczności swojego powołania (przypisywano mu moc przemawiania „tonem morzącym”). To dzięki temu osobistemu wpływowi Towiański zgromadził wokół siebie duże grono wybitnych przedstawicieli kultury polskiej, nazywanych Kołem Sprawy Bożej lub towiańczykami. Towiańczykami byli Adam Mickiewicz, Juliusz Słowacki, Zygmunt Krasiński czy Seweryn Goszczyński. Ważną rolę w Kole grały kobiety, m.in. Celina Mickiewiczowa i Ksawera Deybel.
Początkiem działalności Towiańskiego był rok 1834, kiedy to zetknął się z pismami mesjanistycznymi Mickiewicza i utożsamił się z zapowiadanym w tych pracach mężem opatrznościowym. W 1841 Towiański skłonił do poparcia Mickiewicza, który wystosował do polskiej emigracji list zapraszający na mszę do kościoła Notre-Dame 27 września 1841. Wtedy też działalność Towiańskiego przestała ograniczać się do pojedynczych osób i został zainaugurowany Ruch Sprawy Bożej, którego przywódcą i prorokiem („Mistrzem”) został Towiański. Mickiewicz został mianowany „bratem-Wieszczem” i miał bardzo duży wpływ na działanie Koła, szczególnie po wydaleniu Towiańskiego z Francji.
Koło zorganizowane było w formie sekty i w ogromnym stopniu kontrolowało życie swoich członków. Różnice ideowe (w szczególności między Towiańskim a Mickiewiczem) i napięcia osobiste, powodowały odejście z Koła poszczególnych członków. Po odejściu Mickiewicza w 1846, Koło miało coraz mniejsze znaczenie wśród emigracji, choć jego działalność przetrwała śmierć samego Towiańskiego w 1878.
Towianizm był nurtem perfekcjonistycznym, w którym szczególną rolę miały pełnić doskonałe moralnie jednostki. Choć pod względem ideowym, mesjanistyczna historiozofia towianizmu, łączona była z romantyczną filozofią czynu, to na tym gruncie zarysowały się różnice między Towiańskim i Mickiewiczem. Towiański sprzeciwiał się przeciwstawianiu się złu za pomocą przemocy (np. w postaci powstań narodowych) i powstrzymywał członków Koła przed aktywnością polityczną.
Nauki Towiańskiego traktowane były jako całościowy światopogląd, łączący teorię z praktyką, religię z filozofią, jednostkę ze wspólnotą (narodem) i ducha z materią. Mesjanizm Towiańskiego zapowiadał epokę zgody narodów i religii. Przywódcza rola przypisywana tu była Polakom i Francuzom, jednak ważną rolę pełnili także (podobnie jak u Mickiewicza) Żydzi, oraz Rosjanie (z którymi Towiański szukał pojednania, wbrew opinii Mickiewicza). Pod względem religijnym, Towiański odchodził od katolickiej ortodoksji, dążąc do przemiany „Kościoła urzędowego” i zbliżenia chrześcijaństwa z judaizmem. Towiańczycy podejmowali próby rozmów w tej sprawie z papieżem Grzegorzem XVI i środowiskami żydowskimi (główną rolę grał tu towiańczyk Gerszon Ram), które jednak nie dały wyraźnych rezultatów. Wiele idei towianizmu było bardzo odległych od chrześcijaństwa (m.in. wiara w metempsychozę duchów realizujących się w ludzkiej historii), jednak do zerwania z katolicyzmem czy określenia towianizmu mianem herezji nie doszło.
Juliusz Słowacki.
Mesjanizm jest istotnym elementem twórczości Juliusza Słowackiego. W formie był podobny do mesjanizmu Mickiewicza (z którym konkurował) i Towiańskiego (któremu zawdzięczał inspiracje i któremu początkowo dedykował "Króla-Ducha"). Słowacki należał przez pewien czas do Koła Sprawy Bożej, wystąpił z niej jednak, sprzeciwiając się ograniczeniom wolności osobistej członków i zbyt przychylnym stosunkiem Towiańskiego do Rosji. Myśl Słowackiego jest właściwie całkowicie sformułowana w formie literackiej: w dramatach historycznych, poematach i wierszach. W "Kordianie" formułuje ideę Polski jako Winkelrieda Narodów, porównując ją do fikcyjnego średniowiecznego bohatera Arnolda Winkelrieda, który swoją śmiercią umożliwił zwycięstwo Szwajcarów nad Austriakami. Była to polemika z Mickiewiczowską ideą Polski jako Chrystusa Narodów. Koncepcja Słowackiego zakładała aktywne działanie (a nie pasywne cierpienie), a sam Winkelried poprzez swoją śmierć (a nie zmartwychwstanie) prowadzi do wolności narodów Europy.
Podobnie jak u Mickiewicza i Towiańskiego, mesjanizm Słowackiego jest perfekcjonistycznym spirytualizmem. Łączył w sobie romantyczne przekonanie o roli natchnienia i otwarcia na sferę mistyczną, które dostępne były wybitnym poetom, z chęcią stworzenia kosmogoniczno-spirytualistycznego systemu filozoficznego (filozofia genezyjska), w której „duch globowy” rozwijał się poprzez kolejne swoje manifestacje w przyrodzie i ludzkich działaniach (metempsychoza). Duchy, w pełnym cierpienia i pracy procesie historycznym doskonalą się moralnie, dochodząc stopniowo do samoświadomości i ostatecznie do doskonałości moralnej ludzkości i jej instytucji. Istotnymi instrumentami tego rozwoju ducha są narody, a szczególnie naród polski, symbolizujący dzieje powszechne i mający ustanowić ustrój idealny.
Zygmunt Krasiński.
Zygmunt Krasiński, podobnie jak Mickiewicz i Słowacki, był członkiem Koła Sprawy Bożej Towiańskiego, stosunkowo szybko jednak z niego odszedł. Jego mesjanizm miał też wyraźnie odrębną formę, na którą, obok polskich romantyków, wpłynął heglizm, Friedrich Wilhelm Joseph von Schelling i myśliciele francuscy. Duży wpływ na Krasińskiego miał August Cieszkowski, przyjaciel i mistrz Krasińskiego. Duże znaczenie miał też konserwatyzm i katolicyzm Krasińskiego, który, w przeciwieństwie do wielu polskich mesjanistów, starał się pozostawać w obrębie religijnej ortodoksji.
Idee mesjanistyczne Krasińskiego zostały zawarte przede wszystkim w poemacie "Przedświt" (1841–1843), "Traktacie o Trójcy" (1841/1842) i w "Nie-boskiej komedii" (1833).
Krasiński, podobnie do Cieszkowskiego, opisuje proces historyczny jako następstwo trzech epok, odpowiadającym Trójcy Świętej. W przeciwieństwie do Cieszkowskiego, rozciąga drugą epokę – epokę Syna ("Logosu") – na cały okres historyczny, jako czas pracy, cierpienia i zbierania zasług. Poprzedzająca ją epoka Ojca to epoka prehistoryczna, natomiast epoka Ducha Świętego, to epoka posthistoryczna. Szczególną rolę w procesie dziejowym przypisuje narodowi polskiemu, którego cierpienie czyni Chrystusem narodów. Męczeństwo Polski dla duchów zbiorowych (narodów) jest tym samym czym męczeństwo Chrystusa dla duchów indywidualnych. Krasiński zdawał sobie sprawę z możliwego konfliktu tych tez z katolicką ortodoksją i powstrzymał się przed publikowaniem "Traktatu o Trójcy", uzależniając ją od pozytywnej opinii zakonu Zmartwychwstańców. Opinia przez nich wydana była negatywna i Krasiński, podporządkowując się jej, zaprzestał dalszego rozwijania idei, przechodząc stopniowo na coraz bardziej konserwatywno-katolickie stanowisko i stopniowo odsuwając się od Cieszkowskiego.
Inni.
Do innych przedstawicieli mesjanizmu, z okresu jego największego rozkwitu, należeli: Ludwik Królikowski (wydawca w 1843–1846 mesjanistycznego pisma emigracyjnego "Polska Chrystusowa"), Florian Bochwic, Konstanty Danielewicz, Bronisław Trentowski, Karol Libelt, Cyprian Kamil Norwid. Niejednokrotnie polemicznie odnosili się oni do wcześniejszych mesjanistów. Np. Norwid krytykował ich za tendencje heretyckie wobec chrześcijaństwa, rewolucjonizm, megalomanię i nadmierne podkreślanie cierpienia.
Neomesjanizm.
Od upadku powstania styczniowego, mesjanizm wchodzi w fazę schyłkową. Nie tylko traci na popularności, ale jest powszechnie krytykowany i obwiniany, oraz uznawany – jako program polityczny i religijny – za błędny.
Na przełomie XIX i XX w. następuje powrót zainteresowania mesjanizmem i próba syntetycznego ujęcia jego różnych nurtów. Stanowisko to określa się jako neomesjanizm, a jego przedstawicielami są Wojciech Dzieduszycki, Stanisław Szczepanowski, Ludwik Posadzy, Marian Zdziechowski czy Wincenty Lutosławski. W dwudziestoleciu międzywojennym odrodziło się też zainteresowanie filozofią Hoene-Wrońskiego (Paulin Chomicz, Czesław Jastrzębiec-Kozłowski i Jerzy Braun). Pewne elementy mesjanistyczne można odnaleźć w pismach Józefa Piłsudskiego czy Karola Wojtyły. W tym okresie zmianie ulega pojęcie narodu, z historycznej wspólnoty etnicznej, na wspólnotę religijną. Katolicyzm staje się podstawą polskiej tożsamości narodowej, a misja Polski zostaje określona przez sąsiedztwo z dwoma wrogimi żywiołami: protestanckimi Niemcami i prawosławną Rosją.
Odniesienia w kulturze.
Literatura.
Idee mesjanistyczne były często wyrażane w dziełach literackich, a wielu czołowych mesjanistów było wybitnymi pisarzami. Tematykę tę podejmowali również późniejsi pisarze.
Sztuki plastyczne.
Idee mesjanistyczne i wyrażające je dzieła literackie były źródłem inspiracji wielu artystów, szczególnie Witolda Pruszkowskiego i Jacka Malczewskiego.

</doc>
<doc id="655879" url="https://pl.wikipedia.org/wiki?curid=655879" title="Torneo Argentino A">
Torneo Argentino A

Torneo Argentino A jest jedną z dwóch lig tworzących trzecią ligę argentyńską. Liga ta rozgrywana jest równolegle do Primera B Metropolitana.
"Argentino A" jest ligą, w której występują kluby z całej Argentyny poza okręgiem stołecznym (El Interior), natomiast w "Primera B" grają kluby z Buenos Aires
Zwycięzcy Argentino A wspólnie ze zwycięzcami Primera B awansują do drugiej ligi argentyńskiej - Primera B Nacional. Jest także możliwość, by obok zwycięzcy Torneo Argentino A awansował także drugi zespół. Musi on jednak stoczyć mecze barażowe z zespołem drugiej ligi. Zespół z drugiej ligi jest wyznaczany do baraży w ten sposób, że tworzy się tabelę pomocniczą złożoną wyłącznie z klubów prowincjonalnych. Ostatni z tych zespołów spada do ligi Argentino A (zastępuje go zwycięzca Argentino A), natomiast przedostatni o utrzymanie się w lidze musi stoczyć mecze barażowe z drugim zespołem z Argentino A. W sezonie 2005/06 liga Argentino A rozgrywana była w dwóch grupach - Strefa A i Strefa B - każda po 12 klubów. Sezon podzielony został na dwa turnieje - Apertura i Clausura. W każdym z tych turniejów z każdej grupy awansowało 8 klubów do 1/8 finału. Później mecze rozgrywano systemem pucharowym. Zwycięzca finału zdobywał mistrzostwo. Potem mistrzowie Apertura i Clausura grali o awans do drugiej ligi. Zwycięzca awansował bezpośrednio, natomiast przegrany grał o awans w barażach. W sezonie 2006/07 Argentino A podzielona została na trzy grupy po 8 klubów. Z każdej grupy awansują do ćwierćfinału dwie najlepsze drużyny. Ponadto utworzona zostanie tabela pomocnicza drużyn, które zajęły trzecie miejsce - dwie najlepsze z nich uzupełnią ósemkę ćwierćfinalistów. Później, tak jak w poprzednim sezonie, rozgrywany będzie turniej systemem pucharowym. Podział Argentino A na grupy ma przyczyny praktyczne - Argentyna jest państwem bardzo rozległym, a w Argentino A grają zespoły z prowincji. Podział na grupy ma charakter geograficzny i celem jego jest minimalizacja kosztów podróży. Rozgrywana równolegle Primera B Metropolitana nie ma takich problemów, gdyż wszystkie zespoły w niej występujące pochodzą z zespołu miejskiego Buenos Aires i dlatego liga ta może być rozgrywana tradycyjnie, to znaczy w jednej grupie.
Torneo Argentino A 2007/08.
Grupa A
Grupa B
Grupa C

</doc>
<doc id="655882" url="https://pl.wikipedia.org/wiki?curid=655882" title="Lord tajnej pieczęci">
Lord tajnej pieczęci

Lord Tajnej Pieczęci (ang. "Lord Privy Seal") – brytyjski urzędnik państwowy zajmujący piąte miejsce w hierarchii tak zwanych wielkich urzędników państwowych. Historycznie zajmował się opieką nad królewską tajną pieczęcią ("Privy Seal").
Obecnie jest to stanowisko bez poważniejszych zadań i obowiązków. W praktyce jest ono często nadawane politykowi będącemu przewodniczącym Izby Gmin lub przewodniczącym Izby Lordów, dzięki czemu może on wejść w skład rządu, mimo że jego główna funkcja ma charakter parlamentarny, a nie rządowy. Nominacja taka ma również wymiar finansowy, ponieważ Lordowi Tajnej Pieczęci przysługuje pensja ministra, inaczej niż przewodniczącym obu izb parlamentu.

</doc>
<doc id="655886" url="https://pl.wikipedia.org/wiki?curid=655886" title="Code Lyoko">
Code Lyoko



</doc>
<doc id="655887" url="https://pl.wikipedia.org/wiki?curid=655887" title="Wodłoziero">
Wodłoziero

Wodłoziero (ros. Водлoзеро, karelskie Vodlajärvi) – jezioro w północno-zachodniej Rosji, w południowo-wschodniej części należącej do tego państwa Republiki Karelii, w rejonie pudożskim. Jezioro leży na wysokości 136 m n.p.m., ma powierzchnię 322 km². Największa długość to 36,2 km, zaś największa szerokość - 15,9 km, a średnia głębokość - 4 m.
Na jeziorze znajdują się 196 wysp.
Jezioro Wodłoziero jest wykorzystywane do połowu ryb.
Z jeziora Wodłoziero wypływa rzeka Wodła, wpadająca do jeziora Onega.
Zamarznięte od początku listopada do początku maja.

</doc>
<doc id="655889" url="https://pl.wikipedia.org/wiki?curid=655889" title="NBA Sixth Man of the Year Award">
NBA Sixth Man of the Year Award

NBA Sixth Man of the Year Award – nagroda przyznawana najlepszemu rezerwowemu zawodnikowi ligi National Basketball Association.
Brani pod uwagę są tylko gracze, którzy zaliczyli w czasie sezonu więcej meczów, które rozpoczynali na ławce rezerwowych niż w pierwszej piątce drużyny.
Ben Gordon jest jedynym zawodnikiem w historii, który zdobył to trofeum jako debiutant.

</doc>
<doc id="655890" url="https://pl.wikipedia.org/wiki?curid=655890" title="Elysium (album)">
Elysium (album)

Elysium - szósty album studyjny polskiej grupy black metalowej Christ Agony. Wydawnictwo ukazało się 17 maja 1999 roku nakładem wytwórni płytowej Metal Mind Records. Nagrania zostały zarejestrowane w olsztyńskim Selani Studio. W ramach promocji do utworu "Eternal Stars" został zrealizowany teledysk, który wyreżyserował Adam Kuc.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="655893" url="https://pl.wikipedia.org/wiki?curid=655893" title="Elysium">
Elysium



</doc>
<doc id="655896" url="https://pl.wikipedia.org/wiki?curid=655896" title="Nikola Mijailovic">
Nikola Mijailovic



</doc>
<doc id="655897" url="https://pl.wikipedia.org/wiki?curid=655897" title="Foa">
Foa

Foa – rodzaj morskich ryb z rodziny apogonowatych. 
Klasyfikacja.
Gatunki zaliczane do tego rodzaju :

</doc>
<doc id="655898" url="https://pl.wikipedia.org/wiki?curid=655898" title="Automat skończony">
Automat skończony

Automat skończony (ang. "finite state machine") – abstrakcyjny, matematyczny, iteracyjny model obliczeń w teorii automatów oparty na tablicy dyskretnych przejść między jego kolejnymi stanami, do opisu których służy diagram stanów.
Ze względu na charakter przejść między stanami, wyróżnia się deterministyczne i niedeterministyczne automaty skończone. Maszyna Turinga jest generalizacją automatu skończonego operującą na nieskończonej pamięci.
Automaty skończone są wykorzystywane w tworzeniu systemów komputerowych i opisie układów dynamicznych. Zachowania automatów skończonych można zaobserwować w wielu urządzeniach współczesnego społeczeństwa, które wykonują z góry ustaloną sekwencję działań w zależności od sekwencji zdarzeń, z którymi są prezentowane. Najprostszymi przykładami są automaty sprzedające produkty po zdeponowaniu odpowiedniej kombinacji monet, windy, których kolejność postojów jest określona przez piętra wybierane przez pasażerów, sygnalizacja świetlna, która zmienia sekwencję, gdy czekają samochody, oraz zamki szyfrowe, które wymagają wprowadzanie sekwencji liczb we właściwej kolejności.
Przykład automatu skończonego.
Na ilustracji przedstawiono prosty automat skończony mogący przyjąć jeden z dwóch stanów – formula_1 lub formula_2 Automat zaczyna pracę od stanu formula_1 i zachowuje się w sposób stabilny (nie zmienia stanu) tak długo, jak długo na wejściu otrzymuje liczby formula_4 Każde napotkane na wejściu 0 zmienia stan układu na przeciwny. Proces ten można przedstawić również za pomocą listy przejść
jak i tabeli
Za pomocą tego automatu możemy badać czy liczność zer w danym ciągu jest parzysta czy też nie. Gdy na wejściu pojawi się nieparzysta liczba zer automat przyjmie stan formula_2 W każdym innym wypadku automat przyjmie stan formula_11
Przykład wykonania dla ciągu wejściowego 0011010:
Automat zakończył pracę w stanie formula_12 co oznacza parzystą liczbę 0 w ciągu wejściowym.
Przykład 2.
Przedstawiony jako ilustracja we wstępie do artykułu automat jest w stanie badać podzielność liczby wejściowej przez formula_13 Automat zaczyna pracę od stanu formula_14 i po przeczytaniu każdej cyfry przechodzi do stanu formula_15 (gdzie: formula_16)
Proces ten można także zapisać w postaci tabeli:
Przykład 3.
Na ilustracji po prawej stronie przedstawiono prosty automat skończony badający podzielność liczby wejściowej przez formula_24 Automat zaczyna pracę od stanu formula_14 i po przeczytaniu każdej cyfry przechodzi do stanu formula_15 (gdzie: formula_16)
Proces ten można także zapisać w postaci tabeli:

</doc>
<doc id="655901" url="https://pl.wikipedia.org/wiki?curid=655901" title="Maszyna stanowa">
Maszyna stanowa



</doc>
<doc id="655905" url="https://pl.wikipedia.org/wiki?curid=655905" title="Suojarwi (jezioro)">
Suojarwi (jezioro)

Suojarwi (ros. "Суоярви", karelskie "Suojärvi") – jezioro w północno-zachodniej Rosji, w południowo-zachodniej części należącej do tego państwa Republiki Karelii, w rejonie suojarwskim.
Nazwa jeziora pochodzi z karelskich słów "suo" – błoto i "järvi" – jezioro.
Nad jeziorem Suojarwi leży miasto rejonowe Suojarwi, które wzięło swoją nazwę od nazwy jeziora.
Jezioro Suojarwi jest wykorzystywane do połowu ryb.

</doc>
<doc id="655908" url="https://pl.wikipedia.org/wiki?curid=655908" title="Zdzisław Badocha">
Zdzisław Badocha

Zdzisław Stanisław Badocha ps. „Żelazny” (ur. 22 marca 1925 w Dąbrowie Górniczej, zm. 28 czerwca 1946 w majątku Czernin) – żołnierz Armii Krajowej, w latach powojennych dowódca 2. szwadronu 5 Wileńskiej Brygady AK.
Życiorys.
Dzieciństwo i młodość.
Był synem Romana Badochy, podoficera Korpusu Ochrony Pogranicza, i Wandy z domu Tylec. Dzieciństwo spędził w Czudzinie w powiecie Łuniniec.
Prawdopodobnie w 1937 lub 1938 jego rodzina zamieszkała w Nowych Święcianach, co było związane ze służbą ojca w KOP. Badocha uczęszczał do Gimnazjum im. Józefa Piłsudskiego w tym mieście. Od lutego 1938 należał też do ZHP do drużyny harcerskiej im. B. Głowackiego. Jako wzorowy harcerz odznaczony został Państwową Odznaką Sportową klasy trzeciej pierwszego stopnia.
II wojna światowa.
W czerwcu 1942 rozpoczął działalność konspiracyjną w szeregach AK na Wileńszczyźnie. Został członkiem 23. Ośrodka Dywersyjnego Ignalino-Nowe Święciany. Przed majem 1943 objął dowództwo jednego z patroli 23. Po wpadce i dekonspiracji od maja 1944 r. był żołnierzem plutonu sierż. Mieczysława Kitkiewicza ps. „Kitka” w 5. Wileńskiej Brygadzie AK pod dowództwem mjr. Zygmunta Szendzielarza ps. „Łupaszka”. Uczestniczył w walkach o wyzwolenie Wilna w ramach operacji Ostra Brama.
6 lipca jego oddział przeszedł do Puszczy Grodzieńskiej, gdzie 23 lipca w okolicach miejscowości Porzecze został otoczony wraz z całą 5. Brygadą przez Sowietów. Brygadzie jednak udało się rozproszyć.
Badocha wraz z innymi żołnierzami swojego plutonu przedostał się na początku sierpnia w rejon Białegostoku. Tam został wcielony do 4. zapasowego pułku piechoty, stacjonującego w Dojlidach. W październiku zdezerterował z niego i przyłączył się w Kieturykach do odtwarzanej przez mjr. Z. Szendzielarza 5. Brygady Wileńskiej.
Na początku 1945 został dowódcą plutonu w 4. szwadronie por. Mariana Plucińskiego ps. „Mścisław”. Odtąd nieprzerwanie uczestniczył w walkach z oddziałami KBW, UB, MO i LWP oraz NKWD. W kwietniu jego oddział operował w rejonie Bielska Podlaskiego, Białowieży i Hajnówki. W maju – po koncentracji 1. i 4. szwadronu w Oleksinie – przeszedł na lewy brzeg Bugu, gdzie jego oddział działał do początku września (głównie na obszarze powiatu Sokołów Podlaski). 22 maja dostał awans do stopnia kaprala, a 15 sierpnia – do stopnia podporucznika.
7 września w Stoczku rozkazem Komendy Okręgu Białostockiego AK oddziały 5. Brygady zostały zdemobilizowane. Prawdopodobnie na początku października Badocha odwiedził swoją rodzinę w Dąbrowie Górniczej, pozostawiając jej na pamiątkę kolekcję fotografii żołnierzy 5. Brygady z dedykacjami, a następnie pojechał na Wybrzeże Gdańskie do mjr. Z. Szendzielarza, który podporządkował się ppłk. Antoniemu Olechnowiczowi ps. „Pohorecki”, komendantowi Ośrodka Mobilizacyjnego Wileńskiego Okręgu AK.
Powrót do walki.
Na przełomie lutego i marca 1946 5. Brygada Wileńska wznowiła działania zbrojne. Podporucznik Badocha objął funkcję dowódcy patrolu bojowego. Na jego czele przeprowadził szereg akcji na terenie województwa gdańskiego i szczecińskiego. Na pocz. kwietnia – po reorganizacji 5. Brygady – został dowódcą 2. szwadronu. 6 kwietnia otrzymał od mjr. Z. Szendzielarza sygnet 5. Brygady za "pełną poświęcenia i samozaparcia pracę w oddziale".
Działał wraz ze swoim szwadronem głównie na obszarze Borów Tucholskich. Do jego akcji należały m.in.:
Zawsze osobiście kwitował przejęcie rzeczy i sprzętu należącego do funkcjonariuszy MO i UBP.
Okoliczności śmierci.
W odpowiedzi na akcje 2. szwadronu władze komunistyczne skierowały przeciwko niemu duże siły UB, MO, KBW i wojska. Tymczasem ppor. Z. Badocha kontynuował swoje działania, przeprowadzając w pierwszych dniach czerwca wspólnie z pozostałymi szwadronami 5. Brygady akcje bojowe na posterunki MO w rejonie Dzierzgonia, Iławy i Sztumu. Po ich wykonaniu 2. szwadron zatrzymał się na odpoczynek we wsi Tulice koło Sztumu.
10 czerwca zaatakowała go grupa operacyjna UB i MO, w wyniku czego zginęło 2 funkcjonariuszy UB i 3 milicjantów (ponadto 3 milicjantów zostało rannych), a szwadronowi – dzięki umiejętnemu dowodzeniu przez ppor. Olgierda Christę ps. „Leszek” – udało się ujść. Ppor. Badocha został jednak ranny. Przewieziono go na leczenie do majątku Czernin koło Sztumu, administrowanego przez przedwojennego działacza kaszubskiego Ottomara Zielke, który na początku 1946 podjął współpracę z 5. Brygadą, zapewniając jej opiekę w podległych sobie majątkach.
Badocha został jednak wkrótce zadenuncjowany przez aresztowaną wcześniej przez UB łączniczkę Reginę Żylińską ps. „Regina”. 28 czerwca kilkunastoosobowa grupa operacyjna UB i MO z Malborka otoczyła majątek w celu aresztowania Badochy. Ten próbował wydostać się z okrążenia, ostrzeliwując się, zginął trafiony odłamkiem granatu.
Miejsce jego pochówku jest nieznane. O okolicznościach śmierci jego rodzina dowiedziała się dopiero w latach 60.

</doc>
<doc id="655909" url="https://pl.wikipedia.org/wiki?curid=655909" title="Jezioro Suojarwi">
Jezioro Suojarwi



</doc>
<doc id="655911" url="https://pl.wikipedia.org/wiki?curid=655911" title="Fowleria">
Fowleria

Fowleria – rodzaj morskich ryb z rodziny apogonowatych.
Klasyfikacja.
Gatunki zaliczane do tego rodzaju:

</doc>
<doc id="655913" url="https://pl.wikipedia.org/wiki?curid=655913" title="Ministrowie północnego departamentu">
Ministrowie północnego departamentu

Minister ds. Terytoriów Północnych (Secretary of State for the Northern Department), był urzędnikiem ministerialnym w XVII- i XVIII-wiecznej Anglii. W zakresie jego kompetencji znajdowały się sprawy Szkocji i północnych prowincji Anglii oraz stosunki z protestanckimi krajami Europy. Byli też ministrowie południowego departamentu.
Urząd przestał istnieć w 1782 r.

</doc>
<doc id="655914" url="https://pl.wikipedia.org/wiki?curid=655914" title="Glossamia">
Glossamia

Glossamia – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="655915" url="https://pl.wikipedia.org/wiki?curid=655915" title="Kujto">
Kujto

Kujto (ros. Куйто, karelskie "Kuittijärvet") – jezioro złożone z trzech mniejszych, połączonych ze sobą w sposób naturalny, położone w północno-zachodniej Rosji, w należącej do tego państwa Republice Karelii, w kalewalskim rejonie narodowym.
Na jezioro Kujto składają się jeziora:
Jezioro Kujto pełni istotną rolę w transporcie wodnym drewna.
Zamarza na okres od listopada do początku kwietnia.

</doc>
<doc id="655917" url="https://pl.wikipedia.org/wiki?curid=655917" title="Neamia">
Neamia

Neamia – rodzaj ryb z rodziny apogonowatych. 
Klasyfikacja.
Gatunki zaliczane do tego rodzaju :

</doc>
<doc id="655918" url="https://pl.wikipedia.org/wiki?curid=655918" title="Buddy Bolden">
Buddy Bolden

Charles Joseph „Buddy” Bolden (ur. 6 września 1877 w Nowym Orleanie, zm. 4 listopada 1931 w Jackson) – amerykański muzyk i instrumentalista grający ragtime'y, kornecista jazzowy.
Początki zainteresowania muzyką.
Zanim zajął się muzyką był fryzjerem. Kiedyś w sklepie z rzeczami używanymi kupił stary akordeon. Nie znał nut, ale z łatwością potrafił zagrać każdą zasłyszaną melodię: zarówno bluesy, jak i arie śpiewane w słynnej nowoorleańskiej „French Opera”. Młody Buddy Bolden słuchał wszystkiego i chciał to grać. Zorientował się wkrótce, że akordeon się do tego nie nadaje – zdobył kornet. Nowoorleańska legenda głosi, że znalazł go na ulicy.
Lata 90. XIX wieku.
W latach dziewięćdziesiątych Buddy Bolden prowadził zespół, który cieszył się w Nowym Orleanie dużym powodzeniem. Słysząc jego kornet ludzie mawiali: „Bolden przywołuje swoje dzieci”. Tymi dziećmi byli mieszkańcy Nowego Orleanu, kochający taniec i życie. Niemal każdy, kto mówił o Boldenie, sławił nośność głosu i potężne brzmienie jego instrumentu. Klarnecista Alphonse Picou powiedział: „Buddy był najgłośniejszym trębaczem wszystkich czasów, a głos jego kornetu brzmiał tak donośnie, jak gra Louisa Armstronga przez mikrofon i głośnik”.
Schyłek 1906 roku.
Pod koniec 1906 nadszedł koniec kariery. Buddy często skarżył się na bóle głowy. Wkrótce wzmogły się one tak dalece, że Buddy zaczął grać fałszywie. W końcu nie mógł już w ogóle grać, nie rozpoznawał najbliższych przyjaciół. W kwietniu 1907, wskutek stałych skarg sąsiadów, umieszczono go w zakładzie dla umysłowo chorych.

</doc>
<doc id="655919" url="https://pl.wikipedia.org/wiki?curid=655919" title="Franciszek Dzida">
Franciszek Dzida

Franciszek Dzida (ur. 17 października 1946 w Chybiu na Śląsku Cieszyńskim, zm. 10 października 2013 w Bielsku-Białej) – polski reżyser, scenarzysta i operator filmowy, plastyk, założyciel Amatorskiego Klubu Filmowego „Klaps”. Pierwowzór postaci Filipa Mosza, bohatera filmu „Amator” Krzysztofa Kieślowskiego.
Życiorys.
Od 1965 roku działał jako plastyk. W 1969 roku założył Amatorski Klub Filmowy „Klaps”. Debiutował w 1970 roku filmem "Osty". Zrealizował kilkadziesiąt filmów, zdobywając ponad 60 nagród i wyróżnień m.in. Doroczną Nagrodę Miesięcznika „Kino” w 1985 roku czy Złoty Medal „UNICA” Międzynarodowej Unii Filmu Nieprofesjonalnego i Video w 1986.
Od 1989 do 1993 roku był wiceprezesem Śląskiego Towarzystwa Filmowego w Katowicach.
W filmach Dzidy występują też aktorzy zawodowi, np. w "Wędrowcu" z 2006 – Piotr Machalica oraz aktorzy z Teatru Polskiego: Anna Guzik, Cezariusz Chrapkiewicz, Grzegorz Sikora i Tomasz Lorek, a w "Strefie zmierzchu" z 2004 zagrał Jan Nowicki.
Za popularyzację filmu i regionu Śląska Cieszyńskiego w 2002 roku został uhonorowany Nagrodą im. ks. Leopolda Jana Szersznika.

</doc>
<doc id="655921" url="https://pl.wikipedia.org/wiki?curid=655921" title="Phaeoptyx">
Phaeoptyx

Phaeoptyx – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="655922" url="https://pl.wikipedia.org/wiki?curid=655922" title="Rhabdamia">
Rhabdamia

Rhabdamia – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="655923" url="https://pl.wikipedia.org/wiki?curid=655923" title="Granatnik M-203">
Granatnik M-203



</doc>
<doc id="655924" url="https://pl.wikipedia.org/wiki?curid=655924" title="Roy Eldridge">
Roy Eldridge

Roy David Eldridge (ur. 30 stycznia 1911 w Pittsburghu, stan Pensylwania, zm. 26 lutego 1989) – amerykański muzyk jazzowy i instrumentalista, znany również pod pseudonimem Little Jazz. Trębacz znany ze współpracy z Bennym Goodmanem, Countem Basiem czy Colemanem Hawkinsem. Laureat NEA Jazz Masters Award w 1982.
Początkowo prowadził własny zespół, który często występował w nowojorskich klubach Three Deuces oraz Arkadia Ballroom. W 1941 wszedł w skład formacji Gene'a Krupy, gdzie wraz z wokalistką Anitą O'Day tworzył uznany duet. Następnie postanowił przejść do grupy Artie'ego Shawa. Ostatecznie opuścił i ten zespół, gdyż nie znosił krytyki ze strony białej publiczności, która w tamtych czasach nie akceptowała zespołów z muzykami o różnych kolorach skóry. Później nigdy nie występował z białymi muzykami. W 1950 roku w magazynie "Negro Digest" opublikowano artykuł Eldridge'a "Jim Crow is Kiling Jazz", w którym trębacz opowiada o dyskryminacji, której doświadczał. Wcześniej jednak, w 1944 próbował sił jako lider własnego big-bandu jednak grupa szybko rozwiązała się. Swój drugi big-band założył w 1946, aczkolwiek wtedy zespoły grające swing traciły popularność i rozpadały się. Podobnie było z zespołem Roya Eldridge'a. Wtedy znów został muzykiem towarzyszącym. W 1950 wyjechał do Francji, gdzie został bardzo pozytywnie przyjęty. W 1951 powrócił do USA. Został wówczas muzykiem Colemana Hawkinsa. W tym okresie występował również z Johnnym Hodgesem oraz Ellą Fitzgerald. Oprócz tego zagrał koncert w ramach "Jazz at the Philharmonic". Później nagrał płytę z Dizzym Gillespie.
Przez wiele lat uznawany był za najszybszego trębacza jazzowego. Jego inspiracją był Benny Carter, z kolei gra Eldridge'a wywarła wpływ na wspomnianego Dizzy'ego Gillespie.

</doc>
<doc id="655928" url="https://pl.wikipedia.org/wiki?curid=655928" title="Parafia Ewangelicko-Augsburska Wniebowstąpienia Pańskiego w Warszawie">
Parafia Ewangelicko-Augsburska Wniebowstąpienia Pańskiego w Warszawie

Parafia Ewangelicko-Augsburska Wniebowstąpienia Pańskiego w Warszawie – jedna z parafii Kościoła Ewangelicko-Augsburskiego w Warszawie, należąca do diecezji warszawskiej. Kościół parafialny mieści się przy ulicy Puławskiej 2a w Warszawie. W 2018 parafia liczyła 658 wiernych.
Historia.
Kościół parafialny to pierwotnie cerkiew garnizonowa wzniesiona w roku 1900 dla żołnierzy rosyjskich z carskiego Keksholmskiego Pułku Piechoty (ros. Лейб-гвардии Кексгольмский Императора Австрийского полк), stacjonującego w koszarach puławskich.
Parafia ewangelicka powstała 18 maja 1920 r. Konsystorz w związku z powołaniem urzędu naczelnego kapelana wyznania ewangelicko-augsburskiego Wojska Polskiego postanowił urządzić w świątyni parafialnej Ewangelicki Kościół Garnizonowy. Oficjalna uroczystość otwarcia i poświęcenia nowej świątyni miała miejsce 9 stycznia 1921 r. W latach 1931-1934 architekt Edgar Norwerth przebudował kościół.
Dzieje Ewangelickiego Kościoła Garnizonowego przerwał wybuch II wojny światowej. Po zburzeniu świątyni przy pl. Małachowskiego, jej funkcje przejął kościół przy ul. Puławskiej, jednak na krótko. 3 września 1947 r. wznowiono prace kościoła parafialnego. W 1950 r. na bazie Kościoła Garnizonowego została zorganizowana w Warszawie druga cywilna parafia Kościoła Ewangelicko-Augsburskiego. Od 1992 r. świątynia służy duszpasterstwu wojskowemu.
Proboszczem parafii był zmarły tragicznie w katastrofie polskiego Tu-154M w Smoleńsku ks. płk Adam Pilch. Jego następcą był krótkotrwale Mieczysław Cieślar, który zginął w wypadku samochodowym w nocy z 18 na 19 kwietnia 2010. W kwietniu 2010 roku proboszczem administratorem został ks. Marcin Kotas.
Dnia 10.02.2013 Wyborcze Zgromadzenie Parafialne Parafii Ewangelicko-Augsburskiej Wniebowstąpienia Pańskiego w Warszawie, pod przewodnictwem ks. bpa Jana Cieślara w pierwszej turze głosowania wybrało na swojego proboszcza ks. dra Dariusza Chwastka, dotychczasowego proboszcza Parafii Ewangelicko-Augsburskiej w Lublinie. W wyborach wzięło udział 175 osób, spośród 396 uprawnionych do głosowania. Ks. Dariusz Chwastek uzyskał 105 głosów, jego kontrkandydaci: ksiądz Grzegorz Brudny uzyskał 37 głosów, a ksiądz Wojciech Pracki otrzymał 31 głosów.
Parafią zarządza Rada Parafialna, wybrana przez Zgromadzenie Parafialne i zatwierdzona przez Radę Diecezjalną.

</doc>
<doc id="655929" url="https://pl.wikipedia.org/wiki?curid=655929" title="Tug of War (album Paula McCartneya)">
Tug of War (album Paula McCartneya)

Tug of War (pol. "Przeciąganie liny") – album Paula McCartneya wydany w 1982 r. Jest to pierwszy album solowy tego artysty po rozpadzie grupy Wings w kwietniu 1981 r. Poprzednia solowa płyta McCartney II nagrywana była w czasie, gdy grupa teoretycznie jeszcze istniała. Podczas długiego okresu prac nad albumem została odnowiona współpraca z George'em Martinem (producent nagrań Beatlesów). Album został stworzony po kryzysie twórczym Paula i w trakcie szoku jakiego doznał po śmierci swojego przyjaciela i wieloletniego kompozytora Johna Lennona (zm. 8 grudnia 1980 r.). Jest on częścią dyptyku "Wojna i pokój", który tworzy wraz z Pipes of Peace.
Okoliczności powstania i charakterystyka albumu.
Po wydaniu McCartney II w zespole Wings nastąpiły pewne zmiany personalne. W październiku 1980 r. rozpoczęła się, jak się później okazało ostatnia sesja nagraniowa tego zespołu. McCartney chciał, by ktoś go wsparł podczas pracy nad nowym albumem. W związku z tym zwrócił się z prośbą o pomoc do swojego wieloletniego przyjaciela i jednocześnie producenta nagrań The Beatles George'a Martina. Pierwszą piosenką, którą zaczęli nagrywać była "We All Stand Together". Została napisana z myślą o animowanym filmie dla dzieci pt. "Rupert Bear" (Paul posiadał do niego prawa). Owocne sesje były kontynuowane do 9 grudnia – dnia, który zmienił wiele w życiu świata, muzyki i samego McCartneya. Tego dnia nad ranem cały świat dowiedział się, że John Lennon nie żyje. Paul przeżył szok. Nie mógł uwierzyć w to, że jego najlepszy przyjaciel, z którym nie utrzymywał już tak ścisłych kontaktów jak za czasów Beatlesów, został zamordowany (w nocy z 8 na 9 grudnia przed swoim domem w Nowym Jorku). Pomimo przygnębiającego wielkiego smutku, Paul zdecydował na wejście do studia. Szukał ukojenia w muzyce. Ostatecznie pograł trochę i przerwał nagrywania, ponieważ nie był w stanie cokolwiek zagrać, a co dopiero stworzyć. W trakcie sesji z 9 grudnia (w której Paul wraz z Dennym Laine'em nagrywali piosenkę "Rainclouds"), Paul i George Martin doszli do wniosku, że najlepiej będzie, gdy zawieszą na jakiś czas prace nad nowym albumem. Postanowili, że wrócą do niego kiedy dojdą do siebie po utracie przyjaciela.
W lutym 1981 r., dwa miesiące po śmierci Lennona, Paul McCartney wznowił sesje. W tym miesiącu nagrywał ze Steviem Wonderem, Carlem Perkinsem (legenda lat 50.), eks-beatlesem Ringo Starrem oraz stworzył parę nowych piosenek. Gitarzysta Eric Stewart także często brał udział w pracach nad nowym albumem.
Dalsze sesje zorganizowane były latem w studiu Paula na jego szkockiej farmie. Nad produkcją albumu bacznie czuwał Martin, który starał się kontrolować każdy dźwięk i wzbogacać muzykę, wykorzystując najnowsze technologie nagraniowe lat 80. Sesje okazały się bardzo owocne, że rozważano nawet wydanie dwupłytowego albumu! Ten pomysł wybił McCartneyowi z głowy Martin. Dokonał selekcji najlepszego materiału na nowy album (Tug Of War), a resztę przeznaczył na kolejny album (nazwany później Pipes of Peace). Właśnie dzięki temu wiele z piosenek nagranych na potrzeby Tug of War pojawiło się na następnym albumie Paula – Pipes of Peace (1983).
Album jest największym osiągnięciem McCartneya. Ponadto zwrócili oni uwagę na niesamowite zgranie pomiędzy gwiazdami zaproszonymi do nagrań. Steviego Wondera, oprócz w największym przeboju z tej płyty – "Ebony and Ivory", możemy usłyszeć także w piosence "What's That You're Doing?", a Carl Perkins pojawia się w piosence "Get It". Najpiękniejszą piosenkę na albumie "Here Today" McCartney poświęcił pamięci zmarłego przyjaciela Johna Lennona.
Płyta jest zróżnicowana stylistycznie, ale sprawia wrażenie współgrającej całości. Znajdziemy tutaj oprócz ballad "Here Today" i "Somebody Who Cares", także dyskotekowe przeboje jak "Ballroom Dancing", czy "What's That You're Doing?". W "The Pound Is Sinking" na uwagę zwraca efekt toczącej się monety oraz zaskakujące zmiany tempa. Niektóre piosenki takie jak majestatyczne "Tug Of War" i "Wanderlust" zostały zestawione na płycie w kontraście do szybszych kawałków. 
W miarę upływu czasu w 1982 r. Paul doszedł do siebie po śmierci Lennona. 40-letni eks-beatles spędził resztę roku kończąc dalszą część projektu, czyli Pipes of Peace.
Lista utworów.
Wszystkie piosenki napisane przez McCartneya (prócz wyróżnionych w nawiasach)
Edycja zremasterowana.
W 1993 r. Tug of War zostało zremasterowane i wydane na nośniku CD jako część serii The Paul McCartney Collection. W przeciwieństwie do innych płyt wydanych w tamtej serii nie zawiera żadnych bonusów, pomimo tego że "Rainclouds" i "I'll Give You A Ring" były wydane jako strona druga singli "Ebony And Ivory" i "Take It Away". Tym posunięciem chciano podkreślić wyjątkowość tego albumu w karierze Paula oraz jego wpływ na muzykę lat 80.
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
W marcu 1982 piosenka duetu McCartney-Wonder Ebony And Ivory (1. miejsce UK, 1. miejsce USA) została przyjęta z olbrzymim podziwem. Bardzo szybko osiągnęła numer 1 na listach przebojów i rozwiała spekulacje na temat kryzysu kompozytorskiego. W konsekwencji, gdy Tug Of War ukazał się w kwietniu poszybował od razu na miejsce (1. miejsce UK, 1. miejsce USA). Płyta sprzedała się w milionach egzemplarzy i została okrzyknięta arcydziełem. Kolejny singel z tego albumu Take It Away (14. miejsce UK, 10. miejsce USA) także stał się wielkim przebojem. Ostatni singel Tug Of War (55. miejsce USA) został przyjęty chłodniej. Płyta osiągnęła status platynowej płyty.
Wideografia.
Teledyski:
Sesja do albumów "Tug of War / Pipes Of Peace".
TUG OF WAR: "Take It Away", "Ballroom Dancing", "The Pound Is Sinking", "Wanderlust", "Dress Me Up As A Robber" i "Ebony And Ivory".
PIPES OF PEACE: "Keep Under Cover", "Average Person" i "Sweetest Little Show".
Nagrano także:
"Rainclouds" (druga strona singla "Ebony And Ivory"), "Old Man Lovin", "Sure To Fall", "Movie Magg", "Blue Moon Of Kentucky", "Summertime", "Good Rockin' Tonight – Shake, Rattle and Roll", "Cut Across Shorty", "Stealin' Back To My Same Old Used To Be", "Singing The Blues", "Johnny B. Goode", "Twenty Flight Rock", "Cage", "Stop, You Don't Know Where She Came From", "Take Her Back, Jack", "The Unbelievable Experience", "Here's The Chord, Roy (sic)", "Seems Like Old Times" oraz starsza wersja "Boil Crisis" pierwsze nagrano w 1977. Wszystkie piosenki powstały podczas jam session.

</doc>
<doc id="655930" url="https://pl.wikipedia.org/wiki?curid=655930" title="Integralność danych">
Integralność danych

Integralność danych, także spójność (ang. "data integrity") – własność danych wykluczająca wprowadzenie do nich zmian w nieautoryzowany sposób.
W technice informatycznej i telekomunikacyjnej ochrona integralności zapobiega przypadkowemu zniekształceniu danych podczas odczytu, zapisu, transmisji lub magazynowania. Wykorzystuje się tutaj sumy kontrolne (takie jak CRC) służące do detekcji błędów i kody korekcyjne do poprawy wykrytych błędów.
W bezpieczeństwie teleinformatycznym ochrona integralności zapobiega celowej modyfikacji danych dokonanej z użyciem zaawansowanych technik, mających na celu ukrycie faktu dokonania zmiany. Wykorzystuje się tutaj techniki kryptograficzne takie jak kody MAC odporne na celowe manipulacje.
W odniesieniu do relacyjnych baz danych integralność definiowana jest jako połączenie trzech koncepcji: dokładność (ang. "accuracy"), prawdziwość (ang. "correctness"), oraz aktualność (ang. "validity").

</doc>
<doc id="655932" url="https://pl.wikipedia.org/wiki?curid=655932" title="Integralność">
Integralność



</doc>
<doc id="655933" url="https://pl.wikipedia.org/wiki?curid=655933" title="Ron Harper">
Ron Harper

Ronald Harper (ur. 20 stycznia 1964 w Dayton) – amerykański koszykarz, występujący na pozycji rzucającego obrońcy, pięciokrotny mistrz NBA – trzy razy z drużyną Chicago Bulls (1996–1998) i dwa z Los Angeles Lakers (2000, 2001). 
Ukończył studia na Uniwersytecie Miami, a następnie został wybrany z numerem 8. w drafcie NBA przez drużynę Cleveland Cavaliers w 1986. W debiutanckim sezonie 1986/1987 zajął drugie miejsce w głosowaniu na debiutanta roku NBA.
Po trzech sezonach w Cleveland przeszedł do Los Angeles Clippers, skąd w 1994 trafił do Bulls. Po wielkich sukcesach w Chicago w 1999 wzmocnił odbudowywaną drużynę Lakers, gdzie w 2001 skończył karierę.
W latach 2005–2007 był asystentem trenera Flipa Saundersa w Detroit Pistons.

</doc>
<doc id="655934" url="https://pl.wikipedia.org/wiki?curid=655934" title="Stara Praga">
Stara Praga

Stara Praga – obszar MSI w dzielnicy Praga-Północ w Warszawie.
Położenie.
Według MSI granice Starej Pragi wyznacza:
W obrębie Starej Pragi znalazł się też Port Praski.
Opis.
W granicach dzielnicy centralnie położona jest Stara Praga, której większa część zabudowy pochodzi z początku XX wieku oraz okresu międzywojennego i jest rzadkim w stolicy zespołem dobrze zachowanej przedwojennej substancji miejskiej. Centralnym punktem dzielnicy jest plac Wileński, w okolicach którego znajduje się dworzec PKP Warszawa Wileńska, budynek b. Dyrekcji Okręgowej Kolei Państwowych, cerkiew Świętej Równej Apostołom Marii Magdaleny, będąca cerkwią metropolitalną Polskiego Autokefalicznego Kościoła Prawosławnego.
Osią dzielnicy i rejonu jest ulica Targowa, przy której znajduje się Bazar Różyckiego. Na starej Pradze mieści się również neogotycki kościół świętego Michała i świętego Floriana – katedra diecezji warszawsko-praskiej.
Stara Praga, z powodu niewielkich zniszczeń wojennych pełniąca w latach 40. XX wieku funkcje administracyjne, uległa później zaniedbaniu i była uważana za tzw. złą dzielnicę; z drugiej strony zachował się tu częściowo folklor warszawski. Ostatnio staje się ona miejscem coraz bardziej popularnym, wręcz modnym. W 2003 jedna z bardziej znanych praskich ulic, ulica Ząbkowska została uznana w plebiscycie Gazety Wyborczej za "miejsce magiczne". W starych praskich kamienicach oraz opuszczonych murach fabryk powstają galerie, centra sztuki, a także pracownie autorskie.
Charakterystyczną dla starej Pragi ulicą pozostaje ulica Brzeska, zwłaszcza na odcinku od Ząbkowskiej do Kijowskiej.

</doc>
<doc id="655935" url="https://pl.wikipedia.org/wiki?curid=655935" title="Dimitrie Sturdza">
Dimitrie Sturdza

Dimitrie Sturdza, właśc. Dimitrie A. Sturdza-Miclăuşanu (ur. 10 marca 1833 w Miclăuşeni, zm. 21 października 1914 w Bukareszcie) – rumuński polityk, wielokrotny premier, oraz przewodniczący Academia Română w latach 1882–1884.
Życiorys.
Urodził się w Jassach w Mołdawii, studiował w Niemczech, brał tam udział w życiu politycznym, był również prywatnym sekretarzem księcia Aleksandra Jana Cuzy. Później jednak zwrócił się przeciwko rządom tego władcy i przyłączył się do Iona Brătianu i innych w celu jego obalenia (1866 rok). Potem wszedł w skład liberalnego gabinetu.
W 1899 roku został wybrany na przywódcę Narodowej Partii Liberalnej i cztery zajmował stanowisko premiera. Ostatni raz, w 1907 roku, został wezwany przez króla Karola I w celu uśmierzenia kryzysu wywołanego przez marcową rewoltę chłopów.
Sturdza był nacjonalistą, wrogo nastawionym wobec "„obcych”". Jego partia prowadziła politykę antyżydowską i blokowała nie-Rumunom dostęp do wielu stanowisk państwowych, zawodów i uprawnień socjalnych.
Został także mianowany sekretarzem Akademii Rumuńskiej, był także znanym numizmatykiem. Jako sekretarz Akademii zasłużył się pomocą w publikacji kolekcji historycznych dokumentów, dokonanej przez Constantina Harmuzachiego (30 tomów, w latach 1876–1897). Wydał także wiele innych pozycji, głównie o tematyce politycznej.

</doc>
<doc id="655938" url="https://pl.wikipedia.org/wiki?curid=655938" title="Red Shoehard">
Red Shoehard



</doc>
<doc id="655939" url="https://pl.wikipedia.org/wiki?curid=655939" title="Detlef Schrempf">
Detlef Schrempf

Detlef Schrempf (ur. 21 stycznia 1963 w Leverkusen) – niemiecki koszykarz, uczestnik spotkań gwiazd NBA, dwukrotny laureat nagrody dla najlepszego rezerwowego sezonu (1990/91 i 1991/92).
Trafił do USA już w szkole średniej (Centralia High), następnie został wybrany z numerem 8. w drafcie NBA przez drużynę Dallas Mavericks w 1985. Przekazany do Indiana Pacers dał się poznać jako jeden z lepszych specjalistów w rzutach z dystansu. W sezonie 1992/93 trafił do Seattle SuperSonics, z którą to drużyną dotarł do finału w 1996. Od 1999 grał z kolei w Portland Trail Blazers, gdzie skończył karierę w 2001.
Trzykrotnie wystąpił w NBA All-Star Game.
W 2006 został zatrudniony w SuperSonics jako asystent trenera.
Dwukrotnie wystąpił na igrzyskach olimpijskich – w 1984 w Los Angeles reprezentował RFN, zaś w 1992 w Barcelonie już zjednoczone Niemcy.

</doc>
<doc id="655941" url="https://pl.wikipedia.org/wiki?curid=655941" title="Petre S. Aurelian">
Petre S. Aurelian

Petre S. Aurelian (ur. 13 grudnia 1833 w Slatinie, zm. 24 stycznia 1909 w Bukareszcie) – rumuński polityk, zajmujący stanowisko premiera od 2 grudnia 1896 do 12 kwietnia 1897.
Studiował na uczelni Saint Sava w Bukareszcie, a potem we Francji na Institut national agronomique Paris-Grignon, gdzie studiował w latach 1856–1860. Po powrocie do Rumunii został inżynierem w ministerstwie prac publicznych i profesorem w szkole rolniczej w Pantelimon. Był także redaktorem w czasopismach „Monitorul” i „Agronomia”.
Był posłem, senatorem i ministrem prac publicznych (lata 1877–1878 i 1887–1888), jak również rolnictwa i edukacji (1882–1884). Aurelian został wybrany na członka Academia Română w 1871 roku i był jej przewodniczącym od 1896 do 1897 roku. Zmarł w Bukareszcie.

</doc>
<doc id="655943" url="https://pl.wikipedia.org/wiki?curid=655943" title="Club Guillermo Brown">
Club Guillermo Brown

Club Social y Atlético Guillermo Brown, zwany Brown de Madryn lub skrótowo CAB − argentyński klub piłkarski z siedzibą w mieście Puerto Madryn położonym w prowincji Chubut.
W mieście Puerto Madryn są jeszcze dwa kluby - Madryn oraz Ferrocarril Patagónico.
Historia.
Klub założony został 14 stycznia 1945 roku, a 25 maja 1945 roku przystąpił do rozgrywek ligi lokalnej. Inspiracją dla nazwy klubu był ojciec argentyńskiej marynarki wojennej admirał Guillermo Brown.
Klub występuje obecnie w drugiej lidze argentyńskiej Primera B Nacional.
Stadion.
Klub rozgrywa swoje mecze domowe na stadionie Estadio Raul Conti, mogącym pomieścić 12500 widzów.

</doc>
<doc id="655944" url="https://pl.wikipedia.org/wiki?curid=655944" title="Queen at Wembley">
Queen at Wembley

Queen at Wembley – wideokaseta zespołu Queen z 1990 roku z pierwotnym zapisem występu grupy na stadionie Wembley w Londynie 12 lipca 1986 roku. Jest to bardzo okrojony zapis koncertu - trwał tylko 80 minut i spora część występu została wycięta. Charakteryzuje się dynamicznym montażem. Przed koncertem można zobaczyć, jak powstawała olbrzymia, 50-metrowa scena.
Wydania.
W 2003 wydano również wersję DVD o nazwie Live at Wembley Stadium. Zawiera on pełny zapis koncertu, a ponadto drugą płytę z dodatkami:
Nagrania w Polsce uzyskały status platynowej płyty DVD.

</doc>
<doc id="655945" url="https://pl.wikipedia.org/wiki?curid=655945" title="Club Social y Atlético Guillermo Brown">
Club Social y Atlético Guillermo Brown



</doc>
<doc id="655946" url="https://pl.wikipedia.org/wiki?curid=655946" title="Ognjen Koroman">
Ognjen Koroman

Ognjen Koroman (cyr. Огњен Короман; ur. 19 września 1978 w Palach) – piłkarz serbski grający na pozycji bocznego pomocnika.
Kariera klubowa.
Koroman urodził się w serbskiej części Bośni i Hercegowiny. Piłkarską karierę zaczynał w klubie FK Radnički Kragujevac. W barwach tego klubu zadebiutował w profesjonalnym meczu, w drugiej lidze Jugosławii w sezonie 1997/1998 i od razu wskoczył do podstawowej jedenastki swojego klubu. Zespół Radničkiego zajął 6. miejsce w lidze, co dało mu miejsce w barażach o awans do pierwszej ligi, które po rzutach karnych wygrał z zespołem FK Čukarički. Udział w tym zwycięstwie miał także Koroman, który grał w obu meczach barażowych. Po awansie do pierwszej ligi Ognjen najczęściej też grał w pierwszym składzie drużyny z Kragujevaca, ale rundę wiosenną sezonu 1998/1999 spędził już w Spartaku Subotica. Spartak zajął jednak ostatnie miejsce w lidze i teoretycznie powinien pożegnać się z ekstraklasą, ale ze względu na ataki sił NATO na Jugosławię rozgrywki ligowe przerwano po 24. kolejkach i nie kontynuowano już ich i Spartak pozostał w pierwszej lidze. Koroman, pomimo tego słabego sezonu, zdecydował się pozostać w subotickim zespole na sezon 1999/2000. Spartak ponownie zagrał słabo i zajął 20. miejsce (przedostatnie) i tym razem spadł już o klasę niżej. Koroman natomiast wyróżniał się spośród innych graczy z Suboticy i latem 2000 opuścił Spartak przenosząc się do stołecznego OFK Beograd. W zespole OFK Koroman spędził półtora sezonu i trzeba przyznać, że także w tym klubie był wyróżniającym się zawodnikiem. Dlatego po rozegraniu rundy jesiennej sezonu 2001/2002 za sumę 2,5 miliona euro trafił do rosyjskiego Dynama Moskwa. Grając w pierwszej jedenastce w 2002 roku w barwach Dynama zdobył aż 6 goli, co uczyniło go jednym z najbardziej bramkostrzelnych bocznych pomocników sezonu w Rosji. Dynamo zakończyło sezon na 8. miejscu w tabeli. W 2003 roku Koroman w moskiewskim klubie grał tylko na wiosnę by latem za 3,5 miliona euro przejść do Krylji Sowietow Samara. W Krylii spędził 2,5 sezonu, na ogół wychodząc na boisko w pierwszej jedenastce, a największym sukcesem było zajęcie w 2004 roku 3. miejsca w Premier Lidze. W letnim oknie transferowym w 2005 Koroman został wypożyczony do beniaminka Tereku Grozny. Terek zajął jednak ostatnie miejsce w lidze i spadł do drugiej ligi. Koroman na zasadzie wolnego transferu przeszedł zimą 2006 do Portsmouth F.C., w którym to w rundzie wiosennej rozegrał tylko 3 mecze strzelając 1 gola w ostatniej kolejce z Liverpoolem. W drużynie z Portsmouth Koroman nie ma miejsca w składzie, a menedżer Harry Redknapp bardziej ceni umiejętności innych zawodników „The Pompeys”. Pomimo zainteresowania ze strony Benfiki Lizbona, Koroman zdecydował się przedłużyć kontrakt z Portsmouth. Zimą 2007 Ognjen został wypożyczony na pół roku do Crvenej Zvezdy Belgrad. Potem grał jeszcze w Incheon United i Krylji Sowietow Samara. W 2012 roku zakończył karierę.
Kariera reprezentacyjna.
W reprezentacji Serbii i Czarnogóry Koroman zadebiutował 13 lutego 2002 roku w wygranym 2:1 meczu z reprezentacją Meksyku, zmieniając w 59 minucie Savo Miloševicia. Szczyt formy w reprezentacji Koroman osiągnął w kwalifikacjach do Mistrzostw Świata w Niemczech, w których to najczęściej grał na prawej pomocy i zaliczył kilka asyst przy bramkach kolegów, a Serbowie w dobrym stylu awansowali do mistrzostw. Tam jednak zawiedli i odpadli już po fazie grupowej przegrywając wszystkie 3 mecze. Koroman rozegrał 2 pierwsze z nich – 57 minut w przegranym 0:1 z Holandią oraz 49 w przegranym 0:6 z Argentyną. W obu tych meczach Koroman zobaczył żółte kartki, toteż wyeliminowały one go z trzeciego meczu z Wybrzeżem Kości Słoniowej (2:3). W nowo utworzonej reprezentacji Serbii Koroman także ma miejsce w składzie i był już powołany przez Javiera Clemente na eliminacje do Euro 2008.

</doc>
<doc id="655947" url="https://pl.wikipedia.org/wiki?curid=655947" title="Fluon">
Fluon



</doc>
<doc id="655948" url="https://pl.wikipedia.org/wiki?curid=655948" title="PTFE">
PTFE



</doc>
<doc id="655950" url="https://pl.wikipedia.org/wiki?curid=655950" title="Paradygmat programowania">
Paradygmat programowania

Paradygmat programowania (ang. "programming paradigm") — wzorzec programowania komputerów przedkładany w danym okresie rozwoju informatyki ponad inne lub ceniony w pewnych okolicznościach lub zastosowaniach.
Paradygmat programowania definiuje sposób patrzenia programisty na przepływ sterowania i wykonywanie programu komputerowego. Przykładowo, w programowaniu obiektowym jest on traktowany jako zbiór współpracujących ze sobą obiektów, podczas gdy w programowaniu funkcyjnym definiujemy, co trzeba wykonać, a nie w jaki sposób.
Różne języki programowania mogą wspierać różne paradygmaty programowania. Przykładowo, Smalltalk i Java są zaprojektowane dla potrzeb programowania obiektowego, natomiast Haskell jest językiem funkcyjnym. Istnieją także języki wspierające kilka paradygmatów, np. Common Lisp oraz Python.
Paradygmaty mogą być znane z tego, jakie praktyki są w nich "zakazane", a jakie dozwolone. Ścisłe programowanie funkcyjne nie pozwala na tworzenie skutków ubocznych. W programowaniu strukturalnym nie korzysta się z instrukcji skoku ("goto"). Częściowo z tego właśnie powodu nowe paradygmaty są uważane za zbyt ścisłe przez osoby przyzwyczajone do wcześniejszych stylów. Jednakże omijanie pewnych technik ułatwia przeprowadzanie dowodów o poprawności programu, albo po prostu zrozumienia jego działania, bez ograniczania samego języka programowania. 
Zależności między paradygmatami programowania mogą przybierać skomplikowane formy, ponieważ jeden język może wspierać wiele różnych paradygmatów. Na przykład, C++ posiada elementy programowania proceduralnego, obiektowego oraz uogólnionego, co stanowi o nim, że jest hybrydowym językiem. To projektanci i programiści decydują, jak zbudować z nich wszystkich w pełni działający program. Niektórzy decydują się na ścisłe programowanie proceduralne, natomiast inni łączą ze sobą elementy wielu paradygmatów w zależności od potrzeb.

</doc>
<doc id="655951" url="https://pl.wikipedia.org/wiki?curid=655951" title="Pierwszy lord skarbu">
Pierwszy lord skarbu

Od 1905 roku tytuł pierwszego lorda skarbu nosił zawsze premier Wielkiej Brytanii

</doc>
<doc id="655954" url="https://pl.wikipedia.org/wiki?curid=655954" title="Volvo 460">
Volvo 460

Volvo 460 – samochód osobowy klasy kompaktowej produkowany przez szwedzką markę Volvo w latach 1989 - 1996.
Historia i opis modelu.
Volvo 460 to wersja sedan modelu Volvo 440. Model 460 był następcą Volvo 360 i poprzednikiem Volvo S40. Pojazd został zaprezentowany jesienią 1989 roku, trzy lata po wprowadzeniu na rynek coupé Volvo 480 i dwa lata po liftbacku 440. 
Od roku 1993 samochody serii 4xx produkowane były w zmienionej wersji nadwozia (po tzw. faceliftingu). Zmianie uległa nie tylko linia zewnętrzna karoserii ale również wymieniono część wyposażenia wewnętrznego.
W siedmioletnim okresie produkcji wytworzono 220 415 egzemplarzy tego modelu.

</doc>
<doc id="655956" url="https://pl.wikipedia.org/wiki?curid=655956" title="Abraham Kardiner">
Abraham Kardiner



</doc>
<doc id="655958" url="https://pl.wikipedia.org/wiki?curid=655958" title="Pierwszy Lord Skarbu">
Pierwszy Lord Skarbu



</doc>
<doc id="655962" url="https://pl.wikipedia.org/wiki?curid=655962" title="Cyril Hinshelwood">
Cyril Hinshelwood

Cyril Norman Hinshelwood, Cyril Hinshelwood (ur. 19 czerwca 1897 w Londynie, zm. 9 października 1967 tamże) – chemik brytyjski, laureat Nagrody Nobla w dziedzinie chemii za rok 1956.
Życiorys.
Był londyńczykiem. Kształcił się na Uniwersytecie w Oksfordzie, gdzie w 1920 roku uzyskał status samodzielnego pracownika naukowego (ang. "fellowship"), a w 1924 doktorat. Zajmował się głównie kinetyką reakcji chemicznych. W 1926 opublikował na ten temat pracę, za którą w 1956 roku otrzymał Nagrodę Nobla w dziedzinie chemii, wspólnie z Nikołajem Siemionowem. Później zajmował się kinetyką reakcji zachodzących w komórkach bakteryjnych. Był także bardzo bliski wyjaśnienia funkcji DNA, przed opublikowaniem przez Watsona i Cricka swoich prac. W 1937 Hinshelwood objął prestiżową katedrę chemii w Oksfordzie. 
W 1948 nadano mu brytyjski tytuł szlachecki.
Oprócz chemii interesował się także lingwistyką i naukami humanistycznymi. W latach 1955–1960 był prezesem Royal Society, równocześnie piastując to samo stanowisko w Classical Society. Laureat Medalu Copleya.
W 1964 przeszedł na emeryturę i przeniósł się do Imperial College London.

</doc>
<doc id="655963" url="https://pl.wikipedia.org/wiki?curid=655963" title="Cyril Norman Hinshelwood">
Cyril Norman Hinshelwood



</doc>
<doc id="655964" url="https://pl.wikipedia.org/wiki?curid=655964" title="Nicolas Charles Oudinot">
Nicolas Charles Oudinot

Nicolas Charles Oudinot (ur. 25 kwietnia 1767 w Bar-le-Duc, zm. 13 września 1847 w Paryżu) – książę Reggio, marszałek Francji.
Po służbie w stopniu sierżanta w armii królewskiej, został w roku 1792 wybrany na generała-pułkownika w ochotniczej rewolucyjnej armii Mozy. Od 1793 roku w armii regularnej. W czerwcu 1794 został generałem brygady. W 1795 roku dostał się do pruskiej niewoli.
W kampanii szwajcarskiej w 1799 roku był szefem sztabu korpusu André Massény. Mianowany przez Napoleona Bonaparte generalnym inspektorem piechoty, odznaczony został Krzyżem Wielkim Legii Honorowej. Został wybrany na członka izby deputowanych.
W kampanii 1805 roku stanął na czele dywizji grenadierów, która odegrała przełomową rolę w zdobyciu Wiednia i rozstrzygnęła bitwę pod Austerlitz. W 1807 roku pobił Rosjan w bitwie pod Ostrołęką, przyczynił się do zwycięstwa francuskiego w bitwie pod Frydlandem. Został gubernatorem Gdańska. W 1808 roku został gubernatorem Erfurtu i hrabią cesarstwa. W roku 1809 odznaczył się wyjątkową odwagą w bitwie pod Wagram, za co otrzymał rangę marszałka. W latach 1810-1812 kierował administracją włączonego do Francji Królestwa Holandii. W kampanii 1812 roku przeciwko Rosji dowodził II Korpusem Wielkiej Armii w sile 37 000 ludzi i 72 armat. Osłaniał odwrót wojsk francuskich w czasie przeprawy przez Berezynę. W 1813 roku brał udział w bitwach pod Lützen i Budziszynem, pobity w bitwie pod Großbeeren. Dowódca północnej grupy korpusów w sile 70 000 ludzi.
W 1814 roku, po abdykacji Napoleona, złożył przysięgę wierności Ludwikowi XVIII. W czasie stu dni pozostał wierny Burbonom. Podczas wojen napoleońskich był ranny 34 razy.
W 1823 roku wyruszył na czele korpusu francuskiego, by stłumić rewolucję w Hiszpanii. Został gubernatorem Madrytu. Zmarł jako komendant zakładu dla weteranów wojennych.

</doc>
<doc id="655965" url="https://pl.wikipedia.org/wiki?curid=655965" title="Baruch Samuel Blumberg">
Baruch Samuel Blumberg

Baruch Samuel Blumberg (ur. 28 lipca 1925 w Nowym Jorku, zm. 5 kwietnia 2011 w Mountain View) − amerykański lekarz, astrobiolog, w 1976 roku laureat Nagrody Nobla w dziedzinie fizjologii i medycyny za zidentyfikowanie wirusa zapalenia wątroby typu B (HBV).
Życiorys.
Badania wirusologiczne i epidemiologiczne rozpoczął w latach 60. XX wieku w Filadelfii. W 1967 Blumberg zidentyfikował wirusa HBV (będącego przyczyną wirusowego zapalenia wątroby typu B), wspólnie z Irvingiem Millmanem wynalazł także w 1969 roku test diagnostyczny i szczepionkę przeciwko HBV. W 1976 otrzymał Nagrodę Nobla, przyznaną mu wspólnie z Danielem Carletonem Gajduskiem.
W latach 1999-2002 był pierwszym szefem Instytutu Astrobiologii NASA.
Zmarł 5 kwietnia 2011 roku na zawał serca podczas konferencji NASA w Kalifornii.

</doc>
<doc id="655967" url="https://pl.wikipedia.org/wiki?curid=655967" title="Baruch S. Blumberg">
Baruch S. Blumberg



</doc>
<doc id="655968" url="https://pl.wikipedia.org/wiki?curid=655968" title="Włodzimierz Kozakiewicz">
Włodzimierz Kozakiewicz

Włodzimierz Kozakiewicz ps. „Barry” (ur. 22 listopada 1911 w Ciechanowie, syn Nikodema i Franciszki z domu Cytowska, zm. 11 marca 1954 w Piasecznie) – żołnierz AK, szef żandarmerii Grupy Północ AK podczas powstania warszawskiego, w okresie powojennym szef Oddziału IV Pogotowia Akcji Specjalnej Komendy Głównej Narodowego Zjednoczenia Wojskowego, ps. „Barry”, „Bary”, „Bari”.
Życiorys.
W okresie okupacji niemieckiej był dowódcą straży przemysłowej w fabryce papieru w Mirkowie, a jednocześnie, od 1943 służył w Państwowym Korpusie Bezpieczeństwa. Miał do niego przejść z Korpusu Zachodniego. Był dowódcą kompanii rezerwy Obwodu Warszawa Północ PKB. Na początku 1944 r. objął dowództwo baonu szturmowego „Wkra” Komendy PKB m.st. Warszawy.
 W ostatnich dniach obrony Starówki organizował i ochraniał ewakuację kanałami. 31 sierpnia na czele swojego oddziału ewakuował się kanałami do Śródmieścia, gdzie następnie walczył w rejonie ul. Zielnej, Złotej, Brackiej, Zgoda i Świętokrzyskiej. . Bernard Ber Mark niesłusznie przypisywał mu mordowanie komunistów i Żydów. Po powstaniu przebywał w oflagu.
Był pierwszym komendantem Pogotowia Akcji Specjalnej NZW. . Zmarł wkrótce po wyjściu na wolność. Został pochowany na cmentarzu parafialnym (starym) przy ulicy Kościuszki w Piasecznie - Sektor VII, rząd 1, grób 3.

</doc>
<doc id="655969" url="https://pl.wikipedia.org/wiki?curid=655969" title="Baruch Blumberg">
Baruch Blumberg



</doc>
<doc id="655972" url="https://pl.wikipedia.org/wiki?curid=655972" title="Park Narodowy „Paanajarwi”">
Park Narodowy „Paanajarwi”

Park Narodowy „Paanajarwi” (ros. Национальный парк «Паанаярви») – park narodowy w północno-zachodniej europejskiej części Rosji, na terenie wchodzącej w skład tego państwa Republiki Karelii, w rejonie łouchskim.
Park utworzono 20 maja 1992 r. w celu ochrony unikatowych walorów przyrodniczych jeziora Paanajarwi i dorzecza rzeki Ołanga.
Położenie.
Park Narodowy Paanajarwi leży w pobliżu koła podbiegunowego, a jego zachodnia granica jest zarazem granicą państwową Federacji Rosyjskiej. Od strony fińskiej do parku Paanajarvi przylega Park Narodowy Oulanka, powstały w 1956 r.
Część Parku znajduje się w strefie przygranicznej z Finlandią, z czego, według przepisów prawa rosyjskiego wynikają pewne ograniczenia w turystyce i możliwościach prowadzenia badań naukowych.
Powierzchnia.
Powierzchnia Parku Narodowego Paanajarvi zajmuje 104,4 tys. ha, co stanowi blisko połowę powierzchni Rejonu łouchskiego.
Lasy zajmują 78 tys. ha (75,5% powierzchni parku), wody – 10,9 tys. ha (10,6% powierzchni) a bagna – 13,0 tys. ha (12,6%).

</doc>
<doc id="655978" url="https://pl.wikipedia.org/wiki?curid=655978" title="University College w Oksfordzie">
University College w Oksfordzie

University College w Oksfordzie, Kolegium Uniwersyteckie w Oksfordzie (pełna nazwa: ) – najstarsze kolegium Uniwersytetu Oksfordzkiego, założone w 1249 roku. 
Do XVI wieku uczelnia była przeznaczony jedynie dla studentów teologii, później zaczęła przyjmować również studentów innych kierunków. W 1979 stała się kolegium koedukacyjnym.

</doc>
<doc id="655980" url="https://pl.wikipedia.org/wiki?curid=655980" title="Zara">
Zara



</doc>
<doc id="655981" url="https://pl.wikipedia.org/wiki?curid=655981" title="Siphamia">
Siphamia

Siphamia – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="655982" url="https://pl.wikipedia.org/wiki?curid=655982" title="Tarcza dociskowa">
Tarcza dociskowa

Tarcza dociskowa – część sprzęgła tarczowego, która współpracuje z tarczą sprzęgła. Obraca się ona wraz z kołem zamachowym, jednak musi mieć możliwość przesuwania się wzdłuż osi sprzęgła w chwili jego włączenia lub wyłączenia. Dlatego tarcze dociskowe łączy się z kołem zamachowym przesuwnie, za pomocą sprężystych łączników mocowanych do pokrywy sprzęgła lub specjalnych nadlewów w tarczy, wchodzących w rowki prowadzące koła zamachowego lub pokrywy sprzęgła. Tarcze dociskowe powinny mieć dużą sztywność w celu uzyskania równomiernego docisku oraz dużą masę akumulującą ciepło powstające podczas tarcia.

</doc>
<doc id="655983" url="https://pl.wikipedia.org/wiki?curid=655983" title="Nuffield College w Oksfordzie">
Nuffield College w Oksfordzie

Nuffield College w Oksfordzie, Kolegium Nuffield w Oksfordzie – jedno z kolegiów Uniwersytetu w Oksfordzie, założone w 1937 roku za pieniądze przekazane na rzecz uczelni przez lorda Nuffielda, właściciela fabryki samochodów Morris w Oksfordzie. Kolegium przeznaczone jest dla "postgraduate" (czyli studentów, którzy posiadają już stopień "bachelora") z trzech dziedzin: 

</doc>
<doc id="655985" url="https://pl.wikipedia.org/wiki?curid=655985" title="Plus Discount">
Plus Discount



</doc>
<doc id="655991" url="https://pl.wikipedia.org/wiki?curid=655991" title="Henryk Ignacy Kamieński">
Henryk Ignacy Kamieński

Henryk Ignacy Kamieński herbu Ślepowron (ur. 31 lipca 1777 w Hruszwicy koło Równego, zm. 26 maja 1831 pod Ostrołęką) – generał brygady wojsk polskich w powstaniu listopadowym.
Syn podkomorzego Jana Nepomucena Kamieńskiego, posesora na Peredelu i Tuszebinie. Był wychowankiem francuskich uczelni wojskowych. W 1806 był kapitanem grenadierów i adiutantem marszałka Nicolasa Charles'a Oudinota. Za udział w kampanii 1806/1807 otrzymał Order Virtuti Militari i Legię Honorową. 30 stycznia 1808 został kapitanem 1 Pułku Piechoty wojsk Księstwa Warszawskiego. Mianowany dowódcą szwadronu szwoleżerów Gwardii Cesarskiej, przeprowadził swój szwadron przez Niemcy do Madrytu. Walczył w korpusie marszałka Jean-Baptiste Bessières`a z gerylasami, m.in. w bitwie pod Somosierrą. Eskortował powracającego do Francji cesarza Napoleona. Po podziale oddziału, przeszedł do 1 pułku płk Wincentego Krasińskiego. Po pojedynku ze swoim dowódcą, 1 sierpnia 1809 wziął dymisję i przeszedł do Legii Nadwiślańskiej. 27 grudnia 1811 objął dowództwo 10 Pułku Piechoty, zostając pułkownikiem.
W 1812 w Królewcu jego pułk brał udział w przeglądzie przed cesarzem Bonaparte, a następnie wszedł w skład 7 Dywizji X Korpusu Wielkiej Armii Étienne-Jacques`a-Josepha-Alexandra MacDonalda. Został przydzielony do korpusu gen. Rappa. Po serii zwycięskich starć z wojskami rosyjskimi, wycofał się do Gdańska, gdzie na czele 1700 odpierał liczne szturmy wroga, organizując nocne wycieczki za mury. Otrzymał za to Krzyż Oficerski Legii Honorowej.
26 grudnia 1815 uzyskał dymisję i osiadł w dzierżawionym majątku w Rudzie koło Chełma. Mimo złego stanu zdrowia wziął udział w powstaniu listopadowym, obejmując dowództwo 5 Dywizji Piechoty. Poległ w bitwie pod Ostrołęką, prowadząc ostatni polski kontratak na przyczółek rosyjski (kula armatnia oberwała mu obie nogi). Jego grób znajduje się obecnie na terenie prywatnej posesji na przedmieściach Ostrołęki.
Był ojcem filozofa i publicysty Henryka Michała Kamieńskiego.

</doc>
<doc id="655994" url="https://pl.wikipedia.org/wiki?curid=655994" title="Prowokacja bydgoska">
Prowokacja bydgoska

Prowokacja bydgoska, wydarzenia bydgoskie – pobicie działaczy NSZZ „Solidarność” podczas sesji Wojewódzkiej Rady Narodowej w dniu 19 marca 1981 w Bydgoszczy.
Charakterystyka.
Do zdarzenia doszło podczas sesji Wojewódzkiej Rady Narodowej w Bydgoszczy, w której brał udział wicepremier Stanisław Mach, a jako zaproszeni goście przybyli przedstawiciele bydgoskiej Solidarności z szefem regionu Janem Rulewskim na czele. Jak jednak doszło do pobicia działaczy Solidarności przez funkcjonariuszy MO na sali obrad bydgoskiej WRN, do dziś właściwie nie wiadomo.
Pod presją związkowców 5 marca 1981 roku prezydium Wojewódzkiej Rady Narodowej zdecydowało, że na najbliższą sesję poświęconą sytuacji rolników indywidualnych zaproszona zostanie delegacja Międzyzakładowej Komisji Założycielskiej NSZZ „Solidarność”. Sesja ta rozpoczęła się 19 marca o godzinie 10. Ze strony „Solidarności” przybyło na nią 35 osób z Janem Rulewskim na czele. Związkowcy żądali zgody na utworzenie wiejskiej „Solidarności”. W czasie posiedzenia rady jej przewodniczący Edward Beger niespodziewanie zamknął sesję. Na wezwanie Rulewskiego do budynku Urzędu Wojewódzkiego przybyły liczne ekipy związkowców z miejscowych zakładów pracy. Lech Wałęsa kilkakrotnie apelował tego dnia do Rulewskiego o opuszczenie budynku.”. O godzinie 19 milicja oświadczyła, że wobec zakłóceń porządku żąda opuszczenia budynku, a gdy to nie nastąpiło, ruszyła z pałkami na działaczy „Solidarności”. Pobitych Jana Rulewskiego, Michała Bartoszcze i Mariusza Łabentowicza przewieziono do szpitala.
W związku narastały radykalne nastroje, od Lecha Wałęsy żądano proklamowania strajku generalnego. Wałęsa na posiedzeniu Krajowej Komisji Porozumiewawczej „Solidarności” przeciwstawił się dominującej w związku tendencji do konfrontacji z władzą i z naruszeniem statutu związku, samodzielnie, zadecydował o jedynie ostrzegawczym charakterze strajku.”. Takie stanowisko wywołało konflikt w łonie kierownictwa „Solidarności”, m.in. z funkcji rzecznika prasowego związku zrezygnował Karol Modzelewski.
26 marca 1981 roku gen. Wojciech Jaruzelski w rozmowie z prymasem Stefanem Wyszyńskim, naruszając pełnomocnictwa Biura Politycznego KC PZPR, wyraził zgodę na powstanie wiejskiej „Solidarności”.
Gdy delegacja „Solidarności” przybyła do prymasa na kilka dni przed proklamowaniem strajku, prymas wygłosił wystąpienie mitygujące radykałów. Mówił: „(...) najpilniejsza sprawa jest ta, abyście panowie, chcąc wiele, nie stracili tego, co macie dziś. (...) To nie jest oczywiście największa cnota: męstwo. Największą cnotą jest miłość, a także roztropność i rozwaga. (...) Wstrzymujemy się od środków tak kosztownych, jakim może być strajk generalny, który tak łatwo jest zacząć, ale skończyć bardzo trudno. 
27 marca został przeprowadzony przez "Solidarność" ogólnopolski strajk ostrzegawczy, planowany na 31 marca 1981 strajk generalny został odwołany.
Dla upamiętnienia tych wydarzeń przed bydgoskim Urzędem Wojewódzkim ustawiono obelisk – podłużny kamień na postumencie. Bydgoszczanie tę konstrukcję ochrzcili „zębem Rulewskiego”.

</doc>
<doc id="656000" url="https://pl.wikipedia.org/wiki?curid=656000" title="Age Of Loneliness">
Age Of Loneliness



</doc>
<doc id="656001" url="https://pl.wikipedia.org/wiki?curid=656001" title="Sphaeramia">
Sphaeramia

Sphaeramia – rodzaj ryb z rodziny apogonowatych (Apogonidae).
Klasyfikacja.
Gatunki zaliczane do tego rodzaju :

</doc>
<doc id="656004" url="https://pl.wikipedia.org/wiki?curid=656004" title="Vincentia">
Vincentia

Vincentia – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="656007" url="https://pl.wikipedia.org/wiki?curid=656007" title="Gymnapogon">
Gymnapogon

Gymnapogon – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="656008" url="https://pl.wikipedia.org/wiki?curid=656008" title="Włodzimierz Mokry">
Włodzimierz Mokry

Włodzimierz Mokry, ukr. Володимир Мокрий (ur. 18 kwietnia 1949 w Drawie) – polski filolog ukraińskiego pochodzenia, profesor nauk humanistycznych i wykładowca Uniwersytetu Jagiellońskiego, twórca Fundacji św. Włodzimierza Chrzciciela Rusi Kijowskiej, poseł na Sejm X kadencji.
Życiorys.
Urodził się w Drawie, dokąd w wyniku akcji „Wisła” zostali wysiedleni jego rodzice. W 1962 ukończył szkołę podstawową w Ostrym Bardzie, w 1966 IV Liceum Ogólnokształcące w Legnicy, zdając na maturze także egzamin z języka ukraińskiego. W 1972 został absolwentem w filologii rosyjskiej na Uniwersytecie Jagiellońskim.
W 1978 uzyskał stopień doktora nauk humanistycznych na podstawie rozprawy "Ruska Trójca. Karta z życia kulturalno-literackiego Ukraińców w Galicji w pierwszej połowie XIX w.", wypromowanej przez profesora Ryszarda Łużnego. W 1997 został doktorem habilitowanym w oparciu o publikację "Literatura i myśl filozoficzno-religijna ukraińskiego romantyzmu. Szewczenko, Kostomarow, Szaszkiewicz". W 2002 otrzymał tytuł naukowy profesora. Od 1999 do 2003 kierował Katedrą Ukrainistyki UJ. W 2004 objął stanowisko kierownika nowo powstałej Katedry Ukrainoznawstwa na Wydziale Studiów Międzynarodowych i Politycznych Uniwersytetu Jagiellońskiego. Redaktor pism periodycznych „Krakowskie Zeszyty Ukrainoznawcze”, „Między Sąsiadami”, „Horyzonty Krakowa”.
Pełnił mandat posła na Sejm X kadencji z ramienia Komitetu Obywatelskiego z okręgu choszczeńskiego. W 1991 bez powodzenia ubiegał się o reelekcję z listy Niezależnego Samorządnego Związku Zawodowego „Solidarność” w okręgu gorzowsko-pilskim. Jest założycielem i prezesem Fundacji św. Włodzimierza Chrzciciela Rusi Kijowskiej w Krakowie.
W 1987 został uhonorowany nagrodą Fundacji Jana Pawła II za osiągnięcia naukowe ukazujące chrześcijańskie korzenie kultury ukraińskiej oraz za działalność na rzecz porozumienia polsko-ukraińskiego. Został także laureatem nagrody Polcul Foundation (1997). Odznaczony Krzyżem Kawalerskim Orderu Odrodzenia Polski (1998) oraz medalem Pro Ecclesia et Pontifice (2004).

</doc>
<doc id="656020" url="https://pl.wikipedia.org/wiki?curid=656020" title="Pseudamia">
Pseudamia

Pseudamia – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="656022" url="https://pl.wikipedia.org/wiki?curid=656022" title="Pseudamiops">
Pseudamiops

Pseudamiops – rodzaj ryb z rodziny apogonowatych.
Klasyfikacja.
Gatunki zaliczane do tego rodzaju :

</doc>
<doc id="656028" url="https://pl.wikipedia.org/wiki?curid=656028" title="Real Arroyo Seco">
Real Arroyo Seco

Club Social y Deportivo Real Arroyo Seco − argentyński klub piłkarski z siedzibą w mieście Arroyo Seco położonym w prowincji Santa Fe.
Historia.
Klub założony został 6 stycznia 2004 roku i jest obecnie najmłodszym klubem w Argentynie. W sezonie 2004/2005 klub awansował do czwartej ligi Torneo Argentino B, a w następnym sezonie do trzeciej ligi Torneo Argentino A.

</doc>
<doc id="656029" url="https://pl.wikipedia.org/wiki?curid=656029" title="Macintosh Plus">
Macintosh Plus

Macintosh Plus - stacjonarny komputer osobisty firmy Apple wprowadzony na rynek w 1986 r. i sprzedawany do 1990 r. (najdłużej ze wszystkich modeli komputerów osobistych Apple). Komputer ten był ulepszoną wersją Macintosha. Wyróżniał się większą pamięcią RAM (1 MB z możliwością rozbudowy do 4 MB), stacją dyskietek 800 kB oraz interfejsem SCSI.

</doc>
<doc id="656030" url="https://pl.wikipedia.org/wiki?curid=656030" title="Club Real Arroyo Seco">
Club Real Arroyo Seco



</doc>
<doc id="656034" url="https://pl.wikipedia.org/wiki?curid=656034" title="Nierówności społeczne">
Nierówności społeczne

Nierówności społeczne (nierówności ekonomiczne) – nierówny podział dóbr materialnych, a także niematerialnych w społeczeństwie.
Definicje.
Różnice versus nierówności.
Ważnym pojęciem przy rozważaniu nierówności społecznych jest kategoria niedoboru, jedna z centralnych kategorii socjologicznych, wprowadzona do nauki przez Bálinta Balla. Jednostki i grupy społeczne w społeczeństwie odróżniają się od siebie na rozmaite sposoby. Rousseau określał te różnice jako „naturalne”, jednak większość z nich jest również społecznie determinowana, zależna od przynależności do określonego środowiska społecznego. Ta społeczna predeterminacja przyczynia się do utrzymania nierówności społecznych.
Rousseau odróżniał dwa rodzaje nierówności między ludźmi: nierówności warunkowane naturą, wynikające np. z różnego wieku, stanu zdrowia, sił fizycznych czy cech osobowościowych, oraz nierówności „moralne” czy „polityczne”. Te drugie tworzone są przez ludzi i przez nich utrwalane, bądź też znoszone. Zależne są od różnie przydzielanych przywilejów, którymi jedni cieszą się na niekorzyść drugich.
Pomiary nierówności.
W ekonometrii nierówności społeczne można mierzyć w sposób ilościowy. Najczęściej używa się w tym celu współczynnika Giniego, choć istnieją też inne miary, takie jak indeks Hoovera i indeks Theil. Współczynnik Giniego przybiera wartości od 0 do 100, gdzie 0 oznacza pełną równość (wszyscy mają tyle samo), a 100 oznacza pełną nierówność (jedna osoba posiada wszystko, a pozostali nie posiadają nic). Według tego czynnika, krajem o najwyższym poziomie nierówności jest Namibia (70,7 w 2003 roku), a krajem o najniższym poziomie nierówności jest Szwecja (23,0 w 2005 roku).
Według raportu ONZ, 1% najbogatszych ludzi na Ziemi posiada około 40% całego majątku ludzkości, 10% najbogatszych posiada 85%, a biedniejsza połowa ludzkości posiada mniej niż 1%.
Działalność państwa.
Państwo dobrobytu jest koncepcją wyrównywania nierówności społecznych w zakresie i zasięgu określanym przez kierujących państwem. W systemach demokratycznych poziom wyrównywania nierówności przez państwo jest akceptowany przez większość głosujących obywateli.
Źródła nierówności.
W najprostszych modelach klasycznej ekonomii, w warunkach konkurencji doskonałej, ceny i płace są zawsze i ściśle związane z krańcową wartością pracy lub towaru. W bardziej złożonych modelach jednak, oraz w praktyce, zależność ta jest bardziej skomplikowana. Wskutek zawodności państwa i zawodności rynku, oraz nierówności szans, w rzeczywistej gospodarce może się pogłębiać oddalenie cen, płac, szans itp. od ich optymalnych wartości. Ekonomista John H. Cochrane zwraca uwagę, że pojęcie "nierówności ekonomicznych" obejmuje zarówno negatywne skutki wynikające z tego rodzaju zawodności, jak i takie różnice występujące pomiędzy ludźmi, które są pozytywne społecznie i których nie powinno się zwalczać. Ocena wartości społecznej różnych zjawisk jest częściowo kwestią mierzalną (np. przy pomocy funkcji dobrobytu społecznego), a częściowo zależy od przyjętych w społeczeństwie celów i wartości.
Pozytywne aspekty.
Nierówności mogą wynikać ze zjawisk, które są pożądane społecznie:
Negatywne aspekty.
Zjawiska negatywne społecznie mogą również przyczyniać się do wzrostu nierówności:
Konsekwencje nierówności.
Pozytywne konsekwencje.
Badania akademickie nie wskazują na dużą liczbę korzyści mogących płynąć z wysokich nierówności społecznych:
Negatywne konsekwencje.
Ekonomiczne.
Ekonomiczne badania związku nierówności ze wzrostem gospodarczym cieszą się dużą popularnością. Wiele badań z różnych krajów wskazuje na to, że wysokie nierówności spowalniają rozwój gospodarczy, w szczególności w krajach rozwiniętych, i jeśli wynikają z czerpania rent ekonomicznych. Niektóre mechanizmy tego zjawiska jakie zaobserwowano to zwiększenie liczby konfliktów politycznych, obniżanie kapitału społecznego i produktywności, oraz tendencję do podnoszenia podatków. Relacja przyczynowa działa w obie strony, przy czym rozwój zwiększa nierówności, a nierówności spowalniają rozwój. Gospodarki bardziej równe rozwijają się, według opublikowanych przez OECD analiz i raportu, w sposób szybszy i stabilniejszy niż gospodarki o wysokiej nierówności.
Opublikowana w 2016 r. metaanaliza badań odkryła niedużą tendencyjność publikacji w tym obszarze, ale potwierdziła wniosek, że większe nierówności prowadzą do wolniejszego rozwoju gospodarczego. Spowodowane to jest ograniczeniem popytu – biednych nie stać na duże zakupy, a bardzo bogaci nie są w stanie wydać posiadanych pieniędzy, z których cześć lokowana jest w spekulacyjne instrumenty finansowe, które nie mają wpływu na realną gospodarkę.
Społeczne.
Wyższe nierówności (poprzez różne aspekty i mechanizmy), według badań naukowych, prowadzą do szeregu negatywnych skutków społecznych:
Metaanaliza z 2009 r. potwierdza wnioski, że większe nierówności negatywnie odbijają się na zdrowiu publicznym. Badanie z 2016 r. sugeruje także, że nierówności międzynarodowe zwiększają zjawisko terroryzmu.
Tendencje.
Badania tendencji zmian w nierównościach wskazują na to, że wewnątrznarodowo nierówności rosną. Wzrost nierówności jest szczególnie dobrze przebadany w Stanach Zjednoczonych. W skali globalnej jednakże, możliwe jest że nierowności maleją. Zjawisko zmniejszania się globalnych nierówności (doganiania krajów bogatych przez biedne) nazywa się konwergencją.
Rozwiązania negatywnych aspektów nierówności.
Wysuwa się liczne propozycje metod okiełznania nierówności ekonomicznych. Ekonomiści zwracają jednak uwagę, że próby państwowego rozwiązania zawodności rynku mogą doprowadzić do zastąpienia ich gorszymi zawodnościami państwa. Dlatego konieczne jest ich właściwe zaprojektowanie i ograniczona do niezbędnego minimum skala.
Podatki i regulacje.
Instrumenty podatkowe, ze względu na to że z reguły tworzą zniekształcenia ekonomiczne, powinny być jak najlepiej wymierzone i dopasowane do lokalnej postaci problemu. Skuteczne wobec nierówności ekonomicznych mogą być takie rozwiązania, jak:
Programy publiczne.
Programy publiczne mogą być realizowane zarówno przez instytucje państwowe, jak i rynkowe – jak np. w przypadku edukacji prywatnej finansowanej przez publiczne bony oświatowe. Skuteczne wobec nierówności ekonomicznych wydaje się szczególnie stosowanie:

</doc>
<doc id="656037" url="https://pl.wikipedia.org/wiki?curid=656037" title="Zreorganizowany Kościół Jezusa Chrystusa Świętych w Dniach Ostatnich">
Zreorganizowany Kościół Jezusa Chrystusa Świętych w Dniach Ostatnich



</doc>
<doc id="656040" url="https://pl.wikipedia.org/wiki?curid=656040" title="Fredric Jameson">
Fredric Jameson

Fredric Jameson (ur. 14 kwietnia 1934 w Cleveland, Ohio) – amerykański krytyk literacki, socjolog i teoretyk literatury oraz kultury symbolicznej.
Kariera.
Po ukończeniu Haverford College w 1954 przeniósł się do Europy aby podjąć studia w Aix-en-Provence, Monachium i Berlinie, gdzie poznawał nowe kierunki rozwoju filozofii kontynentalnej (przede wszystkim strukturalizm). Powrócił do Ameryki następnego roku, aby napisać pracę doktorską z filozofii na Yale, gdzie studiował pod kierunkiem Ericha Auerbacha.
Jameson jest obecnie zatrudniony na stanowisku profesorskim (William A. Lane Professor) literatury porównawczej i studiów romanistycznych na Duke University.
Koncepcje, poglądy i publikacje.
Jameson zalicza się do marksistowskich krytyków społecznych. Jest najbardziej znany ze swych analiz współczesnych trendów kulturowych. Określił postmodernizm jako uprzestrzennienie kultury pod naciskiem wysoko rozwiniętego kapitalizmu. Postmodernistyczną sztukę pojmuje jako wytwór postindustrialnego stanu społeczeństwa kapitalistycznego. Wśród jego najbardziej znanych książek znajdują się "Postmodernism, or, the Cultural Logic of Late Capitalism", "The Political Unconscious" oraz "Marxism and Form".
W artykule "A Businessman in Love" zajmuje się kwestiami politycznymi występującymi w Lalce Bolesława Prusa.

</doc>
<doc id="656041" url="https://pl.wikipedia.org/wiki?curid=656041" title="Amunicja rakietowa">
Amunicja rakietowa



</doc>
<doc id="656042" url="https://pl.wikipedia.org/wiki?curid=656042" title="Ropniak opłucnej">
Ropniak opłucnej

Ropniak opłucnej (łac. "empyema pleurae") – choroba stanowiąca powikłanie wysięku opłucnowego. Jest on rzadkim, ale groźnym powikłaniem zapalenia płuc.
Przyczyny.
Przyczyną ropniaka opłucnej może być powikłany płyn parapneumoniczny (czyli wysięk, który występuje w bakteryjnym zapaleniu płuc, przy którym obecne są cechy zakażenia, ale nie jest on ropą), a także jest możliwe, by stanowił on powikłanie urazu klatki piersiowej, zabiegów chirurgicznych w jej obrębie, infekcji zlokalizowanych pierwotnie poniżej przepony, nakłucia jamy opłucnej oraz perforacji przełyku
Obraz kliniczny.
Główne objawy ropniaka opłucnej to gorączka, duszność, kaszel i zwiększenie częstości oddechów, rzadziej inne, jak utrata masy ciała, ból w klatce piersiowej i utrata łaknienia. W ciężkich przypadkach mogą występować objawy niewydolności oddechowej lub sepsy. Odkrztuszanie dużej ilości ropnej wydzieliny przez chorego może świadczyć o powstaniu przetoki oskrzelowo-opłucnowej, a stan zapalny ściany klatki piersiowej o przebiciu ropniaka.
Metody diagnozowania.
Badanie fizykalne wykazuje w obszarze przylegania płuca lub klatki piersiowej w miejscu płynu oraz osłabienie lub zniesienie szmeru oddechowego. Badanie radiologiczne uwidacznia zacienienie charakterystyczne dla płynu. Punkcja wykazuje ropny charakter wysięku. Stosuje się również do badania bakteriologiczne i cytologiczne.
Leczenie.
W początkowym stadium ściana ropniaka jest cienka, co umożliwia łatwe odessanie ropy. W ropniaku przewlekłym (grubościennym) warunkiem wyleczenia jest zlikwidowanie jamy poprzez usunięcie grubej ściany ropniaka. Ropniak powinien być leczony wcześnie i intensywnie antybiotykami i punkcjami, a jeśli ropa jest gęsta i trudna do usunięcia igłą, należy ją usuwać drenażem zamkniętym lub ssącym. W ropniaku przewlekłym pozostaje już tylko postępowanie operacyjne.

</doc>
<doc id="656043" url="https://pl.wikipedia.org/wiki?curid=656043" title="Holapogon maximus">
Holapogon maximus

Holapogon maximus - gatunek ryby z rodziny apogonowatych, jedyny przedstawiciel rodzaju "Holapogon" 
Występowanie: zachodnia część Oceanu Indyjskiego.
Opis.
Osiąga ok. 25 cm długości. 

</doc>
<doc id="656044" url="https://pl.wikipedia.org/wiki?curid=656044" title="Holapogon">
Holapogon



</doc>
<doc id="656049" url="https://pl.wikipedia.org/wiki?curid=656049" title="Amunicja saperska">
Amunicja saperska

Amunicja saperska − miny, ładunki wydłużone, znormalizowane ładunki materiału wybuchowego i stosowane ładunki przy pracach minerskich. Amunicję saperską sporządza się z trotylu i innych materiałów wybuchowych w postaci kostek oraz naboi wiertniczych. Stosowane są również ładunki znormalizowane o większym ciężarze (w opakowaniu metalowym, kartonowym itp.) oraz ładunki kumulacyjne.

</doc>
<doc id="656050" url="https://pl.wikipedia.org/wiki?curid=656050" title="Lachneratus phasmaticus">
Lachneratus phasmaticus

Lachneratus phasmaticus - gatunek ryby z rodziny apogonowatych, jedyny przedstawiciel rodzaju "Lachneratus" 
Występowanie.
Wschodnia część Oceanu Spokojnego.
Opis.
Osiąga ok. 7 cm długości. 

</doc>
<doc id="656052" url="https://pl.wikipedia.org/wiki?curid=656052" title="Lachneratus">
Lachneratus



</doc>
<doc id="656053" url="https://pl.wikipedia.org/wiki?curid=656053" title="Kościoły Chrystusa">
Kościoły Chrystusa



</doc>
<doc id="656055" url="https://pl.wikipedia.org/wiki?curid=656055" title="Kościół Chrystusa">
Kościół Chrystusa



</doc>
<doc id="656056" url="https://pl.wikipedia.org/wiki?curid=656056" title="Amunicja sportowa">
Amunicja sportowa

Amunicja sportowa – amunicja używana do strzelań sportowych.
Zalicza się do niej głównie amunicję bocznego zapłonu, stosowaną w broni sportowej oraz amunicję do broni strzeleckiej, którą charakteryzuje precyzja wykonania. Najpopularniejszym typem amunicji sportowej jest małokalibrowy nabój .22 LR (5,6 mm).

</doc>
<doc id="656060" url="https://pl.wikipedia.org/wiki?curid=656060" title="Melania Parczewska">
Melania Parczewska

Melania Józefa Ewa Parczewska herbu Nałęcz (ur. 18 grudnia 1850 w Wodzieradach, zm. 19 sierpnia 1920 w Kaliszu) – polska pisarka, publicystka, tłumaczka, działaczka społeczna i narodowa, założycielka Stowarzyszenia Narodowego Kobiet Polskich (1905).
Biogram.
Melania Parczewska była córką ziemianina Hipolita Parczewskiego i Aleksandry z domu Bajer, siostrą Alfonsa. Odebrała staranne wykształcenie domowe, pozostając pod dużym wpływem matki, tłumaczki literatury czeskiej. W latach 1865–1867 kształciła się w Warszawie na pensji A. Paszkiewiczowej. Później zamieszkała w Kaliszu, gdzie w latach 1874–1881 razem z matką zorganizowała i prowadziła Pracownię Rzemieślniczą dla Kobiet. Uczestniczyła w pracach Kaliskiego Towarzystwa Dobroczynności i Kaliskiego Towarzystwa Muzycznego. Od 1895 prowadziła wśród robotników, rzemieślników i młodzieży gimnazjalnej konspiracyjną działalność kulturalno-oświatową oraz kształcenie elementarne dzieci, a także kursy dla analfabetów. Wraz z bratem w czasie rewolucji 1905 roku kierowała miejscową organizacją Narodowej Demokracji. W 1905 została przewodniczącą Stowarzyszenia Narodowego Kobiet Polskich, które powstało z jej inicjatywy. Od 1906 była członkinią zarządu kaliskiego oddziału Polskiej Macierzy Szkolnej. W Stowarzyszeniu Rzemieślników Chrześcijan pw. Świętego Józefa działała od 1907, a do zarządu Towarzystwa Publicznej Biblioteki im. Adama Mickiewicza wchodziła w 1908. Z pracami patriotycznymi na Śląsku łączyła działalność w Kaliszu, gdzie skupiała polską młodzież uniwersytecką wokół tygodnika „Nowiny Szląskie”, założonego przez jej brata. W późniejszym okresie prowadziła akcję oświatowo-kulturalną na Górnym Śląsku. Angażowała się równocześnie w sprawę Łużyc, była z serbołużyckimi patriotami w kontakcie oraz członkiem Towarzystwa Macierzy Serbskiej w Budziszynie, a odrodzeniu narodowemu Serbołużyczan służyła swoją działalnością literacką.
Po zburzeniu Kalisza (1914) wyjechała do Warszawy, gdzie prowadziła biuro opiekuńcze Towarzystwa Wzajemnej Pomocy byłych Wychowańców Szkół Kaliskich, które niosło pomoc uchodźcom z Kalisza. Jednocześnie współdziałała w pracach Komitetu Kaliskiego przy Centralnym Komitecie Obywatelskim (CKO). Sekretarz Polskiego Towarzystwa Pomocy Ofiarom Wojny, a od 1919 aktywnie pracowała w jego Sekcji Plebiscytowej Śląskiej. Zmarła 19 sierpnia 1920 w Kaliszu, została pochowana w rodzinnym grobowcu Parczewskich na Cmentarzu Miejskim w Kaliszu.
W 1881 rozpoczęła twórczość literacką od przekładów poezji serbołużyckiej i słowackiej. We wszystkich niemal ówczesnych czasopismach, w różnych wydawnictwach zbiorowych, a niektóre osobno drukowała swoje utwory poetyckie, prozatorskie, artykuły historyczne, filologiczne i etnograficzne oraz inne prace. Wiele z nich poświęciła sprawom łużyckim, publikowała je w prasie polskiej, a artykuły o kulturze polskiej zamieszczała w prasie łużyckiej. Do szczególnie cennych jej prac należą: "Z przeszłości i teraźniejszości Łużyc" (1889) i "Łużyce" (1911). Interesujące są też szkice o kobietach słowiańskich. W opowiadaniach "Obrazki" (1893), w powieści "Nad brzegami Odry" (1901) i w wielu nowelach i szkicach ogłaszanych w prasie zaboru rosyjskiego dała wyraz głębokiej trosce o utrzymanie polskości na Śląsku i Pomorzu. Natomiast w cyklu nowel "Listy Maszy do Paszy. Szkice i obrazki" wydane pod pseudonimem B. A. Jer (1893) przedstawiła sytuację w Królestwie Polskim. Dzięki jej bratu spuścizna literacka Parczewskiej została w poważnej części wydana w postaci 2 tomów "Pism" (1929–1930).

</doc>
<doc id="656061" url="https://pl.wikipedia.org/wiki?curid=656061" title="Zniszczenie mienia">
Zniszczenie mienia

Zniszczenie mienia (rzeczy) – czyn zabroniony przez art. 288 k.k. i art. 124 k.w. polegający na niszczeniu cudzej rzeczy, uszkodzeniu jej lub uczynieniu niezdatną do użytku. Pod pojęciem uszkodzenia rozumie się każde naruszenie materii rzeczy, natomiast uczynienie rzeczy niezdatną do użytku to pozbawienie jej w całości lub w części dotychczasowych cech użytkowych bez powodowania uszkodzeń (np. wetknięcie metalowego pręta w tryby maszyny).
Przestępstwo popełnia również ten, kto przerywa lub uszkadza kabel podmorski, albo narusza przepisy obowiązujące przy jego zakładaniu lub naprawie. Ten typ przestępstwa jest określony w tym samym artykule kodeksu karnego co zniszczenie rzeczy, jednak w istocie jest to odrębne przestępstwo.
Jeżeli wysokość wyrządzonej szkody nie przekracza 500 złotych (w latach 2013–2018 1/4 minimalnego wynagrodzenia, od 1998 do 2013 r. 250 złotych, natomiast od 1972 do 1998 r. 500 złotych), sprawca odpowiada za wykroczenie z art. 124 k.w. Granica ta jest niezależna od wartości całej rzeczy. Co więcej wysokość szkody może przewyższać tę wartość, ponieważ wlicza się do niej nie tylko wysokość szkody spowodowanej samym uszkodzeniem lub zniszczeniem rzeczy, ale także zyski, które w wyniku uszkodzenia rzeczy utracił pokrzywdzony (np. jeżeli uszkodzono taksówkę, szkodę stanowi nie tylko sama strata wartości samochodu, lecz także zarobek, którego w wyniku uszkodzenia nie uzyskał taksówkarz).
Typ kwalifikowany dotyczy mienia znacznej wartości i dobra o szczególnym znaczeniu dla kultury, a uprzywilejowany – wypadku mniejszej wagi. W pierwszym przypadku sprawca podlega karze pozbawienia wolności od roku do lat 10, natomiast w drugim – grzywnie, karze ograniczenia wolności albo pozbawienia wolności do roku.
Umieszczanie napisów, rysunków lub naklejek w miejscu do tego nieprzeznaczonym wyjątkowo tylko może stanowić uszkodzenie lub zniszczenie rzeczy, a to wtedy, gdy usunięcie skutków tych działań wiązałoby się z naruszeniem substancji materialnej rzeczy. Zazwyczaj jednak zachowania takie wypełniają jedynie znamiona odrębnego wykroczenia opisanego w art. 63a k.w.
Opisane czyny zabronione obejmują także zwierzęta (o ile nie stanowią własności sprawcy), mimo że polskie prawo nie kwalifikuje ich jako rzeczy. Jednocześnie możliwa jest odpowiedzialność za bezprawne zabicie zwierzęcia lub znęcanie się nad nim, w tym ze szczególnym okrucieństwem (art. 35 ust. 1-2 ustawy o ochronie zwierząt). Oba ww. czyny są występkami bez względu na wartość zwierzęcia.
Nieumyślne zniszczenie mienia, uszkodzenie lub uczynienie rzeczy (zwierzęcia) niezdatnej do użytku nie jest ani przestępstwem, ani wykroczeniem, chyba że jednocześnie wyczerpane zostaną znamiona innego czynu zabronionego (np. sprowadzenie katastrofy w komunikacji, sprowadzenie zdarzenia powszechnie niebezpiecznego, niszczenie lub uszkodzenie zabytku). Stanowi wyłącznie delikt cywilny (art. 415 k.c.).

</doc>
<doc id="656066" url="https://pl.wikipedia.org/wiki?curid=656066" title="Carlos Menem">
Carlos Menem

Carlos Saúl Menem, właśc. Carlos Saúl Menem Akil (ur. 2 lipca 1930 w Anillaco, zm. 14 lutego 2021 w Buenos Aires) – argentyński prawnik i polityk, prezydent Argentyny w latach 1989–1999. Był najdłużej urzędującym prezydentem w historii kraju.
Życiorys.
Carlos Saúl Menem Akil urodził się 2 lipca 1930 w Anillaco w argentyńskiej prowincji La Rioja jako syn Saúla Menema i Mohibe Akil, syryjskich emigrantów wyznających islam sunnicki. Został wychowany na muzułmanina, jednak jako dorosły przeszedł na katolicyzm (droga do kariery politycznej była aż do 1994 zamknięta dla niekatolików).
W 1955 ukończył prawo na uniwersytecie w Córdobie. Na studiach związał się z peronistami. W 1957 został na krótko uwięziony po tym jak poparł protesty przeciwko dyktaturze Pedra Eugenia Aramburu. W 1973 został gubernatorem prowincji La Rioja. W 1976 został aresztowany przez juntę wojskową i przebywał w więzieniu do 1981. W 1983 został ponownie wybrany na gubernatora prowincji.
Prezydentura.
W 1989 został wybrany na prezydenta Argentyny. Przejął władzę w chwili, gdy Argentynę nękał kryzys gospodarczy i hiperinflacja. Jego reformy jak ścisłe powiązanie kursu peso do dolara amerykańskiego, prywatyzacja i olbrzymi napływ inwestycji zagranicznych sprawiły, że inflacja spadła a PKB wzrosło o 35% w przeciągu 4 lat. Jednak odbyło się kosztem wzrostu bezrobocia.
W 1994 znowelizowano konstytucję, umożliwiając prezydentowi kandydowanie na kolejną kadencję, ale ograniczono również jego uprawnienia. Urząd mera Buenos Aires stał się urzędem wybieralnym, szef banku centralnego mógł być usunięty tylko za zgodą Kongresu, a także wprowadzono urząd rzecznika praw obywatelskich.
Był krytykowany za śledztwa w sprawie zamachu na ambasadę Izraela w Buenos Aires w 1992 i zamachu na żydowskie centrum kultury dwa lata później, które uznano za stronnicze. Jest podejrzewany o to, że zniechęcił śledczych do badania tzw. śladu irańskiego, który wskazywał na udział Iranu w obydwu zamachach.
Krytykowano go przede wszystkim za ułaskawienie Jorge Videli, Emilia Massery, Leopolda Galtierego i innych szefów junty wojskowej z lat 1976–1983.
Po prezydenturze.
W 1999 Menem chciał po raz trzeci kandydować na urząd prezydenta, lecz zostało to uznane za niekonstytucyjne. W 2003 znowu stanął do wyścigu o najwyższy urząd w państwie. Wygrał co prawda pierwszą rundę z 24% poparcia wobec 22% Néstora Kirchnera, co sprawiło, że była konieczna druga tura. Sondaże jednak dawały miażdżące zwycięstwo Kirchnerowi, przez co Menem wycofał się z wyścigu.

</doc>
<doc id="656070" url="https://pl.wikipedia.org/wiki?curid=656070" title="Paproć wodna">
Paproć wodna



</doc>
<doc id="656072" url="https://pl.wikipedia.org/wiki?curid=656072" title="Kępa Wykowska">
Kępa Wykowska



</doc>
<doc id="656076" url="https://pl.wikipedia.org/wiki?curid=656076" title="Ławice Troszyńskie">
Ławice Troszyńskie



</doc>
<doc id="656077" url="https://pl.wikipedia.org/wiki?curid=656077" title="Leo Löwenthal">
Leo Löwenthal

Leo Löwenthal (ur. 3 listopada 1900, Frankfurt nad Menem, Niemcy, zm. 21 stycznia 1993, Berkeley, USA) − niemiecki socjolog żydowskiego pochodzenia związany ze szkołą frankfurcką.

</doc>
<doc id="656084" url="https://pl.wikipedia.org/wiki?curid=656084" title="Języki filipińskie">
Języki filipińskie

Języki filipińskie – grupa obejmująca 179 języków z rodziny austronezyjskiej, używanych przede wszystkim na Filipinach oraz na indonezyjskiej wyspie Celebes (Sulawesi).
Języki państwowe i oficjalne na Filipinach.
W okresie kolonialnym, trwającym ponad 300 lat, język hiszpański był językiem oficjalnym. Także po wojnie amerykańsko-hiszpańskiej w konstytucji 1899 potwierdzono dominację tego języka. W 1977 język hiszpański stracił swoje oficjalne znaczenie. Obok filipińskiego oficjalnym językiem Filipin jest dziś język angielski.

</doc>
<doc id="656089" url="https://pl.wikipedia.org/wiki?curid=656089" title="Nowa Praga">
Nowa Praga

Nowa Praga – osiedle i obszar MSI w dzielnicy Praga-Północ w Warszawie. 
Jest to część historycznej Pragi leżąca na północ od linii kolei petersburskiej.
Położenie.
Nową Pragę stanowi obszar położony na wschód od ulicy Targowej i Jagiellońskiej oraz na północ od Dworca Wileńskiego i prowadzącej do niego linii Kolei Warszawsko-Petersburskiej.
Obszar MSI ma nieco większy zasięg niż historyczna Nowa Praga – obejmuje on także Ogród zoologiczny oraz park Praski. W rejonie obecnego ZOO i parku znajdowało się dawniej centrum całej Pragi i określenie ich nazwą "Nowa Praga" jest nieco mylące, tym bardziej że część ZOO leży już na terenie dawnego Golędzinowa.
Według MSI granice Nowej Pragi wyznacza:
Nazwa.
Większą część Nowej Pragi włączono do Warszawy w 1891, nazywając je tak, by odróżnić je od starszej części, leżącej bardziej na południe – Starej Pragi.
Historia.
W XVII w. w zachodniej części obecnego obszaru MSI znajdowało się centrum miasta Praga – przy ul. Ratuszowej wznosił się zarówno ratusz praski oraz kaplica Matki Bożej Loretańskiej z 1643 wraz z barokowym kościołem i klasztorem bernardynów. Zabudowania te zostały zniszczone podczas Potopu szwedzkiego, rzezi Pragi i ostatecznie w 1811 roku podczas wojen napoleońskich i, z wyjątkiem kaplicy, nie zachowały się do czasów współczesnych. W związku z budową w 1 poł. XIX wieku Fortu Śliwickiego na Golędzinowie ograniczono tu wznoszenie zabudowań murowanych, w związku z czym mogły powstawać tu jedynie budynki o znaczeniu militarnym (zabudowania koszarowe i magazynowe) i drewniane niskie domy mieszkalne.
W roku 1844 Józef Noskowski, który był właścicielem folwarku Targówek podzielił swoje grunty na kilkanaście kolonii. Jedną z nich zakupił Joachim Kurakowski a inną Ksawery Konopacki, którego późniejsza działalność miała duże znacznie dla rozplanowania Nowej Pragi. Od 2 połowy XIX w., po uruchomieniu w 1862 roku Kolei Warszawsko-Petersburskiej z czołowym Dworcem Petersburskim (początkowo przy ulicy Wileńskiej) oraz ukończeniu w 1864 roku mostu Kierbedzia wartość terenów na Pradze znacznie wzrosła – stały się one lepiej skomunikowane zarówno z centrum Warszawy, jak i koleją z innymi miastami.
W trójkącie wyznaczonym obecnymi ulicami 11 Listopada – al. „Solidarności” i nasypem torów kolejowych do Olszynki Grochowskiej, właściciel tych terenów Ksawery Konopacki rozpoczął w 1861 roku parcelację terenu pod budowę domów i kamienic czynszowych. Powstawały tu też liczne zakłady przemysłowe, w tym działająca w latach 1879–1886 olbrzymia Warszawska Fabryka Stali przy ul. Stalowej, jedna z największych w ówczesnym Cesarstwie Rosyjskim. W 1866 roku uruchomiono tramwaj konny. Około 1900 roku w miejscu stalowni powstały wojskowe warsztaty artyleryjskie. W 1901 r. powstała przy ulicy Stalowej stacja Kolejki Mareckiej łączącej Pragę z Radzyminem. Rejon Nowej Pragi i Szmulowizny został włączony do Warszawy w 1908 roku. W 1908 roku uruchomiono na ulicy Stalowej, Czynszowej, Wileńskiej tramwaj elektryczny.
Część już rozparcelowanych przez Konopackiego terenów decyzją rosyjskich władz wojskowych zostało przejętych przez Zarząd Warszawskiego Okręgu Wojskowego. Granicą oddzielającą teren wojskowy od cywilnego stała się linia ulicy 11 Listopada. Jeszcze do II wojny światowej znaczną część terenów Nowej Pragi na północ i zachód od ul. 11 Listopada oraz na wschód od ul. Szwedzkiej zajmowało wojsko. Istniała tu m.in. jedna z czterech strategicznych zbrojowni wojskowych – Zbrojownia nr 2.
W okresie międzywojennym na terenach bliżej Wisły, opuszczonych przez carskie wojsko, utworzono Ogród Zoologiczny i park Praski z teatrem letnim przy ulicy Ratuszowej.
W latach 1944–1956 w rejonie ulic 11 Listopada i Namysłowskiej funkcjonowało Więzienie karno-śledcze nr III (tzw. Toledo) – jeden z najcięższych aresztów śledczych NKWD i Urzędu Bezpieczeństwa, do którego trafiali uczestnicy zbrojnego podziemia niepodległościowego, żołnierze Armii Krajowej, Narodowych Sił Zbrojnych i członkowie konspiracyjnych organizacji młodzieżowych.
Po wojnie na Nowej Pradze powstawały kolejno osiedla:
W 1950 roku zlikwidowano linię tramwajową na ulicy Konopackiej i Wileńskiej (w zamian powstała nowa linia na ul. 11 Listopada). W 1974 roku zamknięto kolejkę Marecką z powodu wyeksploatowania i spadku frekwencji wśród użytkowników.
Zabytki.
Znaczna część obszaru Nowej Pragi objęta jest ochroną konserwatora zabytków. Do rejestru zabytków wpisanych jest 11 obiektów, 2 zespoły budowlane, zespół koszarowy przy ul. 11 Listopada, 2 zespoły przemysłowe oraz układ urbanistyczny ul. Małej. W gminnej ewidencji zabytków figuruje ponad 150 obiektów z obszaru Nowej Pragi.
W 2008 stołeczny konserwator zabytków Ewa Nekanda-Trepka zaproponowała, by Nową Pragę objąć ochroną w formie parku kulturowego.

</doc>
<doc id="656095" url="https://pl.wikipedia.org/wiki?curid=656095" title="Zappeion">
Zappeion

Zappeion, Zappio (gr.: "Ζάππειο", katharewusa: "Ζάππειον") – budynek w ateńskim ogrodzie Narodowym (dawniejszych Ogrodach Królewskich), wybudowany w latach 1874-1888 według projektu duńskiego architekta Theophila Hansena, z inicjatywy greckiego patrioty i filantropa Ewangelisa Zappasa, sformułowanej jeszcze w latach 50. XIX wieku.
Wykorzystywany był podczas Igrzysk Olimpijskich w 1896 jako główna hala do walk szermierczych, później podczas nieoficjalnych igrzysk w 1906 jako element wioski olimpijskiej.
Obecnie urządzone jest w nim Centrum Wystawowo-Kongresowe.

</doc>
<doc id="656096" url="https://pl.wikipedia.org/wiki?curid=656096" title="San Marcos Arica">
San Marcos Arica

Corporación Deportiva San Marcos de Arica jest nową nazwą chilijskiego klubu Club de Deportes Arica, znanego częściej jako Deportes Arica, mającego siedzibę w mieście Arica. Klub zwany jest często jako Arica. Głównym rywalem ("clásico rival") jest Deportes Iquique.
Historia.
Klub założony został 14 lutego 1978 pod nazwą Club de Deportes Arica. W 1962 roku, jeszcze przed mistrzostwami świata oddano do użytku stadion Estadio Carlos Dittborn, na którym San Marcos rozgrywa swoje mecze domowe. W roku 2006 klub zmienił nazwę na obecną - Corporación Deportiva San Marcos de Arica. San Marcos gra obecnie w drugiej lidze chilijskiej ("Primera B División").

</doc>
<doc id="656097" url="https://pl.wikipedia.org/wiki?curid=656097" title="Corporación Deportiva San Marcos de Arica">
Corporación Deportiva San Marcos de Arica



</doc>
<doc id="656098" url="https://pl.wikipedia.org/wiki?curid=656098" title="Deportes Arica">
Deportes Arica



</doc>
<doc id="656099" url="https://pl.wikipedia.org/wiki?curid=656099" title="Monoftong">
Monoftong

Monoftong (gr. "mono" „jeden” i "phthóngos" „dźwięk”) – prosta samogłoska bez zmiany jakości (np. „u”, „a”) w przeciwieństwie do dyftongów (np. niemieckie „au”, „ei”) i tryftongów. 
Między monoftongami mogą istnieć różnice ilościowe (krótkie i długie samogłoski) i jakościowe (stopień otwarcia, zaokrąglenie warg). Dwuwymiarowego przedstawienia dostarcza trójkąt samogłosek. 
Monoftongi jak wszystkie dźwięki podlegają podczas rozwoju języka różnorakim zmianom fonetycznym. Mogą powstawać w wyniku monoftongizacji z dyftongów lub znikają z systemu w wyniku dyftongizacji.

</doc>
<doc id="656106" url="https://pl.wikipedia.org/wiki?curid=656106" title="Club de Deportes Arica">
Club de Deportes Arica



</doc>
<doc id="656108" url="https://pl.wikipedia.org/wiki?curid=656108" title="Ewa Telega">
Ewa Telega

Ewa Telega-Domalik, po pierwszym mężu Isajewicz (ur. 31 marca 1962 w Kędzierzynie) – polska aktorka teatralna, telewizyjna i filmowa.
Życiorys.
Jest absolwentką Państwowej Szkoły Baletowej w Bytomiu (1981) oraz Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1985).
Pierwszym mężem Ewy Telegi był operator filmowy Marcin Isajewicz, który zginął w wypadku samochodowym. Jest żoną reżysera Andrzeja Domalika, z którym ma córkę Zofię.
Kariera teatralna.
W sezonie 1985/1986 była aktorką łódzkiego Teatru imienia Stefana Jaracza. Od 1986 roku – przez 27 lat – należała do zespołu Teatru Dramatycznego w Warszawie. Od sezonu 2013/2014 jest aktorką Teatru Ateneum.
W warszawskim Teatrze Dramatycznym oraz w Teatrze Telewizji wystąpiła w licznych spektaklach, będących adaptacjami dzieł m.in. Antona Czechowa, Nikołaja Gogola, Iwana Turgieniewa, czy Fiodora Dostojewskiego, dzięki czemu jest dziś przez wielu uważana za jedną ze specjalistek od ról w repertuarze opartym na XIX-wiecznej literaturze rosyjskiej.
Szereg różnych typów kobiecych stworzyła w adaptacjach największych dzieł literatury rosyjskiej. W Teatrze Telewizji zagrała m.in. w "Płatonowie" i "Wiśniowym sadzie" (według Antona Czechowa), "Wiosennych wodach" (według Iwana Turginiewa), "Polowaniu na kaczki" (według Aleksandra Wampiłowa), "Płaszczu" (według Nikołaja Gogola), "Dzieciach słońca" (według Maksima Gorkiego), czy "Sonacie petersburskiej" (według "Idioty" Fiodora Dostojewskiego). Krytyka wysoko oceniła jej Annę Kareninę w "Ostatnim dniu Anny Kareniny" według powieści Lwa Tołstoja.
Na deskach Teatru Dramatycznego wystąpiła m.in. w "Rewizorze" (jako Chorodniczyni), "Obłomoffie" (jako Pszenicyna), czy "Scenach z życia letników" (jako Warwara Michajłowna) na podstawie "Letników" Gorkiego.
Kariera filmowa.
W filmie zadebiutowała w 1983 w "Kasztelance" Marka Nowickiego. W latach 80. i w pierwszej połowie lat 90. grała role epizodyczne, m.in. w "Lawie" (1989) Tadeusza Konwickiego, "Korczaku" (1990) Andrzeja Wajdy, "Wszystkim, co najważniejsze" (1992) Roberta Glińskiego oraz "Kolejności uczuć" (1993) Radosława Piwowarskiego.
Pewnym przełomem w jej filmowej karierze było spotkanie na planie z Andrzejem Domalikiem i Martą Meszaros, w których obrazach stworzyła swoje najbardziej znane i najwyżej ocenione kreacje. Domalik, z którym współpracowała już w teatrze i Teatrze Telewizji, obsadził ją w "Nocnych ptakach" (1992), ale to kolejna rola – w "Łóżku Wierszynina" (1997) – przyniosła jej wysokie oceny krytyków oraz nagrodę specjalną na Festiwalu Filmowym w Tarnowie. W roli Maszy wykorzystała swoje doświadczenia z licznych w jej karierze, cenionych ról w sztukach Antona Czechowa na scenie teatralnej i Teatru Telewizji. U Meszaros debiutowała niewielką rolą w międzynarodowej produkcji "Siódmy pokój" (1995). Za następną w "Córach szczęścia" (1999) otrzymała nagrodę dla najlepszej aktorki drugoplanowej na 24. Festiwalu Polskich Filmów Fabularnych w Gdyni. Później zagrała jeszcze u tej reżyser w "Małej Vilmie" (2000), w "Niepochowanym" (2002), opowieści o ostatnich latach życia Imre Nagya (w tej roli Jan Nowicki) i w "Aurora Borealis (2017)". Zagrała również dużą rolę u Volkera Schlöndorffa, w filmie "Strajk".
Jej role filmowe charakteryzuje szeroka rozpiętość emploi – między prostytutkami z temperamentem a wytwornymi, nadwrażliwymi damami. Grywa w repertuarze komediowym, dramatycznym oraz gościnnie w serialach.

</doc>
<doc id="656109" url="https://pl.wikipedia.org/wiki?curid=656109" title="Obiekty sakralne w Pile">
Obiekty sakralne w Pile

Najstarszy z istniejących rzymskokatolickich kościołów w Pile powstał w 1893; w Pile oprócz wielu innych kościołów rzymskokatolickich znajduje się także kościół wyznania ewangelicko-augsburskiego oraz świątynie kilku innych wyznań.
Kościół Matki Bożej Częstochowskiej (ul. Orla).
Jest to obecnie najstarszy zabytek architektury sakralnej w Pile. Neogotycko-neoromańska świątynia powstała w latach 1892-1893 jako kościół ewangelicki dla wsi Motylewo (obecnie część miasta). Od 1946 roku jest kościołem katolickim, od 2002 roku parafialnym.
Kościół św. Stanisława Kostki (ul. Browarna).
Został wzniesiony w latach 1895-1897 jako ewangelicki kościół Lutra na Przedmieściu Bydgoskim (obecnie Zamość). W 1908 r. obok zbudowano pastorówkę (obecnie siedziba Caritasu). Od 1947 roku jest kościołem katolickim, od 1987 parafialnym. Jest to budowla jednonawowa, neogotycka, w bryle wysmukła, z dominującą wieżą nakrytą hełmem. Wewnątrz, zachowane z pierwotnego wystroju kościoła witrażowe rozety oraz mensa ołtarzowa z nowszą Grupą Ukrzyżowania, ambona oraz empory wzdłuż ścian nawy. Na bocznej ścianie ciekawy obraz Matki Boskiej z Dzieciątkiem J. Stankiewicza (1948 r.).
Kościół św. Rodziny (ul. św. Jana Bosko).
Kościół zbudowano w latach 1912-1915. Posiada on jednolite czyste formy neobarokowe. Został zbudowany na rzucie krzyża. Zwrócona na zachód fasada ozdobiona jest interesującym portalem oraz dwiema wieżami zwieńczonymi hełmami z latarniami. Również neobarokowe jest wyposażenie trójnawowego, bazylikowego wnętrza. Na sklepieniu nawy głównej (kolebkowym z lunetami) w plafonach utrzymane w stylu barokowym obrazy z życia św. Rodziny i św. Jana Bosko. Pod chórem tablica pamiątkowa ks. Adalberta Lenza - inicjatora budowy świątyni. W parafii posługują zakonnicy - Salezjanie Księdza Bosko.
Kościół św. Antoniego Padewskiego (ul. Ludowa).
Został zbudowany w latach 1929-1930. Jest on bardzo ciekawym przykładem awangardowej modernistycznej architektury lat dwudziestych. Przy budowie kościoła udział brało wielu wybitnych artystów niemieckich. Projektantem jest Hans Herkommer ze Stuttgartu ze szkoły Bauhaus. Kościół jest zwartą, masywną jednonawową budowlą wykonaną z betonu i żelbetu. Jego wschodnią elewację tworzy czterokondygnacyjna wieża poprzedzona trzema arkadami o wysokości równej wieży, tworzącymi ażurowy przedsionek. Na wieży wiszą trzy dzwony - w tym dwa ufundowane z okazji Milenium. Wnętrze oświetlane małymi oknami ma przypominać katakumby. Ciekawy, dwupoziomowy strop wprowadza pozorny podział wnętrza na trzy nawy. W ołtarzu głównym potężna, 7-metrowej wysokości rzeźba Chrystusa (drewno pokryte płytkami z brązu) - największy krucyfiks w kościołach Europy, dzieło rzeźbiarza Bertholda Müllera z Oerlinghausen. Na lewej ścianie droga krzyżowa w formie panoramy Męki Pańskiej (proj. Willy Oesler z Mannheim). Obok ołtarza głównego dwie kaplice. Po lewej z witrażami św. Piotra i Pawła (proj. Glückner ze Stuttgartu), po prawej św. Antoniego z polichromią ze scenami z życia świętego, wykonaną przez T. Ladmanna. Z pierwotnego wyposażenia kościoła pochodzą także boczne ołtarze i ambona. Pod chórem tablica poświęcona poległym w II wojnie światowej. Od południa do kościoła przylega rozległy dziedziniec otoczony arkadowymi krużgankami. Od 1945 r. kościołem i parafią opiekują się oo. kapucyni prowincji krakowskiej.
Kościół Najświętszej Maryi Panny Wspomożenia Wiernych(ul. Złota).
Nowoczesny kościół został zbudowany na osiedlu Górnym w latach 1981-2000 według projektu Aleksandra Holasa. Ołtarz główny kościoła wzorowany jest na ołtarzu znajdującym się w Doylestown w stanie Pensylwania w USA. Przy kościele mieści się kolegiata kapituły pilskiej. Od 1994 proboszczem jest ksiądz prałat Stanisław Oracz poprzedni proboszczowe to ks. Stanisław Salomonowiczm (1976-1987), ks. Rafał Zięciak (1987-1994) 16 marca 2008 roku zostały zamontowane na dzwonnicy trzy dzwony dla parafii od 29 czerwca 2008 do 29 czerwca 2009 jest kościołem stacyjnym roku, św. Pawła
Inne kościoły rzymskokatolickie.
W ostatnich latach poza wyżej wymienionymi powstało w Pile kilka nowych kościołów:

</doc>
<doc id="656111" url="https://pl.wikipedia.org/wiki?curid=656111" title="Friedrich Pollock">
Friedrich Pollock

Friedrich Pollock (ur. 22 maja, 1894, Fryburg Bryzgowijski, Niemcy - zm. 1970, Montagnola, Szwajcaria) – niemiecki badacz społeczny i filozof. Jeden z założycieli Instytutu Badań Społecznych we Frankfurcie nad Menem i członek szkoły frankfurckiej.
Życiorys.
Urodzony w rodzinie robotniczej uczył się finansów od 1911 do 1915 roku. W tym czasie poznał Maxa Horkheimera, z którym zaprzyjaźnił się na długie lata. Później studiował ekonomię, socjologię i filozofię na uniwersytecie we Frankfurcie nad Menem, gdzie napisał dysertację o Karola Marksa teorii wartości poprzez pracę i otrzymał tytuł doktora nauk filozoficznych w 1923 r.

</doc>
<doc id="656115" url="https://pl.wikipedia.org/wiki?curid=656115" title="Szczecin Port Centralny">
Szczecin Port Centralny



</doc>
<doc id="656121" url="https://pl.wikipedia.org/wiki?curid=656121" title="Jednostka redakcyjna tekstu prawnego">
Jednostka redakcyjna tekstu prawnego

Jednostka redakcyjna tekstu prawnego – forma zapisu pojedynczych zdań w tekście prawnym aktu normatywnego. Budowę i nazewnictwo takich jednostek regulują zasady techniki prawodawczej.
Jednostki redakcyjne wg nich to:
Szczególną częścią tych jednostek w przypadku wyliczenia (przed punktem, literą, tiret lub podwójnym tiret albo po nich) jest zdanie wstępne do wyliczenia, a może być również część wspólna po wyliczeniu.
Jednostki zachowują ciągłość swojej numeracji (nie dotyczy to tiret ani podwójnego tiret), ale możliwa jest nowelizacja poprzez dodanie nowej z literą (np. art. 29a) lub indeksem (co według obecnych ZTP nie jest dopuszczalne, np. art. 291).

</doc>
<doc id="656122" url="https://pl.wikipedia.org/wiki?curid=656122" title="Jesse Capelli">
Jesse Capelli

Jesse Capelli (ur. 21 maja 1979 w Vancouver) – kanadyjska aktorka pornograficzna i modelka włoskiego pochodzenia. Występowała także jako Jessie Capelli, Jesse Cappelli, Jessie Cappelli, Jennifer Leone i Jenny Leone.
Życiorys.
Urodziła się w Vancouver. W wieku 14 lat rozpoczęła karierę modelki.
W roku 1998 przeprowadziła się do Los Angeles, gdzie pozowała dla magazynu „Perfect 10”. Później również dla innych magazynów branżowych w tym „Hustler”, „Pabo”, „Men’s World”, „High Society” i „Penthouse”. Postać na niej wzorowana i nosząca jej imię nazwisko została zaimplementowana w grze erotycznej "Virtually Jenna".
W kwietniu 2004 roku została twarzą miesiąca magazynu „Penthouse”.
W 2007 zdobyła nominację do AVN Award w kategorii „Najlepsza scena seksu samych dziewczyn – film” w "Jenna’s Provocateur" (2006) z Melissą Lauren.
Jesse Capelli grała też w filmach nieerotycznych, w tym w komedii "To nie jest kolejna komedia dla kretynów" (2001) z Chyler Leigh, Jaime Pressly i Chrisem Evansem i komedii romantycznej "Wieczny student" (2002) z Ryanem Reynoldsem, Tarą Reid i Timem Mathesonem, jak również w telewizyjnym serialu "Battle Dome".
Spotykała się z kanadyjskim aktorem porno Voodoo (2000), Jesse Jane (2005) i Breą Bennett (2007).

</doc>
<doc id="656123" url="https://pl.wikipedia.org/wiki?curid=656123" title="Control">
Control

Control (lub Ctrl) – klawisz na klawiaturze komputera używany jako klawisz modyfikatora, w połączeniu z innymi klawiszami (podobnie jak ). W większości klawiatur znajdują się dwa klawisze , umieszczone zwykle w dolnym rzędzie klawiszy po lewej i prawej stronie głównego bloku klawiatury. Opatrzone są one etykietką ale czasami spotyka się także lub , bądź w przypadku klawiatury dostosowanej do języka niemieckiego (skrót. od "Steuerungstaste"). Klawisz ten jest reprezentowany graficznie poprzez „strzałkę w górę” (U+2303, ) lub znak karetki (^).
Historia.
We wczesnych klawiaturach komputerowych wciśnięcie klawisza Control podczas wciskania innego klawisza zerował 2 skrajne lewe bity spośród 7 w wygenerowanym kodzie ASCII. Pozwalało to uzyskać pierwsze 32 znaki z tabeli kodów ASCII. Te niedrukowalne znaki informowały komputer, gdzie na monitorze wyświetlić kolejne znaki, czy należy wyczyścić ekran, wydać dźwięk z głośniczka systemowego lub wykonać jakąś inną operację. Znaki te są zwane znakami sterującymi.
Używając klawisza Control wraz z małą literą c jak i wielką literą C wygenerowalibyśmy ten sam kod ASCII, ponieważ klawisz ten uziemiał 2 kable wykorzystywane do przenoszenia 2 skrajnych lewych bitów. W nowoczesnych komputerach interpretacja wciśnięć klawiszy pozostawiana jest oprogramowaniu. Klawiatury rozróżniają wszystkie klawisze i wysyłają informacje na temat każdego wciśnięcia i zwolnienia klawisza do komputera.
Kiedy oryginalne zastosowanie kodów sterujących ASCII stało się mało popularne, zaczęto wykorzystywać kombinacje klawiszy z Controlem do innych celów.
Notacja.
Powszechnie występuje kilka rodzajów zapisu wystąpień klawisza Control wraz z innymi klawiszami. Każdy przykład oznacza naciśnięcie i przytrzymanie klawisza i wciśnięcie klawisza :
Mac.
Klawisz Command oznaczony znakiem w komputerach Macintosh pełni podobne do klawisza funkcje w systemie Mac OS (na przykład kopiuje tekst, a drukuje).
Macintosh także ma klawisz , ale o innej funkcjonalności:
Przykłady.
Poniższe kombinacje klawiszy są powszechnie używane w aplikacjach dla systemu Microsoft Windows, lecz mogą zdarzyć się odstępstwa:

</doc>
<doc id="656124" url="https://pl.wikipedia.org/wiki?curid=656124" title="Korupcja polityczna">
Korupcja polityczna

Korupcja polityczna – rodzaj korupcji związany z uczestnictwem w systemie sprawowania władzy (rząd, parlament, partie polityczne, inne wysoko położone jednostki administracji państwa).
Definicja korupcji politycznej.
"Transparency International" podaje prostą definicję korupcji politycznej, określając ją jako nadużycie powierzonej władzy przez przywódców politycznych dla uzyskania prywatnej korzyści, celem zwiększenia swej władzy lub bogactwa; nie musi dotyczyć przekazywania pieniędzy, może przyjąć formę "„handlu wpływami”" lub obdarzania specjalną przychylnością, co zatruwa politykę i zagraża demokracji. Choć w definicji mówi się o przywódcach politycznych, korupcja polityczna tyczy się także urzędników państwowych, którzy w ramach swoich kompetencji reprezentują wyższe organy władzy, w tym także przywódców politycznych.
Ważną cechą aktów korupcji jest to, iż są to działania bezprawne, a więc nie mieszczące się w ramach praktyk dopuszczanych przez przepisy obowiązujących aktów prawnych (konstytucji, ustaw, rozporządzeń, kodeksów, regulaminów itp.). Innymi słowy ten kto korumpuje, próbuje za pomocą oferowanych dóbr i korzyści zachęcić daną osobę do działań bezprawnych lub naruszających przyjęte przez daną instytucję zasady działania; mogą też być to działania sprzeczne z obowiązującymi zasadami moralnymi. Na tym tle nie jest działalnością korupcyjną tzw. lobbing w polityce, a więc próba wpłynięcia na decyzje podejmowane przez daną władzę, gdyż jego funkcjonowanie podlega normom prawnym i nie może wiązać się z dawaniem czy przyjmowaniem łapówek; stanowi przykład działań parakorupcyjnych.
W podsumowaniu swojej pracy porównawczej nad korupcją polityczną Eva Etzioni Halevy stwierdza, iż nie zależy ona od cech i interesów danych klas społecznych, ani od charakteru i kultury politycznej szerokiej publiczności ("rank and file public"), ale od kultury elity politycznej i struktur politycznych, którymi rządzi. Na jej obecność ma wpływ wymieszanie się struktur administracyjnych i politycznych, ingerowanie polityków i polityki partyjnej w sprawy biurokracji, dostępność biurokratycznych środków dla potrzeb partii politycznych.
O korupcji politycznej pisze także Maria Jarosz w książce "„Władza. Przywileje. Korupcja”" twierdząc, iż jest ona tradycyjnie związana z zachowaniami ludzi, zarówno w Rzeczypospolitej szlacheckiej, jak i w czasach współczesnych. Jej zdaniem ma charakter ponadczasowy, chociaż jej zasięg i formy zmieniają się stosownie do sytuacji.
Cytuje ona jeden z pierwszych przejawów łapówkarstwa z tekstów Galla Anonima:
W tekście możemy również przeczytać, że branie łapówek przez ważnych przedstawicieli władzy wykonawczej, ustawodawczej i sądowniczej nie było rzeczą cechującą jedynie polską szlachtę. W Rosji np. przez wieki mówiono, iż nie jest istotne, jaką pensję otrzymuje dany sędzia, lecz ważne jest jakie ma dochody. W Polsce, jak pisał Janusz Tazbir, łapówkę dla sędziego "„mógł stanowić zarówno rasowy koń, jak beczułka wina, szczerozłota taca pełna pomarańcz, wreszcie kubek z talarami (...) Mniej zamożni czy bardziej wolni od skrupułów moralnych nie wahali się frymarczyć wdziękami własnych małżonek”".
Przykładem korupcji politycznej na świecie jest skandal PMU 18, który dotyczył wietnamskiego Ministerstwa Transportu. Władze korzystały z państwowych funduszy do opłacania prostytutek, hazardu oraz kupna luksusowych samochodów.
Innym przykładem jest tzw. "Tangentopoli" (po włos. dosłownie "łapówkogród") – termin, z którego korzystano w celu określenia systemu panującego we Włoszech do czasu śledztwa "Mani pulite" (po włos. "czyste ręce"), które rozpoczęto 17 lutego 1992, kiedy to aresztowano Mario Chiesa, członka Włoskiej Partii Socjalistycznej. Symbolem "Tangentopoli" stał się Bettino Craxi, lider partii WPS.
Formy korupcji politycznej.
Łapówkarstwo.
Łapówki są dawane w celu osiągnięcia pewnych korzyści związanych z lokalnym prawem lub ominięcia pewnych procedur związanych z daną działalnością. Mogą być też żądane przez jednostki administracji w celu wykonania procedury za którą są już opłacani przez państwo. W niektórych rozwijających się krajach stwierdzono, iż ponad połowa ludności dała lub pobrała łapówkę w ciągu ostatnich 12 miesięcy. Według statystyk łapówkarstwo na świecie pomiędzy 1996 a 2006 rokiem szacuje się na około miliard dolarów.
Prezenty, datki.
Podczas gdy przy łapówkarstwie istnieje intencja wpłynięcia na podejmowanie pewnych decyzji, przy „prezentach” wystarczy, iż ktoś otrzyma przedmiot o znaczącej wartości, nieliczący się do pensji, dzięki posiadanemu przez siebie stanowisku. Wiele państw posiada specjalne ustawy zapobiegające występowania takich dwuznacznych sytuacji. Przykładowo, każdy prezent o wartości wyższej niż 200$ dany prezydentowi Stanów Zjednoczonych jest traktowany jako prezent dla gabinetu prezydenckiego a nie dla samego prezydenta. W celu zabrania prezentu prezydent musi zapłacić kwotę równą jego wartości. Podobnie jest w przypadku, kiedy polityk kupuje ziemię, na której wie, iż będą odbywały się budowy, a informacja na ten temat jeszcze nie została upubliczniona, aby następnie sprzedać ją za zawyżoną cenę.
Nepotyzm i kumoterstwo.
Formą korupcji jest również nadawanie przywilejów członkom swojej rodziny (nepotyzm) lub przyjaciołom (kumoterstwo). Może tu również wystąpić łapówkarstwo, kiedy to udzielana jest łapówka w celu zmuszenia kogoś do zatrudnienia kogoś bliskiego na wysokie stanowisko. Skrajne formy takich działań obejmują cały kraj, jak np. w krajach Trzeciego Świata, takich jak Syria czy Korea Północna, gdzie pozycję prezydenta państwa i przywódcy partii po Kim Ir Senie objął jego syn, Kim Dzong Il.
Nadużywanie budżetu.
Mogą istnieć również takie sytuacje, kiedy to osoba odpowiedzialna za budżet danej jednostki państwowej, organizacji czy projektu dysponuje i zarządza nim w sposób niezgodny z przyjętymi normami. Może np. zatrudniać firmy, które oferują mniej korzystne warunki niż pozostałe, lub opłacać wybraną firmę kwotą wyższą niż ustaloną. Przykładowo odbywa się przetarg dotyczący komputeryzacji pewnego urzędu miejskiego. Przetarg wygrać powinna ta firma, która oferuje najkorzystniejsze warunki, jednak wygrywa go inna firma, która oferowała gorsze warunki (bardziej korzystne dla samej firmy) ale udzieliła łapówki osobie odpowiedzialnej za rozporządzanie budżetu.
Inną formą jest wydawanie pieniędzy z budżetu na cele prywatne, tak jak miało to miejsce przy skandalu "PMU 18", gdzie państwowe pieniądze wydano na hazard i opłacenie drogich samochodów dla urzędników.
Wsparcie kampanii wyborczej.
Politycy często znajdują się w sytuacjach korupcjogennych, ze względu na konieczność uzyskania pieniędzy na swoje kampanie. Często sprawiają wówczas wrażenie, że działają na rzecz organizacji, które ich wspierały, co budzi głosy o korupcji.
Wspierający polityków utrzymują, że zbieżność jest czysto przypadkowa. Cynicy zastanawiają się, dlaczego te organizacje w ogóle wspierają polityków, jeśli nic za swoje pieniądze nie uzyskują. W Stanach Zjednoczonych firmy, szczególnie te największe, często wspierają wszystkie duże partie, jednak większość z nich faworyzuje jedną.
Z powodu implikacji finansowego wspierania polityków przez korporacje, takich jak postrzeganie tego jako kupowanie głosów wybranych urzędników, pewne kraje, na przykład Francja, całkowicie zabraniają takich praktyk. Francja nakłada również ograniczenie na maksymalną wartość kampanii wyborczej, żeby zmniejszyć możliwość obchodzenia zakazów. Kandydaci, którzy przekroczą te limity lub przygotują nieprawdziwe sprawozdania z wydatków, ryzykują przegranie wyborów lub całkowity zakaz udziału w przyszłych wyborach. Dodatkowo państwo przyznaje fundusze partiom w zależności od ich wyników w wyborach.
Skutki korupcji politycznej.
Skutki polityczne i administracyjne.
Korupcja wywołuje nieuczciwą konkurencję. W realiach politycznych, osłabia demokrację poprzez wpływanie lub nawet kompletne zmienianie procesów formalnych czy prawniczych. Korupcja podczas wyborów i w jednostkach legislacyjnych zmniejsza wierzytelność i narusza stabilność w ustawodawstwie; faworyzuje pewne grupy społeczne; zwiększa racjonalną ignorancję. Innymi słowy narusza wartości demokratyczne takie jak równość wobec prawa, tolerancja i sprawiedliwość.
Pojęcie korupcji, nawet w krajach w których korupcja jest znikoma, może być wykorzystywane również do celów propagandowych, kiedy to politycy oskarżają innych polityków o korupcję, nie posiadając znaczących dowodów a jedynie wyciągając pochopne wnioski, w celu poparcia swoich ideologii i racji swoich przekonań. Z drugiej strony udowodnione akty korupcji mogą być etycznie spłycane do poziomu moralnie poprawnych zachowań, również z politycznych względów, w celu utrzymania poparcia społeczeństwa.
Skutki ekonomiczne.
Korupcja osłabia gospodarkę poprzez wywoływanie niestabilności i nieefektywności. W sektorze prywatnym, korupcja naraża firmę na dodatkowe, niepotrzebne wydatki lub odwrotnie: umacnia firmę poprzez zmniejszenie wydatków dzięki korzystania z łapówek a w konsekwencji stwarza nieuczciwą konkurencję wobec innych firm działających uczciwie i podlegających niezmienionym aktom prawnym, a więc zakłóca funkcjonowanie podstawowego mechanizmu rynkowego jakim jest konkurencja. Stwarza też uzależnienie pomiędzy firmą a jednostką rządzącą (udzielającą korzyści).
W sektorze publicznym korupcja stwarza ekonomiczną niestabilność poprzez zarządzanie publicznymi pieniędzmi w sposób niewłaściwy, który najczęściej szkodzi państwu. Spowalnia również rozwój gospodarczy kraju, chęć tworzenia nowych inwestycji zarówno przez zagranicznych jak i lokalnych inwestorów. Relatywnie duża skłonność do inwestowania w krajach azjatyckich, które mają wysoki poziom korupcji, nie zaprzecza negatywnej zależności pomiędzy poziomem korupcji a wielkością inwestycji zagranicznych. Owe kraje, a w szczególności Chiny, oferują atrakcyjne zachęty podatkowe, których zadaniem jest przyciągnąć międzynarodowe firmy, jednak uważa się, że gdyby zredukowały one poziom korupcji, w konsekwencji nie musiałyby stosować zachęt, a poziom inwestycji byłby porównywalny lub nawet większy.
Skutki społeczne.
Poprzez obecność korupcji społeczeństwo traci zaufanie do władzy lub jednostek administracyjnych, a w konsekwencji zaczyna traktować łapówkarstwo oraz inne formy korupcji jako jedyne skuteczne formy osiągania własnych celów. Występuje również możliwość powiększenia się różnic pomiędzy klasami społecznymi – tymi uprzywilejowanymi i tymi bez przywilejów – a w skrajnym przypadku wywołać walkę klas.
Dochodzi też do załamania obowiązujących zasad moralnych, lub w skrajnym przypadku do ich przeobrażenia, kiedy to pod wpływem czynników korupcjogennych akt korupcji staje się czynem zgodnym z obowiązują etyką.
Warunki sprzyjające korupcji politycznej.
Jako sprzyjające korupcji politycznej uważa się następujące warunki:
Według badań Banku Światowego demokracja, system parlamentarny, polityczna stabilność i wolność prasy są powiązane z lekką korupcją.
Pomiar korupcji.
Mierzenie korupcji, w sensie statystycznym, nie jest oczywiście prostym zagadnieniem, gdyż osoby skorumpowane najczęściej nie ujawniają się, tudzież nie zależy im na ujawnieniu ich działań, co w konsekwencji pozostawia prawdziwy rozmiar korupcji w sferze domysłu. Mimo tego istnieje wiele organizacji, które w różny sposób analizują tendencje danych państw do korupcji.
Transparency International, największa pozarządowa organizacja antykorupcyjna, prowadzi trzy różne pomiary, które aktualizowane są każdego roku: pomiar "CPI" ("Corruption Perceptions Index"), w którym głos mają specjaliści wypowiadający się na temat jak bardzo w ich mniemaniu skorumpowany jest dany kraj; "Global Corruption Barometer" (ang. Globalny Barometr Korupcji), który oparty jest o ankiety opinii publicznej na temat nastawienia do i doświadczeń z korupcją; oraz "Bribe Payers Survey" (ang. Ankieta Dawców Łapówek), która analizuje chęć i nastawienie poszczególnych firm do dawania i otrzymywania łapówek.
Bank Światowy zbiera wiele danych na temat korupcji, wraz ze wskaźnikami rządowymi.
Analiza etyczna korupcji.
Ocena etyczna korupcji może być oparta na dwóch rodzajach argumentacji – utylitarystycznej i deontologicznej. Pierwszy rodzaj argumentacji był najczęściej stosowany do modelowej analizy przypadku korupcji w biznesie, mianowicie przekupstwa, którego dopuściła się amerykańska firma Lockheed. Firma ta, w 1976 ubiegała się o istotne, strategiczne zamówienie od rządu japońskiego, dzięki któremu japońskie linie lotnicze zakupiłyby samoloty L-1011 zamiast konkurencyjnych Douglas DC-10. Egzystencja firmy była uzależniona od tegoż zamówienia co w konsekwencji spowodowało, iż reprezentanci japońskiego premiera Kakuei Tanaki, ministra transportu Hashimoto Tomisaburo i innych wysokich urzędników zażądali 3-milionowej (według innych źródeł 7-milionowej) łapówki w zamian za złożenie zamówienia. Firma spełniła to żądanie i otrzymała zamówienie, jednak jego kulisy wyszły na jaw i wybuchł głośny międzynarodowy skandal.
Szef firmy przedstawił następujące argumenty tłumacząc jego decyzję o udzieleniu łapówki: po pierwsze, danie łapówki opłacało się z czysto ekonomicznego punktu widzenia; wielkość łapówki stanowiła tylko 0.03 sumy jaką firma spodziewała się dostać od swojego odbiorcy, a co więcej podatek, który został zapłacony przez firmę, zwiększał dochody państwa. Alternatywą było bankructwo firmy, utrata tysięcy stanowisk pracy (a więc wzrost bezrobocia), straty właścicieli, straty lokalnej społeczności. Po drugie, przekupstwo dokonane za granicą w owym czasie nie było jeszcze przestępstwem ani wykroczeniem według amerykańskiego prawa. Po trzecie łapówka nie była pomysłem firmy, lecz została ona wymuszona przez stronę japońską, co było normalnym sposobem postępowania obowiązującym w tym kraju. Amerykańska firma sama nie kreowała korupcji. Gdyby nie zgodziła się na udzielenie łapówki, dałaby ją inna firma.
Taka argumentacja jest reprezentatywna dla obrony korupcji w pewnych sytuacjach. Jej istota nawiązuje do "utylitaryzmu czynów", a więc sprowadza się do oszacowania pozytywnych i negatywnych skutków konkretnego aktu korupcji i stwierdzeniu, że pozytywne konsekwencje tegoż czynu przeważają nad negatywnymi i wobec tego może być ona dopuszczalna. W tej argumentacji można dostrzec błąd polegający na tym, iż nie wzięto pod uwagę wszystkich skutków; uwzględniono bowiem tylko te, które wydały się ważne z punktu widzenia firmy wręczającej łapówkę, by otrzymać kontrakt. Jest prawdą, że wygranie kontraktu mogło uchronić firmę przed bankructwem, pracowników przed utratą pracy itp., ale nie zapobiegło podobnym konsekwencjom w stosunku do firm, których oferty zostały odrzucone: inne osoby straciły pracę, inne lokalne społeczności na tym ucierpiały. Pieniądze, które wpłynęły do budżetu z racji uiszczenia podatku mogły również wpłynąć od innej firmy. W takim rozumowaniu nie uwzględnia się także kosztów ponoszonych przez podatników (w tym przypadku japońskich) w wyniku zawierania umów, które przynoszą osobiste korzyści urzędnikom, a nie są najbardziej korzystne dla danej społeczności. Ponieważ utylitaryści z dwóch różnych możliwości decydują się na tę, która daje większe szczęście powszechne, akty korupcji reprezentowane przez przypadek firmy Lockheed nie dają się uzasadnić w aspekcie utylitarystycznym.
Można się również zastanowić jak ocenić przypadki drobnej korupcji polegającej przykładowo na przyśpieszeniu załatwienia przez danego urzędnika sprawy, którą i tak musiałby załatwić, bowiem należy ona do jego stałych obowiązków. Można przypuścić, że ów urzędnik ma niską płacę która go nie satysfakcjonuje, a więc w konsekwencji drobna suma pieniędzy wręczona przez klienta może wspomóc go w egzystencji. Załóżmy, że proceder, którego załatwienie ma przyspieszyć jest niezwykle cenny dla danej osoby i może ona dzięki niemu odnieść dużą korzyść. Można również założyć, iż nikomu innemu z tego powodu nie zostanie wyrządzona krzywda. Tu może powstać pytanie czy taką korupcję można usprawiedliwić. W utylitarystycznym rachunku co najmniej jeszcze jeden koszt powinien być wzięty pod uwagę, a dokładniej wpływ jaki odnosi taka korupcja na osoby uczestniczące w tym akcie. Okazuje się bowiem, iż branie udział w takim akcie korupcji może zmienić te osoby, wpływając na lżejsze traktowanie korupcji w innych przypadkach. Udowodniono, iż ktoś, kto raz posłużył się łapówką o wiele łatwiej zrobi to po raz drugi. Zależność ta jest potwierdzona przez dane empiryczne. Według komunikatu CBOS z 1999 roku dotyczącego stosunku do łapownictwa osoby, które nie dawały łapówek, krytyczniej niż inne osoby oceniają ten proceder.
Akt korupcji jest naganny moralnie w aspekcie deontologicznym, bowiem narusza kantowski imperatyw kategoryczny. Człowiek, który posługuje się przekupstwem narusza postulat podmiotowego stosunku do każdej osoby, traktując przedmiotowo zarówno tego który jest przekupywany jak i tych, nad którymi zdobył przewagę odnosząc korzyść ich kosztem. Osoba przekupywana rezygnuje ze swojej autonomii, pozwalając używać siebie jako środek do osiągnięcia celów przez innych i jednocześnie traktując przedmiotowo tych ludzi, którzy ponoszą szkodę. Osoby pozbawione szans o ubieganie się o coś na skutek przekupstwa nie tylko zostają w ewidentny sposób pokrzywdzone, ale naruszona zostaje ich godność, należna każdej istocie ludzkiej.
W niektórych sytuacjach rozstrzygnięcie decyzji o wyborze korupcji jako sposobu załatwienia określonej sprawy jest konsekwencją rozstrzygnięcia problemu etycznego, a więc takiego w którym zachowanie jednej wartości wymaga naruszenia innej. Jedną wartością jest uczciwość rozumiana przez nie posługiwanie się przekupstwem, wartością alternatywną może być zdrowie, życie, wolność, sprawiedliwość.
Stosunek Polaków do korupcji.
Centrum Badania Opinii Społecznej od wielu lat zajmuje się ankietowaniem obywateli w celu uzyskania informacji dotyczących ich zdania na temat korupcji politycznej. W roku 2005 i 2006 odsetek badanych uważających, że stanowi ona duży problem, utrzymuje się na podobnym, bardzo wysokim poziomie. Obecnie, zdaniem zdecydowanej większości pytanych, korupcja w Polsce jest problemem bardzo dużym (67%) lub dużym (26%). Sumując, 93% badanych stwierdza istotę problemu korupcji. Nie dostrzega go jedynie 2% ankietowanych, a 5% nie ma zdania w tej kwestii. Zmienne społeczno-demograficzne w zasadzie nie mają wpływu na opinię na ten temat.
W 1991 roku odsetek twierdzących, iż korupcja jest problemem dużym wynosił 71%. Od tamtego czasu odsetek ten wciąż rósł, osiągając dotychczasowo największą wartość w maju 2005 roku (95%). Również zmienia się liczba osób uważających, iż korupcja w Polsce jest problemem małym – w 1991 było to 17% osób, w 2006 zaledwie 2%.
W 2006 połowa ankietowanych uważała, iż walką z korupcją powinny zajmować się istniejące już instytucje, takie jak policja, prokuratura czy Centralne Biuro Śledcze. Niewiele mniejsza liczebnie grupa (42%) była za powstaniem nowego urzędu, którego głównym zadaniem byłoby zwalczanie korupcji. Za pozostawieniem problemu walki z korupcją w kompetencjach istniejących już organów opowiadały się przede wszystkim osoby o wyższym wykształceniu (74%), mieszkańcy dużych i największych miast (58% i 57%), kadra kierownicza i inteligencja (64%). Utworzenie nowej instytucji sugerowali głównie najmłodsi ankietowani (54%) a także uczniowie i studenci (50%). Zauważono też zależność pomiędzy odpowiedziami na pytania a deklarowanym zainteresowaniem polityką – odsetek badanych, który uważał, iż walką z korupcją powinny zajmować się istniejące już instytucje, rósł wraz ze wzrostem zainteresowania polityką. Badanie będące podstawą tychże wyników, „Aktualne problemy i wydarzenia”. przeprowadzono w dniach 3-6 lutego 2006 roku na liczącej 1011 osób reprezentatywnej próbie losowej dorosłych mieszkańców kraju.
Linki zewnętrzne.
Polskie strony
Angielskojęzyczne strony

</doc>
<doc id="656126" url="https://pl.wikipedia.org/wiki?curid=656126" title="PPS-Rewolucja Demokratyczna">
PPS-Rewolucja Demokratyczna

Polska Partia Socjalistyczna – Rewolucja Demokratyczna (PPS-RD) – nazwa większościowej części Polskiej Partii Socjalistycznej, działającej od 1987, po ustąpieniu z władz partii w lutym 1988 przewodniczącego Jana Józefa Lipskiego i innych.
PPS-RD od lutego 1988 działała nadal pod nazwą PPS. 19 grudnia 1988 przyjęto nazwę: "Polska Partia Socjalistyczna – Rewolucja Demokratyczna" (PPS-RD) celem odróżnienia się od części działaczy PPS skupionych wokół Jana Józefa Lipskiego.
W skład władz PPS-RD wchodzili: Czesław Borowczyk, Zuzanna Dąbrowska, Piotr Ikonowicz, Grzegorz Ilka, Artur Koszykowski, Andrzej Kowalski, Cezary Miżejewski, Jacek Pawłowicz, Józef Pinior, Małgorzata Ponulak, Tadeusz Rachowski, Miłka Tyszkiewicz.
Partia aktywnie uczestniczyła w strajkach w maju i sierpniu 1988. W wyniku udziału w strajkach aresztowano m.in. Józefa Piniora, Czesława Borowczyka, Jolantę Skibę i Aleksandrę Saratę. PPS-RD uczestniczyła również w działaniach na rzecz uwolnienia więźniów politycznych w Polsce i Czechosłowacji m.in. w obronie Václava Havla, oraz akcjach solidarnościowych na rzecz Rumunii i Chin.
22 października 1988 w Warszawie odbyła się I Krajowa Konferencja PPS, na której przyjęto dokument programowy „Rewolucja Demokratyczna”. W Konferencji wzięło udział 35 osób z: Warszawy, Lublina, Gdańska, Wrocławia, Opola, Płocka i Krakowa.
Po burzliwych demonstracjach 13 grudnia 1988, kiedy PPS została potępiona przez przedstawicieli opozycji oraz protestach środowiska PPS skupionego wokół Jana Józefa Lipskiego, 19 grudnia 1988 dokonano zmiany nazwy. W komunikacie przyjętym w grudniu 1988 stwierdzono m.in.: "„PPS, którą reprezentujemy, dąży do obalenia władzy komunistycznej w Polsce i pełnej Niepodległości. Proces ten opisaliśmy w uchwale I Krajowej Konferencji PPS: Rewolucja Demokratyczna".
"Z tego powodu nie mogliśmy uczestniczyć w przygotowaniach do „okrągłego stołu” i w Komitecie Obywatelskim".
"Dla rozwiązania tych niejasności postanawiamy tymczasowo, do Zjazdu PPS przyjąć nazwę: Polska Partia Socjalistyczna-Rewolucja Demokratyczna (PPS-RD)".
"Równocześnie, mimo przybrania dodatkowego określenia, podtrzymujemy wszystkie umowy i zobowiązania podjęte poprzednio, w szczególności z: Organizacją Solidarność Walcząca, MRK „Solidarność” Region Mazowsze, a przede wszystkim z Polską Partią Socjalistyczną na Obczyźnie (...)".
"Już dwukrotnie w historii PPS partia zmieniała nazwę: w roku 1906 i 1939 – uczyniła to dla zachowania swojego socjalistycznego, niepodległościowego charakteru, swojej tożsamości. Zawsze jednak pozostała sobą"”.
W lutym 1989 część działaczy PPS-RD, m.in. Grzegorz Ilka i Jacek Pawłowicz, opuściła formację, tworząc odrębną strukturę TKK PPS, wskazując jako przyczynę ewolucję PPS-RD „w partię typu lewackiego”.
W kwietniu 1989 PPS-RD wezwała do bojkotu wyborów sprzeciwiając się kontraktowi wyborczemu zawartemu przy „okrągłym stole”. Protestowano również przeciw tworzeniu Senatu, proponując utworzenie Izby Samorządowej reprezentującej pracowników.
W kwietniu 1989 Radę Naczelną PPS tworzyli: Rinaldo Betkiewicz, Czesław Borowczyk, Zuzanna Dąbrowska, Piotr Ikonowicz, Andrzej Kowalski, Artur Koszykowski, Cezary Miżejewski, Józef Pinior, Tadeusz Rachowski, Miłka Tyszkiewicz.
W grudniu 1989 we Wrocławiu odbył się I Krajowy Kongres Delegatów PPS-RD z udziałem 33 delegatów z siedmiu okręgowych komitetów robotniczych. Wybrano kolegialną Radę Naczelną w składzie: Czesław Borowczyk, Robert Gołaś, Andrzej Kowalski, Józef Pinior z Wrocławia, Zuzanna Dąbrowska, Piotr Ikonowicz, Cezary Miżejewski z Warszawy, Artur Smółko, Krzysztof Bil-Jaruzelski z Białegostoku i Artur Koszykowski z Krakowa. Na Kongresie uchwalono program „Samorządowa Alternatywa”. Program PPS-RD wprost odwoływał się do programu I zjazdu „Solidarności”, prezentując się jako kontynuator tego programu:
„"Istotą samorządowej alternatywy systemowej jest budowa Samorządnej Rzeczpospolitej – państwa, które nie wyraża interesów żadnej grupy społecznej, lecz jest formą prawną i służebną strukturą dla wszystkich"”.
Obok klasycznej demokracji przedstawicielskiej, wskazywano na istotną rolę demokracji samorządowej, zarówno w formie samorządu terytorialnego (gminnego i wojewódzkiego) jak i samorządu pracowniczego łącznie z utworzeniem Izby Samorządowej jak drugiej izby parlamentu.
W maju 1990 usunięto grupę wrocławskich działaczy i działaczy Nurtu Lewicy Rewolucyjnej oraz wrocławskiego Socjalistycznego Ośrodka Politycznego, zarzucając im poglądy trockistowskie. W istocie powodem czystki była walka o władzę między Ikonowiczem a Piniorem i dążenie tego pierwszego do zjednoczenia z innymi grupami PPS pod auspicjami Lidii Ciołkoszowej.
W październiku 1990 połączyła się na XXV Kongresie PPS w jednolitą Polską Partię Socjalistyczną.
PPS-RD w okresie swojego istnienia wydawała pisma: „Robotnik”, „Praca, Płaca, BHP”, „Biuletyn informacyjny”, „Kret” w Warszawie, „Robotnik Białostocki” w Białymstoku, „Nasz Przegląd”, „Nowa Lewica” we Wrocławiu, „BHH. Hutnik. Biuletyn informacyjny PPS-RD Huty Baildon”.
Kronika działań PPS-RD.
Kronika obejmuje okres po ustąpieniu Jana Józefa Lipskiego w lutym 1988. Od lutego 1988 do grudnia 1998 PPS-RD działała jako jednolita Polska Partia Socjalistyczna. Powstanie dwóch formacji pod nazwą PPS zaczyna się w drugiej połowie 1988.
Linki zewnętrzne.
„Samorządowa Alternatywa” (deklaracja PPS-RD)

</doc>
<doc id="656127" url="https://pl.wikipedia.org/wiki?curid=656127" title="Prowokacja">
Prowokacja

Prowokacja – podstępne i celowe działanie osoby trzeciej mające na celu spowodowanie reakcji ofiary prowokacji, zazwyczaj szkodliwej dla niej i często dla osób z nią związanych lub organizacji, jak np. uzyskanie odpowiedzi, informacji, wywołanie silnych emocji, niekontrolowanego zachowania, złamanie prawa.
W psychologii prowokacja jest świadomym wymuszeniem określonych zachowań, reakcji lub działań, często agresywnych i nagłych, poprzez oddziaływanie na psychikę, niekoniecznie zgodne z obranymi przez daną osobę zasadami i wyznawaną ideologią.
W sądownictwie "prowokacja" dotyczy dopuszczalnej obrony, która polega na przedstawieniu braku podstaw do stwierdzenia popełnienia przestępstwa, poprzez udowodnienie, iż na oświadczenia oskarżonego lub świadków wpłynęła osoba pytająca/przesłuchująca, prowokując ją do stwierdzenia nieprawdziwych faktów lub ich przeinaczenia.
W pewnych sytuacjach prowokacja może być akceptowalnym narzędziem dochodzeń dziennikarskich lub policyjnych.
W Kanadzie prowokację w policji definiuje się jako podjęcie działań poprzez jednostkę policji, które dają szansę przypadkowej jednostce społeczeństwa na popełnienie przestępstwa. Jest to forma testu nazywana "Random virtue testing" (ang. dosłownie "losowe testowanie cnoty").

</doc>
<doc id="656128" url="https://pl.wikipedia.org/wiki?curid=656128" title="Ulica Świętojańska w Gdyni">
Ulica Świętojańska w Gdyni

Ulica Świętojańska – jedna z głównych ulic Śródmieścia Gdyni, uznawana za ulicę reprezentacyjną. Ze względu na dużą liczbę lokali handlowych uznawana była za "salon handlowy" Gdyni. Po transformacji ustrojowej w 1989 "państwowe", uspołecznione placówki szybko zostały wyparte przez prywatne sklepy i butiki, nierzadko z luksusowym asortymentem - głównie odzieżą i obuwiem. Wzdłuż całej arterii swoje siedziby mają liczne banki i kancelarie prawnicze.
Na początku XX wieku ulicę nazywano Drogą na Oksywie, potem ulicą św. Jana, wreszcie ul. Świętojańską.
Była to pierwsza ulica w Gdyni poza ulicami prowadzącymi do morza, która została wybrukowana i urządzona zgodnie z ówczesnym, nowym planem miasta. Intensywna zabudowa ulicy kamienicami nastąpiła po nadaniu Gdyni praw miejskich w 1926 r. W 1930 r. stało przy niej kilkanaście budynków, m.in. kościół, kawiarnia Grand Caffe i restauracja Polonia. W tym czasie zrealizowano budowę kanalizacji i wodociągów, ułożono bruki uliczne, krawężniki i chodniki; wtedy też na parterach znajdujących się tu kamienic pojawiły się pierwsze sklepy. Znajdujące się nad nimi mieszkania zajmowane były przez osoby zamożne.
Podczas okupacji Niemcy zmienili nazwę ulicy na "Adolf Hitler Straße", przechodziła przez Sopot, a zaczynała się przy dworcu Gdańsk Główny. Przy ulicy znajduje się kościół parafialny Najświętszej Marii Panny Królowej Polski oraz kolegiata z 1924.
4 lipca 2020 na ulicy, na odcinku od skrzyżowania z 10 Lutego do skrzyżowania z al. Marszałka Piłsudskiego, wprowadzono ruch jednokierunkowy (z wyjątkiem trolejbusów i rowerów).
Przebudowa.
Na przełomie XX i XXI wieku wdrożono plan modernizacji ulicy. Przewidywał on kilka etapów w następnych latach. Wiązało się to z wymianą kostki chodnikowej, usunięciem dotychczasowych drzew i posadzeniem w ich miejsce młodszych. Zmodernizowano też latarnie i wymieniono nawierzchnię jezdni.

</doc>
<doc id="656131" url="https://pl.wikipedia.org/wiki?curid=656131" title="Polityczna korupcja">
Polityczna korupcja



</doc>
<doc id="656134" url="https://pl.wikipedia.org/wiki?curid=656134" title="Indeks w tekście prawnym">
Indeks w tekście prawnym

Indeks w tekście prawnym – sposób oznaczenia jednostki redakcyjnej lub systematyzacyjnej aktu normatywnego, pozwalający na wstawienie pomiędzy dwie istniejące jednostki nowej jednostki oznaczonej tak jak poprzedzająca z dodaniem w indeksie górnym liczby naturalnej, a więc z zachowaniem ciągłości numeracji.
Przykład:
Uwaga: zgodnie z obecnie obowiązującymi zasadami techniki prawodawczej taki sposób nowelizacji jest niedopuszczalny. Zalecany obecnie sposób:

</doc>
<doc id="656136" url="https://pl.wikipedia.org/wiki?curid=656136" title="Monaro">
Monaro



</doc>
<doc id="656139" url="https://pl.wikipedia.org/wiki?curid=656139" title="Międzyrzecz (stacja kolejowa)">
Międzyrzecz (stacja kolejowa)

Międzyrzecz (w latach 1885–1945 niem. "Meseritz") – stacja kolejowa w Międzyrzeczu, w województwie lubuskim, w zachodniej Polsce, oddana do użytku w 1885 r. wraz z linią kolejową relacji Zbąszynek – Gorzów Wielkopolski (główną i najstarszą magistralą kolejową w okolicy), do połowy lat 90. XX wieku stacja węzłowa, a także jeden z największych węzłów kolejowych w regionie. Zlokalizowana w centrum miasta, na lewym brzegu Obry, przy Placu Powstańców Wielkopolskich (odgałęzienie jednej z głównych arterii Międzyrzecza – ul. 30 Stycznia, stanowiącej miejski odcinek drogi wojewódzkiej nr 137). W 2017 r. stacja obsłużyła 200–299 pasażerów na dobę.
W 2006 r. całkowicie spłonął magazyn wraz z rampą przylegający do gmachu stacji, zaś 11 lipca 2007 pożarowi uległ sam dworzec. Wiosną 2009 r. na stacji zamknięto kasy biletowe. 19 maja 2012 miał miejsce pożar dawnych zabudowań kolejowych nieopodal stacji. Po tych wydarzeniach poznański oddział Zakładu Gospodarowania Nieruchomościami PKP - w trybie przetargu - sprzedał budynek o powierzchni ponad 700 m² podmiotowi prywatnemu, a po jego gruntownej przebudowie jest on wykorzystywany na cele usługowo-handlowe. Od lat 90. XX wieku ruch pasażerski odbywa się tylko na jednej linii (nr 367) obsługiwanej przez Polregio, zaś pozostałe dwie linie obsługują wyłącznie ruch towarowy oraz specjalny (wojskowy). W 2019 r. Międzyrzecz odzyskał bezpośrednie połączenie z Poznaniem i Warszawą, dzięki uruchomieniu połączenia Szczecin Główny – Warszawa Wschodnia z wagonami bezpośrednimi do Gorzowa Wielkopolskiego.

</doc>
<doc id="656140" url="https://pl.wikipedia.org/wiki?curid=656140" title="Wepska Gmina Narodowa">
Wepska Gmina Narodowa

Wepska Gmina Narodowa, Wepska Wołost Narodowa, ros. Вепсская национальная волость – jednostka administracyjna w Federacji Rosyjskiej, wchodząca w skład rejonu prionieżskiego, położonego w obrębie rosyjskiej Republiki Karelii.
Położenie.
Gmina leży na południowo-zachodnim skraju rejonu prionieżskiego Karelii, nad jeziorem Onega. Od południa gmina graniczy z obwodem leningradzkim.
Powierzchnia.
Gmina ma powierzchnię 820 km². Większość obszaru pokrywa tajga, sosnowo-świerkowa, z domieszką drzew liściastych, głównie brzozy i osiki. Na terenie tym znajdują się liczne drobne jeziorka i rzeczki. Pewną część obszaru gminy stanowią bagna.
Ludność.
Gminę zamieszkują 3493 osoby (2002 r.), głównie Rosjanie. Wepsowie, w liczbie 1202, stanowią 35% populacji. Na terenie gminy mieszkają także Karelowie, Ukraińcy i Białorusini. Całość populacji stanowi ludność wiejska. Zdecydowana większość wyznaje prawosławie.
W ostatnich latach populacja gminy, tak jak populacja całej Karelii, zmniejsza się w wyniku emigracji zarobkowej do większych miast w Rosji oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka. Wynosi ok. 42 lat, przy czy średni wiek kobiety to ok. 45 lat, a mężczyzny – 40.
Gęstość zaludnienia w rejonie wynosi 4,2 os./km². i dokładnie odpowiada karelskiej średniej.
Historia.
Na terenach Gminy od starożytności zamieszkiwał ugrofiński naród Wepsów. W wyniku prowadzonej świadomie rusyfikacji, a następnie procesów asymilacyjnych związanych z urbanizacją i migracjami obecnie pozostało zaledwie ok. 10 tys. Wepsów, zaś zasiedlony przez nich obszar znacznie się skurczył.
Największym skupiskiem ludności narodowości wepskiej, zamieszkującej w sposób zwarty, był właśnie obszar gminy, i dlatego 20 stycznia 1994 r. utworzono tu autonomiczną Wepską Gminę Narodową. W założeniu autonomia ta ma umożliwiać rozwój wepskiej kultury i dbać o zachowanie tradycji i języka wepskiego.
Ośrodek administracyjny i osady.
Na terenie gminy nie ma ośrodków miejskich. Funkcję stolicy pełni wieś Szołtoziero, zamieszkana przez 1200 osób (2002). Poza nią na obszarze tej jednostki administracyjnej znajduje się jeszcze 11 wsi.
Gospodarka.
Gospodarka gminy, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także zajęcia tradycyjne: myślistwo i rybołówstwo oraz zbieractwo owoców runa leśnego. W większych ośrodkach osadniczych pewne znaczenie posiada szeroko rozumiana sfera usług.
Uprawa roli obejmuje głównie ziemniaki, rośliny pastewne, warzywa, a także zboża – jęczmień oraz żyto i owies. Dzięki dość łagodnemu (jak na karelskie warunki) klimatowi uprawiane są też owoce. W gminie hodowane są świnie, bydło domowe i drób.
Klimat.
Na terenie Rejonu panuje klimat umiarkowany chłodny, przejściowy pomiędzy morskim a kontynentalnym, łagodzony dodatkowo bliskością jeziora.
Średnia roczna temperatura powietrza wynosi ok. 3 °C. Średnia temperatura najchłodniejszego miesiąca – lutego wynosi –9 °C – 10 °C, zaś najcieplejszego – czerwca – ok. +17 °C. Okres bez przymrozków wynosi ok. 120 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="656152" url="https://pl.wikipedia.org/wiki?curid=656152" title="Argument kosmologiczny">
Argument kosmologiczny

Argument kosmologiczny – jeden z rodzajów rozumowań mających na celu dowiedzenie istnienia Boga. Arystoteles mówi o Pierwszym Poruszycielu jako przyczynie wszelkiego ruchu. Tomasz z Akwinu o pierwszej i samoistnej przyczynie, która jest podstawą wszelkiej przyczynowości w świecie.
Według teistów współczesna nauka, szczególnie kosmologia i drugie prawo termodynamiki, popierają kluczową przesłankę argumentu.
Do współczesnych obrońców argumentów kosmologicznych należą: William Lane Craig i William L. Rowe.
Jedną z postaci dowodu jest dowód z przygodności.
Treść.
Przesłanką rozumowania jest, że każdy skutek ma przyczynę. Cofając się w łańcuchu przyczynowym dojdzie się do pierwszej przyczyny wszystkiego, którą jest Bóg. Argument kosmologiczny opiera się na 3 przesłankach:

</doc>
<doc id="656157" url="https://pl.wikipedia.org/wiki?curid=656157" title="Czynna służba wojskowa">
Czynna służba wojskowa

Czynna służba wojskowa - każda służba wojskowa pełniona w siłach zbrojnych; w Siłach Zbrojnych Rzeczypospolitej Polskiej obejmuje:

</doc>
<doc id="656158" url="https://pl.wikipedia.org/wiki?curid=656158" title="Felix Weil">
Felix Weil

Felix Weil (ur. 1898, Buenos Aires, Argentyna, zm. 1975) – fundator i pierwotne źródło finansowania Instytutu Badań Społecznych we Frankfurcie nad Menem w Niemczech.
Urodził się w rodzinie bogatego kupca pochodzenia żydowskiego Hermanna Weila i jego żony Rosy Weil. W wieku 9 lat został wysłany na naukę do Niemiec do gimnazjum im. Goethego we Frankfurcie.
Po ukończeniu szkoły wstąpił na uniwersytet w Tybindze i Frankfurcie, który ukończył z tytułem doktora nauk politycznych. Podczas nauki na uniwersytetach rozwinęły się jego zainteresowania marksizmem i socjalizmem. Według historyka szkoły frankfurckiej – Martina Jaya – tematem jego dysertacji były „praktyczne problemy zastosowania socjalizmu” (patrz: Jay 1973, s. 5).
W 1922 r. sfinansował Pierwszy Marksistowski Tydzień Roboczy ("Erste Marxistische Arbeitswoche") w niemieckim mieście Ilmenau, którego zadaniem było odnalezienie przyczyn klęski marksizmu w krajach Zachodu i opracowanie nowej taktyki walki. W spotkaniu wzięły udział takie osobistości jak György Lukács, Karl Korsch, Richard Sorge, Friedrich Pollock i Karl August Wittfogel. Opierając się na powodzeniu tego przedsięwzięcia, postanowił wraz ze swym przyjacielem Friedrichem Pollockiem założyć Instytut Badań Społecznych w 1924 r.

</doc>
<doc id="656160" url="https://pl.wikipedia.org/wiki?curid=656160" title="Szołtoziero">
Szołtoziero

Szołtoziero (ros. "Шёлтозеро", karelski "Šoutjärvi", wepski "Šoutjärv`", fiński "Soutjärvi") - wieś w rejonie prionieżskim, na południu rosyjskiej Republiki Karelii, ośrodek administracyjny autonomii północnych Wepsów - Wepskiej Gminy Narodowej.
Osadę leżącą nad jeziorem Onega zamieszkuje ok. 1200 mieszkańców, głównie Rosjan.

</doc>
<doc id="656161" url="https://pl.wikipedia.org/wiki?curid=656161" title="Andorra la Vella">
Andorra la Vella



</doc>
<doc id="656164" url="https://pl.wikipedia.org/wiki?curid=656164" title="Tytus z Krety">
Tytus z Krety

Tytus z Krety, Tytus Kreteński, apostoł Tytus, cs. "Apostoł Tit, jepiskop Kritskij" (ur. ok. 2 w Antiochii Syryjskiej, zm. ok. 96 prawdopodobnie w Gortynie) – uczeń św. Pawła Apostoła, biskup, apostoł Krety, święty Kościoła katolickiego i prawosławnego.
Życiorys.
Tytus znany jest wyłącznie z listów św. Pawła.
Pochodził z rodziny grecko-rzymskiej, zamieszkałej w okolicy Antiochii Syryjskiej (dzisiejsza Turcja). Stamtąd zabrał go Apostoł do Jerozolimy.
Tytus został wyznaczony przez św. Pawła na biskupa Krety – opiekował się tamtejszą gminą chrześcijańską. W Nowym Testamencie znajduje się list skierowany do Tytusa napisany ok. 65 roku przez św. Pawła.
Tytus zmarł w wieku 94 lat. Grób Tytusa znajduje się prawdopodobnie w Gortynie, gdzie według legendy miał ponieść śmierć męczeńską, natomiast relikwie Grecy przenieśli w 1662 roku do Bazyliki św. Marka w Wenecji. W roku 1966 Paweł VI zwrócił je Cerkwi prawosławnej na Krecie, gdzie spoczywają w mieście Heraklion ("Iraklion").
Kult.
Święty Tytus jest patronem Krety.
Wspomnienie liturgiczne w Kościele katolickim (w zwyczajnej formie rytu rzymskiego) obchodzone jest 26 stycznia, obok św. Tymoteusza, biskupa z Efezu (również patrona Krety). W nadzwyczajnej formie rytu rzymskiego obchód ten ma miejsce 6 lutego (święto św. Tymoteusza jest oddzielnym obchodem, który przypada 24 stycznia).
Cerkiew prawosławna wspomina apostoła Tytusa dwukrotnie:
W ikonografii święty przedstawiany jest w stroju biskupim lub stroju przyjętym dla apostołów (przeważnie w zielonym paliuszu). Ma krótką, kasztanową brodę.
Jego atrybutem jest księga, w dłoni często trzyma krzyż.

</doc>
<doc id="656166" url="https://pl.wikipedia.org/wiki?curid=656166" title="Meresanch III">
Meresanch III

Meresanch III – królowa starożytnego Egiptu z IV dynastii.
Była córką Kawaba i Hetepheres II oraz wnuczką władcy Egiptu Chufu (Cheopsa). Urodziła się w trakcie panowania tego ostatniego. 
Choć jej ojciec nigdy nie był królem, tylko następcą tronu, nosiła tytuł "Królewskiej Córki". Prawdopodobnie została adoptowana przez swojego wuja Dżedefre, domniemanego zabójcy ojca i drugiego małżonka matki. Wyszła za mąż za swego drugiego wuja Chefrena, któremu urodziła 8 córek, m.in. Chemerernebti II, Hemetre, Rechetre i Szepsesetkau. 
Po śmierci w wieku ok. 50 lat pochowana została w pięknie dekorowanej mastabie we wschodniej części nekropoli w Gizie. Obecnie jej mumia, odnaleziona przez Reisnera, znajduje się w Muzeum Egipskim w Kairze.

</doc>
<doc id="656172" url="https://pl.wikipedia.org/wiki?curid=656172" title="My Music">
My Music

My Music – polska wytwórnia płytowa założona w 2006 na kanwie rozwiązanej tego samego roku firmy – UMC Records. 
Charakterystyka.
Stanowi część koncernu MyMusic Group Sp. z o.o.. Nakładem My Music ukazały się m.in. nagrania takich wykonawców jak: Proletaryat, Jula, CF98, Hurt, DKA, Gosia Andrzejewicz, Gimpson, Indios Bravos, Kalwi &amp; Remi, Łobuzy, Verba, Mezo, Agnieszka Włodarczyk, Eldo, Pięć Dwa, B.O.K, Jeden Osiem L, Abradab, Grupa Operacyjna Sylwia Lipka, Dawid Kwiatkowski, Hans, Zeamsone czy Tymek.
W 2015 Dominik Urbański zbył mniejszościowy pakiet własnościowy Remigiuszowi Łupickiemu, który pozostaje w posiadaniu 90% udziałów w wytwórni.

</doc>
<doc id="656173" url="https://pl.wikipedia.org/wiki?curid=656173" title="Bogdan Wojdowski">
Bogdan Wojdowski

Bogdan Wojdowski, pierwotnie Dawid Wojdowski (ur. 30 listopada 1930 w Warszawie, zm. 21 kwietnia 1994 w Warszawie) – polski pisarz, krytyk literacki i teatralny oraz publicysta.
Życiorys.
Urodził się w rodzinie żydowskiej jako syn Szymona Jakuba Wojdowskiego (stolarza-tapicera) i Edwardy z domu Bark. Latem 1942 razem z młodszą siostrą został wyprowadzony z warszawskiego getta i ukryty po aryjskiej stronie.
W 1954 ukończył studia polonistyczne na Uniwersytecie Warszawskim. Debiutował w tygodniku „Wieś” w 1951; należał do redakcji „Przeglądu Kulturalnego” i w latach 1960–1964 „Współczesności”. Twórczość literacka Wojdowskiego dotyczy w znacznej części wydarzeń II wojny światowej, w tym zagłady polskich Żydów. Często, jak na przykład w powieści "Chleb rzucony umarłym" (nagrodzonej przez Ministerstwo Kultury i Sztuki), obok tragedii środowiska i dramatyzmu sytuacji jednostki ukazuje psychikę ofiar hitleryzmu: uczucie poniżenia i zagubienia wraz z wolą walki o przeżycie i ocalenie własnego człowieczeństwa, godności indywidualnej.
Najchętniej sięgał do krótszych form literackich, zwłaszcza w zakresie tematyki współczesnej, którą oddawał z dużym autentyzmem i znajomością bytu środowisk podmiejskich. Prozę jego charakteryzowała przenikliwa obserwacja społeczna i obyczajowa, nasycenie konkretem, swoisty liryzm. Szczególnie interesowała go psychika bohaterów jego opowieści "–" ludzi w sytuacjach szczególnych, którym z trudem mogą sprostać. Cechował go wyrazisty styl wytworzony precyzją słowa i plastyką obrazu kreślonego ostro i syntetycznie.
Zmarł śmiercią samobójczą. Pochowany na cmentarzu żydowskim przy ulicy Okopowej w Warszawie (kwatera 2, rząd 9).
W 2013 rodzina pisarza (żona Maria Iwaszkiewicz-Wojdowska i siostra Irena Grabska) podarowały jego archiwum Bibliotece Narodowej.

</doc>
<doc id="656174" url="https://pl.wikipedia.org/wiki?curid=656174" title="Pierwszy poruszyciel">
Pierwszy poruszyciel

Pierwszy poruszyciel (albo nieruchomy poruszyciel) łac. "primus motor" – w filozofii Arystotelesa przyczyna ruchu obrotowego piątego elementu (pozostałe to ziemia, ogień, powietrze i woda) znajdującego się na obwodzie świata. Filozof pisze o nim głównie w księdze (XII) swej Metafizyki.
Jest przyczyną ruchu i podtrzymuje ruch w trwaniu. Porusza kochającego. Jest to żywy byt, wieczny i najdoskonalszy. Arystoteles nazywa go niepoddanym ruchowi "Bogiem-Umysłem", uznając go za transcendentną substancję, będącą czystym aktem bez żadnej "możności" i bez materialnej zasady. Jest on czystą myślą, zajmującą się "w najwyższym stopniu tym, co boskie" (1074b n9). Powoduje on pierwotny, wieczny i jeden ruch [1073 a n. 8), wprawiający w ruch eter, ten zaś porusza kolejne sfery świata.
Na podstawie tej charakterystyki św. Tomasz z Akwinu utożsamił pierwszego poruszyciela z Bogiem ze Starego Testamentu (Jahwe, czyli "Jestem Który Jestem" - Wj 3,14).

</doc>
<doc id="656177" url="https://pl.wikipedia.org/wiki?curid=656177" title="Nieruchomy poruszyciel">
Nieruchomy poruszyciel



</doc>
<doc id="656178" url="https://pl.wikipedia.org/wiki?curid=656178" title="Jan Rokycana">
Jan Rokycana

Jan Rokycana, właśc. Jan z Rokycan (ur. ok. 1396 w Rokycanach, zm. 21 lutego 1471 w Pradze) – czeski duchowny i kaznodzieja, teolog husycki, utrakwista.
Młodość.
W młodości wstąpił do zakonu augustianów w rodzinnych Rokycanach, który dość szybko opuścił by podjąć studia w Pradze. Tam też w 1415 uzyskał stopień licencjata (bakałarza). Przystąpił do ruchu przeciwko Janowi Želivskiemu, zanim ten uciekł z Pragi. Występował także przeciwko taborytom, przede wszystkim w Konopiszte w 1423 roku, a następnie w Pradze przeciwko Janowi Żiżce, który pokonał wspieraną przez Rokycanę koalicję umiarkowanych husytów i katolików w bitwie pod Malešovem.
Wikariusz kościoła tyńskiego.
W 1427 został wikariuszem kościoła tyńskiego w Pradze. Był przeciwnikiem księcia Zygmunta Korybuta. W 1429 jako wikariusz generalny archidiecezji praskiej stał się "správcem duchovenstva podobojí". W 1430 zdobył tytuł magistra, a następnie, w 1435 został rektorem Uniwersytetu Karola. W tym samym roku, 21 października w kościele tyńskim został przez utrakwistów obrany arcybiskupem Pragi.
Działalność po wyborze.
4 października 1441 zwołał synod w Kutnej Horze, który ogłosił podstawowe prawdy wiary husyckiej. W 1442 zawarł porozumienie z Janem z Příbrami. W 1444 taboryci mimo sprzyjającej sytuacji, jednogłośnie odmówili uznania tych decyzji i ich doktryna została potępiona.
W 1449 Rokycana rozpoczął regularną korespondencję z papieżem Mikołajem V w sprawie udzielenia święceń biskupich. W końcu postanowił spotkać się z papieżem osobiście, okazało się to jednak niemożliwe, gdyż musiałby przebyć tereny Niemiec. Z tego też powodu w 1451 rozpoczął negocjacje z Konstantynopolem w sprawie możliwej współpracy husytów z Kościołami prawosławnymi, jednakże zrezygnował z tego po zdobyciu Konstantynopola przez Turków w 1453 roku.
Królowi Władysławowi Pogrobowcowi (1440–1457) nie odpowiadał porządek dnia Rokycany, toteż nie uczęszczał na jego kazania. W 1457 arcybiskup rozpoczął ponowną korespondencję bezpośrednio z papieżem (wówczas z Kalikstem III), którą przerwał z powodu śmierci Władysława.
Panowanie Jerzego z Podiebradów.
Sytuacja w pewnym stopniu uległa poprawie po przejęciu władzy przez Jerzego z Podiebradów. Mimo że ograniczył on władzę Kościoła, Rokycana w swych publicznych wypowiedziach opowiedział się za jego elekcją. Arcybiskup początkowo udzielił poparcia polityce prowadzonej przez Jerzego i nakazał dzwonić we wszystkich kościołach na znak pojednania. W odpowiedzi król rozważał kandydaturę jego osoby jako reprezentanta Kościoła oraz uczęszczał naprzemiennie na msze Rokycany i msze w katedrze św. Wita.
W 1461 Jerzy z Podiebradów zaczął zabiegać o tron Świętego Cesarstwa Rzymskiego, który z pewnością miał być wykorzystany na korzyść husytyzmu. Wówczas jednak Rokycana wypowiedział się w kazaniu przeciwko królowi. 7 lutego 1465 odbył rozmowy z królewskimi ministrami, zakończone zobowiązaniem, że król nawiąże ponownie współpracę z Kościołem.
Rok później, w 1466 Rokycana doznał udaru mózgu, po którym miał trudności z mówieniem. Zmarł 21 lutego 1471 roku i pochowany został w Pradze, w kościele Marii Panny przed Tynem, z którym przez wiele lat był związany.
Jan Rokycana jest jednym z epizodycznych bohaterów powieści historyczno-fantastycznej Andrzeja Sapkowskiego "Boży bojownicy", stanowiącej drugi tom tzw. "Trylogii husyckiej".
Dorobek.
Rokycana jest również autorem pieśni religijnych:

</doc>
<doc id="656179" url="https://pl.wikipedia.org/wiki?curid=656179" title="Muzeum Śląskie w Görlitz">
Muzeum Śląskie w Görlitz

Muzeum Śląskie w Görlitz () – muzeum w Görlitz, instytucja kulturalna prezentująca rzemiosło artystyczne i dzieła sztuki z obszaru Śląska. Muzeum otwarto 13 maja 2006 w kompleksie budynków Schönhof, Mittelhaus i Hallenhaus przy Targu Rybnym (Fischmarkt) i Dolnym Rynku (Untermarkt) w Görlitz.
Całość ekspozycji jest dwujęzyczna (niemiecka, polska).
Muzeum jest finansowane przez fundację "Stiftung Schlesisches Museum zu Görlitz".
Literatura.
Muzeum Śląskie w Görlitz. Muzeum europejskiego regionu kulturowego.
Wyd. M.Bauer, J.Brade, M.Kügler i M.Pietsch, Halle 2006, tekst niem/pol, .

</doc>
<doc id="656180" url="https://pl.wikipedia.org/wiki?curid=656180" title="Jan z Rokycan">
Jan z Rokycan



</doc>
<doc id="656181" url="https://pl.wikipedia.org/wiki?curid=656181" title="Ulica Andrzeja Struga">
Ulica Andrzeja Struga



</doc>
<doc id="656182" url="https://pl.wikipedia.org/wiki?curid=656182" title="Jan z Rokycana">
Jan z Rokycana



</doc>
<doc id="656185" url="https://pl.wikipedia.org/wiki?curid=656185" title="Ulica Struga">
Ulica Struga



</doc>
<doc id="656187" url="https://pl.wikipedia.org/wiki?curid=656187" title="Ruch (filozofia)">
Ruch (filozofia)

Ruch (łac. "motus", "motio") – w filozofii nowożytnej zmiana miejsca w przestrzeni względem jakiegoś punktu stałego lub uważanego za taki. W metafizyce klasycznej od czasów Arystotelesa ruch jest aktualizacją tego co jest w możności. Ruch jest więc zmianą: ilościową, jakościową lub lokalną, której podlega wszystko, co skończone.
W metafizyce klasycznej.
Platon sprowadza wszelkie zmiany do ruchu przestrzennego mającego przyczyny.
Według określenia Arystotelesa ruch jest przejściem od możności do aktu. Nie istnieje jakikolwiek ruchu poza rzeczami. By to przejście, ten ruch mógł się dokonać, konieczna jest "potencjalność bytu", tzn. realne istnienie bytów, które nie są doskonałe, mogą się poruszać ku doskonałości swej natury.
Tak pojętym ruchem rządzą według niego dwie zasady:
Na podstawie tych zasad Arystoteles doszedł do pojęcia Pierwszego Poruszyciela jako ostatecznej racji ruchu.
W Arystotelizmie odróżnia się sytuacje, w których przyczyna ruchu znajduje się w poruszającej się rzeczy, stanowiąc jej naturę (ruch wsobny, łac. "motus immanens"), od takich, w których przyczyna jest wobec niej zewnętrzna (ruch przechodni, łac. "motus transiens"). 
Wyróżnia się trzy rodzaje ruchu wśród bytów:
W filozofii średniowiecznej.
Scholastyka tomistyczna przyjęła arystotelesowskie pojęcie ruchu.
Według średniowiecznej teorii impetu Buridana siła działająca pochodzi wprawdzie z zewnątrz, ale uwidacznia się w ciele i dalej działa już w nim samym. Ponieważ identyczność rzeczy w czasie uważano za warunek ruchu, musiano – skoro wszystko płynie (Heraklit) – uznać przynajmniej za nieruchomy sam byt (Parmenides).
W filozofii nowożytnej.
W teorii Kartezjusza, która należała do nurtu mechanicystycznego, ruch nigdy nie dokonuje się w linii prostej. Utożsamiał on materię z "rozciągłością", co wyklucza pojęcie próżni, to zaś uniemożliwia ruch w liniowy, dlatego ciała poruszają się ruchem kołowym.
Ontologia marksistowska.
W materialistycznej ontologii marksizmu ruch jest koniecznym atrybutem materii. Jedno bez drugiego nie może istnieć. Materia doznaje rozwoju dzięki ruchowi, tworząc nowe układy i struktury. F. Engels wyróżnił pięć rodzajów ruchu, wszystkie one dokonują się w ramach świata materii:

</doc>
<doc id="656193" url="https://pl.wikipedia.org/wiki?curid=656193" title="Trossingen">
Trossingen

Trossingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, siedziba wspólnoty administracyjnej Trossingen. Leży ok. 17 km na północny zachód od Tuttlingen, pomiędzy Villingen-Schwenningen a Spaichingen.

</doc>
<doc id="656196" url="https://pl.wikipedia.org/wiki?curid=656196" title="Synagoga w Dęblinie">
Synagoga w Dęblinie

Synagoga w Dęblinie – zbudowana w połowie XIX wieku, przy ulicy Okólnej 33. Podczas II wojny światowej hitlerowcy zdewastowali synagogę. Po wojnie budynek synagogi służył jako łaźnia miejska, następnie przebudowano ją na magazyn.Obecnie nieistniejąca – na jej miejscu stoi sklep AGD-RTV.

</doc>
<doc id="656198" url="https://pl.wikipedia.org/wiki?curid=656198" title="Astronomia praktyczna">
Astronomia praktyczna

Astronomia praktyczna – dział astronomii, zajmujący się teorią przyrządów astronomicznych, metodami obserwacyjnymi i ich optymalizacją. Głównym celem jest opracowanie metod wyznaczania współrzędnych. Astronomia praktyczna została wyparta przez bardziej nowoczesną geodezję satelitarną.

</doc>
<doc id="656200" url="https://pl.wikipedia.org/wiki?curid=656200" title="Carl Grünberg">
Carl Grünberg

Carl Grünberg (ur. 10 lutego 1861 w Fokszany, zm. 2 lutego 1940 we Frankfurcie nad Menem) – niemiecki marksista, historyk ruchu robotniczego, pierwszy dyrektor Instytutu Badań Społecznych we Frankfurcie nad Menem.
Przedstawiciel starszej generacji ortodoksów marksistowskich, w latach 1923–1930 dyrektor Instytutu Badań Społecznych. Od 1910 wydawał pismo naukowe „Archiv für die Geschichte des Sozialismus und der Arbeiterbewegung” poświęcone historii ruchu robotniczego oraz teorii marksizmu.

</doc>
<doc id="656208" url="https://pl.wikipedia.org/wiki?curid=656208" title="Urim i Tummim">
Urim i Tummim

Urim i Tummim () – w starożytnym judaizmie dwa, różniące się kolorem (najprawdopodobniej biały i czarny), kamienie należące do arcykapłana, służące jako losy do objawiania Bożych wyroków.
Urim to liczba mnoga od "światło", natomiast Tummim można przetłumaczyć jako "doskonałość", lecz także "niewinność", "czystość" lub "prawda", przy czym też jest to forma liczby mnogiej. 
Judaizm.
Były przechowywane w pektorale (napierśniku Efodu), który arcykapłan nosił na piersi. W Biblii wymienione są kilkakrotnie: Wj 28:15-30 (przy opisie pektorału); Kpł 8:8 (ustanowienie Aarona i jego synów kapłanami); Pwt 33:8 (Błogosławieństwo Mojżesza nad Lewim.); Ezd 2:63 (wzmianka) i Ne 7:65 (wzmianka o zaginięciu). Nie jest znana jednak ani ich budowa ani technika posługiwania się nimi. Prawdopodobnie można było uzyskać przy ich pomocy tylko odpowiedź na pytanie z alternatywą tak/nie. Według niektórych biblistów z biegiem czasu Urim i Tummim zostały wmontowane do Arcykapłańskiego Efodu i wraz z 10 innymi kamieniami symbolizowały 12 pokoleń Izraela. Pismo Święte natomiast mówi, że imiona plemion Izraela były wyryte na dwóch kamieniach onyksowych po 6 imion na każdym i umieszczone na naramiennikach (Księga Wyjścia 28:9-12) oraz na zestawie 12 innych, szlachetnych kamieni umieszczonych w 4 rzędach na napierśniku, w którym to przechowywano Urim i Tummim (Księga Wyjścia 28:17-21).
Prawdopodobnie posługiwano się nimi do czasu zburzenia Pierwszej Świątyni w 586 r. p.n.e. Po powrocie z niewoli Nehemiasz podczas spisu powracających przekazuje informację, że dotychczas nie powrócił Arcykapłan noszący Urim i Tummim; Ne 7:65. Natomiast w Talmudzie można odnaleźć różne spekulacje dotyczące losów kamieni Urim i Tummim.
Józef Flawiusz w dziele "Dawne dzieje Izraela" ks. III 216 opisuje, że za pomocą przyszytych do pektorału, znajdującego się na piersiach arcykapłana, dwunastu kamieni, Bóg zapowiadał zwycięstwo wojownikom mającym toczyć bitwę. Zanim zdążyli oni do boju wyruszyć, świetlisty blask tryskał z kamieni dając do zrozumienia wszystkim to obserwującym, że Bóg postanowił wesprzeć wyruszających i czeka ich zwycięstwo. Kamienie przestały świecić około 135–105 r. p.n.e., w czasie śmierci Jana Hirkana, czyli w końcu rządów teokratycznych.
Mormonizm.
Zdaniem świętych w dniach ostatnich w XIX wieku na wzgórzu Kumorah Joseph Smith wykopał wspomniane kamienie i dzięki ich pomocy przetłumaczył Księgę Mormona. Według opisów Smitha odnalezione przez niego kamienie były kryształami.

</doc>
<doc id="656209" url="https://pl.wikipedia.org/wiki?curid=656209" title="Karl Grunberg">
Karl Grunberg



</doc>
<doc id="656214" url="https://pl.wikipedia.org/wiki?curid=656214" title="DW235">
DW235



</doc>
<doc id="656219" url="https://pl.wikipedia.org/wiki?curid=656219" title="Synagoga we Frampolu">
Synagoga we Frampolu

Synagoga we Frampolu – nieistniejąca obecnie synagoga zbudowana w 1878 roku we Frampolu. Synagoga została zniszczona podczas niemieckiego bombardowania miasta we wrześniu 1939.

</doc>
<doc id="656221" url="https://pl.wikipedia.org/wiki?curid=656221" title="Stefan Kozłowski (1928–2007)">
Stefan Kozłowski (1928–2007)

Stefan Kozłowski (ur. 5 stycznia 1928 we Lwowie, zm. 17 września 2007 w Krynicy-Zdroju) – polski geolog, ekolog, nauczyciel akademicki, polityk i taternik, poseł na Sejm X kadencji, minister ochrony środowiska, zasobów naturalnych i leśnictwa w rządzie Jana Olszewskiego.
Życiorys.
Był wnukiem Stanisława Postępskiego i Stefana Kozłowskiego, synem Jadwigi z Postępskich i Tomasza Kozłowskiego (legionisty, posła na Sejm, właściciela majątku Przybysławice), bratankiem Leona Kozłowskiego (archeologa i premiera w latach 1934–1935) oraz Anieli Kozłowskiej (botanika), bratem Krzysztofa Kozłowskiego (dziennikarza i filozofa, senatora oraz ministra spraw wewnętrznych), krewnym Adama Kozłowskiego (duchownego), Zofii Kozłowskiej-Budkowej (mediewistki) i Henryka Kozłowskiego (inżyniera).
Jako taternik należał do Klubu Wysokogórskiego Polskiego Towarzystwa Tatrzańskiego od 3 lutego 1949, działał też w oddziale krakowskim PTT, a od 5 stycznia 1950 w Polskim Związku Narciarskim. 10 marca 1953 został zmieciony z lawiną ze żlebu Koziego Wierchu w Tatrach. Uczestniczył w pierwszym po wojnie narciarskim przejściu grzbietu Bieszczadów Zachodnich (1956), wyprawie w góry Kaukazu (1957) i Alpy Julijskie w (1959). Był członkiem oddziału krakowskiego Polskiego Towarzystwa Tatrzańskiego.
Ukończył w 1952 studia na Akademii Górniczo-Hutniczej w Krakowie. Od 1950 do 1952 studiował dodatkowo geologię na Uniwersytecie Jagiellońskim. Był asystentem profesora Walerego Goetla. Uczestnik w Polskiej Ekspedycji Geologicznej do Mongolii w 1962.
Od 1948 do 1951 pracował jako młodszy asystent na AGH, w latach 1953–1963 był zatrudniony w Przedsiębiorstwie Geologicznym w Krakowie na stanowisku głównego inżyniera dokumentacji oraz kierownika działu studiów i projektów. Od 1963 do 2007 pozostawał związany z Państwowym Instytutem Geologicznym w Warszawie, w latach 1963–1984 był kierownikiem Zakładu Złóż Surowców Skalnych Instytutu Geologicznego. W 1976 otrzymał tytuł naukowy profesora.
Przewodniczył Radzie Geologicznej w (1990–1991), zasiadał w Państwowej Radzie Ochrony Przyrody w (1968–1989), Państwowej Radzie Ochrony Środowiska w (1981–1990), Państwowej Radzie Gospodarki Przestrzennej, a także Wojewódzkiej Radzie Ochrony Przyrody Województwa Mazowieckiego w (2004–2007). Przewodniczył Komitetowi Inżynierii Środowiska Polskiej Akademii Nauk w latach 1982–1987 i Komitetowi „Człowiek i Środowisko” PAN w latach 1990–2006. Był członkiem Komitetu Przestrzennego Zagospodarowania Kraju PAN (1996–1998), Komitetu Prognoz „Polska 2000 Plus”, od 1991 do 1994 pełnił funkcję wiceprzewodniczącego Komisji Nauk Stosowanych Komitetu Badań Naukowych. Przewodniczył radzie naukowej porozumienia Zielone Płuca Polski (od 1993), był też członkiem rady naukowej Centralnego Laboratorium Ochrony Radiologicznej (2003–2007), Ligi Ochrony Przyrody, rady Instytutu na rzecz Ekorozwoju (1992–1995). Przewodniczył komitetowi Redakcyjnemu półrocznika „Człowiek i przyroda” wydawanego przez Katolicki Uniwersytet Lubelski, radzie programowej rocznika „Przyroda i Człowiek” Olsztyńskiego Centrum Edukacji Ekologicznej, rady naukowo-programowej dwumiesięcznika „Problemy ekologii”. Wchodził w skład komitetu redakcyjnego miesięcznika „Przegląd Geologiczny” i czasopisma „Problemy ekorozwoju” PAN, rady redakcyjnej Zeszytów Naukowych Komitetu „Człowiek i Środowisko” PAN, rady programowej miesięcznika „Aura” i rocznika „Studia ecologiae et bioethicae” Uniwersytetu Kardynała Stefana Wyszyńskiego. Jako autor, współautor i redaktor ogłosił kilkaset publikacji, opracowań i ekspertyz z zakresu geologii, sozologii, ekologii, ochrony środowiska, ochrony krajobrazu, planowania przestrzennego, ekorozwoju i zrównoważonego rozwoju.
Należał do inicjatorów utworzenia Banku Ochrony Środowiska, był współtwórcą i wiceprzewodniczącym rady fundatorów Narodowej Fundacji Ochrony Środowiska, współfundatorem i członkiem kapituły Nagrody Zielonego Liścia.
Jako nauczyciel akademicki wykładał w Wyższej Szkole Pedagogicznej w Opolu (1989–1995), na Katolickim Uniwersytecie Lubelskim (na którym od 1992 do 2002 kierował Katedrą Ochrony Środowiska), w Wyższej Szkole Humanistycznej w Pułtusku (1995–2004), Wyższej Szkole Przedsiębiorczości i Rozwoju Regionalnego w Falentach (2005–2007). Zajmował stanowisko dziekana Wydziału Ekologii Wyższej Szkoły Ekologii i Zarządzania w Warszawie (od 2006).
W 1980 wstąpił do Niezależnego Samorządnego Związku Zawodowego „Solidarność”, przewodniczył zespołowi ekspertów związku w Instytucie Geologicznym do 1981. Od 1988 wchodził do Komitetu Obywatelskiego. Przewodniczył komisji ochrony środowiska i zasobów naturalnych w KO, uczestniczył w obradach Okrągłego Stołu w 1989 jako przewodniczący zespołu ekologicznego ze strony opozycyjnej. Był też wiceprzewodniczącym Fundacji Obywatelskiej (1990–1992).
W latach 1989–1991 sprawował mandat posła na Sejm X kadencji z poparciem KO „S”, wybranego w okręgu kędzierzyńskim. Był wiceprzewodniczącym Komisji Ochrony Środowiska, Zasobów Naturalnych i Leśnictwa, należał do Obywatelskiego Klubu Parlamentarnego.
Od 23 grudnia 1991 do 11 lipca 1992 zajmował stanowisko ministra ochrony środowiska, zasobów naturalnych i leśnictwa w rządzie Jana Olszewskiego. Od 1 września 1992 do 22 grudnia 1995 doradzał prezydentowi Lechowi Wałęsie w sprawach ekologii i ochrony środowiska, w latach 1993–1995 przewodniczył Radzie Ekologicznej działającej przy prezydencie.
Był członkiem honorowym Polskiego Towarzystwa Geologicznego (od 1996), Ruchu Ekologicznego św. Franciszka z Asyżu (od 2005) oraz Polskiego Towarzystwa Tatrzańskiego (od 2007).
Zmarł nagle, wygłaszając referat na konferencji „Krynica 2007”. Został pochowany na cmentarzu Powązkowskim w Warszawie (kwatera 33, rząd 6, grób 23/24).
Odznaczenia i wyróżnienia.
Odznaczony m.in. Złotym Krzyżem Zasługi (1974), Krzyżem Komandorskim Orderu Odrodzenia Polski (1990), Odznaką honorową „Za Zasługi dla Ochrony Środowiska i Gospodarki Wodnej” (2003), Medalem za zasługi dla Katolickiego Uniwersytetu Lubelskiego (2007).
W 1998 został wyróżniony Złotą Odznaką PTTK z Kosówką. Wyróżniony nagrodą Ligi Ochrony Przyrody „Zielone Serce Przyrodzie” (1998), Nagrodą Pracy Organicznej w Ochronie Środowiska im. Wojciecha Dutki (2006), Nagrodą Ministra Środowiska za całokształt działalności naukowo-badawczej w dziedzinie geologii i ochrony środowiska (2007), nagrody „Zielony Laur z diamentami” (2007).

</doc>
<doc id="656223" url="https://pl.wikipedia.org/wiki?curid=656223" title="Optyka adaptacyjna">
Optyka adaptacyjna



</doc>
<doc id="656224" url="https://pl.wikipedia.org/wiki?curid=656224" title="CD Ñublense">
CD Ñublense

Club de Deportes Ñublense – chilijski klub piłkarski z siedzibą w mieście Chillán położonym w regionie Biobío.
Historia.
Klub założony został 20 sierpnia 1916 i obecnie jest beniaminkiem pierwszej ligi chilijskiej (Primera División de Chile). Głównymi rywalami klubu ("Rival Clásico") są Curicó Unido oraz Linares Unido. W 1961 oddano do użytku stadion klubu Estadio Nelson Oyarzún mogący pomieścić 17 500 widzów.

</doc>
<doc id="656226" url="https://pl.wikipedia.org/wiki?curid=656226" title="Club de Deportes Ñublense">
Club de Deportes Ñublense



</doc>
<doc id="656227" url="https://pl.wikipedia.org/wiki?curid=656227" title="Jan Wojsławski">
Jan Wojsławski

Jan Wojsławski lub Jan Woysławski herbu Junosza (ur. ok. 1480 w Wojsławicach, zm. 30 listopada 1549) – ksiądz, kanonik warszawski i płocki, proboszcz łomżyński.
Był budowniczym kościoła farnego pw. św. Michała Archanioła i Jana Chrzciciela (od 1925 roku - katedra). Od 1519 roku był proboszczem ustanowionej przy nim parafii. Funkcję tę sprawował do końca swego życia. W 1523 książę mazowiecki Janusz III nadał mu majątek Chrzęsne. Piastował również stanowisko pisarza ziemskiego łomżyńskiego. W latach 1547-1548 dzierżawił starostwo łomżyńskie i wiskie.
Został pochowany w krypcie centralnej prezbiterium katedry. Jego płyta nagrobna znajduje się na pierwszym filarze kościoła.
W 2005 roku podczas remontu kościoła odnaleziono w prezbiterium szczątki ok. 150 osób wśród których znajdował się także szkielet księdza Wojsławskiego. W listopadzie 2007 roku zaprezentowano odtworzoną na podstawie czaszki twarz księdza.

</doc>
<doc id="656229" url="https://pl.wikipedia.org/wiki?curid=656229" title="Antun Bonačić">
Antun Bonačić

Antun Bonačić, ps. Tonči, (ur. 12 czerwca 1905 w Splicie - zm. 25 września 1948), chorwacki piłkarz, występujący na pozycji lewego pomocnika. Był jednym z zawodników najbardziej utalentowanej generacji przedwojennego Hajduka Split.
Był członkiem słynnej ekipy prowadzonej przez słynnego trenera, "Mistrza znad morza", Lukę Kaliternę. Bonačić wraz z drużyną zdobył wtedy dwa tytuły mistrza Jugosławii w roku 1927 i 1929. Ogółem w barwach Hajduka zagrał 174 meczach, w roku 1926 osiągnął 100 występów w barwach Hajduka.
Występował na lewej stronie boiska, dysponował świetnymi umiejętnościami technicznymi, bardzo dobrze strzelał, w pamięci ówczesnych kibiców zachował się między innymi dzięki bardzo eleganckiej i finezyjnej grze. W roku 1931 przeniósł się do francuskiego zespołu Olympique Marsylia, gdzie grał aż do roku 1933, w którym zakończył piłkarską karierę. Osiadł na stałe w Zagrzebiu, gdzie zdobył tytuł magistra ekonomii na uniwersytecie zagrzebskim.
Jednokrotnie wystąpił w reprezentacji B (1928), wystąpił w siedmiu meczach reprezentacji Jugosławii, gdzie strzelił dwa gole. Zadebiutował w reprezentacji 28 września 1924 w Zagrzebiu, w meczu przeciwko Czechosłowacji przegranym przez Jugosławię 0:2. W reprezentacji w tym czasie występował bramkarz Hajduka Split, Dragutin Friedrich. Powołany jako bramkarz rezerwowy na ten mecz był także drugi bramkarza Hajduka, posiadający obywatelstwo włoskie Ottmar Gazzari. Ostatni raz w reprezentacji wystąpił 25 października 1931 w Poznaniu w towarzyskim meczu przeciwko Polsce przegranym 3:6. Swoje dwie bramki zdobył w wygranych przez reprezentację dwóch meczach, z których każdy rozgrywany był z Rumunią.
Bonačić zginął tragicznie zastrzelony przez jugosłowiańskich żandarmów, zatrzymany na nielegalnym przekraczaniu granicy z Włochami.

</doc>
<doc id="656230" url="https://pl.wikipedia.org/wiki?curid=656230" title="Synagoga w Goraju">
Synagoga w Goraju

Synagoga w Goraju – zbudowana z kamienia i cegły prawdopodobnie w drugiej połowie XVII w. w stylu renesansowym, jako jeden z dwóch murowanych budynków po kościele parafialnym w Goraju. W XVIII w. synagogę remontowano i jednocześnie rozbudowano w kierunku zachodnim. W dobudowanej części znalazła się sień, a nad nią na piętrze babiniec. Budynek tworzył zwartą, wzdłużną bryłę o grubych murach wspartych w zachodnich narożnikach przyporami. Ściany synagogi z zewnątrz gładkie, wg. profesora A. Szyszko-Bohusza pomalowane były w kapitele, pilastry i portale. Na osi ściany zachodniej znajdował się otwór drzwiowy obramiony dwoma półkolumnami zwieńczonymi gzymsem z półkolistym tympanonem. Całość przekryta była wysokim, dwukondygnacyjnym dachem czterospadowym krytym gontem.
Sala modlitw na planie prostokąta zbliżonego do kwadratu przekryta była sklepieniem kolebkowym z lunetami. Sklepienie i ściany były pokryte bogatą dekoracją wyrobioną w tynku w formie profilowanych listew. W ścianach bocznych znajdowała się para wysokich przesklepionych półkoliście okien. Okna w ścianie zachodniej po rozbudowie zostały prawdopodobnie zamurowane i zastąpione szeregiem otworów łączących babiniec z salą główną. W sali znajdowała się ośmioboczna bima z ozdobną żeliwną balustradą późniejszego pochodzenia niż budynek. Forma aron ha-kodesz nie jest znana.
Podczas II wojny światowej, hitlerowcy zniszczyli synagogę. Po wojnie synagogi nie odbudowano. Znana jest z krótkiej informacji i kilku fotografii wykonanych przez profesora A. Szyszko-Bohusza w 1926.

</doc>
<doc id="656231" url="https://pl.wikipedia.org/wiki?curid=656231" title="Antun Bonacić">
Antun Bonacić



</doc>
<doc id="656234" url="https://pl.wikipedia.org/wiki?curid=656234" title="Hans Cornelius">
Hans Cornelius

Johannes Wilhelm Cornelius (ur. 27 września 1863 w Monachium, zm. 23 sierpnia 1947) − niemiecki filozof, neokantysta.
Życiorys.
Początkowo studiował matematykę, fizykę i chemię, otrzymawszy stopień doktora w 1886, zanim nie zwrócił swoich zainteresowań w stronę filozofii. W 1894 uzyskał habilitację z filozofii i później uzyskał stanowisko wykładowcy filozofii na Uniwersytecie Monachijskim (do 1903 r. jako "Privatdozent"). W r. 1910 przenosi się już jako profesor zwyczajny do "Akademii Nauk Społecznych" ("Akademie für Sozialwissenschaften"), która w 4 lata później stanie się wydziałem nowo utworzonego uniwersytetu we Frankfurcie nad Menem. Wśród jego studentów we Frankfurcie byli Max Horkheimer i Theodor Adorno. Przeszedł na emeryturę w 1928 r.
Corneliusa za swojego mistrza uważał Stanisław Ignacy Witkiewicz. W 1937 roku zaprosił go do Zakopanego, gdzie niemiecki filozof wygłosił kilka odczytów.

</doc>
<doc id="656237" url="https://pl.wikipedia.org/wiki?curid=656237" title="Maciej Nowicki (minister)">
Maciej Nowicki (minister)

Maciej Władysław Nowicki (ur. 28 września 1941 w Warszawie) – polski ekolog, profesor nauk technicznych, działacz społeczny, w latach 1989–1991 wiceminister ochrony środowiska, w 1991 minister ochrony środowiska, zasobów naturalnych i leśnictwa, a w latach 2007–2010 minister środowiska.
Życiorys.
Ukończył I Liceum Ogólnokształcące im. Jana Kasprowicza w Inowrocławiu, następnie w 1964 studia na Wydziale Inżynierii Środowiska Politechniki Warszawskiej. W latach 1964–1970 był pracownikiem naukowym Polskiej Akademii Nauk, później do 1986 Politechniki Warszawskiej. Doktorat obronił w 1972 na Politechnice Warszawskiej, habilitował się na tej uczelni w 1976 z zakresu ochrony atmosfery. Tytuł profesora uzyskał w 1992.
W latach 1989–1991 zajmował stanowisko podsekretarza stanu w Ministerstwie Ochrony Środowiska, Zasobów Naturalnych i Leśnictwa. W 1991 pełnił urząd ministra tego resortu w rządzie Jana Krzysztofa Bieleckiego. Należał wówczas do Ruchu Obywatelskiego Akcji Demokratycznej i następnie do Unii Demokratycznej.
W 1992 założył Fundację EkoFundusz, zajmującą się ekokonwersją polskiego długu. Do października 2007 nieprzerwanie był prezesem zarządu tej organizacji. Pierwsze próby jego odwołania podjęte w marcu 2006 przez ministra skarbu państwa Wojciecha Jasińskiego spotkały się z negatywną reakcją wielu środowisk politycznych i ekologicznych.
W latach 1994–1995 był wiceprzewodniczącym Komisji Narodów Zjednoczonych ds. Zrównoważonego Rozwoju w Nowym Yorku. Od 1996 do 1997 pełnił funkcję doradcy sekretarza generalnego OECD w Paryżu. Uzyskał członkostwo w Europejskiej Akademii Nauk i Sztuk Pięknych z siedzibą w Salzburgu, radzie patronackiej Instytutu Jagiellońskiego, Komitecie Naukowym PAN „Człowiek i Środowisko”, Państwowej Radzie Ochrony Środowiska oraz Komitecie Narodowym do Spraw Współpracy z Międzynarodowym Programem Zmiany Globalne Geosfery i Biosfery ("IGBP Global Change").
W 1996 został laureatem prestiżowej nagrody ekologicznej „Der Deutsche Umweltpreis” w ochronie środowiska za całokształt dokonań jako naukowiec, polityk i działacz ekologiczny. Pieniądze z tej nagrody (350 tys. DM) przeznaczył na założenie fundacji mającej na celu wspieranie rozwoju najlepszych absolwentów polskich uczelni w ochronie środowiska. W latach 1997–2007 wielomiesięczne stypendia zagraniczne we współpracy z niemiecką fundacją Deutsche Bundesstiftung Umwelt (DBU) otrzymało ponad 160 osób.
W 2007, po wygranych przez Platformę Obywatelską wyborach parlamentarnych, został ogłoszony kandydatem tej partii na stanowisko ministra środowiska w nowym rządzie. 16 listopada 2007 został ministrem środowiska w pierwszym rządzie Donalda Tuska. W latach 2008–2009 był przewodniczącym konferencji stron UNFCCC. Pełniąc tę funkcję, zorganizował i był prezydentem 14. Konferencji Narodów Zjednoczonych w sprawie Zmian Klimatu (odbytej w grudniu 2008 w Poznaniu).
8 grudnia 2009 podał się do dymisji, motywując to zakończeniem zaplanowanych zadań i zamiarem przejścia na emeryturę. Dymisja została przyjęta. 1 lutego 2010 został odwołany ze stanowiska. Za swoje najważniejsze osiągnięcia jako ministra uznał rozwiązywanie konfliktów z Unią Europejską (w szczególności problemu obwodnicy Augustowa), wdrażanie środowiskowego prawa unijnego i poprzez powołanie Generalnej Dyrekcji Ochrony Środowiska przyśpieszenie procedur środowiskowych, ustalenie sieci obszarów Natura 2000 oraz skuteczne wykorzystanie funduszy unijnych.
Autor lub współautor ponad 170 publikacji, w tym kilku książek poświęconych ochronie środowiska i ekorozwojowi. Uczestnik kilkuset konferencji krajowych i ponad stu konferencji zagranicznych, na których wygłaszał referaty.
Życie prywatne.
Żonaty, ma dwie córki.

</doc>
<doc id="656239" url="https://pl.wikipedia.org/wiki?curid=656239" title="Jan Woysławski">
Jan Woysławski



</doc>
<doc id="656243" url="https://pl.wikipedia.org/wiki?curid=656243" title="Wang">
Wang



</doc>
<doc id="656246" url="https://pl.wikipedia.org/wiki?curid=656246" title="Aksonema">
Aksonema

Aksonema – kompleks 9 par mikrotubul obwodowych oraz jednej pary centralnej, stanowiący aparat ruchowy rzęsek i wici (ruch odbywa się dzięki przesuwaniu się dyneiny wzdłuż mikrotubul).

</doc>
<doc id="656248" url="https://pl.wikipedia.org/wiki?curid=656248" title="Spółgłoska dziąsłowa">
Spółgłoska dziąsłowa



</doc>
<doc id="656249" url="https://pl.wikipedia.org/wiki?curid=656249" title="Dariusz Ledworowski">
Dariusz Ledworowski

Dariusz Władysław Ledworowski (ur. 19 listopada 1949) – polski ekonomista, menedżer i polityk, w 1991 minister współpracy gospodarczej z zagranicą.
Życiorys.
Absolwent studiów magisterskich Instytutu Nauk Ekonomicznych Uniwersytetu Warszawskiego (1972). Uzyskał stopień naukowy doktora nauk ekonomicznych na Wydziale Ekonomiczno-Socjologicznym Uniwersytetu Łódzkiego (1977). Był pracownikiem w Instytucie Nauk Ekonomicznych PAN.
Od 16 października 1989 do 12 stycznia 1991 pełnił funkcję podsekretarza stanu w Ministerstwie Współpracy Gospodarczej z Zagranicą, a następnie do 23 grudnia 1991 zajmował stanowisko ministra tegoż resortu w rządzie Jana Krzysztofa Bieleckiego.
W latach 1990–1992 przewodniczył radzie Banku Rozwoju Eksportu. W 1992 został prezesem zarządu Banku Rolno-Przemysłowego (od 1996 działającego pod nazwą Rabobank Polska), funkcję tę pełnił nieprzerwanie do 2009. Od 2009 do 2014 był przewodniczącym grupy roboczej ds. finansów Społecznej Rady Narodowego Programu Redukcji Emisji. Współpracownik Centrum Analiz Społeczno-Ekonomiczych.

</doc>
<doc id="656250" url="https://pl.wikipedia.org/wiki?curid=656250" title="Wrzelowiecki Park Krajobrazowy">
Wrzelowiecki Park Krajobrazowy

Wrzelowiecki Park Krajobrazowy – park krajobrazowy położony w powiecie opolskim (województwo lubelskie), obejmujący północno-zachodnią część Wzniesień Urzędowskich. Utworzony w 1990 roku.
Powierzchnia parku wynosi 49,89 km², natomiast jego otulina liczy 136,25 km².
Geologia.
Park obejmuje część prawego zbocza doliny Wisły, gdzie w odsłoniętych skałach kredowych występują liczne skamieniałości zwierząt (m.in. gąbki, małże, korale i amonity). Znaczną część gleb stanowią żyzne gleby brunatne, stąd na obszarze Parku od dawna rozwija się sadownictwo.
Fauna i flora.
Ponad 38% powierzchni Parku zajmują lasy grabowo-dębowe i bory sosnowo-dębowe. Występują w nich rzadkie i chronione gatunki roślin jak: lilia złotogłów, tojad mołdawski, widłak jałowcowaty.
W Parku żyje wiele gatunków zwierząt leśnych m.in. orzesznice, borsuki i kuny. Niedaleko wsi Kaliszany, na tzw. Wyspach Kaliszańskich znajduje się cenna ostoja ptactwa wodno-błotnego.
Walory kulturowe.
Na terenie Parku znajdują się m.in. następujące atrakcje turystyczne:

</doc>
<doc id="656253" url="https://pl.wikipedia.org/wiki?curid=656253" title="FASM">
FASM

FASM (od ang. "flat assembler", „płaski asembler”) – szybki i wydajny asembler dla systemów: DOS, Windows oraz zgodnych z Uniksem takich jak Linux (natywna wersja) czy systemy z rodziny BSD (wersja wykorzystująca standardową bibliotekę libc).
Został opracowany przez Tomasza Grysztara, jest programem darmowym i wolnym, opartym na licencji BSD z zastrzeżeniem, że nie może być zmieniona na inną (np. GNU GPL – formalnie licencja BSD nie stawia takiego wymogu). Obecnie obsługuje wszystkie instrukcje procesorów 8080-80486/Pentium wraz z rozszerzeniami MMX, 3DNow!, SSE, SSE2, SSE3, SSSE3, SSE4, AVX, AVX2 oraz XOP. Ponadto rozpoznaje instrukcje ze zbiorów VMX, SVM, SMX, XSAVE, RDRAND, FSGSBASE, INVPCID, HLE, RTM. Generuje kod w architekturze 16-bitowej, 32-bitowej i 64-bitowej (zarówno AMD64 i EM64T).
Potrafi generować kod maszynowy, jak również kod w formatach MZ, PE, COFF i ELF. Zawiera rozbudowany język makroinstrukcji, określający nie tylko budowę kodu, ale także sposób jego generowania (stąd praktyczny brak opcji w wierszu poleceń) w myśl zasady „ten sam plik – ten sam wynik”. Rozmiar kodu wynikowego jest optymalizowany dzięki wieloprzebiegowemu procesowi asemblacji.
FASM jest cały czas aktywnie rozwijany. Ma stosunkowo dużą i aktywną grupę użytkowników, którzy uczestniczą w jego rozwoju oraz wymieniają się wzajemnie doświadczeniem w programowaniu niskopoziomowym. Powstaje również jego port na architekturę ARM, a także jest wykorzystywany przy tworzeniu systemu operacyjnego MenuetOS, pisanego wyłącznie w asemblerze.

</doc>
<doc id="656254" url="https://pl.wikipedia.org/wiki?curid=656254" title="Synagoga Chewra Lomdei Misznajot w Oświęcimiu">
Synagoga Chewra Lomdei Misznajot w Oświęcimiu

Synagoga Chewra Lomdei Misznajot w Oświęcimiu (z hebr. "Bractwa Studiujących Misznę") – synagoga typu bet midrasz znajdująca się w Oświęcimiu, przy placu księdza Jana Skarbka 5, dawniej zwanego placem Szpitalnym oraz ulicą Kościelną.
Historia.
Koncepcje budowy synagogi narodziły się zapewne zaraz po zarejestrowaniu w 1893 roku bractwa Chewra Lomdei Misznajot. Pierwotnie członkowie tego stowarzyszenia modlili się w synagodze chasydów z Chrzanowa. W 1912 roku bractwo odkupiło posesję położoną przy placu Szpitalnym od małżeństwa Józefa i Gizeli Glassów. Już w 1913 roku rozpoczęto starania mające na celu budowę synagogi oraz siedziby stowarzyszenia.
Synagoga funkcjonowała już od co najmniej września 1918 roku do czasu wkroczenia wojsk niemieckich do Oświęcimia w 1939 roku. W jednym z pomieszczeń synagogi urządzono salę do studiowania Talmudu.
Podczas II wojny światowej, Niemcy zdewastowali wnętrze synagogi i urządzili w niej magazyn amunicji. Po wkroczeniu do Oświęcimia wojsk sowieckich synagoga powróciła do swojej oryginalnej funkcji i służyła małej, lokalnej społeczności żydowskiej. Jednak do 1955 roku prawie wszyscy Żydzi oświęcimscy wyjechali z miasta, a bożnica pozostała opuszczona. Wówczas prawdopodobnie zostało wywiezione całe wyposażenie wnętrza. W 1977 roku budynek synagogi został przejęty przez Skarb Państwa i od tego czasu znajdowała się w nim m.in. hurtownia dywanów (1992–1997).
W marcu 1998 roku na mocy ustawy z 1997 roku o restytucji mienia żydowskiego, synagoga jako pierwszy obiekt żydowskiego kultu religijnego został zwrócony Gminie Wyznaniowej Żydowskiej w Bielsku-Białej i następnie w czerwcu 1998 roku przekazany Auschwitz Jewish Center Foundation. Dzięki fundacji od 8 listopada 1999 roku w budynku przeprowadzono gruntowny remont, który zakończył się 26 lipca 2000 roku. Dzięki niemu bożnica odzyskała swój dawny oryginalny wygląd.
12 września 2000 roku nastąpiło uroczyste otwarcie synagogi dla celów religijnych oraz edukacyjnych, wprowadzenie zwojów Tory, przekazanej przez gminę żydowską w Great Neck oraz przybicie mezuzy. W dawnym babińcu otworzono ekspozycję muzealną poświęconą Żydom oświęcimskim. W sąsiednim budynku bezpośrednio połączonym z bożnicą swoją siedzibę ma Centrum Żydowskie w Oświęcimiu, którego częścią jest Muzeum Żydowskie, od września 2006 roku stowarzyszone z Muzeum Dziedzictwa Żydowskiego w Nowym Jorku.
Architektura.
Budynek.
Murowany budynek synagogi wzniesiono na planie prostokąta. Wewnątrz znajduje się większa prostokątna główna sala modlitewna z bogatym drewnianym wyposażeniem, m.in. rzeźbionym w drewnie Aron ha-kodesz, bimą oraz ławami. Na ścianie zachodniej znajduje się malutka biblioteczka z żydowskimi książkami do nabożeństwa. Całość oświetla duży żyrandol.
Od strony północnej znajduje się mniejsze pomieszczenie w którym dawniej znajdował się babiniec, połączony z salą główną małymi oknami. Na zachodniej i południowej ścianie pomieszczenia zachował się mały kawałek oryginalnego malowidła, w postaci gzymsu. Na poddaszu dawniej mieściło się pomieszczenie do studiowania Talmudu. Pierwotnie do głównej sali modlitewnej wchodziło się przez osobne drzwi w ścianie południowej. Synagoga posiada nieregularnie rozmieszczone okna, część znajdująca się na ścianach wschodniej i zachodniej jest półokrągle zakończona, a na południowej zakończona łukiem odcinkowym. Całość jest przykryta dwuspadowym dachem.
Wnętrze.
W części dla mężczyzn zachowały się dwie zabytkowe tablice.
Pierwsza z 1907 roku, umieszczona po prawej stronie Aron ha-kodesz nie pochodzi z synagogi Chewra Lomdei Misznajot. Przypuszczalnie została w niej umieszczona przez ocalałych z Zagłady oświęcimskich Żydów, tuż po II wojnie światowej:
Druga z 1928 roku, umieszczona na mechicy upamiętnia urzędników bożnicy:

</doc>
<doc id="656256" url="https://pl.wikipedia.org/wiki?curid=656256" title="Agnieszka Jaskółka">
Agnieszka Jaskółka

Agnieszka Jaskółka (ur. 22 maja 1975 (?) w Warszawie) – polska aktorka niezawodowa i modelka.
Życiorys.
W 1992 po udanej sesji zdjęciowej zrobionej przez Lidię Popiel, fotografie przedstawiono Władysławowi Pasikowskiemu, który zaproponował jej rolę w filmie "Psy". Wcieliła się w nim w postać Angeli Wenz, kochanki głównego bohatera, granego przez Bogusława Lindę, która zdradza go z jego przyjacielem (Marek Kondrat). Rola Jaskółki, podobnie jak i większość innych kreacji aktorskich w tym filmie, spotkała się z dobrym przyjęciem przez krytyków.
W 1992 podczas 17. Festiwalu Polskich Filmów Fabularnych w Gdyni za film "Psy" otrzymała nagrodę za drugoplanową rolę kobiecą. Po roli w tej produkcji nie kontynuowała kariery filmowej. W tym czasie pracowała jako modelka; mieszkała w Paryżu, San Francisco, Los Angeles i Chicago. Później przez pięć lat pracowała w kancelarii prawnej. Oprócz roli w filmie "Psy" zagrała epizodyczne role w serialu "Teraz albo nigdy!" (2009) oraz w filmie "Weekend" (2011), debiucie reżyserskim Cezarego Pazury.
Była uczestniczką dwunastej edycji programu rozrywkowego "Taniec z gwiazdami" (2010).
Życie prywatne.
Gdy miała 17 lat, jej matka, będąca dyrektorem finansowym, została zamordowana we własnym domu podczas napadu rabunkowego.
22 kwietnia 2017 poślubiła Marka Rachockiego.
Data urodzenia.
Niektóre internetowe portale filmowe podają, że urodziła się w 1978, co nie jest możliwe zważywszy na datę produkcji filmu "Psy" (1992). W 2010, przed występem w "Tańcu z gwiazdami", media podawały, że ma 32 lata. W późniejszych wywiadach sama zainteresowana twierdziła, że podczas realizacji filmu "Psy" miała 17 lat.

</doc>
<doc id="656257" url="https://pl.wikipedia.org/wiki?curid=656257" title="Wina tragiczna">
Wina tragiczna



</doc>
<doc id="656258" url="https://pl.wikipedia.org/wiki?curid=656258" title="Waldemar Michna">
Waldemar Michna

Waldemar Czesław Michna (ur. 13 stycznia 1929 w Śniadówce, zm. 21 lutego 2013 w Warszawie) – polski ekonomista, polityk, działacz ruchu ludowego, profesor nauk ekonomicznych, w latach 1987–1988 minister ochrony środowiska i zasobów naturalnych, poseł na Sejm PRL VIII kadencji oraz na Sejm RP II kadencji.
Życiorys.
Syn Piotra i Wiktorii. W 1949 zdał maturę w Liceum Ogólnokształcącym im. księcia Adama Jerzego Czartoryskiego w Puławach. Ukończył w 1956 studia w Szkole Głównej Gospodarstwa Wiejskiego w Warszawie, w 1961 obronił tam doktorat, habilitował się w 1968. W 1984 otrzymał tytuł profesora nauk ekonomicznych.
Działał w Związku Młodzieży Wiejskiej RP Wici, Związku Akademickiej Młodzieży Pol­skiej i Związku Młodzieży Wiejskiej (od 1957 do 1966 zasiadał w jego zarządzie głównym, a następnie przez cztery lata w głównym sądzie koleżeńskim). Od 1950 należał także do Zjednoczonego Stronnictwa Ludowego (w latach 1973–1980 był kierownikiem Wydziału Ekonomiczno-Rolnego Naczelnego Komitetu partii). Dwukrotnie (w latach 60. i 70.) był dyrektorem gabinetu wicepremiera. W latach 1980–1984 zasiadał w składzie Stołecznej Rady Narodowej, pełnił obowiązki jej wiceprzewodniczącego z ramienia ZSL. W okresie 1984–1988 był związany z resortem ochrony środowiska i zasobów naturalnych, od 23 października 1987 do 19 września 1988 zajmował urząd ministra tego resortu w rządzie Zbigniewa Messnera. Był posłem na Sejm PRL VIII kadencji z ramienia ZSL oraz na Sejm II kadencji z listy Polskiego Stronnictwa Ludowego.
Według materiałów zgromadzonych w archiwum Instytutu Pamięci Narodowej w latach 1969–1973 był zarejestrowany jako tajny współpracownik Służby Bezpieczeństwa o pseudonimie „Czesław”.
Jako nauczyciel akademicki był związany z Instytutem Ekonomiki Rolnictwa i Gospodarki Żywnościowej i Akademią Finansów w Warszawie.
Pochowany został na Cmentarzu Wojskowym na Powązkach (kwatera NII–9–10).
Odznaczenia.
W 1998 prezydent RP Aleksander Kwaśniewski odznaczył go Krzyżem Komandorskim z Gwiazdą Orderu Odrodzenia Polski.
Ponadto otrzymał m.in.:

</doc>
<doc id="656260" url="https://pl.wikipedia.org/wiki?curid=656260" title="Dudleya farinosa">
Dudleya farinosa

Dudleya farinosa – gatunek roślin z rodziny gruboszowatych. Jest to sukulent rosnący na urwiskach skalnych wybrzeża nadmorskiego w południowo-zachodnim Oregonie oraz w północnej i środkowej Kalifornii.
Morfologia.
Liście mięsiste, zebrane w rozetę, zwykle koloru błękitno-szaro-białego. Kwiatostany z żółtymi kwiatami.

</doc>
<doc id="656261" url="https://pl.wikipedia.org/wiki?curid=656261" title="Flat assembler">
Flat assembler



</doc>
<doc id="656262" url="https://pl.wikipedia.org/wiki?curid=656262" title="Sady Żoliborskie">
Sady Żoliborskie

Sady Żoliborskie – osiedle i obszar Miejskiego Systemu Informacji w dzielnicy Żoliborz w Warszawie.
Położenie.
Według Miejskiego Systemu Informacji rejon Sady Żoliborskie położony jest pomiędzy:
W rejonie Sadów Żoliborskich znajduje się również duża część dawnych Powązek, m.in. cmentarz Wojskowy na Powązkach i miejsce po dawnych ogrodach księżnej Izabeli Czartoryskiej, jak również teren tzw. przemysłowej dzielnicy Żoliborza. Tutaj też znalazły się grunty dawnych wsi Słodowiec, Buraków i częściowo Marymont. Okolica po przejęciach deweloperów zmienia w części charakter z przemysłowego na mieszkaniowy. W ramach obszaru powstały nowe osiedla mieszkaniowe, m.in. Żoliborz Artystyczny.
Wschodnia część obszaru włączanego w MSI do obszaru Sady Żoliborskie tradycyjnie określana jest jako "Serek Żoliborski".
Historia.
Pod koniec lat 50. XX wieku na terenach Sadów Żoliborskich planowano duże osiedle „Żoliborz Zachodni“, według projektu Jacka Nowickiego i Haliny Skibniewskiej. Projekt po pewnym czasie uległ zmianom: Żoliborz Zachodni podzielono na dwa odrębne osiedla mieszkaniowe: Sady Żoliborskie z pięcioma dużymi koloniami oraz Zatrasie z ośmioma małymi o modernistycznej architekturze skandynawskiej. W 1. etapie powstały kolejno osiedla Sady I,II i cześć Zatrasia. W 2. połowie lat 60. zostały wprowadzone akcje oszczędnościowe w projektach kolejnych kolonii. Na Zatrasiu podwyższono budynki o jedną kondygnację i wprowadzono stropy wielkopłytowe. 
Projektując osiedle Sady Żoliborskie Halina Skibniewska postanowiła zachować jak największą liczbę licznie rosnących tam drzew owocowych. Zaplanowała bardzo kameralną zabudowę z dwoma rodzajami bloków mieszkalnych i systemem wnętrz do swobodnej aranżacji (było to możliwe dzięki konstrukcji szkieletowej pozbawionej ścian nośnych w lokalach). Żaden z bloków nie był zasłaniany przez sąsiednie; pogrupowano je w trzy „jednostki sąsiedzkie“ po 7–8 bloków, które otaczały zadrzewione dziedzińce. Budowa 24 budynków rozpoczęła się w 1959 i zakończyła w 1964. W 1961 pierwszy wzniesiony budynek przy ul. Krasińskiego otrzymał tytuł „Mistera Warszawy“.
Bliżej końca rządów Władysława Gomułki, na obu osiedlach, a szczególnie na Sadach, wprowadzono budynki katalogowe, tzw. unifikację warszawską. Takimi koloniami były Sady III, IV i V, a także częściowo zachodnia cześć Zatrasia. Na planowanym osiedlu Zatrasie II, którego ostateczną nazwą została Rudawka, zbudowano monotonne jednakowe budynki katalogowe ustawione szeregowo wraz z kilkoma punktowcami, które swoim charakterem odchodzą bardzo od specyfiki WSM-owskiego Żoliborza z tradycjami projektowymi.
Kolonie na Sadach, Zatrasie i Rudawka należą do jednego rejonu MSI o nazwie Sady Żoliborskie.
W 1992 w miejscu dawnych ogródków działkowych, w rejonie ulic: Braci Załuskich, Sady Żoliborskie i Tołwińskiego, urządzono park Sady Żoliborskie.

</doc>
<doc id="656264" url="https://pl.wikipedia.org/wiki?curid=656264" title="Ulica Dworna w Łomży">
Ulica Dworna w Łomży

Ulica Dworna w Łomży – zabytkowa ulica Łomży. Jest najdłuższą ulicą Starego Miasta. Na znacznej części swej długości jest brukowana. Dawniej ulica prowadziła do zamku (dworu), skąd jej nazwa. Na zachodnim jej krańcu znajdował się Plac Pocztowy, który obecnie jest oddzielony Aleją Legionów. 

</doc>
<doc id="656267" url="https://pl.wikipedia.org/wiki?curid=656267" title="Księga Mormona (część Księgi Mormona)">
Księga Mormona (część Księgi Mormona)

Księga Mormona [Morm] – w religii mormońskiej część Księgi Mormona należącej do kanonu świętych ksiąg, Świętych w Dniach Ostatnich. W Księdze Mormona została umieszczona między Czwartym Nefim, a Księgą Etera. W jej skład wchodzi 9 rozdziałów. Opisuje fikcyjne wydarzenia, które miały mieć miejsce między 306 rokiem p.n.e. a 421 rokiem n.e.
Czas wydarzeń.
Wydarzenia przedstawione w Księdze Mormona rzekomo miały miejsce między 306 rokiem p.n.e. a 421 rokiem n.e.
Różnice między Biblią a proroctwami Mormona.
Mormon wpada w patrypasjanizm pisząc, że Jezus Chrystus był jednocześnie Ojcem i Synem

</doc>
<doc id="656273" url="https://pl.wikipedia.org/wiki?curid=656273" title="Gerund">
Gerund



</doc>
<doc id="656282" url="https://pl.wikipedia.org/wiki?curid=656282" title="Metale ziem rzadkich">
Metale ziem rzadkich

Metale ziem rzadkich, pierwiastki ziem rzadkich, REE () – nazwa zwyczajowa rodziny 17 pierwiastków chemicznych, w skład której wchodzą dwa skandowce (skand i itr) oraz wszystkie lantanowce (lantan, cer, prazeodym, neodym, promet, samar, europ, gadolin, terb, dysproz, holm, erb, tul, iterb i lutet). Współwystępują one w minerałach i mają podobne właściwości chemiczne. Tradycyjnie dzieli się je na lekkie REE (LREE, La–Eu) i ciężkie REE (HREE, Gd–Lu i Y). W naukach o Ziemi skand jest zwykle wykluczany z tej rodziny, gdyż ze względu na znacznie mniejszy promień jonowy ma inne właściwości geochemiczne, przez co zwykle zastępuje on inne pierwiastki (Mg, Fe2+, Zr, Sn), w innych minerałach i w innych typach złóż niż pozostałe REE.
Zaliczane są do pierwiastków litofilnych (skałolubnych), co oznacza, że koncentrują się głównie w skorupie ziemskiej. Ponadto są one pierwiastkami niekompatybilnymi, czyli takimi, które podczas wytapiania się skał lub krystalizacji magmy koncentrują się w stopie. Niekompatybilność, wyrażana jako współczynnik podziału danego pierwiastka pomiędzy fazą stałą (kryształem) a ciekłą (stopem), spada wraz z promieniem jonowym od ceru do lutetu. REE stanowią siódmą część wszystkich pierwiastków występujących w naturze. Wbrew nazwie, nie wszystkie występują w przyrodzie rzadko – na przykład cer i itr są odpowiednio 25. i 30. najczęściej występującym pierwiastkiem, wielokrotnie przewyższając zawartość molibdenu. Niektóre HREE jednak, jak terb i tul, występują w skorupie w kilkukrotnie mniejszej ilości niż molibden. Promet nie ma stabilnych izotopów; najdłużej żyjącym jest 147Pm (czas półtrwania około 2,62 lat) i jego całkowita ilość w skorupie ziemskiej wynosi tylko około 600 g.
Występowanie.
Metale ziem rzadkich spotykane są zazwyczaj w formie węglanów, tlenków, fosforanów i krzemianów. Pierwszym odkrytym minerałem zawierającym pierwiastki z tej grupy (m.in. cer i itr, obok żelaza i krzemu) był gadolinit, znaleziony przez szwedzkiego chemika amatora Carla Axela Arrheniusa w kopalni w Ytterby, która to miejscowość dała nazwę czterem spośród nich (terb, erb, iterb, itr). Chociaż znaczne zawartości REE mogą występować w setkach minerałów, tylko niewiele z nich ma znaczenie ekonomiczne; są to m.in. bastnazyt, loparyt, monacyt, ksenotym, fergusonit.
. Często jednak same procesy magmowe nie są wystarczające dla ekonomicznego nagromadzenia REE. Późniejsze procesy, często wieloetapowe, np. hydrotermalne oraz wietrzenie mogą spowodować wzbogacenie o rząd wielkości większe niż w świeżej skale (całkowita zawartość tlenków REE w rudzie do kilkunastu %), tego typu wtórne złoża należą do największych na świecie, np. Bayan Obo w Chinach (ok. 40-50% całkowitej chińskiej produkcji), Mt. Weld w Australii, Araxa w Brazylii. Ważnym typem wtórnych złóż są złoża ilaste (ang. "ion-adsorption clay") będące produktem silnego, laterytowego wietrzenia granitoidów. Warunkiem koniecznym do wzbogacenie w REE jest obecność minerałów-nośników o bardzo dużej podatności na wietrzenie chemiczne, mogą to być: fluorowęglany (bastanzyt), fosforany (monacyt), tlenki (pirochlor) oraz odpowiednio stabilne warunki geologiczne i tropikalny klimat. Część REE tworzy wtórne fluorowęglany i fosforany z grupy krandalitu, większość jednak jest uwalniana do roztworu jako kationy, zaadsorbowane następnie na powierzchni minerałów ilastych, jak kaolinit czy haloizyt. Proces adsorpcji frakcjonuje REE ze względu na zjawisko kontrakcji lantanowców, przez co stosunek ładunku do promienia jonowego rośnie od lantanu do lutetu – jony o wyższym stosunku są chętniej adsorbowane, a materiał ilasty ulega wyjątkowemu wzbogaceniu w HREE.
Alternatywnymi źródłami REE mogą być popioły lotne z elektrowni węglowych .
Chińska Republika Ludowa (ok. 35% rozpoznanych światowych zasobów, w 2009 roku produkowała 94% światowych zasobów), Indie, Rosja (masywy alkaliczne Chibiny i Lovozero na Półwyspie Kolskim; zwietrzałe karbonatyty Tomtor), Uzbekistan, Kirgistan, Tadżykistan, Kazachstan (REE jako produkt uboczny wydobywania uranu z organogenicznych złóż fosforanowych w Mangyshlak), Afganistan (kompleks karbonatytowy Khanneshin), Kanada, Stany Zjednoczone, Brazylia, Nigeria, Malawi, Południowa Afryka, Sri Lanka, Malezja, Tajlandia, Australia, Wietnam, Korea Północna, Grenlandia, Szwecja (intruzja peralkalicznych nefelinowych sjenitów Norra Kärr, złoże nietypowo wzbogacone w HREE względem LREE oraz ubogie w tor i uran, co ogranicza problem utylizacji radioaktywnych odpadów).
Zastosowania.
Przykłady zastosowań:

</doc>
<doc id="656284" url="https://pl.wikipedia.org/wiki?curid=656284" title="Wełnowcowate">
Wełnowcowate

Wełnowcowate, czerwce mączyste ("Pseudococcidae") – rodzina owadów z rzędu pluskwiaków. Samice i larwy czerwców z tej rodziny mają ciało pokryte woskowatą wydzieliną.

</doc>
<doc id="656286" url="https://pl.wikipedia.org/wiki?curid=656286" title="Pseudococcidae">
Pseudococcidae



</doc>
<doc id="656287" url="https://pl.wikipedia.org/wiki?curid=656287" title="Czerwce mączyste">
Czerwce mączyste



</doc>
<doc id="656288" url="https://pl.wikipedia.org/wiki?curid=656288" title="Marouane Chamakh">
Marouane Chamakh

Marouane Chamakh (ar. مروان شماخ, wym. []; wymowa francuska: []; ur. 10 stycznia 1984 w Tonneins) – piłkarz francuski pochodzenia marokańskiego występujący na pozycji napastnika. bez klubu.
Kariera klubowa.
Wczesne lata i Girondins Bordeaux.
Marouane Chamakh jest wychowankiem klubu FC Marmandais. W wieku 16 lat przyjął ofertę dołączenia do szkółki Girondins Bordeaux, gdzie początkowo występował w rezerwach. Oficjalny debiut w barwach swojego zespołu zanotował 19 stycznia 2003 w spotkaniu Pucharu Ligi Francuskiej przeciwko FC Metz. W Ligue 1 zadebiutował natomiast 8 lutego w przegranym 0:2 pojedynku z Bastią. Do końca sezonu 2002/2003 Chamakh rozegrał w lidze 10 meczów, wszystkie w roli rezerwowego. Strzelił w nich 1 gola, 20 maja w zremisowanym 1:1 spotkaniu przeciwko Nicei.
Podczas rozgrywek 2003/2004 Chamakh grywał już znacznie częściej, bowiem latem z Bordeaux odeszli Pedro Pauleta i Christophe Dugarry. W Ligue 1 rozegrał 25 meczów, w tym 18 w pierwszym składzie i zdobył 6 bramek. 14 kwietnia 2004 Chamakh strzelił hat-tricka w zwycięskim 5:1 meczu z Niceą. Marokańczyk na stałe został podstawowym zawodnikiem swojego klubu, a w linii ataku miał okazję grać u boku takich piłkarzy jak Lilian Laslandes, Edixon Perea i Fernando Cavenaghi.
Arsenal.
21 maja 2010 Chamakh został zawodnikiem londyńskiego Arsenalu, do którego przeszedł na zasadzie wolnego transferu. Zadebiutował w nim 17 lipca w przedsezonowym spotkaniu towarzyskim przeciwko drużynie Barnet. 10 dni później strzelił swoją pierwszą bramkę dla Arsenalu w zwycięskim 4:0 meczu z austriackim SC Neusiedl. Następnie Chamakh wziął udział w Emirates Cup, podczas którego zdobył gola w pojedynku z Milanem. W Premier League Marokańczyk zadebiutował 15 sierpnia w zremisowanym 1:1 spotkaniu przeciwko Liverpoolowi. 21 sierpnia strzelił bramkę w wygranym 6:0 meczu ligowym z Blackpool.
West Ham United.
4 stycznia 2013 roku Chamakh został wypożyczony do West Ham United do końca sezonu 2012/2013.
Crystal Palace.
10 sierpnia 2013 roku menedżer Crystal Palace Ian Holloway potwierdził pozyskanie Chamakha, który podpisał roczny kontrakt z beniaminkiem Premier League. 11 lipca 2014 roku podpisał z klubem nowy 2-letni kontrakt.
Kariera reprezentacyjna.
Chamakh miał do wyboru reprezentowanie 2 krajów – Francji i Maroka. W 2003 wystąpił w meczu reprezentacji Francji do lat 19, jednak ostatecznie zdecydował się na grę dla Maroka. W tamtejszej drużynie narodowej zadebiutował 8 czerwca 2003 podczas meczu z Sierra Leone. W późniejszym czasie 3 razy grał z nią w rozgrywkach Pucharu Narodów Afryki. W 2004 zdobył z nią srebrny medal, a sam na turnieju strzelił 2 gole: w meczu grupowym z Beninem (4:0) i w ćwierćfinałowym spotkaniu z Algierią (3:1). W 2006 Maroko odpadło z Pucharu Narodów Afryki już w rundzie grupowej nie zdobywając w 3 pojedynkach żadnej bramki. Przez pierwszą rundę Chamakh wraz ze swoją reprezentacją nie przebrnął również w 2008, kiedy to podopieczni Henriego Michela zajęli 3. miejsce w swojej grupie.
Statystyki.
"Stan na 15 stycznia 2015"

</doc>
<doc id="656290" url="https://pl.wikipedia.org/wiki?curid=656290" title="Gubernatorzy Gibraltaru">
Gubernatorzy Gibraltaru



</doc>
<doc id="656291" url="https://pl.wikipedia.org/wiki?curid=656291" title="Temat fleksyjny">
Temat fleksyjny



</doc>
<doc id="656295" url="https://pl.wikipedia.org/wiki?curid=656295" title="Team Astana/2007">
Team Astana/2007

Skład kazachskiej grupy kolarskiej Team Astana na rok 2007.

</doc>
<doc id="656298" url="https://pl.wikipedia.org/wiki?curid=656298" title="Karpno">
Karpno



</doc>
<doc id="656302" url="https://pl.wikipedia.org/wiki?curid=656302" title="Perintegracja">
Perintegracja

Perintegracja (absorpcja morfologiczna) - zjawisko językowe polegające przesunięciu granicy między dwoma morfemami, co skutkuje nowym podziałem na morfemy, który jest odmienny od poprzedniego, uwarunkowanego historycznie.
Przykład.
dlatego i w innych przypadkach zmieniono interpretację
Podobnie, prasłowiańskie "otъ-voriti" zinterpretowano w polskim jako "o-tworzyć" i dlatego powstało staropolskie "za-tworzyć" (w innych wyrazach "otъ- &gt; od-").

</doc>
<doc id="656303" url="https://pl.wikipedia.org/wiki?curid=656303" title="Absorpcja morfologiczna">
Absorpcja morfologiczna



</doc>
<doc id="656305" url="https://pl.wikipedia.org/wiki?curid=656305" title="Premierzy Grenady">
Premierzy Grenady



</doc>
<doc id="656306" url="https://pl.wikipedia.org/wiki?curid=656306" title="Gerry Mulligan">
Gerry Mulligan

Gerry Mulligan, właśc. Gerald Joseph Mulligan (ur. 6 kwietnia 1927 w Nowym Jorku, zm. 20 stycznia 1996 w Darien) – amerykański muzyk jazzowy i instrumentalista, saksofonista barytonowy, pianista, kompozytor i aranżer.
Życiorys.
Karierę muzyczną rozpoczął w zespole Milesa Davisa w 1948 roku. W latach 50. XX wieku prowadził własne formacje jazzowe. Uznawany jest za reformatora cool jazzu - m.in. rozwinął znaczenie fraz riffowych.
W latach 60. był aranżerem orkiestry Stana Kentona

</doc>
<doc id="656307" url="https://pl.wikipedia.org/wiki?curid=656307" title="Jerzy Dobrzański (wojskowy)">
Jerzy Dobrzański (wojskowy)

Jerzy Dobrzański (zm. 1831) – syn Macieja i Franciszki z Romerów, dziedzic dóbr ostrowieckich, pieczętował się herbem Leliwa.
Absolwent Korpusu Kadetów w Warszawie. Walczył w stopniu kapitana w roku 1792, otrzymał wówczas order Virtuti Militari. W roku 1794 awansował na majora, został ranny w bitwie pod Szczekocinami. W latach 1797-1800 służył w Legionach Polskich we Włoszech. W czasie kampanii napoleońskiej wraz z 4. Pułkiem Artylerii Konnej brał udział w wyprawie na Moskwę. Brał udział m.in. w bitwach pod Smoleńskiem, Borodinem i Możajskiem. Podczas "bitwy narodów" pod Lipskiem stracił nogę i dostał się do niewoli. Przebywał w Szwecji. W roku 1814 powrócił do ojczyzny. 
Jego żoną była Salomea z Moszyńskich, którą miał 3 synów: Łukasza (1789-1878) pułkownika artylerii wojsk polskich, Romana (1792-1855) członka Wojewódzkiej Rady Sandomierskiej i Rocha.Jerzy Dobrzański zasłynął także jako niestrudzony zwolennik wydobywania węgla kamiennego odkrytego przez miejscową ludność w podkunowskich wąwozach. Jego marzenia nigdy nie udało się zrealizować. Otrzymał przydomek "węglarz".
W 1817 roku był marszałkiem sejmikowym powiatu opatowskiego województwa sandomierskiego.

</doc>
<doc id="656313" url="https://pl.wikipedia.org/wiki?curid=656313" title="Lee Konitz">
Lee Konitz

Lee Konitz (ur. 13 października 1927 w Chicago, zm. 15 kwietnia 2020 w Nowym Jorku) – amerykański saksofonista jazzowy. Laureat NEA Jazz Masters Award 2009.
Znany ze współpracy z takimi muzykami jak Miles Davis, Dave Brubeck, Ornette Coleman, Charles Mingus, Gerry Mulligan czy Elvin Jones. W 1949 nagrał z Milesem Davisem epokowy album "Birth of the Cool", współpracował z Gilem Evansem, Lenniem Tristano, często występuje z Danem Tepferem.
W lecie 2007 wystąpił w Zielonej Górze z zespołem Joachima Mencla z okazji „Ogrodów Sztuki”.
Zmarł w wyniku powikłań choroby COVID-19.

</doc>
<doc id="656314" url="https://pl.wikipedia.org/wiki?curid=656314" title="Feldgrau">
Feldgrau

Feldgrau (dosłownie niem. „polowa szarość”) – kolor mundurów armii niemieckiej. Nową barwę testowano od 1907, a ostatecznie zaakceptowano ją w lutym 1910. Używany do 1945.
Podobną barwę posiadały w początkowym okresie istnienia mundury wojsk lądowych armii ludowej NRD, co sugeruje przejęcie zapasów pochodzących jeszcze z Wehrmachtu i poddanie ich modyfikacji. Hipotezę argumentuje fakt, iż w przebiegu II wojny światowej kolor feldgrau kilkakrotnie zmieniał odcień, nie udowodniono jednak jakichkolwiek przesłanek przemawiających za znalezieniem na owych częściach umundurowania oznak obróbki (usunięcie noszonego nad kieszenią piersi hitlerowskiego orła pozostawiłoby trwały i widoczny ślad) oraz pochodzących z tamtego okresu odpowiednich znaków fabrycznych.

</doc>
