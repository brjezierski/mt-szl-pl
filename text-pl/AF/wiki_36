<doc id="658755" url="https://pl.wikipedia.org/wiki?curid=658755" title="Kopciowo">
Kopciowo

Kopciowo (lit. "Kapčiamiestis") – miasteczko w rejonie łoździejskim, w południowej części Litwy (litewska Dzukia) leżące 10 km na wschód od granicy z Polską nad rzeką Biała Hańcza.
Miasto jest siedzibą starostwa kopciowskiego. Za Królestwa Polskiego istniała wiejska gmina Kopciowo.
Historia.
W 1516 roku król Zygmunt Stary nadał okoliczne dobra rodzinie Kopciów. W 1724 roku Kopciowie sprzedali je Ogińskim. Ogińscy złożyli nad rzeką Biała Hańcza zakład metalurgiczny przerabiający miejscową rudę darniową. W 1729 roku Mikołaj Ogiński ufundował kościół.
W Kopciowie znajduje się grób Emilii Plater, która zmarła w trakcie powstania w 1831 r. w dworze justianowskim. Jej zwłoki zostały przewiezione na najbliższy miejski cmentarz do Kopciowa. Grób znajduje się na cmentarzu do dzisiaj, jest to obelisk z ciemnoszarego granitu zwieńczony krzyżem, który odrestaurowano w 2004 roku. Przed nim granitowy głaz z napisem „Mów Wieczny Pokoy”, prawdopodobnie z pierwotnego pomnika.
W 1999 roku centrum miejscowości postawiono także pomnik bohaterki. Na cokole wyryty jest cytat z wiersza Adama Mickiewicza "" (w języku litewskim).
W 1919 roku powstanie sejneńskie.
W Kopciowie znajduje się drewniany kościół pod wezwaniem Opatrzności Bożej, zbudowany w 1824 roku, spalony w 1941 roku, odbudowany w 1956 roku.

</doc>
<doc id="658758" url="https://pl.wikipedia.org/wiki?curid=658758" title="Andreas Hedlund">
Andreas Hedlund

Andreas Hedlund (ur. 17 listopada 1973 w Skellefteå), znany także jako Vintersorg i Mr. V – szwedzki wokalista, instrumentalista, kompozytor, autor tekstów oraz producent muzyczny znany z członkostwa w zespołach z gatunku black metalu, folk metalu, viking metalu czy metalu progresywnego oraz innych. Przez większą część swojej kariery był członkiem kilku zespołów równocześnie.
Życiorys.
Początki.
Kariera Andreasa, później znanego jako Vintersorg, rozpoczęła się od deathmetalowego zespołu Masticator oraz black metalowego zespołu Cosmic Death. Oba zespoły istniały bardzo krótko i nagrały tylko mało znane dema.
W 1994 roku, po rozpadzie tych zespołów Andreas postanowił wykorzystać pomysł mieszania różnych elementów black metalu, takich jak blast beats, drżące gitarowe riffy, chrypiący wokal z elementami folku oraz czystym śpiewem. Nowy zespół został nazwany Vargatron. Zespół istniał do lata 1996, po czym został rozwiązany z braku zainteresowania niektórych członków kontynuowaniem projektu. Wkrótce zespół został powołany na nowo przez Andreasa jako Vintersorg ("Zimowy smutek" lub Depresja zimowa), zespół istnieje do tego pory, współpracuje z wytwórnią Napalm Records i przeszedł do tej pory wiele zmian stylistycznych.
Jeszcze w czasach Vargatron równolegle został utworzony latem 1995 inny zespół składający się z Vintersorga (wokal, gitara), Stefana Strömberga (perkusja), Mattiasa Marklunda (gitara) niejako z resztek blackmetalowego zespołu Blackburning Evening, gdzie ci trzej grali razem. Znużeni piosenkami granymi w Blackburning Evening zdecydowali się utworzyć Otyg, by oddać hołd swoim korzeniom i grać melodyjny folk metal bogaty w wiele elementów kultury skandynawskiej. W końcu spotkali się ze skrzypaczką i wokalistką nazwiskiem Cia Hedmark i Danielem Fredrikssonem, grającym na basie, flecie ("willow flute"), skrzypcach i lutni. Stworzyli 3 dema i w końcu podpisali kontrakt z Napalm Records. Wytwórnia ta od tej pory zajęła się wydawaniem płyt Otyg. Po pierwszym albumie Stefan i Samuel Norberg, który grał na drumli opuścili zespół. Stefana zastąpił na perkusji w 2002 Fredrik Nilsson, a drumlę przejął Daniel. Również w 2002 roku zespół został zawieszony, gdyż Andreas i Mattias jak sami twierdzą "stracili inspirację".
Nowe milenium.
Gdy nadszedł rok 2000 Andreas przystąpił do nowego gothic metalowego zespołu Havayoth, utworzonego przez Marcusa "Vargher" E. Normana z Ancient Wisdom, Bewitched, Naglfar i Throne of Ahaz oraz Morgana Hanssona z Naglfar. Vintersorg śpiewał tam na albumie His Creation Reversed wydanym w roku 2000, po czym opuścił zespół. Havayoth działa do dziś bez niego.
Starzy znajomi.
Po odejściu ICS Vortex, wokalisty Borknagar, zespół ten zaczął poszukiwania nowego. Ponieważ Vintersorg był znajomym lidera Borknagar Øysteina G. Bruna ten poprosił go o zastąpienie starego wokalisty na nadchodzącym albumie Empiricism. Andreas przystąpił do zespołu w 2001 i do tej pory jest jego wokalistą, nagrywając trzy płyty z wytwórnią Century Media Records oraz występując na żywo.
W 2002 Benny Hägglund długoletni przyjaciel Andreasa i perkusista koncertowy zespołu Vintersorg zaczął pracować nad projektem, który połączyłby melodyjność i agresję w bardzo energetyczną mieszankę. Poprosił Andreasa o współuczestnictwo i tak zrodził się Fission. Z Bennym jako pałkarzem, gitarzystą i basistą oraz Mr. V jako wokalistą i człowiekiem mającym znaczny wpływ na muzykę zespołu poprzez swoje eksperymenty z melodią i muzyką elektroniczną, grupa nagrała w 2004 album Crater, wydany przez Napalm Records.
Obecnie.
Jesienią 2004 Vintersorg znów wziął się do pracy. Muzyka, którą zaczął tworzyć w wolnym czasie była bardziej osobista, emocjonalna, w stylu rocka progresywnego i symfonicznego, raczej przypominającego lata 70. i Uriah Heep niż nowoczesny metal. Ostatecznie powstał jednoosobowy zespół, początkowo nazwany „Waterfield, a obecnie Waterclime. Wytwórnia Lion Music wydała 20 stycznia 2006 album tej kapeli nazwany The Astral Factor.
Jako długoletni przyjaciele Øystein G. Brun i Mr. V postanowili sformować nową grupę muzyczną. Pomysł zrodził się jeszcze w 2000 roku, jednak, dopiero gdy Andreas dołączył do zespołu Borknagar całość zaczęła nabierać realnych kształtów. Na początku nowo powołana kapela nazywała się "Ion", jednak ostatecznie przyjęła nazwę Cronian. Połączona wizja dwóch oryginalnych muzyków zrodziła wykraczającą poza schematy muzykę przywołującą obraz wielkich arktycznych krajobrazów, czy lodowców. 27 marca 2006 roku Century Media Records wydała pierwszy i jedyny do tej pory album Terra.

</doc>
<doc id="658766" url="https://pl.wikipedia.org/wiki?curid=658766" title="Karunā">
Karunā



</doc>
<doc id="658770" url="https://pl.wikipedia.org/wiki?curid=658770" title="Guz insulinowy">
Guz insulinowy

Guz insulinowy, wyspiak, insulinoma (łac. "insulinoma") – nowotwór wywodzący się z komórek B wysp trzustkowych, wytwarzający insulinę, w związku z czym głównym jego objawem jest hipoglikemia.
Występuje z częstością od 1 do 2 przypadków na milion osób i w 8-10% przypadków jest złośliwy z objawami miejscowego naciekania oraz przerzutami do węzłów chłonnych okołoaortalnych oraz do wątroby. Najczęściej (90%) przebiega jako pojedynczy, otorbiony i dobrze unaczyniony guz trzustki o średnicy najczęściej poniżej 2 cm. W 4-8% przypadków występuje jako składowa zespołu gruczolakowatości wydzielniczej typu 1 (MEN1); wtedy guz najczęściej jest wieloogniskowy i w około 25% złośliwy.
Obraz kliniczny.
Głównym objawem choroby jest hipoglikemia, a objawy chorobowe układają się w tak zwaną triadę Whipple'a:
Objawy chorobowe, a zwłaszcza objawy neuroglikopenii mogą sugerować upojenie alkoholowe lub napad padaczki. Częste spadki poziomu glukozy pobudzają też ośrodek głodu, więc chorzy są często otyli.
Leczenie.
Podstawową metodą leczniczą jest leczenie operacyjne. W przypadku niemożności jego przeprowadzenia stosuje się leczenie paliatywne, opierające się na:
Przed leczeniem operacyjnym stosuje się leczenie objawowe w oparciu o diazoksyd lub streptozotocynę.
Chemioterapia jest nieskuteczna.

</doc>
<doc id="658771" url="https://pl.wikipedia.org/wiki?curid=658771" title="Insulinoma">
Insulinoma



</doc>
<doc id="658773" url="https://pl.wikipedia.org/wiki?curid=658773" title="Triada Whipple'a">
Triada Whipple'a



</doc>
<doc id="658774" url="https://pl.wikipedia.org/wiki?curid=658774" title="Czasopismo Techniczne">
Czasopismo Techniczne

Czasopismo Techniczne – dwutygodnik, organ Polskiego Towarzystwa Politechnicznego (PTP), wydawany we Lwowie w latach 1883–1939 (do 1890 wspólnie przez PTP i Krakowskie Towarzystwo Techniczne, wcześniej jeden numer ukazał się w 1874). Zajmowało się problemami techniki, kształcenia politechnicznego, rozwoju przemysłu. Od 1946 jest wydawane przez Politechnikę Krakowską.
Historia.
Pierwszy numer ukazał się w 1877 pod redakcją Ludwika Radwańskiego, do zespołu redakcyjnego należeli profesorowie Szkoły Politechnicznej, m.in. Julian Zachariewicz. Początkowo publikacja nosiła nazwę „Dźwignia”. Dwa lata później ustalono wysokość honorariów autorskich, których wysokość wzrastała proporcjonalnie do wzrostu liczby członków Towarzystwa Politechnicznego we Lwowie i wpływów ze składek członkowskich. W pierwszym okresie był to miesięcznik, a strony numerowano w sposób ciągły w skali roku. Od 1888 ukazywał się dwadzieścia cztery razy w roku, a od 1913 było to trzydzieści sześć egzemplarzy. Ok. 1880 Krakowskie Towarzystwo Techniczne również rozpoczęło wydawanie periodyku o tematyce technicznej, w 1882 rozpoczęto rozmowy o połączeniu wydawnictw. Rozmowy sfinalizowano i przez osiem lat Czasopismo Techniczne ukazywało się jako wspólna publikacja, w 1890 konflikt o opublikowanie konkursu na projekt budynku lwowskiego Muzeum Przemysłu sprawił, że doszło do rozłamu. Przez kolejnych dziewięć lat ukazywały się równocześnie dwa magazyny o tym samym tytule, w 1900 czasopismo w Krakowie zmieniło nazwę na „Architekt”, ponieważ skupiło się na tematyce artystycznej i architektonicznej. Lwowskie „Czasopismo Techniczne” elastycznie podchodziło do praw politycznych i kwestii narodowościowych skupiając się na tematach związanych z jego charakterem. Ukazywało się w sposób ciągły do 1939, redaktorami naczelnymi byli profesorowie Politechniki Lwowskiej (m.in. Maksymilian Thullie i Stanisław Anczyc). 
Kontynuacja.
Od 1946 pod nazwą „Czasopismo Techniczne” ukazują się zeszyty naukowe Politechniki Krakowskiej im. T. Kościuszki. Do 2017 wydawnictwo ukazywało się one w zeszytach tematycznych:
Zaszyty wydawane były nieregularnie, np. w latach 2007–2014 rocznie ukazywało się 12–30 numerów. Od roku 2013 artykuły publikowane są wyłącznie w języku angielskim. W 2017 zniesiono podział na zeszyty tematyczne i od tego czasu regularnie wydawane są comiesięczne zeszyty multidyscyplinarne.
Czasopismo dostępne jest w całości w formie elektronicznej. Od 2017 wersja elektroniczna dostępna jest na platformie 'Sciendo' pod nazwą Technical Transactions.

</doc>
<doc id="658775" url="https://pl.wikipedia.org/wiki?curid=658775" title="Prezydencja Rady Unii Europejskiej">
Prezydencja Rady Unii Europejskiej

Prezydencja Rady Unii Europejskiej – okres, w którym dane państwo członkowskie przewodniczy posiedzeniom Rady Unii Europejskiej. Reprezentuje także Radę na arenie międzynarodowej. System ten, zapoczątkowany jeszcze w ramach Europejskiej Wspólnoty Gospodarczej, kontynuowany był także po ogłoszeniu powstania Unii Europejskiej w 1993 i utrzymał się po uzyskaniu przez UE podmiotowości prawnej w 2009 roku.
Opis prezydencji.
Prezydencja jest pełniona przez okres półroczny, rotacyjnie przez wszystkich członków Unii Europejskiej w ustalonej wcześniej kolejności. Dawniej przedstawiciel kraju aktualnie sprawującego prezydencję był automatycznie przewodniczącym Rady Europejskiej i reprezentował Radę na arenie międzynarodowej.
Na mocy przyjętego w 2009 roku traktatu lizbońskiego, prezydencja ma już jednak w znacznej mierze znaczenie honorowe. Od 1 stycznia 2010 w Unii istnieje bowiem stanowisko stałego przewodniczącego Rady Europejskiej (zwanego popularnie prezydentem UE), wybieranego przez przedstawicieli wszystkich krajów związkowych na 2,5-letnią kadencję. Na zmniejszenie roli prezydencji wpływ ma także znaczące umocnienie roli wysokiego przedstawiciela Unii do spraw zagranicznych i polityki bezpieczeństwa, który przejął, przysługujące dotychczas przywódcy kraju pełniącego prezydencję, prawo reprezentowania UE na arenie międzynarodowej oraz problemy wynikające z dużej liczby krajów członkowskich.
Państwa sprawujące prezydencję.
Państwa które zrezygnowały z przewodnictwa Unii Europejskiej

</doc>
<doc id="658776" url="https://pl.wikipedia.org/wiki?curid=658776" title="Club y Biblioteca Ramón Santamarina">
Club y Biblioteca Ramón Santamarina

Club y Biblioteca Ramón Santamarina jest argentyńskim klubem z siedzibą w mieście Tandil leżącym w prowincji Buenos Aires.
Historia.
Klub został założony 20 grudnia 1913 roku pod nazwą Club Ramón Santamiarina i gra obecnie w drugiej lidze argentyńskiej Primera B Nacional jako beniaminek. Inspiracją dla nazwy klubu był argentyński działacz polityczny Ramón Santamarina. Jedyna grupa kibiców klubu nosi nazwę "La Inmortal barra del aurinegro".

</doc>
<doc id="658778" url="https://pl.wikipedia.org/wiki?curid=658778" title="Kapciamiestis">
Kapciamiestis



</doc>
<doc id="658779" url="https://pl.wikipedia.org/wiki?curid=658779" title="Staw Małgorzata">
Staw Małgorzata

Staw Małgorzata (zwany również jako Staw Małgorzaty) − naturalny zbiornik wodny położony w zlewni Boliny (Bolina Zachodnia), o powierzchni 0,42 ha. Usytuowany jest przy ulicy Szopienickiej (w pobliżu wiaduktu nad autostradą A4) w Katowicach, w jednostce pomocniczej Giszowiec.
Początkowo służył jako rezerwowy zbiornik wodny dla zakładowej elektrowni św. Jerzego kopalni węgla kamiennego "Giesche" (obecnie "Wieczorek") w Janowie. Przed II wojną światową był ośrodkiem sportów wodnych i bazą Towarzystwa Pływackiego "Giszowiec-Nikiszowiec 23", a także miejscem rekreacji mieszkańców Giszowca. W 1926 roku na stawie wybudowano wieżę do skoków do wody, a w sierpniu tego samego roku odbyły się tu V Pływackie Mistrzostwa Polski.
Staw Małgorzaty po wybudowaniu w połowie lat 60. XX wieku Szybu IV kopalni "Staszic", który znajduje się w pobliżu zbiornika wodnego, uległ stopniowemu zmniejszeniu, a także zaczął w coraz większym stopniu zarastać. 

</doc>
<doc id="658782" url="https://pl.wikipedia.org/wiki?curid=658782" title="Gracula religiosa">
Gracula religiosa



</doc>
<doc id="658788" url="https://pl.wikipedia.org/wiki?curid=658788" title="Mudita">
Mudita

Mudita – jest buddyjskim określeniem pochodzącym z języka pali i sanskrytu, które oznacza radość z powodu pomyślności innych, empatyczną radość, radosne współczucie, altruistyczną radość, współradość. Można spotkać się też z określeniem najwyższa radość. Mudita jest czasem przedstawiana jako przeciwieństwo przyjemności czerpanej z czyjegoś nieszczęścia (w języku niemieckim istnieje określający to termin Schadenfreude). Mudita jest trzecią z Czterech Niezmierzoności.
Termin "mudita" jest często tłumaczony ogólnie jako empatyczna lub altruistyczna radość, przyjemność pochodząca z rozkoszowania się powodzeniem innych, w przeciwieństwie do żalu czy zazdrości. Wielu buddyjskich nauczycieli interpretuje "muditę" w sposób bardziej ogólny, jako pojęcie odnoszące się do wewnętrznego źródła najwyższej radości, która jest dostępna zawsze i każdemu, bez względu na okoliczności. Im więcej człowiek czerpie z tego źródła, tym pewniejszym staje się w swojej obfitej i szczodrej szczęśliwości, a w rezultacie łatwiej przychodzi mu rozkoszowanie się radością innych.
Tradycyjnym przykładem stanu "mudita" jest postawa rodzica obserwującego dokonania i sukcesy swojego wzrastającego dziecka. W przeciwieństwie do innych szlachetnych stanów umysłu, "mudita" zgodnie z tradycją nie jest kultywowana w odniesieniu do siebie samego, a tylko w odniesieniu do innych. Uważa się również, że spośród czterech niezmierzoności jest to stan najtrudniejszy w praktykowaniu.
Osiągając wprawę we wzbudzaniu "mudity" praktykujący wyzbywa się zazdrości i zawiści w stosunku do innych, oraz ekscytacji w stosunku do własnych osiągnięć. Ekscytację uważa się za bezpośrednie choć subtelne przeciwieństwo "mudity", ponieważ stan ten świadczy o egoistycznym lgnięciu do przyjemnych doświadczeń i o ciągłym poczuciu nienasycenia lub braku, z którego w pewnych warunkach wyrasta zazdrość.

</doc>
<doc id="658791" url="https://pl.wikipedia.org/wiki?curid=658791" title="Discoverer 11">
Discoverer 11

Discoverer 11 (również: CORONA 9008) – amerykański satelita technologiczny. Stanowił część tajnego programu CORONA.
Przebieg misji.
Statek miał sprawdzić działanie techniki wystrzeliwania, napędu, komunikacji i pracy na orbicie. W pełni zadziałał system kamer, m.in. dzięki zmianie rodzaju filmu z opartego na acetonie na oparty na poliestrze. Również baterie działały bez zarzutu, jednakże nie chciały uruchomić się silniczki sterujące, które miały skierować satelitę w odpowiednią stronę, przygotowując kapsułę do wejścia w atmosferę. W rezultacie nigdy jej nie odzyskano. Następnym razem zastąpiono silniczki rakietowe zbiorniczkami ze sprężonym azotem i usunięto sprzęt fotograficzny, żeby zrobić miejsce dla jeszcze większej liczby przyrządów. 
Awaria ta pociągnęła za sobą osobistą interwencję Zastępcy Dowódcy Sztabu Sił Powietrznych, generała Curtisa LeMaya, w zakładach Lockheeda. Domagał się podjęcia "nadzwyczajnych kroków korekcyjnych" i osobistego nadzoru kierownictwa Lockheeda nad eliminacją usterek. Lockheed zarządził dalsze testy w komorach środowiskowych i loty diagnostyczne kapsuł.
Statek przenosił także eksperyment TOD-3 (Transit-On-Discoverer), najpewniej na potrzeby programu TRANSIT.

</doc>
<doc id="658793" url="https://pl.wikipedia.org/wiki?curid=658793" title="Staw Janina">
Staw Janina



</doc>
<doc id="658794" url="https://pl.wikipedia.org/wiki?curid=658794" title="Staw Barbara">
Staw Barbara



</doc>
<doc id="658797" url="https://pl.wikipedia.org/wiki?curid=658797" title="Marcus Banks">
Marcus Banks

Marcus Banks, właśc. Arthur Lemarcus Banks III (ur. 19 listopada 1981 w Las Vegas) – amerykański koszykarz, grający na pozycji rozgrywającego, obecnie zawodnik New Orleans Hornets.
Statystyki.
Rekordy kariery:

</doc>
<doc id="658804" url="https://pl.wikipedia.org/wiki?curid=658804" title="Prussia Cove">
Prussia Cove

Prussia Cove (korn. "Porth Legh") – mała zatoka w regionie Penwith w południowo-zachodniej części Kornwalii, która wchodzi w skład Wielkiej Brytanii.
Jest niedostępna z lądu. Prussia Cove jest znana z powiązań z osiemnastowiecznym rabusiem i szmuglerem Johnem Carterem (ur. 1738), znanym jako "king of Prussia". W 1947 HMS "Warspite" wszedł tutaj na skały i tutaj został zezłomowany. Prace zakończono w 1950.

</doc>
<doc id="658806" url="https://pl.wikipedia.org/wiki?curid=658806" title="Rejon miejski Pietrozawodsk">
Rejon miejski Pietrozawodsk

Rejon miasta Pietrozawodska - rejon miejski w północno-zachodniej Rosji, wchodzący w skład rosyjskiej Republiki Karelii.
Położenie i charakterystyka.
Rejon leży na południu Karelii, nad jeziorem Onega.
Jest on typowym rejonem miejskim, obejmującym tylko obszar głównego miasta i stolicy Karelii - Pietrozawodska.
W skład rejonu wchodzi niewielki teren poza samym miastem.
Ludność.
Rejon zamieszkany jest przez 266.422 osoby (2005 r.), głównie Rosjan, a także przez rdzennych mieszkańców Karelii - Karelów, stanowiących ok. 5% ludności. Kilkuprocentowy udział w populacji mają też dwie inne napływowe nacje: Ukraińcy i Białorusini.
Tylko 411 osób zamieszkuje poza Pietrozawodskiem, na wsiach, a ludność miejska stanowi 99,85% ogółu populacji.
W ostatnich latach populacja miasta - rejonu, tak jak populacja całej Karelii zmniejsza się w wyniku emigracji ludności do większych miast w Rosji, głównie pobliskiego Petersburga w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka.
Pozostałe informacje.
Jedynym ośrodkiem gospodarczym na terenie rejonu jest Pietrozawodsk. 

</doc>
<doc id="658810" url="https://pl.wikipedia.org/wiki?curid=658810" title="Pociąg pospieszny">
Pociąg pospieszny

Pociąg pospieszny (skrót D, dawniej skrót: M – pociągi pospieszne spółki PKP Intercity; P – jeszcze dawniej w spółce PKP Przewozy Regionalne i przed podziałem PKP) – kategoria pociągów pasażerskich.
Pociągi te składają się z wagonów z miejscami do siedzenia 1 i 2 klasy lub wagonów mieszanych, także z wagonów do przewozu rowerów. Pociągi nocne prowadzą również wagony sypialne i wagony z miejscami do leżenia. W wybranych relacjach kursuje wagon bagażowy lub restauracyjny. Pociągi pospieszne prowadzone są zazwyczaj lokomotywami pasażerskimi i uniwersalnymi, a czasem (na skutek niedoboru taboru) lokomotywami towarowymi (w przypadku lokomotyw spalinowych możliwe jest to tylko w ciepłej porze roku, gdyż spalinowóz towarowy nie zapewnia ogrzewania składu).
Pociągi pospieszne w Polsce.
W rozkładach jazdy w Polsce oznaczany kolorem czerwonym. Na przejazd pociągiem pospiesznym w Polsce obowiązuje oddzielna taryfa, ceny są wyższe niż na przejazd pociągami osobowymi.
Pociągi pospieszne są zwykle przeznaczone do podróży na dalsze odległości np. Gdynia - Łódź - Katowice, Świnoujście - Szczecin - Poznań - Wrocław - Opole - Katowice - Kraków - Rzeszów - Przemyśl czy Olsztyn - Warszawa - Skierniewice - Częstochowa - Lubliniec - Opole - Wrocław, Lublin - Warszawa - Poznań - Szczecin - Świnoujście, Wrocław - Rawicz - Leszno - Poznań - Gniezno - Inowrocław - Bydgoszcz - Gdynia.
Od 1 grudnia 2008 pociągi pospieszne zostały przejęte przez spółkę PKP Intercity, pozostawiając Przewozom Regionalnym obsługę (poza nielicznymi wyjątkami) wyłącznie pociągów osobowych. Od 13 grudnia 2009 prawie wszystkie pociągi pospieszne (z wyjątkiem międzynarodowych) zostały przemianowane na pociągi TLK. Od grudnia 2014 r. spółka PKP Intercity zapowiedziała utworzenie nowej marki pociągów o nazwie "InterCity" o wspólnej taryfie biletowej z kategorią TLK, ale cechującą się obsługą połączeń wyłącznie wagonami nowymi i zmodernizowanymi.
Pociągami pospiesznymi spółki Przewozy Regionalne były połączenia klasy interREGIO oraz REGIOekspres (relacji Wrocław-Drezno-Wrocław).
1 września 2015 roku spółka Przewozy Regionalne zlikwidowała klasę pociągów interREGIO.

</doc>
<doc id="658812" url="https://pl.wikipedia.org/wiki?curid=658812" title="Leandro Barbosa">
Leandro Barbosa

Leandro Mateus Barbosa (ur. 28 listopada 1982 w São Paulo) – brazylijski koszykarz, występujący na pozycji na pozycji rzucającego obrońcy, mistrz NBA z 2015, najlepszy rezerwowy NBA z 2007, po zakończeniu kariery zawodniczek trener koszykarski, obecnie asystent trenera Sacramento Kings.
W sezonie 2007/2008 zajął drugie miejsce w głosowaniu na najlepszego „szóstego” zawodnika ligi NBA.
17 października 2012 podpisał roczny kontrakt z Boston Celtics. Pół roku później Celtics wymienili go do Washington Wizards. 28 stycznia 2014, po zakończeniu dwóch 10-dniowych kontraktów, Suns podpisali z Barbosą kontrakt do końca sezonu 2013/14. 10 września 2014 podpisał kontrakt z Golden State Warriors.
3 lipca 2017 został zwolniony przez Phoenix Suns.
W latach 2008-2013 był żonaty z brazylijską aktorką Samarą Felippo.
W lipcu 2022 został asystentem trenera Sacramento Kings.

</doc>
<doc id="658814" url="https://pl.wikipedia.org/wiki?curid=658814" title="Warmiak Łukta">
Warmiak Łukta



</doc>
<doc id="658820" url="https://pl.wikipedia.org/wiki?curid=658820" title="Olimpia Olsztynek">
Olimpia Olsztynek

Olimpia Olsztynek – polski klub piłkarski z siedzibą w Olsztynku, założony 15 kwietnia 1946 roku. Aktualnie występuje w forBET IV lidze .

</doc>
<doc id="658824" url="https://pl.wikipedia.org/wiki?curid=658824" title="Plectrophenax nivalis">
Plectrophenax nivalis



</doc>
<doc id="658825" url="https://pl.wikipedia.org/wiki?curid=658825" title="Eskalacja uprawnień">
Eskalacja uprawnień

Eskalacja uprawnień () – jedna z konsekwencji wykorzystania błędów w aplikacjach lub w systemach operacyjnych polegająca na zdobyciu uprawnień do zasobów, które w normalnym przypadku są dla atakującego niedostępne.
W przypadku systemów wieloużytkownikowych, jedną z form eskalacji uprawnień jest wykorzystanie błędów programistycznych w aplikacjach, które pracują z innymi uprawnieniami niż te, które posiada posługująca się nimi osoba. Są to zwykle usługi systemowe albo programy, których pliki wykonywalne mają ustawioną flagę setuid lub setgid, a ich właścicielem jest użytkownik o podwyższonych uprawnieniach – zwykle root. Inną, relatywnie często stosowaną techniką prowadzącą do eskalacji uprawnień, jest wykorzystanie błędów programistycznych w jądrze systemu operacyjnego.

</doc>
<doc id="658837" url="https://pl.wikipedia.org/wiki?curid=658837" title="Pierre Chambon">
Pierre Chambon

Pierre Chambon (ur. 7 lutego 1931 w Miluzie) – francuski lekarz, genetyk i biochemik. 
Emerytowany profesor Uniwersytetu w Strasburgu. Założył i był dyrektorem ("Institut de génétique et de biologie moléculaire et cellulaire", "IGBMC").
Znany z badań nad receptorami jądrowymi. Profesor College de France. 

</doc>
<doc id="658842" url="https://pl.wikipedia.org/wiki?curid=658842" title="Josh Kirby">
Josh Kirby

Josh Kirby, właśc. Ronald William Kirby (ur. 27 listopada 1928 w Waterloo w Sefton, zm. 23 października 2001 w Shelfanger koło Diss) – brytyjski malarz, grafik, twórca okładek do książek fantastycznych oraz plakatów filmowych. Najbardziej znany z ilustracji do serii "Świat Dysku" Terry’ego Pratchetta.
Życiorys.
Kirby urodził się w Waterloo, niewielkiej miejscowości położonej blisko Liverpoolu. Studiował w Liverpool City School of Art. Właśnie w czasie studiów otrzymał przydomek „Josh”, którego później używał jako imienia. Początkowo miał zamiar zostać portrecistą, następnie podjął pracę w Pulford Publicity, studio zajmującym się plakatami filmowymi.
Pierwszy obraz, który stał się okładką książki, namalował w 1954 roku. Od tego czasu współpracował z wieloma brytyjskimi wydawnictwami, tworząc okładki dla czasopism fantastycznych oraz okładek powieści science fiction, a potem też fantasy – gatunków literatury, które szczególnie go interesowały. W 1983 roku namalował okładkę do "Koloru magii" Terry’ego Pratchetta. Choć już wcześniej jego prace były doceniane (wystawy w Londynie i Berlinie, nagroda dla najlepszego grafika profesjonalnego podczas Światowego Konwentu SF w 1979 roku), dopiero stała współpraca z tym pisarzem przyniosła mu światowy rozgłos, a nazwisko Kirby'ego zostało nierozłącznie związane ze "Światem Dysku". Terry Pratchett powiedział o nim: „I only invented the Discworld. Josh created it” („Ja tylko wymyśliłem Świat Dysku. Josh go stworzył”).
Josh Kirby zmarł 23 października 2001 roku w swoim domu w Shelfanger koło Diss w hrabstwie Norfolk.
Twórczość.
Josh Kirby namalował okładki do około 400 książek czołowych autorów fantastycznych, wśród których, prócz wymienionego już Terry’ego Pratchetta byli:
Brian Aldiss,
James Blish,
Ray Bradbury,
Edgar Rice Burroughs,
Arthur C. Clarke,
Philip José Farmer,
Ursula K. Le Guin,
Harry Harrison,
Robert A. Heinlein,
Tom Holt,
Dean R. Koontz,
Henry Kuttner,
Andre Norton,
Frederik Pohl,
Robert Sheckley,
Robert Silverberg,
Jack Vance,
James White,
a także do serii "Alfred Hitchcock przedstawia". Najsłynniejsze wśród jego innych dzieł są plakaty do filmów "Żywot Briana" Monty Pythona oraz "".
Kirby jest współautorem albumowego wydania "Eryka" (z Terrym Pratchettem). Wydał też kilka albumów ze swoimi pracami, m.in. obszerny "In the Garden of Unearthly Delights" oraz portfolio z niebędącym ilustracjami cyklem "Voyage of the Ayeguy".
Większość prac Kirby'ego powstawała techniką olejną. Jego pierwsze prace były bardzo różnorodne w stylu. Późniejszy okres jego twórczości charakteryzuje się specyficzną, spiralną kompozycją, bogactwem szczegółów i przejaskrawieniem form. Sam Kirby uważał, że największy wpływ na jego obrazy wywarła twórczość Hieronima Boscha, Pietera Bruegla Starszego oraz muralisty Franka Brangwyna. Można przywołać też nazwiska Tycjana i Rubensa, inspiracja ich dziełami jest widoczna zwłaszcza w sposobie przedstawiania postaci kobiecych.

</doc>
<doc id="658843" url="https://pl.wikipedia.org/wiki?curid=658843" title="Upeksa">
Upeksa

Upekṣā (, Sanskryt) lub Upekkhā (Pali), jest buddyjskim ujęciem zrównoważenia nazywanym też wielką równością, niewzruszonością lub doskonałą bezstronnością. Jest czwartą z Czterech Niezmierzoności (czterech szlachetnych stanów umysłu). Tybetańskim odpowiednikiem jest określenie "btang.sñoms". Jest to bezstronny i zrównoważony stan umysłu charakteryzujący się brakiem silnych przywiązań (pożądań i pragnień), uprzedzeń (awersji) i decyzyjnego paraliżu wynikającego z niewłaściwego przeżywania niewiedzy. Niewzruszoność można ogólnie określić jako pewność, która jest rezultatem doświadczania wewnętrznej równowagi.
W stanie "upekṣā" osoba wciąż doświadcza i zauważa co się dzieje, posiada także możliwość świadomego i aktywnego działania (a nie zaledwie reaktywnego). Do zobrazowania tego stanu umysłu używa się często analogii, w której porównuje się umysły grupy ludzi do huraganu, a osobę znajdującą się w stanie "upekṣā" do oka cyklonu, gdzie trudno poczuć jakiekolwiek poruszenie powietrza. Ten stan umysłu jest także porównywalny do ciężkiej, metalowej kuli znajdującej się na doskonale równym podłożu. Ta kula jest pełna potencjału, a gdy już zacznie się toczyć, to prawie niemożliwym jest jej zatrzymanie, gdyż żadne zewnętrzne siły nie mają wpływu na jej ruch.
Efektem kultywowania Upeksy jest m.in. przeświadczenie o równości wszystkich czujących istot. Warto jednak zauważyć, że nie jest to pochodzące z zewnątrz przekonanie, będące efektem przyjęcia jakiejś zaproponowanej idei równości, lecz poczucie wynikające z niezakłóconej obecności w konkretnych sytuacjach. Wiąże się z tym pewność bycia w pełni włączonym w wydarzenia – rozpoznanie zdolności do przyjmowania wielu różnych doświadczeń i przeżywania różnych stanów bez uszczerbku dla tego, kto jest ich świadkiem. Będąc stuprocentowo zaangażowanymi w sytuację, pozbywamy się lęków i uprzedzeń, które oddzielałyby nas od innych istot. Nie oznacza to jednak, że nie możemy oceniać ich działań:

</doc>
<doc id="658844" url="https://pl.wikipedia.org/wiki?curid=658844" title="Upekkha">
Upekkha



</doc>
<doc id="658845" url="https://pl.wikipedia.org/wiki?curid=658845" title="Upekṣā">
Upekṣā



</doc>
<doc id="658846" url="https://pl.wikipedia.org/wiki?curid=658846" title="Upekkhā">
Upekkhā



</doc>
<doc id="658849" url="https://pl.wikipedia.org/wiki?curid=658849" title="Droga lęborska">
Droga lęborska



</doc>
<doc id="658850" url="https://pl.wikipedia.org/wiki?curid=658850" title="Teodor Denhoff">
Teodor Denhoff



</doc>
<doc id="658851" url="https://pl.wikipedia.org/wiki?curid=658851" title="Folkearth">
Folkearth

Folkearth – międzynarodowy projekt muzyczny, skupiający muzyków grających folk, viking i pagan metal. Powstał w 2004 roku. W nagraniu pierwszej płyty wzięli udział muzycy z zespołów Dol Amroth (Grecja), Ravenclaw (Litwa), Forefather (Wielka Brytania), Eluveitie (Szwajcaria), Hrossharsgrani (Austria), Yggdrasil, Nae’blis, Broken Dagger i Trymheim (Szwecja). Zarejestrowano około 60 minut nagrań, jednak część materiału została utracona. Pozostałe 40 minut wydano na płycie „A Nordic Poem”.
W produkcji drugiej płyty dołączyli członkowie Van Langen, Thiasos Dionysos (Niemcy), Hildr Valkyrie (Grecja), Death Army (Włochy), The Soil Bleeds Black, Moonroot (USA).
Aktualnie w projekcie bierze udział ponad 30 muzyków.

</doc>
<doc id="658852" url="https://pl.wikipedia.org/wiki?curid=658852" title="Alec Jeffreys">
Alec Jeffreys

Alec John Jeffreys (ur. 9 stycznia 1950 w Luton) – brytyjski genetyk. Laureat Medalu Copleya.
Profesor znany za odkrycie sond molekularnych umożliwiających analizę polimorfizmu wielu loci VNTR jednocześnie (analiza multilocus) umożliwiających zdejmowanie genetycznych odcisków palców (DNA genetic fingerprints). W 2005 roku otrzymał Nagrodę im. Alberta Laskera w dziedzinie klinicznych badań medycznych. Obecnie jest pracownikiem naukowym i wykładowcą Uniwersytetu Leicester

</doc>
<doc id="658853" url="https://pl.wikipedia.org/wiki?curid=658853" title="Panini">
Panini



</doc>
<doc id="658857" url="https://pl.wikipedia.org/wiki?curid=658857" title="Alec John Jeffreys">
Alec John Jeffreys



</doc>
<doc id="658858" url="https://pl.wikipedia.org/wiki?curid=658858" title="Alec J. Jeffreys">
Alec J. Jeffreys



</doc>
<doc id="658861" url="https://pl.wikipedia.org/wiki?curid=658861" title="Divizia Națională">
Divizia Națională

Divizia Națională – najwyższa w hierarchii klasa męskich ligowych rozgrywek piłkarskich w Mołdawii, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Mołdawski Związek Piłki Nożnej (FMF). Zmagania w jej ramach toczą się cyklicznie (co sezon) i przeznaczone są dla 14 najlepszych krajowych klubów piłkarskich. Jej triumfator zostaje Mistrzem Mołdawii, zaś najsłabsze drużyny są relegowane do Divizia "A" (II ligi mołdawskiej). W lidze występują również zespoły z Naddniestrza.
Historia.
Mistrzostwa Mołdawii w piłce nożnej rozgrywane są od 1992 roku, po rozpadzie ZSRR. Wcześniej w latach 1924–1940 mołdawskie zespoły uczestniczyły w Mistrzostwach Rumunii, a od 1945 rozgrywane mistrzostwa Mołdawskiej SRR, a najlepsze kluby kraju uczestniczyły w mistrzostwach ZSRR. 
Niejednokrotnie zmieniał się format rozgrywek. W pierwszym po uzyskaniu niepodległości sezonie 1992 liga liczyła 12 zespołów. Potem system rozgrywek został zmieniony na system jesień-wiosna, a w lidze grało 16 klubów. W sezonie 1994/95 i 1997/98 liga skrócona do 14 drużyn. Od sezonu 1998/99 liga liczyła 10 drużyn, a od 2000/01 tylko 8. W sezonie 2006/07 liga została powiększona do 10, a w następnym sezonie do 11 zespołów. W sezonie 2009/10 już grało 12 klubów, a w 2010/11 znów 14 klubów. W sezonie 2011/2012 liga została zmniejszona z 14 do 12 zespołów. Stało się tak ze względu na problemy drużyn mołdawskich z uzyskaniem licencji na grę w najwyższej lidze. Decyzja taka została podjęta ponieważ zarówno dwie ostatnie drużyny z Divizia Națională, jak też żadna z czterech pierwszych drużyn Divizia "A" nie uzyskały licencji. W związku z tym postanowiono o zmniejszeniu ligi. W sezonie 2014/15 liga została zmniejszona do 11 zespołów, a w następnym do 10. Po zakończeniu sezonu 2016/17 liga wróciła do rozgrywek systemem wiosna-jesień, pierwszy sezon którego rozegrano w 2017. W 2018 liga skróciła się do 8 zespołów.
System rozgrywek.
Obecny format ligi zakładający rozgrywki systemem wiosna-jesień obowiązuje od sezonu 2017.
Rozgrywki składają się z 28 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2018 w lidze występuje 8 zespołów. W przeszłości liczba ta wynosiła od 10 do 16. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Mołdawii w piłce nożnej. Mistrz Mołdawii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Mołdawii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Divizia "A".
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Mołdawii zostało do tej pory zdobyte przez 5 różnych drużyn.
Stan po sezonie 2021/22.

</doc>
<doc id="658864" url="https://pl.wikipedia.org/wiki?curid=658864" title="Divizia Nationala">
Divizia Nationala



</doc>
<doc id="658866" url="https://pl.wikipedia.org/wiki?curid=658866" title="Teodor Denhoff (wojewoda dorpacki)">
Teodor Denhoff (wojewoda dorpacki)

Teodor Denhoff herbu Dzik (ur. przed 1626, zm. 1684) – wojewoda dorpacki. 
Życiorys.
Syn Ottona Denhoffa (około 1554–1609), pułkownika wojsk polskich, starosty adzelskiego; wnuk Hermana Dönhoffa, protoplasty wpływowego później w Rzeczypospolitej inflanckiego rodu Denhoffów. 
Stryjem Teodora był Gerard Denhoff, ojciec Ernesta Magnusa, Gerarda i Kaspra Denhoffów.
W 1651 został wojewodą dorpackim, a w 1655 został podstolim litewskim. W 1656 został krajczym, a w 1658 podskarbim nadwornym litewskim. W 1661 został podkomorzym nadwornym koronnym. Był również starostą m.in. do 1684 dorpackim.

</doc>
<doc id="658872" url="https://pl.wikipedia.org/wiki?curid=658872" title="Teodor Denhoff (wojewoda wendeński)">
Teodor Denhoff (wojewoda wendeński)

Teodor Denhoff (zm. 8 listopada 1622) – pułkownik wojsk koronnych cudzoziemskiego autoramentu 1609 r., naczelny dowódca piechoty niemieckiej, wojewoda parnawski 1617 r., wojewoda wendeński 1620 r. 
Brat Gerarda Denhoffa.

</doc>
<doc id="658875" url="https://pl.wikipedia.org/wiki?curid=658875" title="Setuid">
Setuid

Setuid oraz setgid – atrybuty plików oraz katalogów w systemach uniksopodobnych, które pozwalają na uruchomienie pliku wykonywalnego z prawami właściciela/grupy tego pliku oraz zmieniają działanie niektórych operacji na katalogach. Ich nazwy to skrótowce powstałe z angielskich zdań: "Set User ID (identity)" ("Ustaw identyfikator użytkownika") oraz "Set Group ID" ("Ustaw identyfikator grupy"). Stosowane są do umożliwienia użytkownikom uruchamiania programów, które do poprawnej pracy wymagają wyższych uprawnień niż te, które typowy użytkownik systemu zazwyczaj posiada, np. zmiana hasła.
Pliki.
Atrybuty codice_1 oraz codice_2 mają praktyczne znaczenie jedynie w odniesieniu do plików wykonywalnych. Typowy proces w systemach uniksowych uruchamia się z prawami wywołującego go użytkownika, jednak uniemożliwia to mu dostęp do pewnych operacji, które powinny z punktu widzenia używalności systemu być jednak dla niego dostępne. Przykładem takiej operacji jest zmiana hasła realizowana przez program codice_3, który w tym celu potrzebuje zmodyfikować chroniony plik codice_4, do którego dostęp ma tylko superużytkownik. Ustawienie jednego z tych atrybutów powoduje, że proces uruchamiany jest odpowiednio na prawach właściciela bądź grupowego właściciela pliku, umożliwiając obejście tego ograniczenia. Ma to daleko idące konsekwencje związane z bezpieczeństwem, gdyż w ten sposób dajemy użytkownikom możliwość wykonywania zadań z prawami kogoś innego, a w szczególności - "roota". W typowym systemie uniksowym atrybuty codice_1 oraz codice_2 nadane są jedynie krytycznym aplikacjom, które zostały szczególnie uważnie zweryfikowane pod kątem odporności na różne ataki, np. poprzez przepełnienie bufora, aby mieć pewność, że wykonujący je użytkownik nie będzie w stanie wykorzystać ich do nieupoważnionego zdobycia jeszcze szerszych uprawnień. Dodatkowo, atrybuty te są ignorowane w odniesieniu do wykonywalnych skryptów powłoki.
Użytkownik, który uruchomił proces z nadanymi atrybutami codice_1 lub codice_2, pozbawiony jest dostępu do prawie wszystkich operacji mogących w jakikolwiek sposób wpłynąć na jego pracę lub odczytać jego wewnętrzny stan. Nie może on stosować mechanizmu codice_9, manipulować zmienną środowiskową codice_10 definiującą ścieżki do bibliotek współdzielonych, ani wysyłać sygnałów do takiego procesu (wyjątkiem są tu sygnały emitowane przez terminal). Nie można także tworzyć obrazów pamięci takiego procesu ("core dumps").
Powstały proces posiada zmodyfikowane identyfikatory użytkownika (grupy). Identyfikator użytkownika UID (User ID) odpowiada identyfikatorowi użytkownika wykonującego plik, zaś identyfikatory EUID (Effective User ID) oraz SUID (Saved User ID) otrzymują wartość równą UID właściciela wykonywanego pliku.
Katalogi.
W przypadku katalogów atrybuty codice_1 oraz codice_2 mają odmienne znaczenie; w katalogach opatrzonych atrybutem codice_2 wszystkie nowo tworzone wpisy (pliki, katalogi itp.) stają się własnością grupy, będącej właścicielem katalogu. Atrybut ten jest zazwyczaj dziedziczony przez nowo tworzone podkatalogi.
Atrybut codice_1 na katalogu jest w większości systemów operacyjnych ignorowany.

</doc>
<doc id="658877" url="https://pl.wikipedia.org/wiki?curid=658877" title="Park Romana Kozłowskiego w Warszawie">
Park Romana Kozłowskiego w Warszawie

Park Romana Kozłowskiego – park miejski znajdujący się w północnej części dzielnicy Ursynów w Warszawie.
Opis.
Park jest położony między ulicami Surowieckiego, Doliną Służewiecką i aleją Komisji Edukacji Narodowej. Jego powierzchnia wynosi 11,6 ha. Charakterystycznym elementem parku jest sztuczne wzniesienie – Kopa Cwila. Park połączony jest z parkiem Dolinka Służewska w dzielnicy Mokotów przez przejście pod wiaduktem ulicy Dolina Służewiecka.
Park graniczy z osiedlami Koński Jar-Nutki i SBM „Techniczna”.
Na terenie parku znajduje się rzeźba "Jeździec na koniu" autorstwa Władysława Trojana. Rzeźba powstała w wyniku pleneru rzeźbiarskiego zorganizowanym na Ursynowie Północnym w 1977. W pobliżu ul. Nutki znajduje się "Głaz Ursynowski" – pomnik przyrody i największy głaz narzutowy (obwód 9,6 m) na terenie Warszawy.

</doc>
<doc id="658878" url="https://pl.wikipedia.org/wiki?curid=658878" title="Locus">
Locus

Locus (czyt. „lokus”; l. mn. "loci", czyt. „loki”; łac. dosł. „miejsce”) – określony obszar chromosomu zajmowany przez gen. W obrębie chromosomu znajduje się wiele różnych "loci", stanowią one rodzaj logicznych pojemników na samodzielne, ustrukturalizowane fragmenty informacji genetycznej, nazywane genami. W określonym "locus" mogą się znaleźć różne warianty związanego z nim genu (różniące się sekwencją nukleotydów w DNA); warianty te są nazywane allelami.
Wyodrębnienie "loci" w chromosomie jest możliwe m.in. dzięki badaniu odcinków DNA wymienianych podczas zjawiska crossing-over. Przyporządkowanie wszystkich "loci" do konkretnych miejsc określonych chromosomów nosi nazwę mapy genowej lub mapy genetycznej.
Podczas sekwencjonowania DNA podaje się rozmiar określonego "locus" oraz jego przesunięcie względem innych znanych punktów łańcucha DNA; wielkości te wyraża się w jednostkach bp (odpowiadających liczbie nukleotydów wzdłuż pojedynczej nici DNA). W różnych cząsteczkach DNA, wielkość w bp może być różna i "locus" oznacza się na podstawie innych cech podobieństwa, często odwołując się do zwyczajowej nazwy, najczęściej historycznie związanej z wcześniej znanym, występującym w pobliżu, kodującym genem.
Pojęcie "locus" jest również używane w opisie charakterystycznych miejsc chromosomu niebędących genami; mogą to być dowolne, wydzielone odcinki opisywanego DNA o dobrze określonej lokalizacji (zobacz np. markery genetyczne). Fragmenty DNA niebędące genami podlegają szczególnie dużej zmienności w obrębie populacji w związku z czym ich badanie pozwala na ustalanie stopnia pokrewieństwa. Przykładowo, nie zawierający żadnego genu "locus" 17.5-kb w DNA człowieka jest badany porównawczo dla potwierdzenia tożsamości.
O "locus" można mówić również w odniesieniu do lokalizacji określonej sekwencji w RNA.
Z założenia "locus" określonego genu jest stałe. Obserwuje się jednak odstępstwa od tej reguły. Geny o zmiennym "locus" to tzw. transpozony (geny skaczące, geny wędrujące), czyli fragmenty DNA, które zmieniają swoje "locus" na chromosomie, mogą się również przełączać pomiędzy różnymi chromosomami.
Nomenklatura.
Dla określenia położenia danego genu w chromosomie stosuje się określone reguły nazewnictwa. Na przykład zapis 6p21.3, oznacza:
Gen o "locus" 6p21.3 to zatem gen znajdujący się w chromosomie szóstym, na jego krótkim ramieniu, w regionie 2 w prążku 1 licząc od centromeru, w subprążku trzecim.
Niektóre położenie genów są określane jako przedział w chromosomie, np. "locus" genu "OCA1" zapisuje się: „11q1.4-q2.1”. Oznacza to, że gen "OCA1" znajduje się pomiędzy pasemkiem czwartym w paśmie pierwszym a pasemkiem pierwszym w paśmie drugim, na długim ramieniu chromosomu jedenastego.
Loci na końcówkach chromosomu zapisuje się, dodając po literce określającej ramię słówko "tel". „2qtel” oznacza zatem końcówkę (telomer) długiego ramienia chromosomu drugiego.

</doc>
<doc id="658879" url="https://pl.wikipedia.org/wiki?curid=658879" title="Setgid">
Setgid



</doc>
<doc id="658880" url="https://pl.wikipedia.org/wiki?curid=658880" title="Kopa Cwila">
Kopa Cwila

Kopa Cwila lub Kopiec Cwila (wg PRNG: Góra Cwyla) – sztuczne wzniesienie w warszawskiej dzielnicy Ursynów, na terenie parku im. Romana Kozłowskiego.
Opis.
Wzniesienie powstało w latach 70. XX wieku, z ziemi z wykopów pod budowę bloków i dróg. Trafiały na nią również prefabrykaty, które miały posłużyć do budowy okolicznych budynków mieszkalnych, ale uległy uszkodzeniu w transporcie. Pierwotnie w tym miejscu planowano park, którego centralną częścią miało być wzgórze.
Na pomysł usypania górki wpadł inż. Henryk Cwil (1920-1990), główny inspektor w Stołecznej Dyrekcji Inwestycji Spółdzielczych. Od jego nazwiska wzięła się zwyczajowa, a później oficjalna nazwa wzniesienia.
W kulturze.
W 1983 roku Oddział Zamknięty na stokach górki nakręcił teledysk do piosenki "Ten wasz świat".

</doc>
<doc id="658886" url="https://pl.wikipedia.org/wiki?curid=658886" title="Lauri Viita">
Lauri Viita

Lauri Arvi Viita (ur. 17 grudnia 1916 w Pirkkala – zm. 22 grudnia 1965 w Helsinkach) — fiński pisarz, pochodzący z Tampere.

</doc>
<doc id="658888" url="https://pl.wikipedia.org/wiki?curid=658888" title="Socynianie">
Socynianie



</doc>
<doc id="658889" url="https://pl.wikipedia.org/wiki?curid=658889" title="Nadolnik (województwo kujawsko-pomorskie)">
Nadolnik (województwo kujawsko-pomorskie)

Nadolnik (niem. "Niedermühl") – osada w Polsce, położona w województwie kujawsko-pomorskim, w powiecie tucholskim, w gminie Tuchola na obszarze Borów Tucholskich. Wieś jest częścią składową sołectwa Raciąż.
W latach 1975–1998 miejscowość położona była w województwie bydgoskim.

</doc>
<doc id="658891" url="https://pl.wikipedia.org/wiki?curid=658891" title="Teodor Denhoff (podkomorzy koronny)">
Teodor Denhoff (podkomorzy koronny)

Teodor Denhoff herbu Dzik (zm. 1684) – dworzanin królewicza polskiego Jana Kazimierza, krajczy wielki litewski w 1656 roku, podstoli wielki litewski 1656 roku, podskarbi nadworny litewski 1658 roku, podkomorzy wielki koronny w 1661 roku, starosta urzędowski, starosta dorpacki, starosta adzelski, starosta dydzki, starosta białowodzki, starosta kampinoski, starosta wiślicki, starosta włodzimierski, ekonom grodzieński w latach 1665-1670. 
Wnuk Ottona Denhoffa, bratanek Teodora Denhoffa, wojewody dorpackiego. Żona Teodora, Katarzyna Denhoffowa, była metresą Jana Kazimierza i posiadała silne wpływy na dworze królewskim jeszcze w czasach Ludwiki Marii Gonzagi. W 1661 roku otrzymał ze skarbu francuskiego 4000, a jego żona 500 liwrów.
Po abdykacji Jana II Kazimierza w 1668 roku, popierał do polskiej korony kandydaturę francuskiego księcia Wielkiego Kondeusza. W 1669 roku był elektorem Michała Korybuta Wiśniowieckiego z ziemi warszawskiej. Elektor Jana III Sobieskiego z województwa inflanckiego w 1674 roku.

</doc>
<doc id="658893" url="https://pl.wikipedia.org/wiki?curid=658893" title="Złamanie miednicy">
Złamanie miednicy

Podział złamań miednicy według Judeta i Letournela – najbardziej rozpowszechniony obecnie i obowiązujący podział złamań miednicy, który po raz pierwszy opublikowano w 1964 roku. Judet i Letournel wprowadzili takie pojęcia, jak tylna i przednia kolumna. Wyróżnili łącznie 10 stopni złamań miednicy, uwzględniając podział na:
A. Złamania proste
B. Złamania złożone (są to złamania, które zawierają co najmniej dwa ze złamań prostych)

</doc>
<doc id="658900" url="https://pl.wikipedia.org/wiki?curid=658900" title="Chyz u Bacy">
Chyz u Bacy



</doc>
<doc id="658901" url="https://pl.wikipedia.org/wiki?curid=658901" title="Chyz u Bacy PTT">
Chyz u Bacy PTT

Chyz u Bacy PTT – nieistniejące górskie schronisko turystyczne Polskiego Towarzystwa Tatrzańskiego w Beskidzie Żywieckim, położone w Mładej Horze na wysokości 873 m n.p.m. Administracyjnie należało do wsi Soblówka, której Młada Hora jest przysiółkiem.
Historia.
Budynek powstał w 1939 w gminie Ujsoły jako drewniana chata, którą w 1948 przeniesiono do Mładej Hory. Początkowo wykorzystywany był jako szkoła podstawowa, którą zlikwidowano w 1974. W 1984 Klub Turystyki Górskiej Polskiego Towarzystwa Turystyczno-Krajoznawczego „Turnia” z Ostrzeszowa zawarł umowę z gminą Ujsoły o dzierżawie obiektu. Gospodarzem schroniska został Józef Michlik, zwany Bacą. 10 września 1990 dzierżawę schroniska przejął Oddział Polskiego Towarzystwa Tatrzańskiego w Ostrzeszowie. 25 października 1999 właścicielem obiektu został jego dotychczasowy gospodarz, Józef Michlik.
1 grudnia 2011 schronisko zakończyło swoją działalność.
Warunki pobytu.
Schronisko oferowało 30 miejsc noclegowych w pokojach 2- 3- i wieloosobowych. Do dyspozycji turystów była kuchnia turystyczna, łazienka z umywalką, prysznic oraz toaleta. Na zewnątrz znajdowało się miejsce na ognisko oraz grill. 
Tuż przy schronisku znajduje się stacja pomiaru opadów „Posterunek Młada Hora”.

</doc>
<doc id="658903" url="https://pl.wikipedia.org/wiki?curid=658903" title="Park Ocalałych w Łodzi">
Park Ocalałych w Łodzi

Park Ocalałych – park w Łodzi upamiętniający osoby, które przeszły przez istniejące w czasie II wojny światowej "Ghetto Litzmannstadt", będące jednym z elementów realizacji planu eksterminacji Żydów III Rzeszy. Park został oficjalnie otwarty 30 sierpnia 2004, w dniu 60. rocznicy likwidacji getta.
Park usytuowany jest pomiędzy ul. Wojska Polskiego a ogródkami działkowymi przy ul. Źródłowej w dolinie rzeki Łódki, na terenie przylegającym podczas wojny do granic Litzmannstadt Ghetto (pierwotnie miał zostać zlokalizowany przy ul. Stalowej). Zaprojektowany został przez Grażynę Ojrzyńską.
Pomysłodawczynią parku była Halina Elczewska, która przeżyła getto łódzkie (z Litzmannstadt przetransportowano ją do Auschwitz, a dalej do Ravensbrück). Ona też jako pierwsza posadziła swoje „drzewko pamięci”. Pod jednym z dwóch pomnikowych dębów szypułkowych odsłonięto pomnik – głaz (znaleziony na terenie parku) upamiętniający tragiczne wydarzenia lat 1940-1944. Umieszczono na nim napisy w czterech językach: polskim, angielskim, hebrajskim i jidysz.
418 osób ocalałych z Holokaustu, które zdołały dotrzeć do Łodzi zasadziło swoje drzewko: dęby, klony, lipy, brzozy, graby, buki, sosny, świerki i modrzewie. Drzewka zostały ponumerowane i wpisane do rejestru, a ocaleni otrzymali certyfikaty z nazwiskiem i numerem drzewka. Wzdłuż alei Arnolda Mostowicza położone są tabliczki z nazwiskami i numerem drzewka każdego ocalałego. Łącznie w całym parku zasadzono 450 drzew na powierzchni półtora hektara. Docelowa powierzchnia parku wynosi 8,5 hektara, na tym terenie znajduje się zbiornik wodny na rzece Łódce. Powstały również alejki i place o nawierzchni żwirowo-glinkowej i z kostki granitowej.
Aleja łączy dwa główne elementy parku: Pomnik Polaków Ratujących Żydów podczas II wojny światowej i Kopiec Pamięci. Pomnik, zbudowany według projektu Czesława Bieleckiego, zawiera symbole dwóch narodów: statuę Orła Białego oraz gwiazdę Dawida, uformowaną z tablic z nazwiskami Polaków uhonorowanych tytułem „Sprawiedliwy wśród Narodów Świata”. 10-metrowy Kopiec Pamięci, usypany na drugim końcu parku jest punktem widokowym okolicy. Na szczycie kopca znajduje się pomnik-ławeczka Jana Karskiego.
Budowa parku, jako wieloletnie zadanie inwestycyjne, została zatwierdzona przez Radę Miejską. Prace rozpoczęły się jesienią 2005 od oczyszczania terenu, rozbiórki ruin. Pomnik odsłonięto w 2009. Na terenie parku znajduje się siedziba Centrum Dialogu im. Marka Edelmana, gdzie odbywają się konferencje i zajęcia edukacyjne.

</doc>
<doc id="658905" url="https://pl.wikipedia.org/wiki?curid=658905" title="Komnino">
Komnino

Komnino (kaszb. "Kłomnënò" lub "Komnënò") – wieś w Polsce, w województwie pomorskim, w powiecie słupskim, w gminie Smołdzino na Wybrzeżu Słowińskim w odległości 2 km od południowego brzegu jeziora Gardno.
W latach 1975–1998 miejscowość administracyjnie należała do województwa słupskiego.
Z kart historii.
Po II wojnie światowej komisja nazewnicza nie powróciła do starej nazwy kaszubskiej, nawiązującej przez prefiks "kłomia" (sieć rybacka) do podstawowego zajęcia ówczesnych Kaszubów i nadała miejscowości nazwę "Komnino".
Inne miejscowości z prefiksem Kłomia w nazwie: Kłomnice, Kłomino.

</doc>
<doc id="658906" url="https://pl.wikipedia.org/wiki?curid=658906" title="Miednica">
Miednica

Miednica – naczynie służące do higieny osobistej, prania lub mycia naczyń. Zazwyczaj ma kształt dużej misy, o pokroju kolistym, współcześnie także kwadratowym. Brzegi miednicy często są lekko wywinięte. Dawniej miednice były metalowe lub ceramiczne, obecnie często stosuje się tworzywa sztuczne. 
W XIX wieku miednica umieszczona w specjalnym stelażu lub na stole stanowiła funkcjonalny odpowiednik współczesnej umywalki; nad miednicą często znajdowało się lustro. Urządzenie takie znajdowało się najczęściej w sypialni. Tego rodzaju miednice często były fajansowe, a w bogatych domach nawet porcelanowe czy srebrne. Często stanowiły komplet z dzbankiem na wodę i nocnikiem. 
Etymologia.
Pierwotna nazwa miednicy w języku polskim "miedźnica" ujawnia jednoznacznie jej etymologię – miednica u swego zarania była wyrabiana z miedzi.

</doc>
<doc id="658907" url="https://pl.wikipedia.org/wiki?curid=658907" title="Uładzimir Kudzinau">
Uładzimir Kudzinau

Uładzimir Alaksiejewicz Kudzinau (, , "Władimir Aleksiejewicz Kudinow") – białoruski przedsiębiorca i polityk, deputowany do Rady Najwyższej Republiki Białorusi XIII kadencji; uważany za pierwszego więźnia politycznego za rządów Alaksandra Łukaszenki.
Życiorys.
W 1995 roku mieszkał w Iwacewiczach. Pełnił funkcję dyrektora firmy handlowo-przemysłowej „Iwacewiczy”. W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z Iwacewickiego Okręgu Wyborczego Nr 20. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Budżetu, Podatków, Banków i Finansów. Był bezpartyjny, należał do opozycyjnej wobec prezydenta Alaksandra Łukaszenki frakcji „Działanie Obywatelskie”. Od 3 czerwca był członkiem grupy roboczej Rady Najwyższej ds. współpracy z parlamentem Republiki Łotewskiej. 27 listopada 1996 roku, po dokonanej przez prezydenta kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły.

</doc>
<doc id="658909" url="https://pl.wikipedia.org/wiki?curid=658909" title="Zdrada (województwo pomorskie)">
Zdrada (województwo pomorskie)

Zdrada (kaszb. "Zdrada") – wieś kaszubska w Polsce położona w województwie pomorskim, w powiecie puckim, w gminie Puck na północno-wschodnim krańcu Puszczy Darżlubskiej przy 213. Na wschód od Zdrady znajdują się tereny bagienne zwane Puckimi Błotami.
W latach 1975–1998 miejscowość administracyjnie należała do województwa gdańskiego.
Przed 1920 wieś nosiła nazwę niemiecką "Zdrada".

</doc>
<doc id="658911" url="https://pl.wikipedia.org/wiki?curid=658911" title="Jan Kazimierz Denhoff">
Jan Kazimierz Denhoff

Jan Kazimierz Denhoff herbu Dzik (ur. 6 czerwca 1649 w Warszawie, zm. 20 czerwca 1697 w Rzymie) – opat komendatoryjny mogilski 1666, kanonik warszawski, dziekan płocki, kanonik krakowski 1681, kardynał 1686, biskup Ceseny 1688; autor kilku dzieł teologicznych, rezydent Rzeczypospolitej w Państwie Kościelnym w latach 1682–1686.
Życiorys.
Urodził się jako syn ówczesnego dworzanina królewskiego Teodora Denhoffa i Katarzyny Franciszki von Bessen. Chrzestnym ojcem przyszłego kardynała został były kardynał, a wtedy już król polski – Jan II Kazimierz Waza.
Młody Denhoff podstawy edukacji zdobył w Kolegium Jezuitów w Pułtusku.
W czasach Jana III Sobieskiego Jan Kazimierz Denhoff reprezentował polskie interesy w Stolicy Apostolskiej. Po zwycięstwie pod Wiedniem (1683) w imieniu króla wręczył papieżowi Innocentemu XI zdobyty na Turkach sztandar Mahometa, który zawieszono pod sklepieniem bazyliki św. Jana na Lateranie, a także inne trofea oraz list zaczynający się od słów: „Venimus, vidimus, Deus vicit”
Jadąc do Rzymu Denhoff podjął starania o sprowadzenie do Polski zakonu trynitarzy. Przybyłym zakonnikom szczególną opiekę okazała m.in. matka kardynała Denhoffa oraz szwagier – Marcin Kątski.
W 1686 Jan Kazimierz Denhoff otrzymał godność kardynała prezbitera (kościół tytularny: San Giovanni a Porta Latina). Był kamerlingiem Kolegium Kardynalskiego w latach 1695–1696. Krótko przed śmiercią zrezygnował z diecezji Cesena.

</doc>
<doc id="658912" url="https://pl.wikipedia.org/wiki?curid=658912" title="Turpał-Ali Atgierijew">
Turpał-Ali Atgierijew

Turpał-Ali Aładijewicz Atgierijew (ur. 8 maja 1969, zm. 18 sierpnia 2002 w Jekaterynburgu) – czeczeński wicepremier i dyplomata. 
Był bliskim współpracownikiem prezydenta Asłana Maschadowa, a także ministrem bezpieczeństwa Czeczeńskiej Republiki Iczkerii. Wiosną 1999 roku, przyjechał do Moskwy przysłany przez Maschadowa z misją dyplomatyczną i mimo że jego wizyta była uzgodniona z rządem rosyjskim, Atgierijew został aresztowany przez Federalną Służbę Bezpieczeństwa. Zwolniono go po interwencji premiera Siergieja Stiepaszyna. 
W maju 1999 roku, uprzedził telefonicznie dyrektora FSB, o planowanym przez Szamila Basajewa ataku na Dagestan. W czasie trwania drugiej wojny kaukaskiej, Atgierijew, na polecenie Maschadowa, kilkakrotnie spotkał się z wicedyrektorem FSB Giermanem Ugrumowem. 
W październiku 2000, jadąc do Machaczkały na spotkanie z tym przedstawicielem pełniącego obowiązki prezydenta Władimira Putina, został aresztowany przez FSB i przewieziony do Moskwy do aresztu FSB Lefortowo. Później został osądzony razem z dowódcą polowym Sałmanem Radujewem, za udział i organizację najazdu na dagestański Kizlar w 1996 roku. W końcu 2001 Sąd Najwyższy Dagestanu skazał go na 15 lat więzienia w obozie o ostrym reżimie. 
Zmarł w 2002 roku w więzieniu w Jekaterynburgu. Według oficjalnych źródeł przyczyną śmierci była białaczka. Źródła czeczeńskie utrzymywały, że został zamordowany, bo "za dużo wiedział". Adwokat Atgierijewa, Abdułła Chamazajew, który widział go jako jeden z ostatnich, twierdził, że był on wtedy absolutnie zdrowy. 

</doc>
<doc id="658913" url="https://pl.wikipedia.org/wiki?curid=658913" title="HMAS Sydney">
HMAS Sydney

HMAS „Sydney” – nazwa noszona przez cztery okręty Royal Australian Navy, nadana im na cześć miasta Sydney:

</doc>
<doc id="658914" url="https://pl.wikipedia.org/wiki?curid=658914" title="HMAS Sydney (1912)">
HMAS Sydney (1912)

HMAS Sydney – australijski krążownik lekki brytyjskiego typu "Town", zbudowany w Glasgow, wszedł do służby w 1913 roku.
HMAS „Sydney” odznaczył się podczas I wojny światowej w bitwie koło Wysp Kokosowych 9 listopada 1914 roku, walcząc z niemieckim rajderem − lekkim krążownikiem SMS „Emden”. Eskortując konwój, „Sydney” został odesłany z eskorty do zbadania podchodzącego do wysp nieznanego okrętu, którym okazał się "Emden". Wolniejszy i słabiej uzbrojony "Emden", po godzinnej walce, ciężko uszkodzony wyrzucił się na rafę koralową. Było to pierwsze zwycięstwo na morzu w historii Royal Australian Navy. W następnych latach, aż do zakończenia wojny, „Sydney” służył na wodach europejskich. Został wycofany ze służby w 1928 roku.

</doc>
<doc id="658915" url="https://pl.wikipedia.org/wiki?curid=658915" title="HMAS Sydney (1934)">
HMAS Sydney (1934)

HMAS Sydney – krążownik lekki pływający pod banderą Royal Australian Navy, jeden z trzech okrętów zmodyfikowanego typu "Leander", z okresu międzywojennego i II wojny światowej.
Budowany dla brytyjskiej Royal Navy jako HMS „Phaeton”, został jeszcze przed zwodowaniem zakupiony przez Australię i otrzymał nazwę pochodzącą od miasta Sydney. Na początku II wojny światowej wsławił się swoimi dokonaniami na Morzu Śródziemnym. Między innymi podczas bitwy koło przylądka Spatha, 19 lipca 1940 roku, ciężko uszkodził włoski krążownik „Bartolomeo Colleoni”, który został następnie zatopiony przez brytyjskie niszczyciele.
Po zakończeniu niemal ośmiomiesięcznej kampanii śródziemnomorskiej „Sydney” powrócił na wody australijskie, podejmując patrole przeciwko rajderom Kriegsmarine. 19 listopada 1941 roku niedaleko zachodnich wybrzeży Australii napotkał zamaskowany niemiecki krążownik pomocniczy „Kormoran”. Zaskoczony ogniem rajdera australijski okręt zatonął po walce, w której bardzo ciężko uszkodził jednostkę wroga. Była to największa strata osobowa Royal Australian Navy w II wojnie światowej (załoga liczyła 645 osób, nikt nie ocalał). Wraki obydwu okrętów zostały odnalezione dopiero w 2008 roku.
Budowa i przejęcie okrętu przez Royal Australian Navy.
„Sydney” był jednym z trzech krążowników zmodyfikowanego typu "Leander" (czasem nazywanego także typem "Amphion" lub "Perth"). Wszystkie trzy jednostki typu służyły ostatecznie pod banderą Australii. Obok zakupionego jeszcze podczas trwania budowy „Sydney”, były to „Perth” i „Hobart”, które przez pewien czas służyły jeszcze w Royal Navy, odpowiednio jako HMS „Amphion” i „Apollo”.
Stępkę pod nowy krążownik dla Royal Navy położono w stoczni Swan Hunter &amp; Wigham Richardson w Wallsend-on-Tyne 8 lipca 1933 roku. Przewidziano dla niego nazwę „Phaeton” (Faeton), pochodzącą podobnie jak nazwy wszystkich krążowników typu "Leander", od postaci mitologicznych. W następnym roku będący w trakcie budowy okręt został zakupiony przez rząd Australii dla zastąpienia starego, pozostającego od 1929 roku w rezerwie, krążownika „Brisbane”. Wodowanie jednostki, której nazwę zmieniono na „Sydney”, odbyło się 22 września 1934 roku, a matką chrzestną była żona Stanleya Bruce’a, wysokiego komisarza Australii w Zjednoczonym Królestwie, byłego premiera. 
Przyjęcie „Sydney” do służby w Royal Australian Navy nastąpiło 24 września 1935 roku. Członkowie załogi krążownika dotarli do Wielkiej Brytanii na pokładzie starego „Brisbane”, który został na czas tego jednego rejsu przywrócony do służby i w dniu wcielenia nowego okrętu oficjalnie skreślony z listy floty.
Charakterystyka taktyczno-techniczna.
„Sydney” miał typowy dla brytyjskiego budownictwa okrętowego okresu międzywojennego kształt kadłuba, z wzniesioną dziobówką i uskokiem na wysokości przedniego komina, przeciwbryzgowym załamaniem poszycia burt w części dziobowej oraz krążowniczą rufą. Przy wyporności standardowej 6830 i pełnej 8850 ton angielskich, długość całkowita wynosiła 171,37 m (długość na konstrukcyjnej linii wodnej 160 m), szerokość 17,27 m, zaś maksymalne zanurzenie przy wyporności pełnej 5,64 m. Poszycie kadłuba wykonane było ze stali okrętowej o grubości 25 mm, siłownia chroniona była dodatkowo pancerzem burtowym o grubości 76 mm, zaś komory amunicyjne 51 mm. Górny pokład pancerny miał grubość 32 mm.
Podstawową różnicą pomiędzy krążownikami typu "Leander" a ich zmodyfikowaną wersją, było rozmieszczenie urządzeń napędowych. Australijskie okręty posiadały kotłownie i maszynownie umieszczone naprzemiennie, co miało zapobiec utracie mocy w przypadku pojedynczego trafienia w któreś z pomieszczeń. Spowodowało to też nieznaczne zwiększenie wymiarów okrętów. Napęd składał się z czterech trójwalczakowych kotłów wodnorurkowych typu Admiralicji, opalanych paliwem płynnym. Każdy z nich zasilał w parę jedną turbinę parową Parsonsa, która za pośrednictwem wału napędowego napędzała jedną z czterech śrub. W sytuacjach awaryjnych para z każdego z kotłów mogła być dostarczana do dowolnej turbiny. Moc wyjściowa siłowni, wynosząca łącznie 72 000 shp, zapewniała prędkość maksymalną 32,5 węzła. Spaliny z każdej z dwóch kotłowni były odprowadzane przez osobny komin, co odróżniało sylwetkę jednostek australijskich od krążowników brytyjskich, mających jeden szeroki komin.
Główne uzbrojenie artyleryjskie krążownika stanowiło osiem dział BL Mk XXIII kalibru 152 mm (6 cali), umieszczonych w czterech dwudziałowych wieżach artyleryjskich, ustawionych po dwie na dziobie („A” i „B”) i rufie („X” i „Y”) okrętu, w superpozycji. Działa mogły być poruszane w płaszczyźnie pionowej w zakresie od -5° do 60°, miały maksymalną donośność 22 700 m i szybkostrzelność do ośmiu strzałów na minutę.
Artyleria średniego kalibru składała się z czterech pojedynczych dział uniwersalnych QF Mk V kalibru 102 mm (4 cale), umieszczonych na pokładzie artyleryjskim wokół tylnego komina. Ich maksymalny pułap przy strzelaniu do celów powietrznych wynosił 8760 m, zaś donośność przy zwalczaniu celów nawodnych 14 900 m. Planowano zastąpienie tych dział przez nowocześniejsze armaty tego samego kalibru, montowane na podwójnych podstawach, ale konieczność utrzymania krążownika w linii wobec wybuchu działań wojennych sprawiła, że nigdy do tego nie doszło. Uzbrojenie przeciwlotnicze uzupełniało 12 najcięższych karabinów maszynowych Vickers Mk III kalibru 12,7 mm w trzech poczwórnych zestawach. Dwa z nich były zainstalowane na skrzydłach nadbudówki dziobowej, trzeci na szczycie nadbudówki rufowej. Na początku służby „Sydney” posiadał również karabiny maszynowe Lewis i Vickers kalibru 7,7 mm do obrony bezpośredniej, ale były one sukcesywnie demontowane jako nieskuteczne. Istnieją niepotwierdzone ostatecznie świadectwa, że przed zatopieniem na okręcie zamontowano pewną liczbę dział automatycznych Oerlikon kal. 20 mm. Jako działa salutacyjne stosowane były cztery 3-funtowe armaty Hotchkiss, usunięte w sierpniu 1940 roku.
Na broń podwodną krążownika składało się osiem wyrzutni torped kalibru 533 mm w dwóch czterorurowych aparatach znajdujących się po obu burtach pod pokładem artyleryjskim armat kal. 102 mm, z zapasem ośmiu torped. Na rufie zainstalowana była pojedyncza zrzutnia z sześcioma bombami głębinowymi Mk VII. 11 bomb zapasu przechowywane było w osobnym magazynie pod pokładem. Do wykrywania okrętów podwodnych służył sonar (asdic) typu 125, w który „Sydney” został wyposażony jako pierwszy okręt Royal Australian Navy.
Do kierowania ogniem artyleryjskim służył dalocelownik z dalmierzem o bazie 4,6 m, umieszczony w szczytowej części nadbudówki dziobowej, skąd wszystkie dane były przekazywane do centrali artyleryjskiej, a następnie po przetworzeniu przekazywane do wież działowych. Jeden z przedwojennych dowódców okrętu, komandor J.W.A. Waller przygotował raport, w którym proponował zdublowanie systemu kierowania ogniem, obawiając się, że istniejący jest zbyt podatny na uszkodzenia nawet w przypadku pojedynczego trafienia oraz lepsze zabezpieczenie tras komunikacyjnych pomiędzy jego poszczególnymi elementami.
Pomiędzy kominami zainstalowana była obrotowa katapulta długości 16,2 m, na której była przenoszona amfibijna łódź latająca Supermarine Walrus (w wersji dla Royal Australian Navy znana jako Seagull Mk V). Należała ona do 5. dywizjonu Royal Australian Air Force (w 1939 roku przemianowanego na 9 dywizjon). Do podnoszenia i opuszczania samolotu na wodę służył elektryczny dźwig o udźwigu 7 ton, który obsługiwał również szalupy okrętowe.
Załoga okrętu liczyła od 505 (w chwili wejścia do służby) do 645 (w czasie wojny) oficerów, podoficerów i marynarzy. W razie konieczności opuszczenia jednostki do dyspozycji załogi pozostawało dziewięć szalup mieszczących łącznie 375 osób oraz sześć tratew ratunkowych Carleya, mogących pomieścić 264 osoby. Ponadto każdy członek załogi dysponował indywidualną nadmuchiwaną kamizelką ratunkową. Wyposażenie ratownicze było uzupełnione dodatkowymi kamizelkami w szalupach oraz kołami ratunkowymi.
Przebieg służby.
Lata przedwojenne.
Po zakończeniu prób morskich pod koniec października 1935 roku „Sydney” dołączył do okrętów Floty Śródziemnomorskiej w Gibraltarze, wzmacniając 2. Eskadrę Krążowników, mającą egzekwować wykonanie sankcji ekonomicznych wobec Włoch, wprowadzonych po agresji na Abisynię. W styczniu 1936 roku krążownik przeszedł przegląd w Aleksandrii. Wobec występujących wśród załogi przypadków świnki i różyczki, okręt musiał zawinąć na Cypr, by skorzystać z pomocy medycznej. W marcu 1936 roku „Sydney” dołączył do krążownika ciężkiego „Australia” w 1. Eskadrze Krążowników, kontynuując blokadę i uczestnicząc w ćwiczeniach floty. Po zakończeniu konfliktu abisyńskiego okręt udał się wreszcie w drogę do Australii, pod koniec lipca 1936 roku docierając do Fremantle. Następnie odwiedził Melbourne (8 sierpnia), by ostatecznie 11 sierpnia 1936 roku zawinąć do Sydney, gdzie powitały go tłumy mieszkańców.
Następne miesiące upłynęły załodze krążownika na ćwiczeniach z zespołem floty. W 1938 roku, wraz z kilkoma innymi jednostkami Royal Australian Navy, został postawiony w stan gotowości w związku z kryzysem monachijskim, ale po zażegnaniu niebezpieczeństwa wojny powrócił do rutyny ćwiczeń. Na początku sierpnia 1939 roku „Sydney” przebywał w Darwin, przygotowując się do wizyty w Holenderskich Indiach Wschodnich, ale wobec narastającego w Europie napięcia, został zawrócony do Fremantle, gdzie dotarł 22 sierpnia.
Początek II wojny światowej.
Po przystąpieniu Australii do wojny „Sydney” rozpoczął służbę patrolową u wybrzeży Australii. 16 listopada 1939 roku nastąpiła zmiana na stanowisku dowódcy okrętu, objął je komandor John Collins. Po 28 listopada wraz z krążownikami „Australia” i „Canberra” przez cztery dni bezskutecznie poszukiwał w rejonie Madagaskaru niemieckiego krążownika ciężkiego „Admiral Graf Spee”, operującego wówczas na Oceanie Indyjskim. Od grudnia 1939 roku do końca stycznia 1940 roku okręt przebywał w stoczni w Sydney. Do działalności operacyjnej powrócił wraz z rozpoczęciem masowego transportu wojsk australijskich i nowozelandzkich przez Egipt do Wielkiej Brytanii. Pierwszy konwój, noszący oznaczenie US-1, przewoził do Suezu kontyngent 13,5 tys. żołnierzy obu dominiów. „Sydney” dołączył do jego eskorty w Cieśninie Cooka i pozostawał z nią przez pewien czas, a następnie powrócił do Sydney. Z Sydney przepłynął do Fremantle, gdzie od 6 lutego 1940 roku zastąpił „Australię” w pełnieniu służby patrolowej i eskortowej na zachodnim wybrzeżu Australii.
Pomiędzy 22 a 30 kwietnia „Sydney” eskortował od wybrzeży Australii do Wysp Kokosowych kolejny konwój (US-2) z wojskami australijskimi. Po zastąpieniu go w tej roli przez francuski krążownik „Suffren”, obrał kurs powrotny do Fremantle, lecz 1 maja został zawrócony do Kolombo, gdzie dopłynął osiem dni później. Następnie został wysłany na spotkanie kolejnego konwoju (US-3) z wojskiem w rejonie Wysp Kokosowych, z zadaniem eskortowania go w rejsie przez Ocean Indyjski. Ponieważ w tym czasie zapadła decyzja o wysłaniu jednostki w skład Floty Śródziemnomorskiej, zawrócił do Kolombo i po odnowieniu zapasów wypłynął do Adenu, gdzie dopłynął 22 maja 1940 roku. Następnie, razem z brytyjskimi: lotniskowcem „Eagle” i krążownikiem „Gloucester”, przepłynął w dniach 25 i 26 maja Kanał Sueski, by po południu zawinąć do Aleksandrii.
Planowanym obszarem działania „Sydney” miało być Morze Czerwone, ale dowodzący Flotą Śródziemnomorską admirał Andrew Cunningham, po świetnych doświadczeniach z załogami australijskich niszczycieli, znajdującymi się pod jego komendą, zdecydował o przydziale jednostki do 7. Dywizjonu Krążowników Floty Śródziemnomorskiej.
Kampania śródziemnomorska.
Zaraz po przystąpieniu Włoch do wojny po stronie Osi (10 czerwca 1940 roku), wszystkie okręty Floty Śródziemnomorskiej opuściły Aleksandrię w poszukiwaniu jednostek nieprzyjaciela i dla ochrony tras komunikacyjnych we wschodniej części Morza Śródziemnego i na Morzu Egejskim. „Sydney” został wysłany na zachód, w okolice Zatoki Tarenckiej. Jedynym godnym uwagi zdarzeniem podczas czterodniowego rejsu był bezskuteczny atak bombami głębinowymi na niezidentyfikowany obiekt podwodny, wykonany 13 czerwca. Pierwszą akcją bojową australijskiego krążownika było bombardowanie włoskich instalacji wojskowych w Bardii w Libii 21 czerwca 1940 roku. W skład zespołu wyznaczonego do tego zadania wchodziły jeszcze francuski pancernik „Lorraine” oraz brytyjskie krążowniki „Orion” i „Neptune” w eskorcie niszczycieli. „Sydney” prowadził ogień przez 22 minuty, koncentrując go na obozie wojskowym. W trakcie akcji pokładowy Supermarine Walrus posłużył do obserwacji i korygowania ognia sojuszniczej formacji. Został on ostrzelany i uszkodzony przez samoloty, które zostały rozpoznane jako włoskie Fiaty CR.42, chociaż w rzeczywistości były to brytyjskie dwupłatowce Gloster Gladiator. Pilot doprowadził uszkodzoną maszynę do Mersa Matruh, za co został nagrodzony Distinguished Flying Cross, ale ostatecznie samolot i tak został uznany za nie nadający się do naprawy i spisany ze stanu. Następnego dnia zespół aliancki powrócił do Aleksandrii bez dalszych strat, pomimo ataków lotnictwa włoskiego. Była to ostatnia wspólna akcja Royal Navy i Marine Nationale przed klęską Francji.
27 czerwca 1940 roku „Sydney” wyszedł z Aleksandrii w składzie 7. Dywizjonu Krążowników pod dowództwem admirała Johna Toveya, jako część eskorty dużego konwoju na Maltę. Następnego dnia wieczorem, na południowy wschód od Krety Brytyjczycy napotkali trzy włoskie niszczyciele: „Espero”, „Zeffiro” i „Ostro” (wszystkie należące do typu "Turbine"), przewożące żołnierzy i broń z Tarentu do Tobruku. Po wykryciu nieprzyjaciela przez rozpoznanie lotnicze, admirał Tovey skierował przeciwko niemu pięć jednostek 7. Dywizjonu. W bitwie, która się niebawem wywiązała (znanej w historiografii jako bitwa z konwojem „Espero”), osłaniający odwrót pozostałych niszczycieli „Espero” został unieruchomiony celnymi pociskami Brytyjczyków. „Sydney” został odkomenderowany do zatopienia nieprzyjacielskiego okrętu i podjęcia z wody rozbitków. Ponieważ Włosi wciąż się ostrzeliwali, australijscy artylerzyści otworzyli ogień, ostatecznie zatapiając „Espero” po dwóch godzinach i dziesięciu minutach od rozpoczęcia bitwy. Krążownik pozostał jeszcze przez dwie godziny na miejscu bitwy, ratując 47 rozbitków i pozostawiając na morzu przed powrotem do Aleksandrii w pełni wyposażoną łódź ratunkową dla ewentualnych pozostałych.
22 czerwca 1940 roku Francja podpisała rozejm z Niemcami. Jednym z jego postanowień było wycofanie francuskich okrętów z walk i rozkaz ich natychmiastowego powrotu do portów, w których stacjonowały przed wojną, gdzie miały zostać częściowo rozbrojone. Brytyjski rząd nie zamierzał oddać floty byłego sojusznika pod kontrolę niemiecką i włoską, stąd wynikła decyzja przeprowadzenia operacji "Catapult" w celu jej przejęcia lub zatopienia. W stosunku do eskadry wiceadmirała Godfroya, bazującej w Aleksandrii, również zastosowano środki zapobiegawcze, nie dostarczając na francuskie jednostki paliwa i zapasów. 3 lipca 1940 roku, w dniu rozpoczęcia ataku na okręty francuskie w Mers el-Kebir, admirał Cunningham rozpoczął negocjacje, poparte następnego dnia demonstracją gotowości bojowej: wszystkie brytyjskie (a także australijskie) okręty wycelowały działa w kierunku jednostek francuskich. Ostatecznie 7 lipca osiągnięto porozumienie: Francuzi mieli pozostać w Aleksandrii do czasu zakończenia działań wojennych, na częściowo rozbrojonych i formalnie podległych rządowi w Vichy okrętach.
7 lipca 1940 roku silny zespół okrętów Royal Navy pod dowództwem admirała Cunninghama wypłynął z Aleksandrii. Jego zadaniem była osłona konwoju, mającego ewakuować z Malty osoby cywilne, głównie kobiety i dzieci. Okręty brytyjskie płynęły w trzech zespołach. Zespół A – rozpoznawczy – stanowiło pięć krążowników lekkich: „Liverpool”, „Gloucester”, „Neptune”, „Orion” i „Sydney” w eskorcie niszczycieli, pod dowództwem admirała Johna Toveya. Zespół B, stanowiący główną siłę uderzeniową, tworzył pancernik „Warspite” z eskortą, pod bezpośrednim dowództwem Andrew Cunninghama. W skład zespołu C, którego zadaniem było ubezpieczanie działań floty, wchodziły pancerniki „Malaya” i „Royal Sovereign”, lotniskowiec „Eagle” oraz flotylla niszczycieli pod dowództwem wiceadmirała Henry’ego Pridham-Wippella. Dzień wcześniej także włoska Regia Marina rozpoczęła operację konwojową, mającą na celu przeprowadzenie do Bengazi w Libii pięciu statków wiozących wsparcie i zaopatrzenie dla walczących tam wojsk. Bezpośrednią osłonę konwoju stanowiło 8 niszczycieli i cztery torpedowce, ubezpieczane przez dwa krążowniki lekkie: „Bartolomeo Colleoni” i „Giovanni delle Bande Nere”. Daleką osłonę stanowiły pancerniki „Giulio Cesare” i „Conte di Cavour”, sześć ciężkich i osiem lekkich krążowników w eskorcie niszczycieli. Całością dowodził admirał Inigo Campioni.
8 lipca zespół włoski został zauważony przez patrolujący okręt podwodny „Phoenix”. Na wiadomość o tym admirał Cunningham skalkulował nowy kurs swoich okrętów, zamierzając przechwycić przeciwnika w drodze powrotnej do portów włoskich. Tak więc obie floty znalazły się na zbieżnych kursach, przecinających się w okolicy przylądka Stilo na wschodnim wybrzeżu Kalabrii. Tego samego dnia do ataku na okręty brytyjskie przystąpiły samoloty Regia Aeronautica startujące z lotnisk na Dodekanezie. Efektem bombardowań prowadzonych z wysokiego pułapu było trafienie bombą krążownika „Gloucester”. Rankiem 9 lipca 1940 roku brytyjskie rozpoznanie lotnicze ponownie zlokalizowało okręty włoskie, znajdujące się, po odprowadzeniu konwoju do Libii, na powrotnym kursie w kierunku bazy w Tarencie. Admirał Cunningham zdecydował się podzielić swoją flotę, pozostawiając za sobą wolniejszy zespół C i jednocześnie nakazując przeprowadzić atak lotniczy siłami samolotów torpedowych Fairey Swordfish z lotniskowca „Eagle”. Nalot okazał się bezskuteczny, zaś admirał Campioni zmienił kurs swojego zespołu w stronę spodziewanej pozycji okrętów brytyjskich. W efekcie około godziny 15.00 pierwsze jednostki obu flot nawiązały kontakt wzrokowy.
Jako pierwsze weszły do walki krążowniki. „Sydney” otworzył ogień do celu rozpoznanego jako okręt typu "Zara", nie uzyskując trafień. W dalszym ciągu bitwy, znanej jako bitwa koło przylądka Stilo lub bitwa koło Kalabrii, australijski krążownik uzyskał trafienie na jednym z włoskich niszczycieli, stawiających zasłonę dymną. Po pojedynczym trafieniu pancernika „Giulio Cesare”, flagowego okrętu admirała Campioniego, przez brytyjski „Warspite”, włoski dowódca podjął decyzję o przerwaniu walki. Także admirał Cunningham postanowił przerwać bitwę, aby nie narażać własnych jednostek na atak włoskich samolotów, startujących z pobliskich lotnisk na Sycylii i Półwyspie Apenińskim. Z pokładu „Eagle” po raz drugi wystartowały samoloty torpedowe z zadaniem zaatakowania włoskich okrętów, jednak także ten atak był nieskuteczny. Nadlatujące nad pole bitwy samoloty Regia Aeronautica zaatakowały omyłkowo własne okręty, także nie uzyskując żadnego trafienia. Ostatecznie nierozstrzygnięta bitwa zakończyła się około 16.45.
Po pomyślnym zakończeniu operacji konwojowej zespół admirała Cunninghama powrócił do Aleksandrii 13 lipca. „Sydney” nie odniósł żadnych uszkodzeń, ale odpierając ataki włoskiego lotnictwa zużył cały zapas amunicji do dział przeciwlotniczych. Po pięciodniowym pobycie w porcie celem uzupełnienia zapasów i amunicji krążownik ponownie wyszedł w morze w eskorcie niszczyciela „Havock”. Ich zadaniem miało być zwalczanie żeglugi włoskiej w Zatoce Ateńskiej oraz zapewnienie wsparcia dla niszczycieli, prowadzących patrol przeciw okrętom podwodnym u wybrzeży Krety. 17 lipca dwa włoskie krążowniki: „Bartolomeo Colleoni” i „Giovanni delle Bande Nere”, pod dowództwem admirała Ferdinanda Casardiego, które po odprowadzeniu konwoju pozostały w Trypolisie, wypłynęły w rejs w kierunku Dodekanezu, gdzie miały stworzyć zespół do zwalczania brytyjskiej żeglugi na Morzu Egejskim. Ich dowódca zdecydował się wybrać, jako bezpieczniejszą, drogę przez Morze Kreteńskie, gdzie według dostępnych mu informacji nie było ciężkich okrętów brytyjskich.
Australijski dowódca zdawał sobie sprawę z faktu, że dla Włochów niezwykle istotne było utrzymanie drogi morskiej prowadzącej na Dodekanez. Obawiając się, że oddane pod jego ochronę niszczyciele mogą napotkać silniejszy zespół przeciwnika, zdecydował się przesunąć swoje dwa okręty o około 100 mil morskich na południe od wyznaczonego obszaru patrolowania, zachowując ciszę radiową. O 7.17 rano 19 lipca 1940 roku z krążowników włoskich płynących w pobliżu przylądka Spatha (północno-zachodnie wybrzeże Krety) zauważono cztery niszczyciele, rozpoznane jako jednostki brytyjskie. W kilka minut później Włosi otworzyli ogień z dział kalibru 152 mm. Wobec przewagi nieprzyjaciela, brytyjski dowódca nakazał natychmiastowy zwrot na północ, w stronę odległego o około 45 mil morskich „Sydney”. Z uciekających niszczycieli rozpoczęto nadawanie sygnałów radiowych, informując dowódcę australijskiego krążownika o aktualnej sytuacji. Komandor Collins, nie przerywając ze swej strony ciszy radiowej, mógł wybrać dogodny dla siebie moment rozpoczęcia walki.
Po godzinnym pościgu za niszczycielami włoskie krążowniki znalazły się w zasięgu dział artylerii głównej „Sydney”. Ostrzelani Włosi zmienili kurs na południowy, ku brzegom Krety, ale nie przerywali walki. Australijski krążownik, do którego dołączyły teraz wszystkie niszczyciele, podążał za nimi. Nieskuteczna wymiana ognia z obu stron trwała kolejną godzinę. Około 9.23 australijskim artylerzystom udało się uzyskać bezpośrednie trafienie w „Bartolomeo Colleoni”, które zablokowało ster okrętu. Kolejny pocisk, trafiając w siłownię, unieruchomił włoski krążownik i pozbawił go energii elektrycznej.
Komandor Collins nakazał pozostać przy „Bartolomeo Colleoni” trzem niszczycielom, które dobiły nieprzyjacielską jednostkę i zajęły się ratowaniem rozbitków, zaś sam na „Sydney” w eskorcie dwóch pozostałych kontynuował pościg za uciekającym „Giovanni delle Bande Nere”, tuż przed 10 uzyskując pojedyncze trafienie, które nie spowodowało jednak większych uszkodzeń. Większa szybkość krążownika włoskiego i kończąca się amunicja w prowadzących ogień dziobowych wieżach artyleryjskich „Sydney” spowodowały przerwanie ostrzału, a o 10.37 komandor Collins podjął decyzję o zaniechaniu pościgu. W drodze powrotnej alianckie okręty stały się celem ataku włoskiego lotnictwa startującego z baz na Dodekanezie, ale lekkie uszkodzenia odniósł jedynie niszczyciel „Havock”. Wszystkie okręty wpłynęły do portu w Aleksandrii 20 lipca przed południem.
W trakcie całej bitwy włoscy artylerzyści trafili tylko raz: o 9.21 w przedni komin australijskiego krążownika. Pocisk spowodował lekkie zranienie jednego z członków załogi i znikome uszkodzenia. Za swoją postawę w starciu znanym jako bitwa koło przylądka Spatha dowódca krążownika, komandor Collins został uhonorowany Orderem Łaźni, zaś spośród członków załogi dwóch otrzymało Distinguished Service Order, dwóch Distinguished Service Cross, pięciu Distinguished Service Medal, a 12 zostało wymienionych w sprawozdaniu.
W Aleksandrii załoga krążownika odpoczywała przez następny tydzień. 27 lipca, po uzupełnieniu paliwa, amunicji i zapasów, „Sydney” i „Neptune” wypłynęły w celu dołączenia do zespołu dalekiej osłony konwoju AS-2, zmierzającego z portów Morza Egejskiego do Aleksandrii. Jeszcze tego samego dnia obie jednostki były pięciokrotnie atakowane przez nieprzyjacielskie lotnictwo, ale szczęśliwie uniknęły bezpośrednich trafień, odnosząc jedynie lekkie uszkodzenia od odłamków. Następnego dnia krążowniki opuściły siły główne i udały się do Zatoki Ateńskiej, gdzie przechwyciły mały zbiornikowiec „Ermioni”, płynący z paliwem na Dodekanez. Po jego zatrzymaniu i opuszczeniu przez załogę, „Neptune” zatopił statek ogniem artyleryjskim, zaś Australijczycy zapewniali ochronę przeciw ewentualnemu atakowi okrętów podwodnych. Obydwa okręty wpłynęły do portu w Aleksandrii 30 lipca. „Sydney” jeszcze tego samego dnia wypłynął na kolejny trzydniowy patrol, tym razem w towarzystwie krążownika „Orion”.
Po powrocie krążownik został wprowadzony do stoczni celem naniesienia nowego kamuflażu oraz dokonania niewielkich modyfikacji. Podstawową zmianą było dodanie osłon przeciwodłamkowych grubości 0,5 cala (13 mm) i wysokości trzech stóp (91,5 cm) na pokładzie artyleryjskim dział kalibru 102 mm. 12 sierpnia 1940 roku okręt powrócił do linii, wychodząc wraz z „Neptune” i pięcioma niszczycielami na patrol, którego celem miało być niszczenie żeglugi państw Osi u północnych wybrzeży Afryki i na Morzu Egejskim. Po dwóch dniach bezskutecznego poszukiwania celów operacja została odwołana i okręty dołączyły do zespołu Floty Śródziemnomorskiej, który 17 sierpnia przeprowadził bombardowanie Bardii.
W ostatnich dniach sierpnia 1940 roku Flota Śródziemnomorska przeprowadziła operację "Hats". Jej celem było przeprowadzenie konwoju na Maltę oraz osłona płynących z Gibraltaru dla wzmocnienia sił w Aleksandrii pancernika „Valiant”, lotniskowca „Illustrious” i dwóch krążowników przeciwlotniczych. Po połączeniu zespołów, w drodze powrotnej do Aleksandrii, „Sydney” w eskorcie niszczyciela „Ilex” otrzymał zadanie zbombardowania w nocy z 3 na 4 września włoskiego lotniska na wyspie Scarpanto w archipelagu Dodekanezu. W ciągu 25 minut prowadzenia ognia krążownik wystrzelił 135 pocisków, zaś brytyjski niszczyciel skutecznie odpierał ataki włoskich ścigaczy torpedowych, niszcząc dwa z nich. Podczas ponownego dołączania do głównych sił Floty Śródziemnomorskiej okręty zostały wzięte za jednostki nieprzyjacielskie i omyłkowo ostrzelane, szczęśliwie unikając bezpośrednich trafień.
Po krótkim pobycie w stoczni, „Sydney” wszedł ponownie do akcji 24 września, uczestnicząc w zatrzymaniu francuskiego statku, a następnie odbywając dwudniowy patrol na zachód od Cypru. Na przełomie września i października australijski okręt wszedł w skład zespołu osłonowego operacji przewiezienia na Maltę 1200 żołnierzy zaokrętowanych na krążownikach „Liverpool” i „Gloucester”. Kolejna operacja konwojowa z przeznaczeniem dla Malty rozpoczęła się 8 października. Tym razem zamiarem admirała Cunninghama było również sprowokowanie dowództwa Regia Marina do bardziej zdecydowanej akcji. „Sydney” wchodził w skład flankowej eskorty sił głównych i podczas całej operacji nie odnotował kontaktu bojowego. Jedynie krążownik „Ajax”, uczestnik bitwy u ujścia La Platy, odniósł sukces podczas tej operacji: nad ranem 12 października 1940 roku, na wschód od Malty, w potyczce znanej jako bitwa koło przylądka Passero zatopił ogniem artyleryjskim dwa torpedowce typu "Spica" („Airone” i „Ariel”) oraz ciężko uszkodził niszczyciel „Artigliere” (typu "Soldati"), zatopiony następnie przez krążownik „York”.
W dniach od 25 do 28 października 1940 roku „Sydney” wchodził w skład zespołu patrolującego Morze Egejskie w poszukiwaniu transportowców nieprzyjaciela. Akcja ta została przerwana po otrzymaniu informacji o zaatakowaniu Grecji przez Włochy. Australijski okręt został odwołany do Aleksandrii, aby po uzupełnieniu zapasów dołączyć 30 października do jednostek Floty Śródziemnomorskiej patrolujących akwen na zachód od Krety i u wybrzeży Grecji kontynentalnej.
5 listopada „Sydney” i „Ajax” przewiozły z Port Saidu do zatoki Suda na Krecie żołnierzy i sprzęt wojskowy dla powstającej tam bazy sprzymierzonych. Po wyładunku dołączyły do sił głównych, które wyszły z Aleksandrii 6 listopada, rozpoczynając operację "Judgement". W ramach tych wielokierunkowych działań, których głównym ogniwem był udany nalot samolotów torpedowych, startujących z „Illustriousa”, na bazę Regia Marina w Tarencie w nocy z 11 na 12 listopada 1940 roku, „Sydney” wraz z krążownikami „Orion” (okręt flagowy wiceadmirała Pridham-Wippella) i „Ajax”, osłaniane przez dwa niszczyciele, wykonały dywersyjny wypad przeciwko włoskiej żegludze w cieśninie Otranto. Po północy 12 listopada napotkały na swej drodze konwój złożony z czterech transportowców w eskorcie krążownika pomocniczego „Ramb III” i starego torpedowca „Fabrizi”. W krótkim pojedynku artyleryjskim okręty osłony zostały uszkodzone i zmuszone do ucieczki, a wszystkie transportowce zatopione.
Korzystając z uzyskania lokalnej przewagi, po uszkodzeniu w Tarencie trzech włoskich pancerników, dowództwo Floty Śródziemnomorskiej przeprowadziło kilka ważnych konwojów z zaopatrzeniem na Maltę, do Aleksandrii i Grecji. Pomiędzy 15 a 20 listopada „Sydney” brał udział w transporcie 4000 żołnierzy alianckich do Pireusu, następnie u boku sił głównych brał udział w osłonie akcji konwojowych. 24 listopada załoga okrętu przeżyła bez strat nalot bombowy w zatoce Suda. Na początku grudnia, oprócz kontynuowania zadań eskortowych, krążownik bombardował port w Valonie, a później wobec konieczności naprawy steru i instalacji urządzeń demagnetyzacyjnych przepłynął na Maltę, gdzie pozostawał do końca roku.
Na początku 1941 roku została podjęta decyzja o jak najszybszym powrocie „Sydney” do Australii. Było to spowodowane zarówno koniecznością przeprowadzenia poważniejszego remontu jednostki, jak i chęcią skierowania załogi na zasłużony odpoczynek po wielomiesięcznej służbie w ogniu walki. Ponadto planowano przeprowadzenie wspólnych ćwiczeń z bliźniaczym „Perth”, aby przekazać część wojennych doświadczeń. Niezbędne było także wzmocnienie obrony wybrzeży australijskich wobec działań niemieckich rajderów, szczególnie po dwóch grudniowych atakach na Nauru. 11 stycznia stu członków załogi zostało wysłanych do Wielkiej Brytanii, aby zasilić załogi przejmowanych w tym czasie przez Royal Australian Navy niszczycieli typu N. Następnego dnia krążownik przepłynął przez Kanał Sueski do Adenu, który opuścił 16 stycznia, towarzysząc liniowcowi „Empress of Canada” (służącemu jako transportowiec wojska), z którym dołączył do konwoju SW-4B. Po czterech dniach „Sydney” został zastąpiony w składzie eskorty przez krążownik lekki „Ceres”. W dalszej drodze okręt miał zbombardować włoskie jednostki w porcie w Mogadiszu, ale nie znaleziono tam celów godnych uwagi. Kolejnym przystankiem były Seszele, gdzie krążownik pobrał paliwo na dalszy rejs.
W toku niemal ośmiu miesięcy działań w składzie Floty Śródziemnomorskiej „Sydney” był dla swej załogi szczęśliwym okrętem. Jedyną stratą była śmierć jednego z marynarzy w wyniku choroby.
Z powrotem na wodach australijskich.
24 stycznia 1941 roku „Sydney” rozpoczął trzydniowe, bezskuteczne poszukiwania przebywającego na Oceanie Indyjskim niemieckiego rajdera „Atlantis”, który tego dnia zatopił brytyjski statek „Mandasor”. Później podjął swój rejs do Australii i 9 lutego po zmroku dotarł do miasta, którego imię nosił. Następnego ranka wpłynął do wnętrza Sydney Harbour, gdzie załoga i okręt zostały uroczyście powitane przez mieszkańców.
Po krótkim pobycie w stoczni krążownik wypłynął do Fremantle, skąd rozpoczął służbę patrolową na Oceanie Indyjskim. Podstawowym zadaniem była eskorta konwojów płynących z portów australijskich w kierunku Bliskiego Wschodu bądź Holenderskich Indii Wschodnich na trasie od południowych wybrzeży do momentu przekazania ochranianych statków innym okrętom na kolejnym etapie ich rejsu. W kwietniu „Sydney” towarzyszył „Queen Mary” w drodze z Fremantle do zatoki Jervis, po czym na jego pokład zaokrętowani zostali oficerowie armii australijskiej, Royal Australian Air Force i Royal Australian Navy, z admirałem Ragnarem Colvinem na czele, udający się do Singapuru na tajną konferencję z udziałem wojskowych brytyjskich, holenderskich i amerykańskich, która odbyła się pomiędzy 21 a 26 kwietnia i dotyczyła koordynacji planów wojennych aliantów na wypadek rozpoczęcia działań przez Japonię po stronie Niemiec i Włoch. Krążownik powrócił do Fremantle pod koniec kwietnia, zaś 15 maja 1941 roku John Collins został zastąpiony na stanowisku dowódcy okrętu przez komandora Josepha Burnetta. Pierwszą akcją pod nowym dowództwem była eskorta płynącego do Singapuru transportowca wojska „Zealandia” w drodze do Cieśniny Sundajskiej, gdzie przekazał go krążownikowi „Danae”. Na początku czerwca przejął powracający transportowiec i ochraniał go w rejsie z Cieśniny Sundajskiej do Fremantle i dalej do Sydney, gdzie dopłynął 24 czerwca. Przed powrotem na zachodnie wybrzeże Australii, krążownik wziął udział w eskorcie transportów na Pacyfiku, w kierunku Nowej Zelandii i Fidżi.
Kolejnym zadaniem była osłona wielkich transportowców wojska „Queen Mary” i „Queen Elizabeth” w pierwszej części ich rejsu. Dalszą eskortę zapewnić miał krążownik ciężki „Canberra”, z którym spotkano się w Wielkiej Zatoce Australijskiej. „Sydney” popłynął do Melbourne, gdzie otrzymał nowy wzór kamuflażu. Następnie dołączył do eskorty kolejnego konwoju z wojskiem. Podczas przekraczania w sztormie Wielkiej Zatoki Australijskiej, okręt odniósł uszkodzenia dziobowej wieży artyleryjskiej, która zaklinowała się w położeniu na burtę. Po usunięciu usterek we Fremantle „Sydney” konwojował transportowce do Cieśniny Sunda, gdzie 3 października zostały przejęte przez „Glasgow” i „Danae”, po czym obrał kurs powrotny do Fremantle. W nocy z 5 na 6 października zaobserwowano w pobliżu tego portu niezidentyfikowany okręt, co dało dowództwu podstawy do przypuszczeń, że podejścia do Fremantle zostały zaminowane przez znajdujący się w pobliżu niemiecki rajder. W związku z tym australijski krążownik został skierowany w stronę mającego wkrótce przybyć transportowca „Queen Mary”, aby zatrzymać go i zapewnić mu eskortę do czasu przetrałowania okolic portu i upewnienia się, że nic nie zagraża jednostkom alianckim. Ostatecznie okręt wpłynął do bazy 7 października.
W ciągu następnych kilku tygodni „Sydney” odwiedził porty w Geraldton i Bunbury. Do akcji powrócił dopiero w pierwszych dniach listopada, gdy wypłynął na spotkanie transportowca „Zealandia”, płynącego do Singapuru z żołnierzami australijskiej 8. Dywizji. Zadanie eskortowania statku zostało przejęte od krążownika „Adelaide” 5 listopada w Wielkiej Zatoce Australijskiej, a zakończone 12 dni później w Cieśninie Sundajskiej, po spotkaniu z krążownikiem „Durban”. Powrót „Sydney” do Fremantle był spodziewany 20 listopada 1941 roku.
Ostatnia bitwa.
19 listopada po południu „Sydney” znajdował się około 170 mil morskich od zachodniego wybrzeża Australii, na wysokości Carnarvon nad Zatoką Rekina i płynął w stronę Fremantle z prędkością około 25 węzłów. O 15.55 nastąpiło jego spotkanie z niemieckim krążownikiem pomocniczym „Kormoran”. Rajder ten wypłynął z Gotenhafen (Gdyni) 3 grudnia 1940 roku i od początku 1941 roku zwalczał żeglugę aliancką na Oceanie Atlantyckim. 1 maja opłynął Przylądek Dobrej Nadziei, przedostając się na Ocean Indyjski. 26 czerwca zatopił tam pierwsze dwa statki handlowe, kolejne zwycięstwo odniósł po niemal trzech miesiącach, 23 września. W październiku spotkał się ze statkiem zaopatrzeniowym „Kulmerland” i po pobraniu paliwa i zapasów skierował się w stronę wybrzeży Australii.
Dalszy przebieg wydarzeń znany jest tylko z relacji niemieckiej. Po zauważeniu przez obserwatorów na okręcie niemieckim sylwetki zbliżającego się krążownika, rozpoznanego jako jednostka australijskiego typu "Perth", dowódca rajdera, komandor Theodor Detmers ogłosił alarm bojowy i zarządził podniesienie bandery holenderskiej. Z australijskiego krążownika zasygnalizowano rozkaz podania nazwy i portu macierzystego (najpierw sygnałem świetlnym, następnie wobec braku odpowiedzi, także kodem flagowym). Załoga „Kormorana” zwlekała z odpowiedzią, zgodnie z przyjętą przez dowódcę taktyką otwarcia ognia z zaskoczenia przy jak najmniejszym dystansie pomiędzy okrętami. W końcu podano nazwę holenderskiego statku „Straat Malakka”. Statek taki nie figurował jednakże w posiadanych przez australijskiego dowódcę spisach jednostek, które mogły znajdować się na tym akwenie. Wobec tego komandor Burnett nakazał zbliżenie się do podejrzanego statku i ustawienie okrętu równolegle do jego burty dla łatwiejszej identyfikacji. Jednocześnie, zgodnie z procedurami nakazanymi przez Admiralicję wycelowano weń wszystkie działa i wyrzutnie torpedowe oraz przekazano kolejne zapytanie o ładunek i port przeznaczenia. Zaraz po godzinie 17.00 radiostacja „Kormorana” nadała sygnał kodowy o zaatakowaniu przez nieprzyjacielski rajder, licząc na utwierdzenie przeciwnika w błędzie i zyskanie na czasie. W odpowiedzi „Sydney” zbliżył się i zażądał przekazania tajnego sygnału wywoławczego domniemanego „Straat Malakka”, nadanego przez Admiralicję celem łatwej identyfikacji, którego Niemcy nie znali. Jednocześnie na pokładzie australijskiego krążownika rozpoczęto przygotowania do katapultowania wodnosamolotu rozpoznawczego.
Komandor Detmers zdawał sobie sprawę, że dalsze przeciąganie identyfikacji nie będzie możliwe. Wobec tego rozkazał zdjąć maskowanie dział i otworzyć ogień do odległego o około 1200–1300 metrów nieprzyjacielskiego krążownika, wciągając przy tym w miejsce flagi holenderskiej banderę bojową Kriegsmarine. Była godzina 17.30. Niemal równocześnie ogień otworzył okręt australijski, ale pierwsze jego pociski bądź chybiły celu, bądź przebiły się przez nieopancerzone nadbudówki rajdera, nie wybuchając. Pierwsze niemieckie salwy były celniejsze, trafiając w pomost dowodzenia i centralę kierowania ogniem oraz uszkadzając dziobowe wieże artyleryjskie i wzniecając na śródokręciu pożar wodnosamolotu pokładowego. Najprawdopodobniej już w tych pierwszych kilkudziesięciu sekundach boju zginął komandor Burnett i jego oficerowie na mostku. Jednak kolejne strzały z rufowych dział „Sydney” również dosięgły celu: zniszczone zostały radiostacja, maszynownia i kotłownia pomocnicza, jedno z dział kal. 150 mm oraz zbiorniki paliwa. To ostatnie trafienie spowodowało gwałtowny pożar na pokładzie rajdera. Prawie w tym samym czasie jedna z torped wystrzelonych z „Kormorana” na początku bitwy trafiła w dziób australijskiego okrętu przed wieżą „A”, w okolice pomieszczenia asdicu, powodując zalanie pobliskich pomieszczeń i przegłębienie na dziób.
Po kilkuminutowej wymianie ognia obydwa okręty były objęte pożarami. „Sydney” skręcił w pewnym momencie w kierunku „Kormorana” i po przejściu za jego rufą wystrzelił niecelną salwę torpedową. Płonący krążownik oddalał się na południe z niewielką prędkością, otrzymując wciąż kolejne trafienia z dział niemieckiego rajdera. Po kilkunastu minutach maszynownia „Kormorana” ostatecznie odmówiła posłuszeństwa i jego załoga rozpoczęła działania mające na celu uratowanie okrętu. Około 18.30 „Sydney” zniknął z pola widzenia niemieckich marynarzy i jedynie nad horyzontem do 22.00 była widoczna łuna jego pożarów. Po północy komandor Detmers wydał rozkaz opuszczenia okrętu. Zniszczony eksplozjami założonych ładunków wybuchowych „Kormoran” zatonął ostatecznie około 30 minut po północy 20 listopada 1941 roku. Z 399 członków jego załogi uratowano ostatecznie 318 marynarzy, w tym dowódcę. Część z nich została podjęta z wody przez przepływające statki, 103 dotarło do australijskiego wybrzeża w pobliżu Carnavon.
Gdy w oznaczonym terminie 20 listopada „Sydney” nie dotarł do portu we Fremantle, nikt z początku nie wykazywał oznak niepokoju, zakładając, że wiele przyczyn mogło spowodować opóźnienie, a nakazana cisza radiowa nie pozwalała skontaktować się z jednostką. Dopiero 23 listopada wysłano do krążownika sygnał nakazujący przerwanie ciszy radiowej i podanie swojej pozycji. Po otrzymaniu następnego dnia sygnału od brytyjskiego zbiornikowca „Trocas” z wiadomością o odnalezieniu na morzu rozbitków z „Kormorana” rozpoczęto poszukiwania na szeroką skalę. Jedynym ich efektem było znalezienie kamizelki ratunkowej i pustej, podziurawionej odłamkami pocisków tratwy. Poszukiwania przerwano 29 listopada, uznając 645 członków załogi „Sydney” za zaginionych. Tajna informacja o zatonięciu „Sydney” została wydana 29 listopada o godzinie 20:54 przez Naval Board, publicznie informację o utracie okrętu przekazał w niedzielę 30 listopada premier Australii John Curtin. Informacja była przeznaczona wyłącznie dla prasy, która opublikowała ją 1 grudnia, rozgłośnie radiowe miały zakaz przekazywania tej informacji przez następne 48 godzin. Obawiano się, że na wodach Australii może znajdować się jeszcze drugi niemiecki rajder i nie chciano o stracie krążownika informować przedwcześnie także strony niemieckiej.
Dociekanie przyczyn katastrofy.
Wszyscy ocalali członkowie załogi „Kormorana” zostali poddani przesłuchaniu, mającemu na celu ustalenie przebiegu bitwy i dalszych losów australijskiego krążownika. Śledztwo zakończono w grudniu, zaś w styczniu 1942 roku Niemcy zostali przetransportowani do obozu jenieckiego w stanie Wiktoria, skąd zwolniono ich i repatriowano do Niemiec w 1947 roku.
Zatonięcie „Sydney” wraz z całą załogą stało się przedmiotem powstania wielu hipotez. Wysuwano na przykład przypuszczenia, że australijscy rozbitkowie zostali wymordowani przez członków załogi „Kormorana” lub, że za zatopienie krążownika odpowiada japoński okręt podwodny (na 17 dni przed przystąpieniem Japonii do działań wojennych). Pojawiły się teorie, że załoga australijskiej jednostki nie była postawiona w stan gotowości bojowej lub, że uratowani marynarze trafili do niewoli japońskiej. Roztrząsana była kwestia bardzo bliskiego podejścia do nierozpoznanego statku, co miało obciążać komandora Burnetta. Wskazywano na brak doświadczenia bojowego u australijskiego dowódcy i możliwe zmylenie go przez zamaskowanie „Kormorana” na jednostkę cywilną, oraz fakt istnienia sprzeczności pomiędzy rozkazami Admiralicji, które nakazywały przechwytywanie w miarę możności nieuszkodzonych statków handlowych nieprzyjaciela, a niszczenie jego okrętów korsarskich.
Niektóre fakty dotyczące bitwy i zatonięcia „Sydney” zostały ujawnione w oficjalnej historii działań Royal Australian Navy autorstwa G.H. Gilla, opublikowanej w 1957 roku. Dwa lata później komandor Detmers wydał drukiem swoje wspomnienia zatytułowane "Krążownik «Kormoran»" (polskie wydanie Gdańsk, 2011 r.), oparte na prywatnym dzienniku rejsu i zapiskach dotyczących ostatniej bitwy. W latach 1997–1998 przeprowadzone zostało przez Połączony Stały Komitet Spraw Zagranicznych, Obrony i Handlu parlamentu australijskiego (The Parliamentary Joint Standing Committee on Foreign Affairs, Defence and Trade) dochodzenie celem wyjaśnienia okoliczności zatopienia „Sydney”. Wykazało ono, że wyjaśnienia jeńców niemieckich udzielone w czasie przesłuchań pod koniec 1941 roku zawierają prawdopodobne odpowiedzi na wiele pytań. W czasie seminarium, które odbyło się we Fremantle w 2001 roku, przedstawiono parlamentarną rekomendację do prowadzenia poszukiwań obu wraków i wydzielenia publicznych środków na ten cel.
Odnalezienie wraku.
Odszukanie wraków obydwu zatopionych okrętów, australijskiego i niemieckiego, było utrudnione z powodu nieznajomości dokładnej pozycji ich zatonięcia. W latach powojennych akcje poszukiwawcze były podejmowane zarówno przez Royal Australian Navy, jak i przedsiębiorstwa oraz osoby prywatne, ale nie przyniosły one żadnych rezultatów. Od 2001 roku zajmowała się nimi powołana specjalnie w tym celu HMAS Sydney Search Pty Ltd. Wykorzystując najnowsze techniki poszukiwań podwodnych oraz wyniki badań historycznych uzyskane po otwarciu archiwów z czasów wojny, przy zaangażowaniu Davida Mearnsa (znanego m.in. z odnalezienia wraku krążownika liniowego „Hood”), mieli nadzieję odnaleźć wraki obu krążowników. Poza środkami otrzymanymi od rządu, HMAS Sydney Search Pty Ltd dysponowała również dotacjami instytucji publicznych i osób prywatnych.
Ostatecznie wrak „Kormorana” został zlokalizowany 12 marca 2008 roku, na głębokości 2560 metrów, rozłamany na dwie części oddalone od siebie o 1300 metrów. Oficjalnie fakt ten został przedstawiony opinii publicznej rankiem 17 marca przez premiera Australii Kevina Rudda. W godzinę po oświadczeniu premiera ekipa poszukiwawcza zlokalizowała również szczątki okrętu australijskiego, co ogłoszono publicznie następnego dnia. „Sydney” spoczywa na dnie morskim na głębokości ponad 2200 m, 112 mil morskich od Steep Point w Australii Zachodniej. Przeprowadzono oględziny obu wraków i, na podstawie badań zapisu wideo, fotografii oraz protokołów z przesłuchań niemieckich jeńców, jesienią 2009 roku australijski resort obrony opublikował raport dotyczący zatonięcia krążownika. Wykazano, że został on wielokrotnie trafiony zarówno pociskami dużego kalibru, jak i z broni automatycznej. Według szacunków nawet do 70% załogi mogło zginąć w trakcie walki, a środki ratunkowe zostały w większości zniszczone, co przyczyniło się do śmierci pozostałych marynarzy. Na skutek wielokrotnych trafień pociskami artyleryjskimi i przynajmniej jedną torpedą, okręt przełamał się przed pójściem na dno. Część dziobowa zatonęła pionowo w miejscu katastrofy, pozostałe sekcje tonęły skośnie, pozostając w odległości około 500 metrów na południowy wschód. Raport z 2009 roku wskazuje na katastrofalne skutki błędnej decyzji komandora Burnetta, który nie zachował odpowiedniego dystansu do podejrzanej jednostki.
Miejsce zatonięcia okrętów objęte jest ochroną na podstawie zapisów Historic Shipwreck Act 1976 i jakakolwiek działalność podwodna jest tam zabroniona bez specjalnego zezwolenia.
Upamiętnienie.
Zatonięcie „Sydney” z całą, liczącą 645 osób załogą, było największą pod względem liczby ofiar morską tragedią w historii Australii. Strata ta stanowiła 35 procent poległych na pokładach okrętów Royal Australian Navy w czasie całej II wojny światowej. Główny pomnik upamiętniający poległych wybudowany został na wzgórzu Mount Scott w miejscowości Geraldton w Australii Zachodniej. Idea jego zbudowania powstała pod koniec 1997 roku, a 19 listopada 1998 roku odsłonięto pierwszy, tymczasowy pomnik. Trzy lata później, 18 listopada 2001 roku, został odsłonięty stały pomnik, przy którym następnego dnia odbyły się uroczystości 60. rocznicy zatonięcia „Sydney”.
Pomnik składa się z czterech głównych elementów: wykonanej z brązu postaci kobiety wpatrzonej w morze, granitowej płyty z nazwiskami wszystkich zaginionych, stalowych steli w kształcie stewy dziobowej okrętu oraz kopuły wykonanej z 645 stalowych postaci mew, pod którą znajduje się róża wiatrów z inskrypcją upamiętniającą zatonięcie krążownika.
Śmierć załogi „Sydney” upamiętnia również dąb zasadzony w Shrine of Remembrance w Melbourne oraz aleja 645 drzew w Carnavon. Nazwiska poległych są również wypisane na tablicach w Australian War Memorial w Canberze. W kaplicy marynarki (Naval Chapel) na Garden Island w porcie w Sydney wprawiony został witraż ku pamięci okrętów noszących nazwę HMAS „Sydney” i ich załóg służących w Royal Australian Navy.
Aby upamiętnić utratę krążownika, powstał w Australii „The HMAS "Sydney" Replacement Fund”, zbierający pieniądze na sfinansowanie kolejnego okrętu o tej nazwie. Pozyskane środki, w kwocie 426 000 funtów australijskich posłużyły do zakupu w końcu lat 40. lotniskowca „Sydney”, pierwszego okrętu tej klasy w australijskiej marynarce wojennej.

</doc>
<doc id="658916" url="https://pl.wikipedia.org/wiki?curid=658916" title="HMAS Sydney (1944)">
HMAS Sydney (1944)

HMAS Sydney – lotniskowiec lekki brytyjskiego typu "Majestic" należący do Royal Australian Navy. Zwodowany w 1943, wszedł do służby 16 grudnia 1948 jako pierwszy australijski lotniskowiec. W latach 1951-1952 służył w australijskich siłach ONZ w czasie wojny koreańskiej. Wycofany ze służby w 1958, ponownie w 1962 wrócił do służby jako szybki transportowiec wojska (między innymi odbył 24 rejsy zaopatrzeniowe do australijskiego kontyngentu w Wietnamie, które dały mu przydomek: „Vung Tau Ferry”). Ostatecznie wycofany w 1973 roku.
Jako lotniskowiec był wyposażony w samoloty pokładowe Hawker Sea Fury i Fairey Firefly.

</doc>
<doc id="658917" url="https://pl.wikipedia.org/wiki?curid=658917" title="HMAS Sydney (1980)">
HMAS Sydney (1980)

HMAS Sydney (FFG 03) – australijska fregata rakietowa, trzeci okręt typu "Adelaide", pełniący służbę w latach 1983–2015.
Skrócony opis.
W latach siedemdziesiątych XX wieku, dowództwo Royal Australian Navy planowało wprowadzić do służby nowy typ okrętów w celu zastąpienia przestarzałych jednostek typu "Daring" i typu "River". Rozważano dwie opcje zakupowe, pierwszą był zakup brytyjskich niszczycieli rakietowych "typu 42", a drugą amerykańskie fregaty typu "Oliver Hazard Perry". Finalnie zdecydowano się zakupić i wybudować na licencji fregaty typu "Oliver Hazard Perry".
W kwietniu 1974 roku zatwierdzona została decyzja o nabyciu od Stanów Zjednoczonych dwóch jednostek. W 1977 zamówienie rozszerzono o zakup dodatkowych dwóch okrętów. Wszystkie jednostki konstruowane były w stoczni w Seattle, w stanie Waszyngton, należącej do Todd Shipyards Corporation (obecnie Todd Pacific Shipyards Corporation).
Budowa trzeciej fregaty, którą była właśnie HMAS „Sydney” (FFG 03) rozpoczęła się 16 stycznia 1980 roku położeniem stępki. Uroczyste wodowanie okrętu odbyło się 26 września 1980 roku, zaś wcielenie do służby w Royal Australian Navy przypadło na dzień 29 stycznia 1983 roku.
Uzbrojenie i wyposażenie.
Na uzbrojenie fregaty składały się jedna, pojedyncza wyrzutnia pocisków rakietowych Mk 13 Mod. 4 GMLS (Guided Missile Launching Systems). Jednostka ognia wynosiła 4 przeciwokrętowe pociski manewrujące RGM-84L Harpoon Block 2 oraz 36 rakiet przeciwlotniczych RIM-66L-2 Standard MR. Dodatkowo okręt posiadał wielokomorową wyrzutnię pionowego startu Mark 41 Vertical Launching System oraz pociski przeciwlotnicze ESSM. Uzbrojenie artyleryjskie stanowiła armata uniwersalna Mk 75 kalibru 76 mm, armata przeciwlotnicza CIWS Phalanx Block 1B, zaś broń przeciwpodwodną stanowiły dwie wyrzutnie torpedowe kalibru 324 mm dla torped Mk 32.
Okręt wyposażony był m.in. w radar dozoru powietrznego dalekiego zasięgu AN/SPS-49A(V)1, radar dozoru nawodnego i nawigacyjny AN/SPS-55, holowany, pasywny system elektro-akustyczny AN/SLQ-25 Nixie oraz wyrzutnie celów pozornych kalibru 130 mm Mk 137.
Przebieg służby.
HMAS „Sydney” (FFG 03) wcielony został do służby w Royal Australian Navy 29 stycznia 1983 roku. Na przełomie lat dziewięćdziesiątych i dwutysięcznych, planowano modernizację czterech z sześciu okrętów typu Adelaide. Wśród czterech zmodernizowanych jednostek znalazł się FFG 03. W wyniku modernizacji okręt został doposażony w wyrzutnię pionowego startu Mark 41 Vertical Launching System oraz uzbrojony w pociski przeciwlotnicze RIM-162 Evolved Sea Sparrow, pociski SM-1MR zostały zastąpione nowocześniejszą konstrukcją SM-2MR. Dodatkowo zmodernizowano wyposażenie elektroniczne okrętu, m.in. systemy dowodzenia i systemy hydrolokacyjne. 
Okręt wycofano ze służby 27 lutego 2015 roku.

</doc>
<doc id="658919" url="https://pl.wikipedia.org/wiki?curid=658919" title="Sławutówko">
Sławutówko

Sławutówko (kaszb. "Sławùtówkò" lub też "Môłé Sławùtowò", niem. "Klein Schlatau") – osada kaszubska w Polsce położona w województwie pomorskim, w powiecie puckim, w gminie Puck na wschodnim skraju Puszczy Darżlubskiej przy drodze wojewódzkiej nr 216. Wieś jest częścią składową sołectwa Sławutowo.
W latach 1975–1998 miejscowość administracyjnie należała do województwa gdańskiego.
Zabytki.
We wsi znajduje się dawny majątek Belowów składający się z położonego na wzgórzu nad stawem pałacu, młyna i budynków gospodarczych. Pałac zbudowany został w 1912 przez pruskiego szlachcica Gustawa Fryderyka von Below (zm. 1940), który zamieszkał w nim z żoną Henriettą. W 1945 Henrietta von Below została w bestialski sposób zamordowana przez żołnierzy Armii Czerwonej.
Obok Pałacu Below znajduje się Rodzinny Park Edukacyjny - Park Ewolucji.

</doc>
<doc id="658921" url="https://pl.wikipedia.org/wiki?curid=658921" title="Radoszewo">
Radoszewo

Radoszewo (kaszb. "Redëszewò" lub też "Redoszewò", niem. "Reddischau", dawniej "Radoszewo", "Radochowo") – wieś kaszubska w Polsce położona w województwie pomorskim, w powiecie puckim, w gminie Puck. W kierunku północnym od Radoszewa znajdują się rezerwaty przyrody "Woskownica Bielawskiego Błota" i "Moroszka Bielawskiego Błota". Miejscowość znajduje się w pobliżu (obecnie zdemontowanej) linii kolejowej (Puck-Łebcz-Krokowa).
Wieś szlachecka położona była w II połowie XVI wieku w powiecie puckim województwa pomorskiego. W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Radosz: Radoszyn, Radoszyce, Radoszowice

</doc>
<doc id="658922" url="https://pl.wikipedia.org/wiki?curid=658922" title="Sydney (okręt)">
Sydney (okręt)



</doc>
<doc id="658924" url="https://pl.wikipedia.org/wiki?curid=658924" title="Zofia Bartkiewicz">
Zofia Bartkiewicz

Zofia Danuta Bartkiewicz (ur. 21 stycznia 1932 w Słonimiu, zm. 11 lutego 2002 w Świdniku) – polska działaczka opozycji antykomunistycznej, przewodnicząca strajku w WSK Świdnik.
Od 1954 była pracownikiem WSK Świdnik, należała do PZPR, w latach 1955–1962 była radną Powiatowej Rady Narodowej w Lublinie, w latach 1955–1980 Miejskiej Rady Narodowej w Świdniku. W lipcu 1980 uczestniczyła w strajku w WSK Świdnik i była jednym z jego liderów, we wrześniu 1980 została przewodniczącą Komitetu Założycielskiego Niezależnych Samorządnych Związków Zawodowych przy WSK. W stanie wojennym była internowana od 13 grudnia do 23 grudnia 1981, w wyniku czego zrezygnowała z członkostwa w PZPR. W 1982 odeszła na wcześniejszą emeryturę. W 1986 została członkiem jawnej Tymczasowej Rady NSZZ „Solidarność” Regionu Środkowo-Wschodniego
Z „Solidarności” odeszła po 1990 r., a w 2000 r., odmówiła udziału w honorowym komitecie uroczystości z okazji dwudziestej rocznicy świdnickiego strajku. Zdaniem Zofii Bartkiewicz, z uroczystości zrobiono kampanię wyborczą Mariana Krzaklewskiego. Na samą uroczystość przyszła, mimo iż organizatorzy nie wysłali jej zaproszenia.
Odznaczenia: Złoty Krzyż Zasługi (1975), Medal 30-lecia PRL (1974), Medal Jubileuszowy 25-lecia Miasta Świdnika (1979), Krzyż Świdnickiego Lipca (2005, pośmiertnie), Krzyż Wolności i Solidarności (pośmiertnie, 2022).

</doc>
<doc id="658925" url="https://pl.wikipedia.org/wiki?curid=658925" title="USS Pulaski">
USS Pulaski

Okręty US Navy o nazwie USS "Pulaski", na cześć Kazimierza Pułaskiego
Okręty nazwane na cześć miejsc noszących imię Pułaskiego:
Zobacz też: inne znaczenia słowa "Pułaski" i "Pulaski"

</doc>
<doc id="658927" url="https://pl.wikipedia.org/wiki?curid=658927" title="Ratnapura">
Ratnapura

Ratnapura (syng. රත්නපුර, tamil. இரத்தினபுரி) – stolica prowincji Sabaragamuwa w Sri Lance, leży ok. 101 km na wschód od Kolombo. Duży ośrodek wydobycia i handlu kamieniami szlachetnymi: rubinami i szafirami. W pobliżu znajdują się kopalnie wydobywające minerały oraz duże uprawy ryżu, owoców, herbaty i kauczukowca. W 1901 r. populację Ratnapury liczono na 4,084 osób, w 2001 wzrosła do 46,309.

</doc>
<doc id="658928" url="https://pl.wikipedia.org/wiki?curid=658928" title="Elmwood Park (Illinois)">
Elmwood Park (Illinois)

Elmwood Park - wieś położona na północny zachód od Chicago w hrabstwie Cook w stanie Illinois, w Stanach Zjednoczonych. Miasto znane jako "Mała Italia".
W 2000 r. Elmwood Park zamieszkiwało 25 405 osób, z czego wielu jest pochodzenia włoskiego, latynoskiego i polskiego.

</doc>
<doc id="658929" url="https://pl.wikipedia.org/wiki?curid=658929" title="Harry Reid">
Harry Reid

Harry Mason Reid (ur. 2 grudnia 1939 w Searchlight, zm. 28 grudnia 2021 w Henderson) – amerykański polityk, senator ze stanu Nevada (wybrany w 1986 i ponownie w 1992, 1998, 2004 i 2010), członek Partii Demokratycznej.
16 listopada 2004 został wybrany na przywódcę senatorów Partii Demokratycznej, stając się tym samym Liderem Mniejszości (), funkcję tę pełnił w latach 2005–2007. W 2007 Partia Demokratyczna uzyskała większość w senacie, a Read został Liderem Większości. W 2015 większość odzyskała Partia Republikańska, a Reid ponownie został Liderem Mniejszości, stanowisko to zajmował do odejścia z senatu w 2017.
W latach 1971–1975 pełnił funkcję wicegubernatora Nevady, a w latach 1983–1987 był przedstawicielem Nevady w Izbie Reprezentantów Stanów Zjednoczonych.

</doc>
<doc id="658931" url="https://pl.wikipedia.org/wiki?curid=658931" title="Hermann Weyl">
Hermann Weyl

Hermann Klaus Hugo Weyl (ur. 9 listopada 1885 w Elmshorn, zm. 8 grudnia 1955 w Zurychu) – niemiecki matematyk, fizyk i filozof. Zajmował się rozmaitymi dziedzinami matematyki jak teoria liczb, teoria grup, fizyka matematyczna i różne obszary analizy: geometria różniczkowa, analiza zespolona oraz równania różniczkowe. Profesor Politechniki w Zurychu, Uniwersytetu w Getyndze i Uniwersytetu w Princeton.
Promotorem jego rozprawy doktorskiej był David Hilbert.

</doc>
<doc id="658934" url="https://pl.wikipedia.org/wiki?curid=658934" title="Triton College">
Triton College

Triton College – community college znajdujący się w River Grove w hrabstwie Cook (Illinois). College położony jest ok. 23 km od centrum Chicago. 
Na tej uczelni znajduje się planetarium Cernan Earth and Space Center.

</doc>
<doc id="658936" url="https://pl.wikipedia.org/wiki?curid=658936" title="Cząstki wirtualne">
Cząstki wirtualne



</doc>
<doc id="658937" url="https://pl.wikipedia.org/wiki?curid=658937" title="Język elamicki">
Język elamicki

Język elamicki – wymarły język starożytnego Elamu, używany przez lud Elamitów od III tysiąclecia p.n.e. W okresie od VI do IV wieku p.n.e. był oficjalnym językiem starożytnej Persji, wyszedł z użycia po podbojach Aleksandra Wielkiego.
Choć Elamici osiedli na obszarze pomiędzy lewobrzeżnymi dopływami Tygrysu a południowym Zagrosem już w V tysiącleciu p.n.e., swój język zaczęli wyrażać w formie pisemnej prawdopodobnie na początku III tysiąclecia p.n.e. Z tego okresu pochodzi najstarszy odkryty dokument o charakterze administracyjnym, spisany w archaicznej formie elamickiego, tj. w protoelamickim. Język średnioelamicki, używany w XIII–VII wieku p.n.e., poświadczony został przez inskrypcje, zapisane alfabetycznym pismem klinowym. Dotyczyły władców i kwestii religijnych. Nowoelamicki znany jest z inskrypcji dwu-, trójjęzycznych z okresu Achemenidów. Używany był w administracji na równi ze staroperskim. Typologicznie język elamicki jest językiem aglutynacyjnym o nieustalonej przynależności genetycznej (niektórzy łączą go jednak z językami drawidyjskimi, postulując istnienie rodziny elamo-drawidyjskiej).
Pismo elamickie.
Na przestrzeni wieków wykształciły się trzy różne formy zapisu języka elamickiego.

</doc>
<doc id="658939" url="https://pl.wikipedia.org/wiki?curid=658939" title="Ewelina Serafin">
Ewelina Serafin

Ewelina Serafin, "primo voto" de la Cruz (ur. 29 czerwca 1977 w Opolu) – polska aktorka teatralna i filmowa.
Życiorys.
W 2000 ukończyła studia na wydziale aktorskim PWSFTViT w Łodzi. W 2000 zaczęła występować w roli Kasi, dziewczyny Marka Mostowiaka w serialu TVP2 "M jak miłość", co zapewniło jej ogólnopolską rozpoznawalność. W latach 2001-2002 była aktorką w Teatrze im. Siemaszkowej w Rzeszowie.
28 września 2007 uczestniczyła w pierwszej edycji programu "Gwiazdy tańczą na lodzie"; odpadła w pierwszym odcinku, zajmując ostatnie miejsce.
Była żoną reżysera Andre de la Cruza.

</doc>
<doc id="658940" url="https://pl.wikipedia.org/wiki?curid=658940" title="174P/Echeclus">
174P/Echeclus



</doc>
<doc id="658941" url="https://pl.wikipedia.org/wiki?curid=658941" title="133P/Elst-Pizarro">
133P/Elst-Pizarro



</doc>
<doc id="658942" url="https://pl.wikipedia.org/wiki?curid=658942" title="9P/Tempel">
9P/Tempel



</doc>
<doc id="658943" url="https://pl.wikipedia.org/wiki?curid=658943" title="Jan Krzysztoporski">
Jan Krzysztoporski

Jan Krzysztoporski herbu Nowina (ur. 1518, zm. 12 grudnia 1585 w Bogdanowie) – kasztelan sieradzki w latach 1581-1585, kasztelan wieluński w latach 1565-1581, pisarz sieradzki w latach 1559-1565, dworzanin królewski, sekretarz królewski, polski mecenas, bibliofil, dyplomata.
W latach 1537–1539 studiował w Wittenberdze, następnie w 1540 w Padwie. W roku 1551 był królewskim sekretarzem. Przypuszcza się, że mógł być autorem "Pieśni o prośbę człowieka krześcijańskiego", której jednak autorstwo przypisuje się Andrzejowi Trzecieskiemu. W Woli Krzysztoporskiej zebrał dużą bibliotekę, niewielka część jej zbiorów znajduje się w Bibliotece Uniwersyteckiej w Warszawie. Był wyznawcą kalwinizmu, w swoim majątku Bogdanowie ufundował zbór tego wyznania, który istniał do połowy XVII wieku. Andrzej Frycz Modrzewski dedykował mu swoje dzieło "O grzechu pierworodnym".
Poseł na sejm parczewski 1564 roku z województwa sieradzkiego. Był sygnatariuszem aktu unii lubelskiej 1569 roku. Podpisał konfederację warszawską 1573 roku. W 1573 roku potwierdził elekcję Henryka III Walezego na króla Polski. 
Jego synem był poeta Mikołaj, urodzony w 1547. Drugi syn Piotr, również zajmował się literaturą.
Linki zewnętrzne.
 

</doc>
<doc id="658945" url="https://pl.wikipedia.org/wiki?curid=658945" title="Paralog">
Paralog

Paralogi – homologi (białka lub fragmenty DNA/RNA o wspólnym pochodzeniu ewolucyjnym), których powstanie (rozdział) nastąpiło w wyniku duplikacji (co odróżnia je od ortologów). 
Sekwencje paralogiczne możemy podzielić na out-paralogi, które powstały dzięki duplikacji połączonej ze specjacją oraz in-paralogi, które rozdzieliły się dopiero w organizmie, w którym się znajdują. Out-paralogi międzygatunkowe powstają w wyniku specjacji poprzedzonej duplikacją, natomiast out-paralogi wewnątrzgatunkowe poprzez duplikację poprzedzoną specjacją. 
Na przykład, mioglobina szympansa i hemoglobina człowieka są uważane za paralogiczne, podobnie jak ludzka mioglobina i ludzka hemoglobina. Paralogami nie są jednak mioglobina szympansa i mioglobina człowieka, gdyż powstały dzięki specjacji bez udziału procesu duplikacji (są ortologami). 
Paralogi często pełnią podobną lub tę samą funkcję, ale czasem ze względu na brak presji selekcyjnej działającej na zduplikowany gen może on nabyć w drodze mutacji nową funkcję. Sekwencje paralogiczne pomagają lepiej zrozumieć proces ewolucji, dzięki badaniu pokrewieństwa między genami/białkami, a nie tylko na poziomie organizmów. 

</doc>
<doc id="658946" url="https://pl.wikipedia.org/wiki?curid=658946" title="Kampfpistole">
Kampfpistole



</doc>
<doc id="658950" url="https://pl.wikipedia.org/wiki?curid=658950" title="Synagogi w Lublinie">
Synagogi w Lublinie

Przed II wojną światową w Lublinie znajdowało się ponad 100 synagog i domów modlitwy. Większość z nich znajdowała się w kamienicach i oficynach, a tylko nieliczne znajdowały się w osobnych budynkach specjalnie do tego dostosowanych.
Po zakończeniu wojny regularne nabożeństwa odbywały się wyłącznie w synagodze Chewra Nosim. Zawieszono je w 1984 roku z powodu wielkich trudności z zebraniem minjanu. Od tego czasu nabożeństwa w niej odbywają się wyłącznie od czasu do czasu, szczególnie podczas specjalnych uroczystości.
22 stycznia 2006 roku w małym, parterowym pomieszczeniu Jeszywas Chachmej Lublin otwarto tymczasową synagogę, która służyła nielicznej wówczas społeczności żydowskiej z Lublina. Dnia 11 lutego 2007 została oficjalnie oddana do użytku, częściowo zrekonstruowana, właściwa synagoga w Jeszywas Chachmej Lublin. Uroczystość otwarcia była pierwszym tego typu wydarzeniem w powojennej Polsce.
Obecnie w mieście funkcjonuje również bożnica na nowym cmentarzu żydowskim, która używana jest sporadycznie, głównie przez żydowskich turystów z Izraela. 

</doc>
<doc id="658951" url="https://pl.wikipedia.org/wiki?curid=658951" title="Ewelina Sętowska-Dryk">
Ewelina Sętowska-Dryk

Ewelina Sętowska-Dryk (ur. 5 marca 1980 w Puławach) – polska lekkoatletka, specjalizująca się w biegu na 800 m. Jej trenerem jest Andrzej Wołkowycki.

</doc>
<doc id="658953" url="https://pl.wikipedia.org/wiki?curid=658953" title="Granatnik przeciwpancerny PIAT">
Granatnik przeciwpancerny PIAT



</doc>
<doc id="658955" url="https://pl.wikipedia.org/wiki?curid=658955" title="Echo 1">
Echo 1

Echo 1 (A-10 Echo, Echo X) – pierwszy eksperyment NASA z dziedziny telekomunikacji satelitarnej. Amerykański pasywny satelita łącznościowy. Metalizowany balon o średnicy 30 m, który miał odbijać sygnały radiowe. Wystrzelony 13 maja 1960 (09:16:05 GMT) rakietą Thor Delta z bazy Cape Canaveral. Echo 1 nie osiągnął orbity z powodu awarii 2. członu rakiety. Zaplanowaną dla niego misję wykonał podobny balon Echo 1A.
Mimo że idea pasywnej komunikacji satelitarnej została zarzucona, eksperymenty z balonami serii Echo przyniosły wiele cennych doświadczeń w zakresie śledzenia obiektów w przestrzeni kosmicznej.
Istnieją też opinie, że satelity Echo (również Echo 1A i Echo 2) miały służyć także celom militarnym – jako astronomiczny punkt odniesienia dla precyzyjnego wyznaczenia położenia geograficznego Moskwy. Te precyzyjne pomiary miały rzekomo być wykorzystane do wycelowania rakiet balistycznych.
Budowa i działanie.
Satelita został wyprodukowany przez firmy Sheldahl i Grumman dla Langley Research Center, ośrodka NASA.
Balon ważył 56,2 kg i miał średnicę 30,5 m. Średnia grubość powłoki wynosiła 12,7 nm. Powleczony mylarem. Energię elektryczną zapewniało 70 ogniw słonecznych ładujących 5 akumulatorów NiCd. Na potrzeby telemetrii używano nadajnika radiowego na częstotliwości 107,9 MHz.
Odbijane sygnały miały mieć częstotliwość 960 i 2390 MHz.
Indeks COSPAR: 1960-F07

</doc>
<doc id="658956" url="https://pl.wikipedia.org/wiki?curid=658956" title="A-10 Echo">
A-10 Echo



</doc>
<doc id="658958" url="https://pl.wikipedia.org/wiki?curid=658958" title="Echo X">
Echo X



</doc>
<doc id="658961" url="https://pl.wikipedia.org/wiki?curid=658961" title="Groblica (Piaskowiec)">
Groblica (Piaskowiec)

Groblica (kaszb. "Gròblicô") – część wieś Piaskowiec w Polsce, położona w województwie pomorskim, w powiecie nowodworskim, w gminie Ostaszewo, na obszarze Żuław Wiślanych nad Wisłą. Wchodzi w skład sołectwa Piaskowiec.
W latach 1975–1998 Groblica położona była w województwie elbląskim.

</doc>
<doc id="658962" url="https://pl.wikipedia.org/wiki?curid=658962" title="Duplikacja genu">
Duplikacja genu



</doc>
<doc id="658964" url="https://pl.wikipedia.org/wiki?curid=658964" title="Komarówka (województwo pomorskie)">
Komarówka (województwo pomorskie)

Komarówka (kaszb. "Kòmôrówkô") – osada w Polsce położona w województwie pomorskim, w powiecie nowodworskim, w gminie Ostaszewo na obszarze Żuław Wiślanych. Wieś jest częścią składową sołectwa Jeziernik. Komarówka znajduje się na szlaku Żuławskiej Kolei Dojazdowej.
W latach 1975–1998 miejscowość położona była w województwie elbląskim.
Inne miejscowości o nazwie "Komarówka": Komarówka, Komarów, Komarowo

</doc>
<doc id="658966" url="https://pl.wikipedia.org/wiki?curid=658966" title="Tahmasp II">
Tahmasp II

Tahmasp II (ur. 1704?, zm. 1740) – przedostatni szach Iranu z rodu Safawidów. Panował w latach 1729-1732.
Tahmasp był synem szacha Sultana Husajna. Gdy jego ojciec zmuszony został do abdykacji przez Afgańczyków w roku 1722, książę Tahmasp zapragnął tronu dla siebie. Uszedł do miasta Tebriz, gdzie powołał rząd. Otrzymał wsparcie od sunnitów z Kaukazu, a także od licznych plemion, włączając do tego Afszarów, z których pochodził przyszły władca Iranu, Nadir Szah. Tahmasp uzyskał w końcu uznanie dwóch najpotężniejszych sąsiadów – Rosji i Osmanów. Każde z tych mocarstw obawiało się, by to drugie nie uzyskało w Persji zbyt wielkich wpływów.
Około 1729, gdy Tahmasp kontrolował już większość kraju, ogłoszony został w mieście Isfahan szachem Iranu. W ogromnym stopniu przyczynił się do tego wódz i przyszły szach Persji – Nadir. W czasie gdy Nadir tłumił rebelię w Chorasan, Tahmasp II ruszył z potężną armią przeciwko Imperium Osmańskiemu, chcąc odzyskać tereny, które zagarnęło ono, wykorzystując okupację Iranu przez Afgańczyków. Wyprawa Tahmaspa zakończyła się klęską.
W wyniku traktatu pokojowego Osmanowie uzyskali Gruzję i Armenię. Wódz perski Nadir w 1732 przybył do Isfahanu i wygnał Tahmaspa II do Chorasanu, pozbawiając go tronu. Na jego miejscu posadził zaledwie ośmiomiesięcznego Abbasa III i został jego regentem.
W 1736 Nadir sam wstąpił na tron, natomiast Tahmasp i jego syn Abbas zostali zamordowani w więzieniu w roku 1740. Rok 1740 to ostateczny koniec dynastii Safawidów.

</doc>
<doc id="658967" url="https://pl.wikipedia.org/wiki?curid=658967" title="Paavo Haavikko">
Paavo Haavikko

Paavo Haavikko (ur. 25 stycznia 1931 w Helsinkach, zm. 6 października 2008) – fiński poeta i dramaturg. Uważany był za jednego z najwybitniejszych pisarzy w Finlandii. W 1984 otrzymał prestiżową Nagrodę Neustadt. 
Pochodził z rodziny przedsiębiorców. Jego rodzicami byli Heikki Haavikko i Rauha Pyykönen. Od dzieciństwa cierpiał na wadę wymowy, nie umiał poprawnie artykułować głoski r. W latach 1951-52 służył w armii. Był dwukrotnie żonaty, najpierw z pisarką Marją-Liisą Vartio (1924-1966), a po jej śmierci z Ritvą Rainio.
W Polsce wiersza Paavo Haaviko ukazały się w tłumaczeniu Łukasza Sommera w "Literaturze na Świecie" w 2009 a także w antologii "Podaj mi obie dłonie" (1999). Powieść psychologiczna "Lata" (1962) została wydana w 1972.
Wybrane prace.
Poezja
Dramaty

</doc>
<doc id="658974" url="https://pl.wikipedia.org/wiki?curid=658974" title="Teutonowie">
Teutonowie



</doc>
<doc id="658975" url="https://pl.wikipedia.org/wiki?curid=658975" title="Krajowy System Ratowniczo-Gaśniczy">
Krajowy System Ratowniczo-Gaśniczy



</doc>
<doc id="658978" url="https://pl.wikipedia.org/wiki?curid=658978" title="Laird szkocki">
Laird szkocki

Laird (szkoc. - pan, dziedzic) – tradycyjne określenie szkockich posiadaczy ziemskich.
Nie jest tytułem szlacheckim ani odpowiednikiem – mimo podobieństwa brzmienia – angielskiego lorda, gdyż stosowany jest także na określenie ziemian ze średniej szlachty, bez tytułów arystokratycznych.
Część lairdów, zwłaszcza w Wyżynnej Szkocji, wywodzi się z rodzin naczelników klanów. Często tytuł lairda jest stosowany wobec posiadaczy feudalnych, tytułowanych również baronami. Szkocki tytuł barona jest tytułem niższej szlachty i nie jest odpowiednikiem angielskiego barona – para, w Szkocji par tej, najniższej, rangi nazywany jest Lordem Parlamentu ("Lord of Parliament").

</doc>
<doc id="658985" url="https://pl.wikipedia.org/wiki?curid=658985" title="Kimberley Joseph">
Kimberley Joseph

Kimberley Joseph (ur. 30 sierpnia 1973 w Vancouver, Kanada) – kanadyjska aktorka.

</doc>
<doc id="658986" url="https://pl.wikipedia.org/wiki?curid=658986" title="Pułkownikówka">
Pułkownikówka

Pułkownikówka – osada w Polsce położona w województwie pomorskim, w powiecie nowodworskim, w gminie Ostaszewo na obszarze Żuław Wiślanych. Wieś jest częścią składową sołectwa Nowa Kościelnica.
W latach 1975–1998 miejscowość położona była w województwie elbląskim.

</doc>
<doc id="658990" url="https://pl.wikipedia.org/wiki?curid=658990" title="Metafizyka klasyczna">
Metafizyka klasyczna

Metafizyka klasyczna albo filozofia pierwsza (gr. τα μετα τα φυσικά "ta meta ta physika" – „to, co po przyrodzie/ponad przyrodą”) – dziedzina wiedzy ukonstytuowana przez Arystotelesa, rozważająca byt jako byt oraz jego istotne właściwości i ostateczne przyczyny.
Nazwa.
Nazwa „metafizyka” nie pochodzi od Arystotelesa. Najprawdopodobniej zaproponował ją Andronikos z Rodos, filozof perypatetycki z I w. p.n.e., który uporządkował dzieła Arystotelesa umieszczając zbiór pism (dziś tworzą one poszczególne księgi "Metafizyki") traktujących o zasadach bytu po pismach przyrodniczych – "Fizyce". Nazwa „ta meta ta fizyka” oznaczałaby w tym kontekście "te pisma (w kolejności) po tych o fizyce". Po raz pierwszy w historii myśli termin "metafizyka" pojawił się u Mikołaja z Damaszku (ur. ok. 64 r. p.n.e.). Tę teorię pochodzenia nazwy popiera większość wybitnych badaczy Arystotelesa, jak Zeller, Ross czy Jaeger. Wedle innej teorii uczonego M.H. Reinera tytuł dzieła "Metafizyka" był inspirowany przez samego Arystotelesa i był używany już przez jego bezpośrednich uczniów.
Następcy Arystotelesa.
Metafizyka to filozofia pierwsza (określenie Arystotelesa), bo wszystkie nauki szczegółowe odwołują się do niej, i „wiedza boska” ("Metafizyka", 983a), czyli teologia, bo bada ostateczne przyczyny rzeczy. Te dwa określenia i arystotelesowskie rozumienie przedmiotu metafizyki przejęło średniowiecze i twórczo rozwinęło metafizykę klasyczną w postaci systemów św. Tomasza, Dunsa Szkota czy Ockhama. W filozofii średniowiecznej stał się słynny jeden z podstawowych problemów metafizyki klasycznej: spór o uniwersalia.
W XX wieku klasyczna metafizyka odżyła w postaci neotomizmu. Jednym z jego najwybitniejszych przedstawicieli w Polsce był o. prof. Mieczysław Krąpiec.
Krytyka metafizyki.
Projekt metafizyki jest absolutny. Chodzi o wyjaśnienie bytu (dlaczego jest) i poznanie jego istotnych właściwości (czym jest), np. istoty czy przyczyn, relacji koniecznych, co może stanowić podstawę dla wypracowania kryteriów wiedzy pewnej. Jednak według niektórych koncepcji metafizyki, jej przedmiot leży poza obrębem doświadczenia. Taką formę metafizyki krytykuje się z pozycji sceptycznych, empirystycznych, pozytywistycznych i scjentystycznych.

</doc>
<doc id="658992" url="https://pl.wikipedia.org/wiki?curid=658992" title="Sheffield F.C.">
Sheffield F.C.

Sheffield Football Club – angielski klub piłkarski (amatorski) z siedzibą w Dronfield, założony 24 października 1857 w Sheffield, oficjalnie uznany przez FIFA za najstarszy klub piłkarski na świecie. Uczestnik pierwszego w historii meczu derbowego ("Rules derby" lub "Sheffield derby") przeciwko Hallam FC, członek i jeden z założycieli Club of Pioneers.
W swojej historii drużyna grała na wielu stadionach w Sheffield i jego okolicach. Pierwotnie ich "domem" było Bramall Lane (dziś obiekt Sheffield United F.C.). W latach 90. XX wieku domowe mecze rozgrywała na Hillsborough Park, Owlerton Stadium i Don Valley Stadium, po czym osiadła na przedmieściu Sheffield, w Dronfield. 
W sezonie 2020/21 drużyna seniorska klubu występuje w amatorskiej lidze "Northern Premier League Division One South East" (8 poziom rozgrywkowy).
24 lipca 2009 na stadionie Suche Stawy w Krakowie - w ramach obchodów 60. rocznicy powstania Nowej Huty - Sheffield FC rozegrał towarzyski mecz z Hutnikiem Kraków, zakończony zwycięstwem Hutnika 3:1.

</doc>
<doc id="658995" url="https://pl.wikipedia.org/wiki?curid=658995" title="Sportivo Desamparados">
Sportivo Desamparados

Club Sportivo Desamparados − argentyński klub piłkarski z siedzibą w mieście San Juan.
Historia.
Klub założony został 10 września 1919 roku przez grupę uczniów Quinta Agronómica (szkoła rolnicza - obecnie Escuela de Enología, szkoła winiarstwa).
Klub nazwali Desamparados od Plaza Desamparados, gdzie zwykle się spotykali.
Desamparados gra obecnie w trzeciej lidze argentyńskiej Torneo Argentino A.

</doc>
<doc id="658997" url="https://pl.wikipedia.org/wiki?curid=658997" title="Club Sportivo Desamparados">
Club Sportivo Desamparados



</doc>
<doc id="658999" url="https://pl.wikipedia.org/wiki?curid=658999" title="Cynthia Watros">
Cynthia Watros

Cynthia Watros (ur. 2 września 1968 r. w Lake Orion, Michigan) – amerykańska aktorka. Z mężem doczekała się dwójki dzieci.

</doc>
<doc id="659004" url="https://pl.wikipedia.org/wiki?curid=659004" title="Lubiszynek Pierwszy">
Lubiszynek Pierwszy

Lubiszynek Pierwszy – osada w Polsce położona w województwie pomorskim, w powiecie nowodworskim, w gminie Ostaszewo na obszarze Żuław Wiślanych. Wieś jest częścią składową sołectwa Jeziernik. 
W latach 1975–1998 miejscowość położona była w województwie elbląskim.
Inne miejscowości z prefixem "Lubisz/Lubiesz" w nazwie: Lubiszyn, Lubiszewo, Lubieszewo, Lubieszyn, Lubieszynek

</doc>
<doc id="659005" url="https://pl.wikipedia.org/wiki?curid=659005" title="Walt Disney Pictures">
Walt Disney Pictures

Walt Disney Pictures – amerykańska wytwórnia filmowa powstała w 1983 roku w Los Angeles, wchodzące w skład The Walt Disney Company. Studio zajmuje się tworzeniem i dystrybucją głównie filmów i bajek dla dzieci i młodzieży. W ostatnich latach skupiło swoją uwagę również na produkcjach dla starszych widzów, nie zaprzestając dystrybuowania animacji z serii produkowanej przez Walt Disney Animation Studios.
Firma należy do grupy sześciu największych wytwórni filmowych w Hollywood.
Historia.
Walt Disney Pictures zostało wyodrębnione z The Walt Disney Company (wówczas nazywanej Walt Disney Productions), a tym samym w rzeczywistości odłączyło się od Walt Disney Animation Studios (studia animacyjnego powstałego w 1934 roku), w wyniku czego zapoczątkowano produkcję filmów z rzeczywistymi aktorami. Od tamtego momentu wytwórnia wyprodukowała wiele filmów z udziałem aktorów, m.in. w filmach ' (2003), "Ultrapies" (2007), ' (2008), "Góra Czarownic" (2009) czy "Alicja w Krainie Czarów" (2010).
Ponadto zajmuje się produkcją i dystrybucją filmów wspólnie z innymi wytwórniami filmowymi, czyli z Pixar Animation Studios, Walt Disney Animation Studios, Studio Ghibli, ImageMovers Digital oraz DisneyToon Studios.

</doc>
<doc id="659017" url="https://pl.wikipedia.org/wiki?curid=659017" title="Kręgi">
Kręgi



</doc>
<doc id="659021" url="https://pl.wikipedia.org/wiki?curid=659021" title="Nagroda im. Jana Długosza">
Nagroda im. Jana Długosza

Nagroda im. Jana Długosza – konkurs, który towarzyszy Targom Książki w Krakowie, jest jedyną inicjatywą w Polsce, która popularyzuje i nagradza dzieła wnoszące istotny wkład w rozwój nauki i kultury, napisane przez polskiego autora, wydane w roku poprzedzającym przyznanie Nagrody. Zgłaszane do Konkursu dzieła to pozycje wysokiej próby, które dzięki walorom znakomitego języka i przejrzystego stylu mogą trafić nie tylko do wąskiego grona naukowców, ale także do środowisk nieprofesjonalnych czytelników i tym samym stać się tematem szerszej debaty publicznej, przyczyniając się do budowania naszej świadomości historyczno-kulturowej. 
Zwycięzca otrzymuje nagrodę pieniężną i statuetkę dłuta autorstwa Bronisława Chromego.

</doc>
<doc id="659023" url="https://pl.wikipedia.org/wiki?curid=659023" title="Zew krwi">
Zew krwi

Zew krwi (ang. "The Call of the Wild") – powieść amerykańskiego pisarza Jacka Londona z 1903 (w Polsce wydana po raz pierwszy w 1924), przedstawiająca przygody psa Bucka, mieszańca bernardyna i owczarka szkockiego, wychowanego na wsi, który musi sobie radzić w trudnych warunkach Alaski. Występuje w niej wiele postaci, które opiekowały się psem.

</doc>
<doc id="659028" url="https://pl.wikipedia.org/wiki?curid=659028" title="Old Firm Derby">
Old Firm Derby

Old Firm (sc. "Auld Firm") – popularna nazwa piłkarskich derbów Glasgow rozgrywanych pomiędzy Celtic F.C. a Rangers F.C.
Statystyka.
Dotychczas rozegrano 433 spotkań, z których Rangersi wygrali 168, Celtic triumfował 163 razy, a w 102 przypadkach był remis (stan na 26 lutego 2023). Oba kluby zmonopolizowały rozgrywki szkockiej ekstraklasy, zdobywając łącznie do 2022 roku 74 puchary Szkocji i 107 tytuły mistrzowskie na 111 możliwych. Terminu "Old Firm" używano początkowo w ironicznym znaczeniu, podkreślając monotonię szkockiej ligi. Ligowe derby odbywają się 4 razy w roku i są najważniejszym wydarzeniem piłkarskim w kraju.
"Stan na 26 lutego 2023"
Konteksty kulturowo-religijne.
Zwolennicy Rangers tradycyjnie utożsamiani są z protestancką, rojalistyczną częścią szkockiego społeczeństwa, popierającą pozostanie kraju w ramach Wielkiej Brytanii. Na meczach Rangersów pojawiają się często flagi "Union Jack". Fani Celticu są z kolei w dużej mierze potomkami irlandzkiej imigracji zarobkowej, przybyłej do Glasgow głównie w okresie rewolucji przemysłowej; stąd dość powszechnie łączy się ich z katolicką strefą wpływów. Należy jednak zaznaczyć, że wśród XIX-wiecznych przybyszów było także wielu ulsterskich protestantów. Oprócz samej Szkocji, spotkania "Old Firm" cieszą się zatem ze zrozumiałych względów ogromnym zainteresowaniem w Irlandii i Irlandii Północnej.
Zarówno Celtic jak i Rangers mają dzisiaj problemy z niektórymi kibicami. Oba kluby zadeklarowały się do walki z dyskryminacją religijną i odcięły się od niektórych, szczególnie fanatycznych grup swoich fanów. Wraz ze szkockim parlamentem, poprzez szkocki Kościół, różne organizacje i szkoły, drużyny "Old Firm" starają się zakończyć wzajemną nienawiść między katolikami i protestantami – zaczynając od karania za prowokacyjne przyśpiewki na stadionach, a kończąc na powstrzymywaniu krwawych bójek, które wciąż mają miejsce przy okazji meczów.

</doc>
<doc id="659032" url="https://pl.wikipedia.org/wiki?curid=659032" title="John Webster">
John Webster

John Webster (ur. 1580, zm. 1634) – angielski dramaturg, autor sztuk: "The White Devil" (1611) i "The Duchess of Malfi" (1614).
Webster, ostatni wybitny dramaturg epoki elżbietańskiej, kontynuujący tradycję teatru okrutnego Thomasa Kyda, był autorem, który nie boi się pokazywać najbardziej ciemnej strony ludzkiej natury oraz cierpienia, przez co czynił swoje sztuki jednymi z najbardziej krwawych i pełnych przemocy. Współcześnie Webstera stawia się niemal na równi z Szekspirem.

</doc>
<doc id="659033" url="https://pl.wikipedia.org/wiki?curid=659033" title="Jan Gembicki (1602–1675)">
Jan Gembicki (1602–1675)

Jan Gembicki herbu Nałęcz (ur. 1602 – zm. 1675) – biskup kujawski od 1673, chełmiński od 1652, płocki od 1655, sekretarz wielki koronny od 1640, sekretarz królewski, kanclerz królowej Polski Ludwiki Marii Gonzagi w latach 1646–1652, kustosz gnieźnieński, dziekan krakowski, proboszcz kruszwicki, kanonik gnieźnieńskiej kapituły katedralnej, opat trzemeszeński.
Życiorys.
Syn Jana Gembickiego i Katarzyny Zaremba Cieleckiej, brat biskupa krakowskiego Piotra i biskupa łuckiego Andrzeja.
Po studiach na Akademii Krakowskiej, dzięki poparciu krewnego prymasa Wawrzyńca Gembickiego, naukę kontynuował w latach 1615–1618 na uniwersytecie w Ingolstadt. Studiował też w Rzymie i Padwie. Po powrocie do kraju został w 1621 kanonikiem gnieźnieńskim, w 1626 krakowskim, w 1636 warszawskim. W 1639 został opatem w klasztorze kanoników regularnych w Trzemesznie. W 1642 został dziekanem krakowskim, w 1646 proboszczem miechowskim. Był elektorem Jana II Kazimierza Wazy z województwa poznańskiego w 1648 roku, podpisał jego "pacta conventa".Towarzyszył królowi Janowi Kazimierzowi w czasie bitwy pod Beresteczkiem.
W czasie potopu szwedzkiego schronił się na Spisz. Był zwolennikiem elekcji "vivente rege". W latach 1664-65 brał udział w sądzie sejmowym nad Jerzym Lubomirskim.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza w 1668 roku, popierał do polskiej korony kandydaturę francuskiego księcia Wielkiego Kondeusza.. Był członkiem konfederacji generalnej zawiązanej 5 listopada 1668 roku na sejmie konwokacyjnym.
W 1672 popierał konfederację gołąbską. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa brzeskokujawskiego w 1674 roku, podpisał jego "pacta conventa".

</doc>
<doc id="659034" url="https://pl.wikipedia.org/wiki?curid=659034" title="Rodzina Kennedych">
Rodzina Kennedych

Rodzina Kennedych – amerykańska rodzina pochodzenia irlandzkiego. Szczyt popularności osiągnęli w czasie, gdy John F. Kennedy został prezydentem Stanów Zjednoczonych, a jego młodszy brat Robert Francis Kennedy prokuratorem generalnym Stanów Zjednoczonych.
Tragedie rodzinne.
Dzieci Josepha Patricka Kennedy’ego Sr.
Dzieci pozostałych

</doc>
<doc id="659035" url="https://pl.wikipedia.org/wiki?curid=659035" title="Any key">
Any key

Any key – termin pochodzący od wyświetlanej przez niektóre programy komputerowe prośby o wciśnięcie dowolnie wybranego klawisza na klawiaturze. Komunikat "Press any key to continue" był często spotykany w starszych systemach operacyjnych, kiedy jeszcze mysz nie była powszechnie używana, a oczekiwano potwierdzenia pewnej akcji ze strony użytkownika. Dla początkujących użytkowników komputerów, taka prośba mogła być myląca, ponieważ mogła być również zrozumiana jako polecenie naciśnięcia przycisku o nazwie "any", który nie istniał i nie istnieje na klawiaturach komputerów osobistych.
Historia.
Początek zamieszania dotyczącego "klawisza any" sięga czasów wczesnych wersji systemów operacyjnych DOS i MS-DOS, w których to komenda codice_1 (wprowadzona z poziomu linii poleceń lub pliku wsadowego) powodowała wyświetlenie wspomnianego wyżej komunikatu i oczekiwanie na dane z klawiatury. Operacja ta miała w założeniu dać użytkownikowi czas na przykład na przeczytanie tekstu innych komunikatów.
W dzisiejszych czasach zjawisko jest spotykane dość sporadycznie, ponieważ współczesne programy komputerowe niemal zawsze mają rozbudowany system pomocy i są wyposażone w graficzny interfejs użytkownika, gdzie większość działań wykonuje się przy pomocy myszy.

</doc>
<doc id="659036" url="https://pl.wikipedia.org/wiki?curid=659036" title="Tina Majorino">
Tina Majorino

Tina Majorino (właśc. Albertina Marie Majorino, ur. 7 lutego 1985 w Westlake, Kalifornia) – amerykańska aktorka.

</doc>
<doc id="659041" url="https://pl.wikipedia.org/wiki?curid=659041" title="Mae Whitman">
Mae Whitman

Mae Margaret Whitman (ur. 9 czerwca 1988 w Los Angeles) – amerykańska aktorka.

</doc>
<doc id="659043" url="https://pl.wikipedia.org/wiki?curid=659043" title="SKW">
SKW



</doc>
<doc id="659044" url="https://pl.wikipedia.org/wiki?curid=659044" title="Lista lotniskowców eskortowych United States Navy">
Lista lotniskowców eskortowych United States Navy

To lista lotniskowców eskortowych United States Navy. Jeżeli chcesz zobaczy typy spójrz do Listy typów lotniskowców eskortowych United States Navy
Wiele lotniskowców z niskimi numerami zostało przekazanych Royal Navy, gdzie otrzymały nowe nazwy. Na przykład "Breton" (CVE-10) został przemianowany na HMS "Chaser" (D32). Nowe nazwy są wspominane w każdym paragrafie indywidualnie.

</doc>
<doc id="659046" url="https://pl.wikipedia.org/wiki?curid=659046" title="Wyg">
Wyg

Wyg (ros. Выг) – rzeka w północno-zachodniej Rosji, w południowo-wschodniej części należącej do tego państwa Republice Karelii.
Długość 237 km, powierzchnia dorzecza 27 100 km², średni przepływ – 267 m³/s.
Na rzekę składają się dwa cieki wodne:
Wyg wpada do Zatoki Oneskiej, stanowiącej część Morza Białego.
Bieg Dolnego Wygu jest uregulowany i wchodzi w skład drogi wodnej łączącej Bałtyk z Morzem Białym – Kanału Białomorsko-Bałtyckiego.
U ujścia rzeki leży karelskie rejonowe miasto Biełomorsk.

</doc>
<doc id="659050" url="https://pl.wikipedia.org/wiki?curid=659050" title="Obrona El Alamo">
Obrona El Alamo



</doc>
<doc id="659054" url="https://pl.wikipedia.org/wiki?curid=659054" title="Górny Wyg">
Górny Wyg



</doc>
<doc id="659055" url="https://pl.wikipedia.org/wiki?curid=659055" title="Dolny Wyg">
Dolny Wyg



</doc>
<doc id="659065" url="https://pl.wikipedia.org/wiki?curid=659065" title="USS Louisiana (BB-71)">
USS Louisiana (BB-71)

USS "Louisiana" (BB-71) – pancernik amerykański, którego budowa została anulowana, zanim położono jego stępkę. 
"Louisiana" została zaplanowana jako pancernik typu "Montana" i była przeznaczona dla United States Navy. Byłaby czwartym okrętem nazwanym od stanu Luizjana.
Została zatwierdzona 19 lipca 1940, a kontrakt został przekazany Norfolk Naval Shipyard, Portsmouth (Wirginia), ale zanim położono stępkę, kontrakt został anulowany 21 lipca 1943. Była ostatnim amerykańskim pancernikiem zatwierdzonym do budowy.
Zobacz też.
Inne okręty noszące nazwę USS "Louisiana". 

</doc>
<doc id="659067" url="https://pl.wikipedia.org/wiki?curid=659067" title="Synagoga chasydów z Góry Kalwarii w Lublinie">
Synagoga chasydów z Góry Kalwarii w Lublinie



</doc>
<doc id="659071" url="https://pl.wikipedia.org/wiki?curid=659071" title="Andrew Z. Fire">
Andrew Z. Fire

Andrew Zachary Fire (ur. 27 kwietnia 1959 w Palo Alto) – amerykański patolog i genetyk, laureat Nagroda Nobla w dziedzinie fizjologii i medycyny w 2006 roku (wraz z Craigiem Mello) „za odkrycie mechanizmu interferencji RNA”. Fire pracuje na Uniwersytecie Stanforda.

</doc>
<doc id="659076" url="https://pl.wikipedia.org/wiki?curid=659076" title="Księga Moroniego">
Księga Moroniego

Księga Moroniego [Moro] – w religii mormońskiej księga wchodząca w skład Księgi Mormona. Została umieszczona jako ostatnia, a składa się z 10 rozdziałów. Zdaniem mormonów księga ta powstała w latach 400–421. Autorem księgi jest syn Mormona, Moroni.

</doc>
<doc id="659077" url="https://pl.wikipedia.org/wiki?curid=659077" title="Craig C. Mello">
Craig C. Mello

Craig Cameron Mello (ur. 18 października 1960 w Worcester, Massachusetts) – amerykański biochemik. Laureat Nagrody Nobla w dziedzinie medycyny lub fizjologii w 2006 roku (wraz z Andrew Z. Fire) „za odkrycie mechanizmu interferencji RNA”. Profesor medycyny molekularnej na University of Massachusetts Medical School.

</doc>
<doc id="659081" url="https://pl.wikipedia.org/wiki?curid=659081" title="Yusufeli">
Yusufeli

Yusufeli – miasto (6400 mieszkańców) w prowincji Artvin, w Turcji, położone nad rzeką Çoruh.

</doc>
<doc id="659086" url="https://pl.wikipedia.org/wiki?curid=659086" title="Crédit Agricole">
Crédit Agricole

Grupa Crédit Agricole – francuska sieć banków spółdzielczych, która w 1990 r. przekształciła się w międzynarodową grupę bankową. Crédit Agricole był początkowo spółdzielczą kasą rolników i z tego powodu jest często nazywany "Zielonym Bankiem" (fr. "Banque verte").
Grupa Crédit Agricole.
Grupa bankowa Crédit Agricole składa się z sieci lokalnych banków Crédit Agricole (2242), 39 regionalnych banków Crédit Agricole i spółki Crédit Agricole S.A.
W Polsce Grupa Crédit Agricole jest obecna od 2001 roku, kiedy przejęła 75% akcji LUKAS Banku. 10 lat później LUKAS Bank zmienił swoją nazwę na Credit Agricole Bank Polska Spółka Akcyjna.
Historia.
W drugiej połowie XIX wieku francuscy rolnicy zmagali się z trudnościami związanymi z uzyskaniem długoterminowego, elastycznego i niedrogiego kredytu. Podejmowano kilka prób założenia banków rolnych, w tym Crédit Foncier de France w 1861 roku, ale nie powiodła się żadna z nich.
Narodziny Crédit Agricole, utworzenie lokalnych i regionalnych banków (1894–1900).
W 1884 roku wydano we Francji ustawę umożliwiającą tworzenie związków zawodowych, która zezwalała m.in. na tworzenie związków rolniczych i zakładanie lokalnych banków wzajemnych. Historia Crédit Agricole rozpoczęła się 23 lutego 1885, kiedy powstała pierwsza kasa lokalna (Société de Crédit Agricole) w miejscowości Salins-les-Bains.
Dzięki ustawie z 5 listopada 1894 r., którą poparł minister rolnictwa Jules Méline, droga do utworzenia lokalnych banków stała otworem. Pierwsze regionalne banki zostały założone przez lokalne elity, w tym agronomów, nauczycieli i właścicieli nieruchomości.
W pierwszych latach działalności gospodarczej lokalne banki zajmowały się wyłącznie krótkoterminowymi pożyczkami udzielanymi w formie zaliczek na żniwa. Pożyczki średnio- i długoterminowe zostały wprowadzone później, co umożliwiło zakup sprzętu i inwentarza żywego.
Ustawa z 1894 r. nie przyniosła żadnych korzyści finansowych, a lokalne banki wkrótce stanęły w obliczu problemów finansowych, takich jak brak kapitału i niewystarczające zabezpieczenie ze strony drobnych rolników. Dopiero w 1897 r. rząd zajął się tymi problemami, wymagając od Banque de France zapewnienia finansowania dla Crédit Agricole poprzez dotację w wysokości 40 mln franków w złocie i roczną opłatę w wysokości 2 mln franków.
Budowa ogólnokrajowego zasięgu (1900–1945).
Na początku XX wieku powstawało coraz więcej banków lokalnych i regionalnych. W przeddzień pierwszej wojny światowej każdy region we Francji miał co najmniej jeden bank. Rząd zapewniał trzy czwarte środków finansowych, a pożyczki krótkoterminowe wciąż stanowiły lwią część działalności gospodarczej, pomimo upoważnienia do udzielania pożyczek długoterminowych udzielonego na mocy ustaw z 29 grudnia 1906 r. i 19 marca 1910 r.
W latach 20. bank kontynuował budowę zasięgu ogólnokrajowego i rozszerzanie działalności gospodarczej, zwłaszcza poprzez wprowadzenie w 1920 roku pożyczek dla drobnych rzemieślników wiejskich, finansowanie elektryfikacji obszarów wiejskich i (od 1923 roku) finansowanie władz lokalnych na obszarach wiejskich.
Ustawa z dnia 5 sierpnia 1920 r. nadała większą niezależność ówczesnemu departamentowi kredytowemu podlegającemu bezpośrednio Ministerstwu Rolnictwa i ustanowiła centralną organizację rozliczeniową banków regionalnych. W ten sposób utworzono Krajowe Biuro Kredytu Rolnego (Office National de Crédit Agricole) z Louisem Tardy na stanowisku dyrektora generalnego. W 1926 r. instytucja została przemianowana na Krajową Kasę Kredytu Rolnego (Caisse Nationale de Crédit Agricole (CNCA)).
Banki lokalne i regionalne nie wyszły z kryzysu z 1930 r. bez szwanku. W tym czasie CNCA pomagało najbardziej narażonym bankom. W 1935 roku utworzono wspólny fundusz zabezpieczania depozytów. W następnym roku Crédit Agricole zapewnił dodatkowe wsparcie, finansując zapasy pszenicy. Zastosowane mechanizmy płatności przyczyniły się do popularyzacji czeków i rachunków bankowych na obszarach wiejskich.
Okres powojenny i utworzenie Krajowej Federacji Rolniczej (1945–1966).
W celu sfinansowania powojennej odbudowy i zachęcenia do mechanizacji rolnictwa CNCA zintensyfikowała przyjmowanie depozytów. Banki regionalne otworzyły wiele biur, a ich liczba wzrosła z 1000 w 1947 r. do 2259 w 1967 r.
W 1948 roku powstała Krajowa Federacja Rolnicza (Fédération Nationale du Crédit Agricole (FNCA)), której zadaniem było reprezentowanie regionalnych banków Crédit Agricole wobec władz publicznych. Odegrała ona również rolę w szkoleniu personelu i stopniowym poszerzaniu wiedzy fachowej Crédit Agricole.
W 1959 r. Crédit Agricole otrzymał zezwolenie na finansowanie pożyczek na zakup nieruchomości na obszarach wiejskich, niezależnie od statusu właściciela (nawet nierolnika). Dystrybucja obligacji długoterminowych utworzonych w 1950 r. umożliwiła Crédit Agricole samofinansowanie (od 1963 r). Przepływy finansowe między rządem a bankiem uległy odwróceniu, teraz to Crédit Agricole przesyła depozyty do Skarbu Państwa.
W dalszych latach Crédit Agricole kontynuowało modernizację, przyjmując nowych kierowników (zarówno w bankach regionalnych, jak i w CNCA). W 1960 r. pierwszym prezesem CNCA, który wywodził się z rolnictwa został Paul Driant. Pozostawał na tym stanowisku przez 14 lat.
Narodziny banku uniwersalnego (1966–1988).
W 1966 roku francuski rząd, w ramach starań o zwiększenie oszczędności i usunięcie Crédit Agricole ze swojego budżetu, przyznał CNCA autonomię finansową. Wpływy z oszczędności nie przechodziły już przez Skarb Państwa, a CNCA była obecnie odpowiedzialna za zrównoważenie nadwyżek i deficytów banków regionalnych. Ustawa o obszarach wiejskich z 1971 roku rozszerzyła potencjalne źródła finansowania Crédit Agricole na strefy wiejskie i na nowych klientów, takich jak rzemieślnicy i producenci żywności. Następnie rozpoczęto udzielanie pożyczek dla MŚP.
Reforma bankowa z 1966 r. umożliwiła CNCA oferowanie gospodarstwom domowym takich samych produktów jak te dostarczane przez inne banki, w tym rachunków oszczędnościowych i planów oszczędnościowych. Mimo że oferta Crédit Agricole skierowana była wyłącznie do rolników, firma nie poniosła strat z powodu migracji ludności wiejskiej do miast. Sieć silnie rozwiniętych placówek nastawiona jest wprawdzie na obsługę klientów wiejskich, jednak „nowi” mieszkańcy miast lub byli rolnicy, stojąc przed wyborem banku, często decydowali się na Crédit Agricole.
Aby zaspokoić szczególne potrzeby CNCA pod koniec lat 60. zostały założone pierwsze spółki zależne: Union d'études et d'investissements (UI) utworzona w 1967 r. w celu dokonywania inwestycji kapitałowych; Segespar w celu zarządzania aktywami (w 1968 r.); Unicrédit w celu udzielania pożyczek producentom żywności (w 1971). Od 1967 roku Crédit Agricole rozpoczęło dystrybucję produktów oszczędnościowych na zakup nieruchomości, od 1972 roku rząd kredyty hipoteczne (regulowane przez rząd). W 1977 roku po raz pierwszy zostały udzielone przez bank kredyty na zakup nieruchomości.
W 1976 roku Grupa przyjęła hasło „le bon sens près de chez vous” („zdrowy rozsądek blisko domu”).
W 1979 roku Crédit Agricole otworzył swój pierwszy oddział zagraniczny w Chicago, sygnalizując tym samym rozpoczęcie ekspansji międzynarodowej. W tym samym roku magazyn The Banker zaliczył Crédit Agricole do wiodących banków na świecie. Podpisano również porozumienie międzybankowe, na mocy którego karty bankowe Crédit Agricole stały się częścią systemu carte bleue używanego przez inne banki.
W 1980 Crédit Agricole, podobnie jak ówczesna konkurencja, zwrócił się w stronę usług bankowo-ubezpieczeniowych (bancassurance). W 1986 rozpoczęła współpracę w zakresie ubezpieczeń na życie z firmą Predica. W 1990 podjął współpracę z firmą Pacifica w dziedzinie ubezpieczeń od szkód. W tamtym czasie, wielu zarządców kas lokalnych było jednocześnie zarządcami innej instytucji rolnej, firmy ubezpieczeniowej Groupama, co doprowadziło do rozmów o połączenie obu firm. Do fuzji jednak nie doszło.
Międzynarodowa grupa bankowa (1988–2001).
W międzyczasie Krajowa Kasa Kredytu Rolnego przekształciła się w Crédit Agricole SA (CA SA) i stopniowo zwiększała zakres swej działalności na rynkach finansowych i zagranicznych. Spółka dokonała akwizycji lub przejęła kontrolne udziały w rozmaitych francuskich, włoskich (Intesa) i środkowo-wschodnio europejskich instytucjach finansowych.
W 1996 po zakupie spółki Indosuez na rynku pojawił się Indocam (zarządzanie aktywami; w 1999 r. przedsiębiorstwo zmieniało nazwę na CAAM – Crédit Agricole Asset Management) oraz CA-Indosuez, działający w obszarze bankowości inwestycyjnej.
18 stycznia 1988 r. weszła w życie ustawa o prywatyzacji CNCA. CNCA została przekształcona w spółkę akcyjną, w której 90% udziałów sprzedano bankom regionalnym, a 10% pracownikom. Crédit Agricole stało się w pełni niezależne od rządu. W 1990 roku Crédit Agricole straciło monopol na udzielanie niskooprocentowanych pożyczek rolnikom, a rok później, w 1991 roku, zezwolono na rozpoczęcie finansowania dużych korporacji.
Kontynuowano ekspansję międzynarodową, nabywając w 1989 roku udziały w Banco Ambrosiano Veneto we Włoszech oraz Banco Espirito Santo w Portugalii w 1991 roku.
Konsolidacja pomiędzy bankami regionalnymi rozpoczęła się oficjalnie w 1990 roku, w celu zmniejszenia kosztów. Celem było zmniejszenie o połowę liczby banków regionalnych, a cel ten został przekroczony na przełomie XXI wieku.
W 1993 r. Lucien Douroux, który kierował planem prywatyzacji banku, został pierwszym dyrektorem generalnym CNCA, mianowanym przez Crédit Agricole spośród obecnych pracowników.
W 1996 r. grupa nabyła Indosuez, a następnie utworzyła Indocam, spółkę zależną zajmującą się zarządzaniem aktywami (przemianowaną w 1999 r. na Crédit Agricole Asset Management) oraz Crédit Agricole Indosuez dla bankowości korporacyjnej i inwestycyjnej. W 1999 r. Grupa objęła udziały w nowo sprywatyzowanym Crédit Lyonnais i przejęła spółkę zajmującą się finansowaniem konsumentów – Sofinco.
W 2001 roku CNCA zadebiutowało na giełdzie pod nazwą Crédit Agricole S.A. Jednak zgodnie ze spółdzielczym statusem grupy, większość akcji pozostało w posiadaniu 44 kas regionalnych.
Bank uniwersalny XXI wieku.
W 2003 r. Crédit Agricole zakupił bank Le Crédit Lyonnais (od 2005 występujący pod nazwą LCL). W wyniku fuzji linii inwestycyjnej banku Crédit Lyonnais i CAI powstał bank inwestycyjny Calyon. Lata 2003–2005 przyniosły zakupy kolejnych przedsiębiorstw i włączenie do Grupy CA banku Crédit Lyonnais, działającego od tej pory pod marką LCL. Koszt operacji wyniósł 1,3 mld euro i umożliwił, począwszy od 2005 osiągnięcie wspólnego zysku w wysokości 663 mln euro. W chwili prywatyzacji Crédit Lyonnais w 1999 Ministerstwo Gospodarki i Finansów zdecydowało o utworzeniu Partnerskiego Konsorcjum Akcjonariuszy ("Groupement d’Actionnaires Partenaires"), zrzeszającego akcjonariuszy posiadających 33% udziałów w Crédit Lyonnais, w celu uniemożliwienia przejęcie spółki. Członkami konsorcjum zostali: Crédit Agricole (10%), Allianz (6%), Axa (5,5%), Commerzbank (4%), BBVA (3,75%), Banca Intesa (2,75%) oraz CCF (1%). Państwo zachowało dla siebie 10,9% udział, przeznaczony w perspektywie do sprzedaży.
Do końca 2002 Crédit Agricole, na czele ze swym Dyrektorem Generalnym, Jeanem Laurentem, podjął próby nawiązania współpracy z Crédit Lyonnais, zarządzanym przez Jeana Peyrelevade’a, który za wszelką cenę starał się utrzymać niezależność swego banku, zachowując podział na członków konsorcjum oraz państwo. Crédit Agricole nie udało się ostatecznie przejąć Crédit Lyonnais.
Pod koniec 2002 Francis Mer, nowy minister gospodarki zaproponował Crédit Agricole odstąpienie 10,9% udziałów Crédit Lyonnais po cenie 44 € za akcję. Dyrektor Generalny Crédit Agricole Jean Laurent odmówił: za akcję gotów był zapłacić najwyżej 42 €. W rezultacie, 23 listopada 2002 Francis Mer podjął decyzję o publicznej sprzedaży 10,9% udziałów. Crédit Agricole oferował 44 € za akcję, jednak właścicielem udziałów państwa został, kierowany przez Michela Peberéau’a, BNP Paribas, płacąc 58 € za akcję. BNP Paribas nabył na rynku dodatkowe 5%. W połowie grudnia 2002 r. René Carron zajął miejsce Marca Buégo na stanowisku prezesa zarządu Crédit Agricole i Crédit Agricole przystąpił do kontrataku, płacąc 55 € za akcje (fundusze spekulacyjne stawiały na giełdową walkę między Crédit Agricole i BNP o kontrolę nad Crédit Lyonnais). Doszło do publicznej sprzedaży akcji, w wyniku której Crédit Agricole dokonał akwizycji Crédit Lyonnais po cenie 56 € za akcję.
W 2006 r. Crédit Agricole dokonał zakupu czwartego greckiego banku, Emporiki, za 3,3 mld euro. Bank ten wykazał jednak w 2006 r. stratę (–234,7 mln €) i osiągnął dodatni wynik dopiero w 2007 r. (+73,4 mln €), ale z uwagi na kryzys subprime poniósł ponownie stratę w trzech pierwszych kwartałach 2008 r. (–121,3 mln €). Emporiki nie okazał się dochodowy dla Crédit Agricole: wysokość strat przewyższyła zysk, który spółka wykazała w latach 2006–2008.
W listopadzie 2007 r. Crédit Agricole przejął 14,99% kapitału hiszpańskiego banku Bankinter, zwiększając niebawem udział do 19,53%. Crédit Agricole wykazał tym samym chęć rozwijania działalności w rejonie śródziemnomorskim. Strategia te uważana była przez analityków finansowych za niepewną; wymagała bowiem dużego nakładu kapitału własnego. Plany te zostały pokrzyżowane, gdy historyczny akcjonariusz Bankintera, Jaime Bottin oraz Société Générale, tymczasowy sprzymierzeniec Hiszpana, sprzeciwili się przejęciu kontroli.
W latach 2007–2008 spośród francuskich banków, kryzys subprime dotknął najbardziej Crédit Agricole. Dyrektor Generalny banku inwestycyjnego Calyon, Marc Litzler, uczynił z papierów wartościowych opartych na długu ("Collateralized Debt Obligations", CDO) jeden z filarów rozwoju swej strategii. Jednak wraz z nadejściem kryzysu subprime, rynek CDO stracił płynność i doszło do obniżenia wartości portfeli Calyonu. Oznaczało to dla Crédit Agricole łączną stratę prawie 2 miliardów euro. Spowodowało to dymisję Marca Litzlera w kwietniu 2008. Jego następcą został Patrick Valroff, dyrektor generalny Sofinco. Nowy dyrektor zlikwidował 500 miejsc pracy w Calyonie. Zaprzestał też rentownych, ale ryzykownych działań związanych z derywatami kredytowymi i akcjami. Crédit Agricole, w przeciwieństwie do Société Générale i BNP Paribas, odpowiednio, pierwszego i drugiego gracza bankowego na rynku derywatów akcji na świecie, nie udało się trwale zaznaczyć w tej linii biznesowej.
Aby stawić czoła kryzysowi subprime, Crédit Agricole zmuszony był odstąpić, w styczniu 2008, swój udział w spółce Suez za 1,3 mld euro oraz zwiększyć, w maju 2008, wysokość kapitału do 5,9 mld euro, co miało zastosowanie również w przypadku kas regionalnych w celu spełnienia wymagań regulacyjnych Bazylei II. CA zmuszony był też rozpocząć program sprzedaży aktywów niestrategicznych za sumę 5 mld euro. Jeśli chodzi o zwiększenie kapitału, zdania były podzielone. Dyrektor Generalny Georges Pauget i Prezes Zarządu René Carron zostali zaatakowani przez część dyrektorów kas regionalnych (w szczególności przez Jeana-Paula Chiffleta, szefa drugiej pod względem wielkości Kasy Crédit Agricole, Kasy Centralno-Wschodniej), którzy zarzucali Crédit Agicole SA straty w związku działalnością na rynku subprime. Ponadto Crédit Agricole zrezygnował z planowanej akwizycji Banca Della Marche za 1,7 mld euro. Miał też czas do maja 2009 na zwiększenie aktywów w Banintera z 19,53% do 29,99%.
Walne zgromadzenie Crédit Agricole SA, które miało miejsce 21 maja 2008 stało się okazją dla akcjonariuszy i pracowników do wyrażenia swego niezadowolenia w związku ze stratami w wyniku kryzysu subprime. Przedstawicielka pracowników kas regionalnych (będących większościowymi akcjonariuszami Crédit Agricole) zapytała dyrekcję banku czy Crédit Agricole, oddalając się od korzeni firmy, nie uległo „genetycznej modyfikacji”. W podobnym, ironicznym tonie, wypowiedział się jeden z akcjonariuszy indywidualnych, przypominając hasło reklamowe Crédit Agricole „rozsądne rozwiązania w zasięgu ręki” (fr. "le bon sens près de chez vous"), zyskując tym samym aplauz uczestników.
Pod presją kas regionalnych, dyrektor generalny Georges Pauget, po dokonaniu zwiększenia kapitału o 5,9 mld euro, przekazał część swych obowiązków dwóm delegowanym dyrektorom generalnym, Jacques’owi Lenormandowi i Jeanowi-Frédéricowi de Leusse’owi.
Działalność.
Liczne przejęcia umożliwiły Crédit Agricole zachowanie pozycji lidera bankowości detalicznej we Francji, a także wzmocnienie jego pozycji w bankowości inwestycyjnej (Calyon) i rozwinięcie sieci oddziałów i spółek zagranicznych. Grupa działa również w sektorze ubezpieczeń (Predica, Pacifica) i zarządzania aktywami finansowymi (Crédit Agricole Asset Management). Kasy regionalne od niedawna działają też na rynku nieruchomości za pośrednictwem marki Square Habitat.
Dane z działalności giełdowej.
Certyfikaty inwestycyjne poszczególnych kas regionalnych oraz akcje stojącej na czele grupy, CA SA, notowane są na paryskiej giełdzie:
Niektóre obszary działalności Crédit Agricole posiadają certyfikaty zaświadczające o przestrzeganiu normy ISO 14001 od 2007 r.
W 2006 r., Crédit Agricole wypłacił swemu dyrektorowi generalnemu wynagrodzenie w łącznej wysokości 1 742 030 euro (+ opcje na akcje), przez co firmie nie udało się zdobyć tytułu „solidarna firma”.
Struktura organizacyjna.
Struktura Crédit Agricole jest trójpoziomowa: kasy lokalne, kasy regionalne (wraz z ich placówkami i udziałami) CA SA (oraz jej spółki).
Ze względu na złożoną strukturę, Crédit Agricole nie cieszy się tak dobrą pozycją giełdową jak jego bezpośredni konkurenci, BNP Paribas i Société Générale: 54% akcji Crédit Agricole SA znajduje się w posiadaniu kas regionalnych. CA SA posiada natomiast 25% akcji bez prawa głosu w Kasach regionalnych. Kasy regionalne są zatem właścicielem Crédit Agricole, który otrzymuje 25% dywidendy od każdej kasy regionalnej; powoduje to ciągłą, wewnętrzną wymianę zdań między właścicielami firmy a centralą, z czego ta ostatnia nabiera na znaczeniu z uwagi na rozwój obszarów wykraczających poza ramy działalności kas regionalnych. Tego rodzaju spółdzielczy system właściwy jest dla Europy kontynentalnej, rzadziej występuje w Wielkiej Brytanii i jest prawie nieobecny w Stanach Zjednoczonych Ameryki. Inwestorzy instytucjonalni wymienionych krajów wahają się z inwestycją w tego rodzaju strukturę, skłaniając się raczej ku spółkom o bardziej przejrzystych i płynniejszych akcjach.
Z punktu widzenia Crédit Agricole SA, korzystniejsze wydają są mniejsze kasy regionalne: im większa kasa, tym większe prawdopodobieństwo zablokowania procesu decyzyjnego i sparaliżowania funkcjonowania całej struktury. Kasa regionalna Île-de-France (CADIF) sprzeciwiała się debiutowi giełdowemu w 2001 (przywiązanie do zasad spółdzielczości) oraz zakupowi Crédit Lyonnais w 2003 (odmowa fuzji z jednym z głównych konkurentów w okręgu Île-de-France). Z kolei Crédit Agricole SA sprzeciwił się pomysłowi fuzji czterech bretońskich kas regionalnych (Côtes d’Armor, Finistère, Ille-et-Vilaine, Morbihan), by nie mieć do czynienia ze zbyt potężną kasą regionalną.
Kasy lokalne.
2559 (na rok 2009) kas lokalnych tworzy fundament Crédit Agricole.
Kasy lokalne znajdują się w posiadaniu większości udziałów Kas regionalnych. Ponad 6 milionów udziałowców wybiera 32 455 zarządców.
Kasy regionalne i Krajowa Federacja Kredytu Rolnego (FNCA).
Kasy regionalne to spółdzielnie będące zarazem klasycznymi bankami, oferujące swym klientom dużą gamę produktów i usług finansowych. Kasy regionalne posiadają ok. 7200 placówek oraz 10 000 znajdujących się w sklepach tzw. „zielonych punktów” oferujących najpopularniejsze usługi bankowe. W wyniku połączenia kas regionalnych, od 1988 r. ich liczba zmalała z 94 do 39 (czerwiec 2007).
17 Kas regionalnych wchodzi na rynek finansowy za pośrednictwem Spółdzielczych Certyfikatów Inwestycyjnych (fr. Certificats Coopératifs d’Investissement) notowanych na rynku wtórnym. Pierwsza kasa weszła na parkiet w 1998. Jako ostatnia dołączyła kasa regionalna Alpes Provence (grudzień 1998).
Krajowa Federacja Kredytu Rolnego
Krajowa Federacja Kredytu Rolnego (FNCA) spełnia rolę instancji opiniodawczo-przedstawicielskiej kas regionalnych. FNCA pełni też funkcję izby zawodowej. Dokonuje podsumowania spraw „z terenu”, może występować z inicjatywą (propozycje) i wyznaczać kierunki działania.
Reprezentuje kasy regionalne i całą grupę w kontaktach z władzami państwowymi, z rolniczymi organizacjami zawodowymi oraz instytucjami ze środowiska spółdzielczego.
Federacja wspiera Kasy regionalne, głównie w dziedzinie doskonalenia zawodowego i zarządzania zasobami ludzkimi.
Kierownictwo Krajowej Ferderacji Crédit Agricole (2009):
Crédit Agricole SA.
Kierownictwo Crédit Agricole SA
Zarząd
Składa się z członków wybranych przez walne zgromadzenie, z przedstawicieli organizacji zawodowych, z członków wybranych przez pracowników, z cenzora i przedstawiciela komitetu przedsiębiorstwa.
Analiza strategiczna
W okresie od 2001 do 2005 r. przychody z działalności bankowej, zysk i kapitalizacja wzrosły ponaddwukrotnie, głównie dzięki akwizycjom (Sofinco, Finaref, LCL). Obecnie, grupa planuje rozwój zagraniczny; jej celem jest zwiększenie przychodów z międzynarodowej działalności bankowej z 35% do 50%. Na ten cel grupa zamierza przeznaczyć 5 mld euro. W 2005 r. grupa dokonała też kilku profilowanych akwizycji w Serbii, Portugalii, Czechach i we Włoszech (Nextra).

</doc>
<doc id="659089" url="https://pl.wikipedia.org/wiki?curid=659089" title="Craig Mello">
Craig Mello



</doc>
<doc id="659090" url="https://pl.wikipedia.org/wiki?curid=659090" title="Andrew Fire">
Andrew Fire



</doc>
<doc id="659092" url="https://pl.wikipedia.org/wiki?curid=659092" title="Fire">
Fire

Osoby o nazwisku „Fire”
Albumy muzyczne zatytułowane "Fire":
Inne:

</doc>
<doc id="659093" url="https://pl.wikipedia.org/wiki?curid=659093" title="Fabryka fortepianów Małecki">
Fabryka fortepianów Małecki

Wytwórnia fortepianów i pianin Małecki – fabryka fortepianów i pianin, działająca od 1860/61 r. do II wojny światowej w Warszawie, ul. Aleksandria 2779, od 1880/81 r. ul. Przemysłowa 35, we własnym budynku fabrycznym ze składem ul. Nowy Świat 24 i od 1908/9 r. ul. Piękna l, od ok. 1911 r. Al. Ujazdowskie 17 (Zakopowa 3), w latach międzywojennych ul. Zajączkowska 5. Założona przez byłych pracowników wytwórni S. Zembrzuskiego — Juliana Małeckiego i Wiktora Schrödera, którzy przejęli ją po śmierci pryncypała. Od 1872 r. zakład pod firmą Małecki prowadził po odejściu wspólnika J. Małecki, a od 1912 r. jego syn Stanisław (właścicielem był od ok. 1912 E. Czarnowski). 
Wytwórnia zyskała renomę. Otrzymała nagrody:
Od 2.1.1871 r. posiadała tytuł uprzywilejowanego dostawcy Konserwatorium Warszawskiego. Od 1869 r. budowała instrumenty z zawieszoną płytą rezonansową własnej konstrukcji. 1871 wyposażona w 4 warsztaty zatrudniała 12 pracowników z produkcją roczną wartości 9.000 rubli (zużyte materiały 2.100, wartość fabr. 3.000, płace 3.500 rb.); 1872 zatrudniano 44 osoby, wartość produkcji 45.000 rb.; 1877 — 32 osoby; 1879 30 osób; 80 instrumentów za 36.000 rb.; 1880 — 40 osób, 55.000 rb.; 1884 — 41 osób, 55.000 rb. (100 instrumentów); 1903 — 4 r. 25 — 27 osób, 34.000 rb. (fortepiany 17.800, pianina 15.200 rb.) przy wyposażeniu m.in. w 30 warsztatów stolarskich, piłę taśmową i frezarkę. Od 1889 posiadała filię w Wilnie, ul. Dominikańska 16. 1904 firma zbankrutowała i zakład czasowo zamknięto. Jego dotychczasową produkcję oceniano na 6.000 (w rzeczywistości ok. 3.800) instrumentów wartości 3 milionów rb. Budynek fabryczny przy ul. Przemysłowej odkupiła na licytacji przez pośredników wytwórnia Kerntopfów, która przeniosła się tam 1909. Firmę Małeckiego otwarto ponownie 1908/9. Do 1912 zatrudniała 24—30 prac. z produkcją roczną wartości 33.000 rb. W późniejszym okresie działała na małą skalę i bez powodzenia. Największe sukcesy osiągnęła w XIX w. Instrumentolog J. Hirt ocenił ją jako jedną z ważniejszych na świecie do 1880. Wiele instrumentów Małeckiego zachowało się do dziś w zbiorach prywatnych i muzealnych.

</doc>
<doc id="659094" url="https://pl.wikipedia.org/wiki?curid=659094" title="Peter Żonta">
Peter Żonta



</doc>
<doc id="659095" url="https://pl.wikipedia.org/wiki?curid=659095" title="Halina Rapacka">
Halina Rapacka

Halina Rapacka, właśc. Helena Felicja Rapacka (ur. 3 maja 1901 w Warszawie, zm. 21 stycznia 1979 w Londynie) – polska aktorka, scenarzystka i dramatopisarka.
Życiorys.
Występy na scenie rozpoczęła jako piętnastolatka, od rodzinnej rewii (rodzice Wincenty Rapacki i Helena Zimajer byli popularnymi aktorami, babka Adolfina Zimajer zajmowała się impresariatem). Jej brat Adam był kompozytorem i śpiewakiem.
Od 1917 występowała w Warszawie w licznych teatrach: „Miraż” (1917 oraz 1919/20), „Nowości” (1926), „Mignon” (1926), „Eldorado” (1927), „Nietoperz” (1927), Teatrze Letnim (1928), „Qui Pro Quo” (1928/29), Operetce Reprezentacyjnej (1929), Operetce Warszawskiej (1930), „Ananas” (1930), „Morskim Oku” (1930), „Bagatela” (1931), „Nowy Ananas” (1931/32), „Znicz” (1933), „Bomba” (1933).
W latach 1921–1922 i 1923–25 grała w Teatrach Miejskich we Lwowie w operetkach. W maju 1931 występowała w Poznaniu w teatrze Metropolis, od lutego do kwietnia w Teatrze Miejskim w Łodzi.
Była popularną śpiewaczką i aktorką kabaretową. Do 1934 roku występowała na scenach polskich teatrów we Lwowie, Warszawie i Łodzi. Potem zajęła się pisaniem sztuk i współpracą przy tworzeniu scenariuszy filmowych. Tworzyła pod pseudonimem „Feliks”.
W czasie okupacji najpierw próbowała zająć się drobnym handlem, ale po utworzeniu przez Niemców tzw. teatrów jawnych (polskojęzyczne sceny, utrzymywane przez niemieckie władze okupacyjne, grające sztuki schlebiający niskim gustom) rozpoczęła pisać do nich materiały, m.in. utwory "Czar kłamstwa", "Moja panna żona" i "To nie ja – to ona!", wystawiane w latach 1942–1943. Pod pseudonimem „Mizantrop” pisywała felietony w gadzinowym „Nowym Kurierze”.
W 1942 wygrała ogłoszony przez wydział propagandy Generalnego Gubernatorstwa konkurs na sztukę antytyfusową nawiązujący do nazistowskiego plakatu propagandowego "". Jej utwór pt. "Kwarantanna" był wystawiany przez Teatr Objazdowy na terenie całego Generalnego Gubernatorstwa. Sztuka miała antysemicki charakter: podkreślając rzekome upośledzenie tzw. niższej rasy, nakłaniała do wydawania władzom okupacyjnym ukrywających się Żydów. Według relacji Marii Kaniewskiej, Rapacka nie żywiła specjalnych uczuć patriotycznych, była pazerna i egocentryczna, co miało zdecydować, że nie tylko wzięła udział w konkursie, ale jako jedyna autentycznie starała się o nagrodę.
W 1944 wyjechała, bądź została wywieziona, na roboty do III Rzeszy. Po wojnie, po pobycie w Austrii, znalazła się w Wielkiej Brytanii i osiadła w Londynie. Działała w środowiskach emigracyjnych, nie zaprzestając pracy dramaturgicznej. Po wojnie zaocznie sądzona za współpracę z Niemcami w procesie z sierpnia 1949. Skazano ją na karę 10 lat więzienia.
W Londynie wyszła za mąż.

</doc>
<doc id="659097" url="https://pl.wikipedia.org/wiki?curid=659097" title="Małecki">
Małecki



</doc>
<doc id="659102" url="https://pl.wikipedia.org/wiki?curid=659102" title="Październik 2006">
Październik 2006



</doc>
<doc id="659106" url="https://pl.wikipedia.org/wiki?curid=659106" title="Klan Campbell">
Klan Campbell

Campbell (gael. "Caimbeulach" od "cam beul" – krzywe usta) – jeden z najpotężniejszych i najliczniejszych historycznych klanów szkockich i nazwisko szkockich rodów. Klan Campbell wywodzi się z okolic jeziora Loch Awe w środkowo-zachodniej Szkocji.
Ekspansję klanu rozpoczął w XIII w. sławny wojownik "Cailean Mór" (gael. Wielki Colin). Drogą podbojów terytoriów sąsiednich klanów (m.in. Macgregorów, Macdonaldów, Stewartów, Macdougallów), wchłaniania mniejszych klanów (m.in. MacArthur), korzystnych małżeństw i nadań królewskich (zwłaszcza za wspieranie Roberta Bruce w walce o niepodległość, Campbellowie rozszerzali swoje terytorium zajmując prawie całe hrabstwo Argyll i liczne dobra w innych rejonach Szkocji. Do największego znaczenia klan Campbellów doszedł od końca XVII do połowy XVIII wieku wspierając angielskich najeźdźców. Jako jedyny z góralskich klanów stanął po stronie Anglii podczas szkockich powstań w 1715 i 1745. Korzystając z opieki i pomocy Anglików Campbellowie kontynuowali ekspansję i umacniali zdobycze terytorialne, zbrojnie (m.in. 1646 r. - rzeź w Dunoon, 1692 r.- rzeź w Glencoe) i dzięki nadaniom królewskim.
Klan Campbell dzieli się na kilka gałęzi:
Do klanu należą, obok rodzin o nazwisku Campbell, także rody i rodziny o nazwiskach m.in. Artur, Bannatyne, Burns, Cambell, Calder, Cawmill, Connochie, Denure, Dunoon, Haws, Hastings, Lorn, Loudoun, MacArthur, MacCowan, MacDermid, MacDiarmaid, MacGibbon, MacIvor, MacKessock, MacLaws, MacVicar, Orr, Pinkerton, Thomas, Ure, Walker.
Jednym z pierwszych naczelników klanu był Colin Wielki ("Cailean Mor"). Na jego cześć wszyscy Szefowie Klanu do dziś noszą gaelicki przydomek "MacCailein Mór" („Syn Wielkiego Colina”). Niektórzy genealodzy wykraczają poza oficjalną (sięgającą XII w.) historię rodziny, wywodząc Campbellów od Wilhelma Zdobywcy. Większość jednak przychyla się do gaelickiego pochodzenia rodu, zaliczając ich do heraldycznego "rodu Galery", jednego z dwóch wielkich, na poły legendarnych drzew rodowych Szkocji (obok "rodu Lwa") wywodzącego się od dawnych władców Wysp.
Zasadniczy tartan Campbellów jest niemal tożsamy ze tartanem 42. Pułku Piechoty Górskiej, słynnej „Czarnej Straży” ("Black Watch"), przeważnie jest jednak jaśniejszy. Campbellowie mają do niego prawo, jako współtwórcy pułku, który początkowo składał się głównie z członków klanu. Każda odnoga klanu posiada własną wariację tartanu, istnieją ponadto wersje tartanu myśliwskiego, codziennego, kobiecego.
„Cruachan!” zawołanie bojowe klanu - jest nazwą wzniesienia górującego nad posiadłościami Campbellów. Dewizą klanu Campbell jest "„ne obliviscaris”", (łac "nie zapomnimy").
Literatura.
Thomas Innes of Learney: "The Tartans of The Clans and Families of Scotlan", W. &amp; A.K. Johnston Limited, Edinburgh &amp; London, 1938.
Zobacz też.
Black Watch – The Royal Highland Regiment
Linki zewnętrzne.
strona o klanach i strojach szkockich

</doc>
<doc id="659107" url="https://pl.wikipedia.org/wiki?curid=659107" title="Merkury (ujednoznacznienie)">
Merkury (ujednoznacznienie)



</doc>
<doc id="659112" url="https://pl.wikipedia.org/wiki?curid=659112" title="Etiologika">
Etiologika



</doc>
<doc id="659113" url="https://pl.wikipedia.org/wiki?curid=659113" title="Grond">
Grond

Fikcyjne przedmioty ze stworzonej przez J.R.R. Tolkiena mitologii Śródziemia.

</doc>
<doc id="659114" url="https://pl.wikipedia.org/wiki?curid=659114" title="Wiktor Borowski">
Wiktor Borowski

Wiktor Borowski (ur. 9 listopada 1905 w Warszawie jako Aron Berman, zm. 22 listopada 1976 tamże) – polski działacz komunistyczny żydowskiego pochodzenia, członek Centralnego Wydziału Zawodowego Komunistycznej Partii Polski, oficer polityczny ludowego Wojska Polskiego w stopniu porucznika, redaktor naczelny "Życia Warszawy" (1944–1951), zastępca redaktora naczelnego "Trybuny Ludu" (1951–1967), dziennikarz.
Życiorys.
Był synem Michała (Eliasza), urzędnika prywatnego, młodszym bratem Bronisława Bermana, działacza KPP, zamordowanego w ZSRR w czasie „wielkiego terroru”. Uczęszczał do Gimnazjum Zgromadzenia Kupców, skąd w 1921 wydalono go za działalność w kierowanym przez komunistów Klubie Młodzieży Robotniczej przy ul. Wolskiej. Od 1922 był członkiem Związku Młodzieży Komunistycznej w Polsce. W 1924 ukończył gimnazjum Związku Zawodowego Nauczycieli Polskich Szkół Średnich, a następnie podjął studia historyczne na Uniwersytecie Warszawskim. W 1927 został relegowany z uczelni za działalność komunistyczną. W latach 1925–1929 należał do Związku Niezależnej Młodzieży Socjalistycznej „Życie”. W latach 1925–1927 był redaktorem naczelnym „Głosu Robotniczego”.
Od 1926 należał do Komunistycznej Partii Polski, był członkiem Centralnego Wydziału Zawodowego. W 1928 został aresztowany w Łodzi, zwolniony pod koniec roku z braku dowodów. Objął wówczas funkcję sekretarza okręgu KPP polskiej części Górnego Śląska. W listopadzie 1929 ponownie aresztowany i, w kwietniu 1930, skazany na karę 6 lat więzienia. W 1931 został urlopowany ze względu na zły stan zdrowia, przechodząc natychmiast do nielegalnej pracy w KPP. W kwietniu 1932 przedostał się do ZSRR, gdzie pracował w przedstawicielstwie KPP w Moskwie. W maju 1933 nielegalnie powrócił do Polski, obejmując funkcję sekretarza okręgu radomskiego KPP.
W lipcu 1933 został aresztowany w Pionkach, w trakcie śledztwa podał „dwa fikcyjne pseudonimy nieistniejących członków partii, za co później sąd partyjny w więzieniu w Rawiczu ukarał go półrocznym zawieszeniem w prawach członka partii”. W styczniu 1934 Sąd Okręgowy w Radomiu skazał go na 8 lat więzienia, a następnie dodatkowo w październiku 1934 na 3 miesiące więzienia za protest przeciw skuciu kajdankami.
Uwolniony z więzienia po agresji III Rzeszy na Polskę, uczestniczył w obronie Warszawy w oddziale przeciwpożarowym. Po kapitulacji miasta przedostał się na teren okupacji sowieckiej do Białegostoku, gdzie kierował biblioteką na kolei, a następnie w Stołpcach kierował szkołą dla dorosłych. Od 1941 był pracownikiem politycznym Państwowych Kursów Budowlanych w Wilnie. Po ataku Niemiec na ZSRR ewakuowany do Czuwaskiej ASRR.
W kwietniu 1944 zgłosił się do Ośrodka Uzupełnienia w Sumach. Był oficerem politycznym – zastępcą dowódcy 6 pułku artylerii lekkiej 4 Dywizji Piechoty 1 Armii Wojska Polskiego d.s politycznych, a od lipca 1944 lektorem dywizji. Na jesieni 1944 został odkomenderowany do działań na warszawskiej Pradze, gdzie redagował „Biuletyn Praski”. W sierpniu 1944 przyjęty do Polskiej Partii Robotniczej.
Był inicjatorem powołania „Życia Warszawy”. Od 1944 do 1951 pełnił funkcję redaktora naczelnego gazety, i według wspomnień współpracowników, udało mu się nadać jej „charakter w miarę bliski normalnemu człowiekowi”, mimo panującej wówczas w Polsce atmosfery terroru stalinowskiego. Od 1951 do 1967 pracował jako zastępca redaktora naczelnego w „Trybunie Ludu”. W latach 1945–1964 należał do władz Związku Zawodowego Dziennikarzy, a następnie Stowarzyszenia Dziennikarzy Polskich. Był delegatem na II (1954) i III (1959) zjazd Polskiej Zjednoczonej Partii Robotniczej.
Został pochowany na Cmentarzu Wojskowym na Powązkach (kwatera D35, rząd 1, grób 11).
Życie prywatne.
Jego żoną była dziennikarka Janina Piotrowska (1920–2018). Ich synem jest Marek Borowski (ur. 1946), były marszałek Sejmu, założyciel i były przewodniczący Socjaldemokracji Polskiej.
Odznaczenia.
Odznaczony m.in. Orderem Sztandaru Pracy I (1955) i II klasy, Medalem za Warszawę 1939-1945, a także Krzyżem Oficerskim Orderu Odrodzenia Polski.

</doc>
<doc id="659116" url="https://pl.wikipedia.org/wiki?curid=659116" title="Roksolania">
Roksolania

Roksolania – inna nazwa Rusi Czerwonej.
Wzięły się od niej między innymi:

</doc>
<doc id="659117" url="https://pl.wikipedia.org/wiki?curid=659117" title="Wielonarodowy Korpus Północno-Wschodni">
Wielonarodowy Korpus Północno-Wschodni

Wielonarodowy Korpus Północno-Wschodni (ang. "Multinational Corps Northeast", "MNC NE") – międzynarodowy wyższy związek taktyczny Organizacji Traktatu Północnoatlantyckiego, składający się z formacji stacjonujących na terenie Danii, Niemiec i Polski.
Historia.
Ministrowie Obrony Danii, Niemiec i Polski podjęli decyzję o utworzeniu duńsko-niemiecko-polskiego korpusu o nazwie Wielonarodowy Korpus Północno-Wschodni w roku 1997. Kwatera Główna Korpusu zlokalizowana została w Polsce, w Szczecinie. Jako podwaliny nowego dowództwa posłużyła Kwatera Połączonych Sił Lądowych Szlezwiku-Holsztyna i Jutlandii (LANDJUT) z Rensburga w Niemczech. Konwencja Korpusu została podpisana już w roku 1998, kiedy Polska nie była jeszcze członkiem NATO, ale data jej przystąpienia (12 marca 1999) była już wyznaczona. 18 września 1999 trzy Państwa Założycielskie – Dania, Niemcy i Polska – wciągnęły flagi na maszty w Koszarach Bałtyckich, siedzibie Korpusu w Szczecinie. Od tego czasu Korpus bardzo się rozwinął. W roku 2005, podczas ćwiczenia Compact Eagle osiągnął Pełną Gotowość Operacyjną i już w 2007 jego personel wziął udział w misji w ramach Międzynarodowych Sił Wsparcia Bezpieczeństwa (ISAF) w Afganistanie.
Wraz z kolejnymi krajami przyjmowanymi w jego szeregi zmienił się również wielonarodowy charakter Korpusu. Od kwietnia 2004 w Kwaterze Głównej powiewają flagi Estonii, Litwy i Łotwy. W styczniu 2005 do Korpusu przystąpiła Słowacja, a w październiku 2005 – Czechy. Flaga Stanów Zjednoczonych została wciągnięta na maszt w listopadzie 2006 zaznaczając amerykańskie uczestnictwo w Korpusie. W lipcu 2008 pierwsi oficerowie rumuńscy przybyli do Kwatery. W sierpniu 2009 do współpracy przystąpiła Słowenia. W styczniu 2012 dwunastym krajem członkowskim została Chorwacja. W lipcu 2013 do Korpusu dołączyły Węgry. Szwecja, która nie jest członkiem NATO, jesienią 2014 wysłała do Koszar Bałtyckich swojego przedstawiciela. W 2015, służbę rozpoczęli w Szczecinie oficerowie brytyjscy, tureccy, francuscy i holenderscy. Tym samym, rodzina Korpusu składa się już z przedstawicieli osiemnastu krajów.
W 2016 Wielonarodowy Korpus Północno-Wschodni awansował na jednostkę wysokiej gotowości NATO i ma być gotowy do działania w ciągu 48 godzin odpowiadając na każde zagrożenie. Zgodnie z zaleceniami ze szczytu NATO w walijskim Newport Korpus dowodzi aktualnie nie tylko tzw. szpicą sojuszu, ale także jednostkami koordynacji NATO (NFIU). Co roku państwem ramowym szpicy jest inny, duży kraj członkowski sojuszu. Od szczytu w Newport sztab szczecińskiego korpusu NATO zwiększył się prawie dwukrotnie. Służbę w sztabie Wielonarodowego Korpusu Północno-Wschodniego w Szczecinie rozpoczęli greccy oficerowie. Aktualnie w skład Korpusu jest 380 oficerów z 25 państw. Pełną gotowość do działania osiągnie w 2017 po manewrach Saber Strike-17. Obecnie w skład Korpusu wchodzą dowódcy z 21 państw sojuszniczych i 2 partnerskich.
Misje w Afganistanie.
Personel Wielonarodowego Korpusu Północno-Wschodniego po raz pierwszy został wyznaczony do udziału w misji ISAF i oficjalnie przejął swoje obowiązki 4 lutego 2007 roku. Blisko 160 oficerów i podoficerów Korpusu spędziło w Kabulu ponad 6 miesięcy. Większość członków sztabu objęła stanowiska w nowo utworzonym dowództwie kompozytowym sił ISAF w Kabulu, gdzie potwierdzili swój wysoki poziom przygotowania i zaangażowania. Kolejna misja personelu Korpusu w Afganistanie przypadła na okres od lutego do sierpnia 2010 roku. Większość z około 130 oficerów i podoficerów Korpusu obejmowała stanowiska w Połączonym Dowództwie ISAF szczebla taktycznego. Służąc w różnych komórkach funkcyjnych, zbierali cenne doświadczenia misyjne i doskonalili swoje umiejętności. Trzecia misja, w której brało udział ponad 120 żołnierzy z Korpusu i jednostek z nim współpracujących, rozpoczęła się w styczniu 2014 roku i zakończyła w styczniu 2015 roku. Po wygaśnięciu mandatu ISAF, w styczniu 2015, rozpoczęła się misja „Resolute Support”, która jest realizowana w oparciu o sukces
i zobowiązania społeczności międzynarodowej w Afganistanie.
Misje: ISAF Afganistan

</doc>
<doc id="659119" url="https://pl.wikipedia.org/wiki?curid=659119" title="Augustus FitzRoy (7. książę Grafton)">
Augustus FitzRoy (7. książę Grafton)

Augustus Charles Lennox FitzRoy (ur. 22 czerwca 1821 w Londynie, zm. 4 grudnia 1918 w Wakefield Lodge, Northamptonshire) – brytyjski arystokrata, młodszy syn Henry’ego FitzRoya, 5. księcia Grafton i Mary Caroline Berkeley, córki admirała George’a Berkeleya. Kawaler Orderu Podwiązki i Orderu Łaźni. Po bezpotomnej śmierci swojego starszego brata, Williama, odziedziczył tytuł księcia Grafton i zasiadł w Izbie Lordów.
9 czerwca 1847 r. w Londynie, poślubił Anne Balfour (15 czerwca 1825 - 23 grudnia 1857), córkę Jamesa Balfoura i lady Eleanor Maitland, córkę 8. hrabiego Lauderdale. Augustus i Anne mieli razem trzech synów i córkę:

</doc>
<doc id="659121" url="https://pl.wikipedia.org/wiki?curid=659121" title="Augustus FitzRoy">
Augustus FitzRoy



</doc>
<doc id="659122" url="https://pl.wikipedia.org/wiki?curid=659122" title="Związek Syndykalistów Polskich">
Związek Syndykalistów Polskich

Związek Syndykalistów Polskich (ZSP) – polska cywilno-wojskowa organizacja syndykalistyczna o charakterze konspiracyjnym, działająca od października 1939 do 1945.
Swoją działalność ZSP prowadził przede wszystkim na terenach Generalnego Gubernatorstwa. Obszarami o największej aktywności organizacji były – poza samą stolicą – miejscowości podwarszawskie (zwłaszcza Legionowo), rejon Gór Świętokrzyskich (z największym ośrodkiem w Ostrowcu Świętokrzyskim), Lubelszczyzna, a także wschodnia część przedwojennego województwa krakowskiego (przede wszystkim Dębica i Mielec).
Historia.
„Wolność i Lud”.
9 października 1939 w profesorskim mieszkaniu Kazimierza Zakrzewskiego przy ul. Brzozowej 12 w Warszawie, zebrała się grupa działaczy związkowych, wśród których znaleźli się m.in. Jerzy Szurig, Stefan Szwedowski i Stefan Kapuściński. Postanowiono wówczas o powołaniu tajnej organizacji syndykalistycznej. 21 października odbyło się kolejne spotkanie, na którym został założony Związek „Wolność i Lud”, który bazował na członkach przedwojennych organizacji o charakterze lewicowo-patriotycznym i syndykalistycznym, do których należały: Związek Patriotyczny, Związek Związków Zawodowych, Polski Związek Zachodni, Światowy Związek Polaków z Zagranicy, Związek Polskiej Młodzieży Demokratycznej, Robotniczy Instytut Oświaty i Kultury imienia S. Żeromskiego. Wśród założycieli, poza wyżej wymienionymi, znaleźli się również m.in. Stanisław Bukowiecki, Leon Bigosiński czy Stanisław Kapuściński. Sporządzono wówczas "Tymczasowy szkic deklaracji ideowej ZSP", z którego wynikało, że organizacja postrzega wydarzenia wojenne w kategoriach procesu, którego zwieńczeniem winno być nie tylko odzyskanie niepodległości przez Polskę, ale także głęboka przebudowa społeczna. Brano pod uwagę współpracę rządem londyńskim i agendami Polskiego Państwa Podziemnego, wskazując jednocześnie, że w sprawie przyszłego kształtu ustrojowego Polski, czy szerzej pożądanego scenariusza wydarzeń po wyzwoleniu ZSP zajmuje odrębne stanowisko. W lipcu 1940 wydano broszurę programową zatytułowaną "Kujmy broń!"
Związek „Wolność i Lud” składał się z pionu cywilnego na czele Komitetem Centralnym, oraz wojskowego. Na czele organizacji stał Komendant Główny, którym byli kolejno: Stefan Kapuściński, Roman Galicz i por. Jerzy Złotowski pseud. „Poręba”. Czołowi działacze ZSP byli również zaangażowani w działalność aparatu Komendy Głównej Związku Walki Zbrojnej (KG ZWZ), a następnie Armii Krajowej. Jednym z nich był Kazimierz Zakrzewski, który aż do momentu swojego aresztowania, kierował referatem wewnątrzpolitycznym Wydziału Informacji Biura Informacji i Propagandy KG ZWZ.
W grudniu 1939 utworzono Oddziały Syndykalistyczne „Wolność i Lud”, które następnie przyjęły nazwę Oddziały Bojowe Z.S.P., a ich pierwszym komendantem został Stefan Kapuściński. Podlegały one bezpośrednio Komendantowi Głównemu. Ich zadaniem było prowadzenie bieżącej walki w formie głównie działań sabotażowo-dywersyjnych. Pion wojskowy ZSP współpracował blisko ze Związkiem Walki Zbrojnej, przede wszystkim ze Związkiem Odwetu. W nomenklaturze ZWZ oddziały bojowe ZSP były określane jako scalone drugiego stopnia, czyli podporządkowane na szczeblu dowodzenia.
Decyzją Komendy Głównej Oddziałów bojowych w styczniu 1940 utworzono oddziały sabotażowo-dywersyjne („Oddziały Spec”), których zadaniem było przeprowadzanie działań dywersyjnych oraz sabotażowych na terenach zakładów pracujących dla okupantów niemieckich, a także wywiad gospodarczy i akcje małego sabotażu. Wśród zrealizowanych zadań bojowych było m.in. niszczenie parowozów i wagonów w warsztatach naprawczych Praga II, maszyn produkcyjnych w Zakładach Ostrowieckich oraz fabryce karabinów na Woli, transportów broni idących na wschód, a także gazowanie kin na terenie Warszawy. Oddziały zakończyły swoją działalność w październiku 1942.
Organizacja poza działalnością bojową zajmowała się również pomocą więźniom. Już od początku 1940 przesyłano więzionym paczki żywnościowe oraz organizowano pomoc lekarską. Początkowo pomoc objęła warszawskiego Pawiaka, ale później kierowano ją również do obozów: Auschwitz-Birkenau, Majdanek, Ravensbrück, Groß-Rosen, Dachau, Stutthof i Mauthausen-Gusen. W późniejszym okresie zajęto się również dostarczaniem paczek pozostającym na wolności rodzinom więźniów.
Związek Syndykalistów Polskich.
W kwietniu 1941 Związek „Wolność i Lud” został przemianowany na Związek Syndykalistów Polskich. Latem 1942 doszło do rozłamu w Oddziałach Sabotażowo-Szturmowych, kiedy paru oficerów silnie związanych z Armią Krajową doprowadziło do przejścia prawie całej „dywersji” ZSP do AK. W rezultacie pion wojskowy trzeba było organizować niemal od początku. 12 października 1942 odbudowane Oddziały Sabotażowo-Szturmowe przekształcono w Oddziały Szturmowe „Zew”, nastawione już wyraźnie na walkę zbrojną i wkrótce podporządkowane KG AK. Chociaż pomiędzy obiema organizacjami dochodziło do chwilowych napięć, to kierownictwo AK ceniło sobie współpracę z oddziałami syndykalistów i uważało ich za lojalnych sojuszników.
Głównymi zadaniami oddziałów miało być: zwalczanie cywilnej administracji okupanta, ogniw NSDAP, komórek RSHA, karanie volksdeutschów i zdrajców. Na czele Komendy Oddziałów Szturmowych stali R. Galicz, a następnie por. J. Złotowski. Składały się one z brygad szturmowych, które z kolei dzieliły się na 3 „trójki”: wywiadowczą, dywersyjną i likwidacyjną. Do lipca 1944 oddziały przeprowadziły łącznie 57 akcji, wśród których należy wymienić wykonanie 7 wyroków śmierci na funkcjonariuszach Gestapo i konfidentach, osiem akcji rozbrojenia i likwidacji żandarmerii, odbijanie więźniów, zdobycie karetki pocztowej z tajnymi dokumentami, napady na kasyna gry, zdobycie 12 tysięcy sztuk amunicji w Skarżysku, rekwizycja pieniędzy z Izb Skarbowych, czy wzięcie do niewoli kilkudziesięcioosobowego oddziału Wermachtu w Lesie Pomiechowskim w lipcu 1944.
W styczniu 1941 aresztowano niektórych członków ZSP, w tym Kazimierza Zakrzewskiego, który zostaje zamordowany przez władze okupacyjne 1 marca 1941. Razem z nim zostaje rozstrzelanych również 17 innych Polaków więzionych na Pawiaku. Obowiązki kierownika Wydziału Prasowego przejął Jerzy Gosiewski, a w listopadzie 1941 Stefan Kapuściński.
W listopadzie 1942 ZSP razem z Polską Organizacją Demokratyczną, Polskim Stronnictwem Demokratycznym i Socjalistami Ludowymi „Wolność” współtworzył Patriotyczny Front Lewicy Polskiej. 1 listopada organizacje podpisały "Deklarację Ideową Patriotycznego Frontu Lewicy Polskiej", w której wyróżniono 3 główne hasła porozumienia:
W połowie maja 1943 aresztowany został Stefan Kapuściński, którego kilkanaście dni później rozstrzelano w ruinach warszawskiego getta. W Wydziale Prasowym jego obowiązki przejął Jerzy Szyndler, przed wojną aktor teatralny i awangardowy reżyser.
Powstanie Warszawskie.
W 1943 sformowano 104 Kompanię Syndykalistów, która powstała bazie oddziałów bojowych ZSP. Początkowo oddział funkcjonował jako pluton 1028 Rejonu I Obwodu śródmieście AK (pod dowództwem Stanisława Błaszczaka pseud. „Róg”), w którym wyznaczono również pierwsze zadanie dla oddziałów w razie wybuchu powstanie: zdobycie niemieckiego szpitala „Reserve Lasarett IV”. Jako kwaterę główną wybrano budynek fabryki firanek Szlenkera, który mieścił się przy ul. Świętojerskiej 10.
Podczas Powstania Warszawskiego poza walczącą na Starym Mieście 104 Kompanią Syndykalistów pod dowództwem ppor. Kazimierza Puczyńskiego pseud. „Wroński”, w Śródmieściu działała od 2 września tzw. Brygada Syndykalistyczna pod dowództwem Edwarda Wołoncieja-Czemiera formalnie związana z Syndykalistycznym Porozumieniem Powstańczym, a nie ZSP.
W czasie powstania dowództwo kompanii postanowiło o przeniesieniu dotychczasowej drukarni do nowej siedziby przy ul. Świętojerskiej. Tam powstała redakcja gazety „Iskra”, która miała stanowić biuletyn informacyjny dla powstańców. Wychodziła dwa – a niekiedy nawet trzy – razy dziennie. Poranne wydanie zawierało przeważnie informacje z nocnych nasłuchów radiowych oraz krótką analizę sytuacji na Starym Mieście z poprzedniego dnia. Popołudniowe wydanie zwierało informacje poranne, ciekawostki ze świata, a także dział poszukiwań rodzin. Wieczorne wydanie natomiast zawierało sprawozdanie z walk na Starym Mieście z dnia bieżącego, najnowsze informacje z nasłuchów radiowych, a także artykułami problemowymi.
Redaktorem naczelnym „Iskry” został Jerzy Szyndler, a w skład redakcji weszli m.in.: Stefan Kozakiewicz, Stanisław Korab-Kamiński, Jerzy Złotowski, Eugeniusz Poślada czy Janina Rosnowska.
Schyłek wojny.
W lutym koalicja wraz z Naczelnym Komitetem Ludowym (Robotnicza Partia Polskich Socjalistów, Polska Ludowa Akcja Niepodległościowa, Stronnictwo Polskiej Demokracji) oraz Organizacją Syndykalistyczną „Wolność” utworzyły Centralizację Stronnictw Demokratycznych, Syndykalistycznych i Socjalistycznych. W ramach porozumienia ZSP pozostał ugrupowaniem najbardziej niechętnym współpracy z komunistami, sprzeciwiając się m.in. porozumieniu CSDSS z Krajowa Radą Narodową i opowiadając się za utrzymaniem samodzielności politycznej. Z inicjatywy ZSP zaczęły powstawać wówczas (głównie w Warszawie i na Kielecczyźnie) liczne komitety fabryczne, będące konspiracyjną namiastką związków zawodowych. We wrześniu 1944 ZSP uznał Krajową Radę Narodową i Polski Komitet Wyzwolenia Narodowego. W zamian komuniści podpisali wspólną deklarację (nie zrealizowaną), która miała oddawać po zakończeniu wojny zarządzanie przemysłem w ręce związków zawodowych, a z Krajowej Rady Związków Zawodowych uczynić najwyższy organ polityki gospodarczej w państwie. ZSP oficjalnie nigdy nie została rozwiązana, jednak po 1945 nie podjęła dalszej działalności. Niektóre osoby z dawnego ZSP po wyzwoleniu włączyły się w odbudowę ruchu spółdzielczego.
Prasa.
ZSP prowadził także szeroką działalność wydawniczo-propagandową. W listopadzie 1939 powstał Wydział Prasowy ZSP, a na jego czele stanął Kazimierz Zakrzewski. Początkowo wydawano codzienny biuletyn informacyjny kolportowanym wśród członków organizacji, którego treść opracowywano na podstawie nasłuchu radiowego. We wczesnej fazie przepisywany na maszynie, później odbijany na powielaczu. Niewiele wiadomo o genezie tego pisma, wydawanego początkowo bez tytułu, a następnie sygnowanego jako „Ak”. Kluczową rolę jako osoba koordynująca przygotowywanie biuletynu ZSP w ostatnich tygodniach 1939 była najprawdopodobniej Halina Seyda. Natomiast pierwszym znanym miejscem powieralni ZSP był budynek Banku Spółek Zarobkowych przy ulicy Zgoda w Warszawie.
„Akcja”.
W listopadzie 1939 ukazał się pierwszy, prawdopodobnie dwustronicowy numer programowego pisma ZSP „Akcja”. Redaktorem naczelnym gazety został również Kazimierz Zakrzewski. Do jego najbliższych współpracowników na przełomie 1939 i 1940 należeli Stefan Szwedowski i najprawdopodobniej Jerzy Szurig. Ważnym współpracownikiem pisma został w pewnym momencie Jerzy Piotrowski, przedwojenny działacz poznańskiego okręgu Związku Polskiej Młodzieży Demokratycznej.
W marcu 1940 ZSP uruchomiło własną drukarnię, którą od połowy 1943 określana jako Zakłady Wydawnicze ZSP „Iskra”. Pierwszy lokal drukarni mieścił się na Żoliborzu w willi należącej do Władysława Niedenthala, przy ulicy Towiańskiego 9. Zespołem drukarzy kierował Czesława Kuklę, a nakład gazety „Akcja” wynosił ok. 2500 egzemplarzy.
W ramach czasopisma „Akcja” propagowano pogląd, że walczący o wolność Polacy mają dwóch wrogów, III Rzeszę oraz Związek Radziecki. Obu przypisywano świadome dążenie do eksterminacji narodu polskiego. Natomiast sympatie kierowano wobec państw Europy Zachodniej, podkreślając jednocześnie brak wiary w trwałość systemu kapitalistycznego w tych krajach, a także nadzieję wobec sił ludowych państw zachodnich. Nowa, wyzwolona spod okupacji Polska miała być krajem, w którym, podobnie jak w powojennej Francji czy Wielkiej Brytanii, urzeczywistniany będzie alternatywny wobec kapitalizmu model społeczno-gospodarczy, a zdegenerowana partiokracja, na równi z wszelkimi formami dyktatury, przestanie istnieć.
W styczniu 1941 doszło do aresztowań niektórych członków ZSP, m.in. Kazimierza Zakrzewskiego. Z tego powodu konieczne stało się przeniesienie drukarni, tym razem na Saską Kępę. Kolejny numer gazety ukazał się w marcu tego samego roku, w nakładzie 3000 egzemplarzy.
Po aresztowaniach tymczasowe kierownictwo sprawował Jerzy Gosiewski, natomiast w praktyce coraz większa odpowiedzialność związana z przygotowywaniem do druku materiałów prasowych spoczywała na Józefie Lis-Błońskiej, która od lutego 1941 zaczęła pełnić funkcję sekretarza redakcji. Od lata tego samego roku kierownikiem administracyjno-organizacyjnym został Ryszard Koprowski. W listopadzie 1941 roku Jerzy Gosiewski zaczął kierować Wydziałem Młodzieży ZSP, a obowiązki przewodniczącego Wydziału Prasowego ZSP przejął Stefan Kapuściński.
Wydawanie gazety zawieszono po 38 numerze.
„Sprawa”.
Od kwietnia 1941 rolę głównego pisma ZSP pełnił tygodnik „Sprawa”. Określany jako organ Komitetu Centralnego ZSP, stanowił właściwie kontynuacją pisma „Akcja”. W pracę przy redakcji „Sprawy” zaangażowana została większa niż dotychczas liczba osób (m.in. dobry znajomy Piotrowskiego Jerzy Lawęcki). Do końca 1941 wydano 32 numery pisma, a w całym następnym roku 25 kolejnych. Nakład gazety był różny w zależności od okresu, wahał się od 2400 do 3600 egzemplarzy.
W pierwszych miesiącach istnienia „Sprawa” kontynuowała linię programową „Akcji”. Na łamach gazety pojawiały się pojedyncze głosy wyrażające się w sposób pozytywny o ZSRR, jednak jak zauważa Grzegorz Zackiewicz:
W 1942 pracami redakcji kierował Stefan Kapuściński. Istotną postacią w Wydziale Prasowym stała się też studentka polonistyki na Podziemnym Uniwersytecie Warszawskim i początkująca dziennikarka Halszka Bodalska. Działała tam jako łączniczka prasowa, główna korektorka oraz koordynatorka Wydziału Prasowego.
We wrześniu 1942 zmieniono lokal, którego tym razem właścicielem był przedwojenny działacz Stanisław Wieczorek. W tym czasie rozwiązał się działający dotąd zespół redakcyjny, przez co gazeta na przełomie 1942 i 1943 przestała być wydawana w regularnym tygodniowym nakładzie. W następnych kilku miesiącach nastąpiła przerwa w ukazywaniu się czasopisma. Kolejny, już 93 numer, wypuszczony został dopiero w sierpniu 1943.
„Myśl”.
W październiku 1941 rozpoczęto wydawanie periodyku „Myśl”, wychodzącego z podtytułem „Pismo Młodych”, którego głównym odbiorcą miało być młode pokolenie. Również samo pismo redagował zespół składający się z młodych osób. Kontynuacją „Myśli” była „Myśl Młodych”, której w latach 1943–1944 ukazało się kilka numerów. Głównym inicjatorem utworzenia periodyku był czołowy ideolog młodego pokolenia syndykalistów Zbigniew Pokora.
„Sprawa Chłopska”.
Związek Syndykalistów Polskich postanowił również docierać na wieś, i tak w lipcu 1942 ukazał się pierwszy numer „Sprawy Chłopskiej”. Gazeta wychodziła nieregularnie, a jej redaktorem naczelnym był Zbigniew Kempka (1912-?), który przed wojną działał m.in. w Legionie Młodych.
„Czyn”.
W kwietniu 1943 wydano pierwszy numer miesięcznika „Czyn”. Według pierwotnych założeń miał to być periodyk przeznaczony dla masowego odbiorcy, nie tylko członkiń i członków ZSP. Według Grzegorza Zackiewicza ówczesny lider ZSP Stefan Szwedowski polecił, by redagowaniem pisma zajęła się młoda literatka, pracująca dotąd w Wydziale Robotniczym organizacji, Marcelina Grabowska.
Ideologia.
Stanisław Cisielski wskazuje, że naczelnymi wartościami, jakimi kierował się ZSP były: „Wielkość Narodu”, „Wolność Człowieka” i „Sprawiedliwość Społeczna”. W swojej prasie organizacja w ten sposób definiowała naród: „Naród jest środowiskiem ludzi mniej lub więcej ściśle związanych z określonym pniem etnicznym, żyjących na określonym terytorium w granicach właściwej dla tego terytorium jedności gospodarczej, posiadających wspólną przeszłość historyczną, wspólny język, wspólne cechy kultury i psychiki; subiektywnym wyrazem cech wyodrębniających jeden naród od drugiego jest poczucie odrębności narodowej, świadomość narodowa”. Natomiast w programie Kujmy broń stwierdzono: ,U podstaw idei Narodu leży instynkt zachowania gatunku, początkowo fizycznego, później psychofizycznego, wreszcie wraz z rozwojem psychokulturalnego. Świadomość wspólnoty i odrębności psychokulturalnej, umożliwiającej prawidłowy, pełny i harmonijny rozwój danej społeczności ludzkiej, Narodu, stanowi więź zespalającą go. Instynkt przeparcia swego gatunku psychokulturalnego przekształca się stopniowo w świadomość konieczności zapewnienia podstawowej, w dzisiejszym stadium rozwoju ludzkości, grupie społecznej - Narodowi - najlepszych warunków wszechstronnego rozwoju”.
W związku z powyższym organizacja opowiadała się za istnieniem państwa, jednak nie w dotychczasowym kształcie. Aby instytucja ta miała sens istnienia, koniecznym było jej „uspołecznienie”, co miało stanowić sprzeciw wobec dotychczas panującej liberalno-demokratycznej formy. Odrzucano również całkowicie wszelkie autorytarne i totalitarne systemy państwowości. Poprzez pojęcie „uspołecznionego” państwa syndykaliści rozumieli:
Powyższa koncepcja wyrastała z zasadniczej krytyki kapitalizmu, a w tym również absolutyzacji oraz prymatu wolności jednostki i powiązanej z nią własności prywatnej: „Nieskrępowana żadnymi więzami wolność grup czy jednostek prowadzi w konsekwencji do bezustannej walki, uniemożliwia normalne życie społeczeństwa, oddając jednostki słabsze w niewolę silnych i możnych. Stwarza bezwład społecznoprawny - warunek fizycznej i duchowej grabieży. Nieskrępowane prawo własności prywatnej - wolność gospodarcza daje w rezultacie najstraszniejszą niewolę ekonomiczną i nędzę mas pracujących”.
W 1943 powstał "Program ZSP", którego główne tezy były następujące:
ZSP u podstaw przebudowy gospodarczej zakładało: likwidację kapitału prywatnego i uspołecznienie gospodarki, wprowadzenie planowania gospodarczego, a także poddanie gospodarki pod kontrolę związków zawodowych. Uspołecznienie miały być poddane wszystkie zasoby naturalne, kopalnie i fabryki, środki komunikacji, a także warsztaty pracy oparte na pracy najemnej. Natomiast warsztaty, których działania nie wiązały się ekonomicznym uzależnieniem jednych jednostek od drugich, gdzie nie korzystano z pracy najemnej, miały pozostać w rękach prywatnych właścicieli. Dotyczyło to drobnych gospodarstw chłopskich i rzemieślniczych, prowadzonych przez właścicieli przy pomocy rodziny.
Główną rolę w organizacji gospodarczej miały stanowić związki zawodowe. Przy czym ZSP nadawało im o wiele większy zakres funkcji, aniżeli ten obecny w systemie kapitalistycznym. Związki zawodowe, stanowiące organizacje pracujących miałyby odpowiadać za całokształt funkcjonowania gospodarki i społeczeństwa wytwórców od szczebla zakładu aż po naczelne organy państwa. Wyłaniane przez związki organy miały stanowić ciała kierownicze przedsiębiorstw, gałęzi przemysłu, jak i całej gospodarki.
Postawa wobec innych organizacji.
ZSP postrzegało wydarzenia wojenne w kategoriach procesu, którego zwieńczeniem winno być nie tylko odzyskanie niepodległości przez Polskę, ale także głęboka przebudowa społeczna. Uznawano rząd Rzeczypospolitej Polskiej na uchodźstwie oraz zachowywano lojalność wobec jego agend w okupowanej Polsce. Nie oznaczało to jednak bezkrytycznego podejścia wobec tych instytucji, do których z czasem podchodzono z coraz większą rezerwą. Tadeusz Komorowski scharakteryzował postawę m.in. ZSP słowami: „są w silnej opozycji do KRP, krytyczne do DR, lojalnej wobec Rządu Polskiego, szukają oparcia w PZP”. ZSP dążył do współpracy z mniejszymi ugrupowaniami demokratycznej lewicy, pozostając krytycznym wobec tradycyjnych partii lewicowych.
ZSP wyjątkowo krytycznie podchodziło do rządów przedwojennej polski, a zwłaszcza sanacji, którą oskarżała o odsunięcie społeczeństwa polskiego od wpływu na losy państwa, jak i niszczenie demokracji, faszyzację życia społecznego oraz kiepską politykę zagraniczną.
Sprawa chłopska.
ZSP starał się również podjąć w swoich działaniach i wizji przyszłej Polski problematykę wsi. Stanisław Ciesielski tak scharakteryzował program syndykalistów odnoszący się do obszarów wiejskich:
Gospodarstwa rolne miały tworzyć syndykaty, reprezentowane na zasadach ogólnych w organach samorządowych. Planowano również rozwój spółdzielczości wiejskiej, która zajmowałaby się przetwórstwem rolnym, usługami dla wsi, zaopatrzeniem, zbytem, a zarazem pełniła funkcje wychowawcze poprzez kształtowanie solidarności i samodzielności jej członków. Taka forma organizacji miała przygotować grunt pod utworzenie wielkich gospodarstw spółdzielczych, w których nastąpiłoby wyzwolenie chłopa „z jarzma jego nigdy nie kończącej się, całodziennej pracy”. Według syndykalistów nastąpiłoby to z czasem poprzez mechanizację, specjalizację i unowocześnienie produkcji rolnej.

</doc>
<doc id="659123" url="https://pl.wikipedia.org/wiki?curid=659123" title="Augustus Charles Lennox FitzRoy, 7. książę Grafton">
Augustus Charles Lennox FitzRoy, 7. książę Grafton



</doc>
<doc id="659124" url="https://pl.wikipedia.org/wiki?curid=659124" title="Ferrari (ujednoznacznienie)">
Ferrari (ujednoznacznienie)



</doc>
<doc id="659132" url="https://pl.wikipedia.org/wiki?curid=659132" title="Teatr">
Teatr

Teatr – rodzaj sztuki widowiskowej, w której aktor lub grupa aktorów na żywo przedstawia sztukę dla zgromadzonej publiczności. Terminem teatr określa się też sam spektakl teatralny lub budynek, w którym odgrywane jest przedstawienie.
Elementy struktury spektaklu.
Podstawą istnienia teatru jest aktor, który buduje dla widza umowną rzeczywistość teatralną. Spektakl bez aktora nie jest możliwy. Aktor buduje swoją kreację sceniczną za pomocą ruchu scenicznego (niekiedy jest to szczegółowo opracowana choreografia), gestu i mimiki. Teatr to ukierunkowane działania aktorów na użytek publiczności, która jest drugim niezbędnym elementem każdego spektaklu. Pełnowartościowy spektakl teatralny to taki, w którym następuje swego rodzaju porozumienie pomiędzy sceną a widownią.
Spektakl jest zazwyczaj oparty na tekście dramatu lub scenariuszu, który stanowi punkt wyjścia do realizacji. Niekiedy spektakle powstają na zasadzie kreacji zbiorowej.
Teatr odwołuje się niemal do wszystkich zmysłów człowieka. Łączy obraz (scenografia), ruch (choreografia) z dźwiękiem (oprawa muzyczna), może również odwołać się do zmysłu węchu lub dotyku.
Spektakl obejmuje swoim zasięgiem określony czas i przestrzeń. Czas scenowy jest wymierny, konkretny, różny w różnych warunkach historycznych i kulturowych (obecnie spektakl trwa przeciętnie 2-3 godz.); przestrzeń sceniczna zazwyczaj jest odgrodzona od widowni tzw. „czwartą ścianą”, niekiedy jednak działania teatralne wkraczają w przestrzeń widowni lub całkowicie zacierają podział na widownię i scenę.
Koordynatorem wszystkich działań scenicznych i innych elementów spektaklu jest reżyser.
Dramat literacki a dramat sceniczny.
Dramat literacki.
Tworzywem dzieła literackiego jest słowo. Dramat w znaczeniu utworu literackiego (dramat literacki) może być utworem niescenicznym, tzn. takim utworem, którego autor założył, że dzieło to nie jest przeznaczone do realizacji scenicznej, nie brał pod uwagę wymogów, konwencji i środków technicznych spektaklu teatralnego. Dramat taki można mimo to zrealizować na scenie, jednak potrzebna jest do tego adaptacja.
Dramat sceniczny.
Z kolei w dramacie scenicznym (zw. też dramatem właściwym bądź teatralnym) nie tylko słowo jest ważne, ale też np. aktor, scena, czas scenowy. Ponadto samo słowo może zostać zredukowane do minimum albo też całkowicie zlikwidowane. Niezbędne są natomiast pozostałe elementy (wszystkie naraz lub niektóre), aby można było mówić o zrealizowanym widowisku teatralnym.
W dziele scenicznym istnieje możliwość zrealizowania opisów z dzieła literackiego (to, co zostało opisane, przekłada się na to, co ma obejrzeć widz, oraz na to, co będzie wskazówką dla realizatorów). Można też wykorzystywać całą gamę tworzyw oprócz bądź z pominięciem słowa.
Teatralna teoria dramatu.
Teatralna teoria dramatu – teoria, według której dramat nie jest samodzielnym gatunkiem literackim, lecz staje się nim dopiero w momencie jego realizacji na scenie teatralnej.
Teatrologia.
Nauka o teatrze nazywana jest teatrologią. Teatrolog zazwyczaj analizuje tekst dzieła dramatycznego oraz inscenizację w różnych kontekstach np. historycznym, teoretycznym czy kulturowym.
Pierwszym polskim dziełem teoretycznym z tej dziedziny są "Dzieje Teatru Narodowego" Wojciecha Bogusławskiego. Teatrologia w Polsce rozwija się dynamicznie od czasów Stanisława Wyspiańskiego.Do najwybitniejszych dokumentalistów polskiego teatru należy Karol Estreicher. Wśród polskich teatrologów wymienić należy też takich, jak: Zbigniew Raszewski, Stanisław Marczak-Oborski, Jerzy Grotowski, Julian Lewański, Stefania Skwarczyńska, Jan Błoński oraz Janusz Degler.
Krytyka teatralna.
Oceną twórczości teatralnej zajmuje się krytyka teatralna. Osoby zajmujące się nią tworzą często recenzje, ale także szkice, reportaże bądź felietony.
W Polsce największe dokonania w tej dziedzinie mają: Jan August Kisielewski, Tadeusz Boy-Żeleński, Karol Irzykowski, Artur Sandauer, Antoni Słonimski, Konstanty Puzyna, oraz w czasach nam bliższych: Jacek Sieradzki, Grzegorz Niziołek, Marta Fik, Elżbieta Morawiec, Tadeusz Nyczek, Krzysztof Mieszkowski.
Recenzja spektaklu teatralnego może mieć funkcję propagandową i/bądź informacyjną. Powinna zawierać rzeczowe sprawozdanie i krytyczną (fachową i rzetelną) ocenę spektaklu.
Socjologia teatru.
W latach 30. XX wieku powstała nowa dziedzina nauk społecznych – socjologia teatru, badająca wpływ teatru na społeczeństwo, a także analizująca teatr jako grupę społeczną. Pierwsze badania w tym kierunku rozwijały się w Niemczech i Francji, obecnie jest to dziedzina bardzo rozwinięta na Zachodzie.
Socjologia teatru bada zarówno historię teatru, teatr współczesny, jak i psychologię dzieła teatralnego, szukając związków tych dziedzin ze społeczeństwem. Zajmuje się zatem m.in.:
Wartości artystyczne nie mają tu żadnego znaczenia. Istotne są natomiast zależności pomiędzy instytucją wychowawczą, organizacją (zbiorem osób) a interpretowaniem sztuk. Socjolog bada też, jakie treści łączą się z pojęciami: teatr, sztuka, twórczość teatralna.
Źródłami badań socjologicznych teatru są: felietony, recenzje, listy, dokumenty oraz archiwa teatralne.

</doc>
<doc id="659147" url="https://pl.wikipedia.org/wiki?curid=659147" title="Tatra T5C5">
Tatra T5C5

Tatra T5C5 – tramwaj wytwarzany w latach 1978–1984 w zakładach ČKD w Pradze w Czechosłowacji.
Historia.
Geneza.
Pod koniec lat 70. XX wieku zmniejszono wielkość produkcji w węgierskich zakładach Ganz. W tym samym czasie, zgodnie z decyzją Rady Ministrów z 1975 r. rozpoczęła się przebudowa sieci tramwajów w Budapeszcie, w związku z czym zwiększyło się zapotrzebowanie na nowe wagony tramwajowe. Planowano powierzyć produkcję tramwajów zakładom Ganz, te nie były jednak w stanie zapewnić stolicy Węgier dostaw nowego taboru. Do tego czasu czechosłowackie zakłady ČKD były już jednym z największych producentów wagonów tramwajowych na świecie, więc była w stanie sprzedawać pojazdy po niższej cenie. W 1975 r. nawiązano kontakt z tymiż zakładami i na początku 1976 r. z Brna do Budapesztu przybyły dwa tramwaje na jazdy próbne: Tatra T3 nr 1583 i Tatra K2 nr 1013.
Testy przebiegły pomyślnie i firma BKV planowała dokonać zakupu większej serii tramwajów T3 lub K2, ale główni inżynierowie ČKD zaproponowali skonstruowanie bardziej nowoczesnego tramwaju, opartego na Tatrze T5. Specjalnie dla Budapesztu został zaprojektowany typ o nazwie T5C5. Wyróżniał się on zastosowaniem ręcznego nastawnika jazdy zamiast nożnego w postaci pedału. Pierwsze dwa prototypowe wagony nr 8011 i 8012 testowano w 1978 roku w Pradze. Jazdy próbne zakończyły się pomyślnie, więc do końca roku prototypy dotarły do Budapesztu i otrzymały numery 4000 i 4001, a także charakterystyczne, biało-żółte malowanie z bordowym pasem. Po przeprowadzeniu jazd próbnych zamówiono kolejne egzemplarze.
Oznaczenie.
Oznaczenie typu T5C5 jest zgodne z systemem numeracji fabrycznej ČKD Tatra.
Konstrukcja.
T5C5 to jednoczłonowy i jednokierunkowy czteroosiowy wagon wysokopodłogowy, wyposażony w harmonijkowe drzwi po obu stronach pudła (po troje z każdej strony). W ten sposób dwa złączone tyłami wagony tworzą skład dwukierunkowy (w Polsce w ten sposób zbudowane są wagony Konstal 111N).
Wyprodukowano 322 egzemplarze. Wagony T5C5 zostały wyprodukowane na potrzeby przewoźnika w Budapeszcie, ze względu na zapotrzebowanie na wagony dwukierunkowe w tym mieście (brak pętli na wielu liniach). Eksploatowane są wyłącznie tam do dziś (nr 4000 – 4171 i 4200 – 4349) i poddawane modernizacjom (sterowanie IGBT, nowy pulpit motorniczego). Zmodernizowane wozy oznaczane są jako T5C5K, T5C5K2 i T5CK2M.
Modernizacje.
W 2002 r., 20 lat po rozpoczęciu eksploatacji tramwajów typu Tatra T5C5 w Budapeszcie, zaistniała konieczność ich remontu. Pracom modernizacyjnym poddano układ napędowy, wnętrze oraz pulpit motorniczego. Rozruch stycznikowy został zastąpiony nowocześniejszym układem opartym o tranzystory IGBT, umożliwiającym oddawanie energii elektrycznej do sieci zasilającej w trakcie hamowania. Tramwaje otrzymały także system pasażerskiej informacji dźwiękowej i wizualnej.
Zamontowano także podgrzewane lusterka i układ elektrycznego podnoszenia i opuszczania pantografu. Siedzenia w przedziale pasażerskim zostały wymienione na nowe. Drzwi wyposażono w przyciski indywidualnego otwierania oraz w fotokomórki zapobiegające przytrzaśnięciu pasażerów przy wsiadaniu lub wysiadaniu do wagonu. Po remoncie tramwajom nadano oznaczenie T5C5K (K = korszerűsített, tj. zmodernizowany).
W wagonach zmodernizowanych po 2010 r. wprowadzono czujniki podczerwieni automatycznie zamykające drzwi po wykryciu braku ruchu w ich obrębie. Ponadto zamontowano wewnątrz tramwaju dodatkowe przyciski otwierania drzwi przez pasażerów. Modyfikacji uległo również wyposażenie elektryczne. Tak zmodernizowane tramwaje otrzymały oznaczenie T5C5K2.
6 stycznia 2014 r. na ulicy Sírkert doszło do zderzenia składu tramwajów T5C5 4042+4043 z ciężarówką. Tramwaje uległy częściowemu zniszczeniu, ale zostały wyremontowane jeszcze w listopadzie tego samego roku. Odnowionym wagonom nadano oznaczenie T5C5KM; w porównaniu ze starszymi modernizacjami wprowadzono zmiany w układzie sterowania.

</doc>
<doc id="659148" url="https://pl.wikipedia.org/wiki?curid=659148" title="Apollonius (krater księżycowy)">
Apollonius (krater księżycowy)

Apollonius – krater uderzeniowy znajdujący się na wschodniej części widzianej z Ziemi stronie Księżyca. Znajduje się na wyżynie graniczącej na zachód z Mare Undarum i na północny wschód od Sinus Successus na Mare Fecunditatis. Na południowym zachodzie znajduje się krater Firmicus a na północy krater Condon.
Zewnętrzna ściana krateru Apollonius jest nieco zniszczona w procesie erozji oraz przez mniejsze kratery (wliczając w to "Apollonius E") na zachodniej ścianie. Wnętrze krateru jest płaskie, pokryte lawą i ma niskie albedo. Formacja nie posiada głównego szczytu ani żadnych małych kraterów na dnie.
Linki zewnętrzne.
Zdjęcie krateru Apollonius na LPI Moon Atlas

</doc>
<doc id="659149" url="https://pl.wikipedia.org/wiki?curid=659149" title="4 Non Blondes">
4 Non Blondes

4 Non Blondes – amerykański zespół grający rocka alternatywnego, powstały na początku lat 90.
Największym hitem zespołu był singel "What's Up" wydany w 1993, pochodzący z płyty "Bigger, Better, Faster, More!" wydanej w 1992. Dzięki tej piosence zespół zaistniał w świadomości milionów słuchaczy i stał się jednym z najbardziej znanych „zespołów jednego przeboju”.
W 1995, 4 Non Blondes nagrało swoją wersję piosenki "Misty Mountain Hop", która została zamieszczona na tribute albumie Led Zeppelin pt. "Encomium".
W 1996 wokalistka Linda Perry rozpoczęła karierę solową i zespół rozwiązał się po nagraniu drugiego albumu (który nigdy nie został wydany).

</doc>
<doc id="659150" url="https://pl.wikipedia.org/wiki?curid=659150" title="Postum (przyjaciel Horacego)">
Postum (przyjaciel Horacego)

Postum (Postumus) – przyjaciel Horacego, do którego poeta skierował słynne słowa: "Eheu fugaces, Postume, Postume, labuntur anni" ("Mkną chyże lata, Postumie, Postumie" – "Ody", Księga 2, Pieśń 14, tłum. Józef Birkenmajer).

</doc>
<doc id="659153" url="https://pl.wikipedia.org/wiki?curid=659153" title="Jacek Zwoźniak">
Jacek Zwoźniak

Jacek Zwoźniak (ur. 17 marca 1952 we Wrocławiu, zm. 18 czerwca 1989) – polski piosenkarz, artysta kabaretowy, bard studencki.
Życiorys.
Członek wrocławskiej grupy kabaretowej BABA. Później występował z kabaretem B-Complex. Pisał dowcipne teksty, również do melodii przebojów zagranicznych. Do najbardziej znanych jego utworów należą: "Ragazzo da Napoli" (inna nazwa: "Ragazza da Provincia") na melodię "Provinci" Drupiego, "Milicja, Wrocław i ja" oraz "Szoruj, babciu, do kolejki".
Wziął udział w Nocy Kabaretowej w Opolu w 1981.
Jacek Zwoźniak otrzymał nagrody i wyróżnienia m.in. na Festiwalu Piosenki Prawdziwej, Festiwalu Piosenki Zakazanej, Ogólnopolskim Przeglądzie Piosenki Autorskiej „Hybrydy”.
Artysta był związany z „Solidarnością”.
Zginął w wypadku samochodowym podczas powrotu z koncertu w Danielce k. Ujsoł.

</doc>
<doc id="659156" url="https://pl.wikipedia.org/wiki?curid=659156" title="Al Capone (album)">
Al Capone (album)

Al Capone – album zespołu T.Love wydany 13 maja 1996 roku. Album promowały utwory „1996”, „Dzień”, „Jak żądło” i „Kosmos”.
Album osiągnął status złotej płyty.

</doc>
<doc id="659157" url="https://pl.wikipedia.org/wiki?curid=659157" title="Tribute album">
Tribute album

Tribute album (z ang., czyt. "/ˈtrɪbjuːt albəm/") – album nagrany w hołdzie jakiemuś muzykowi. Złożony z coverów tego artysty/zespołu, nagranych przez innych wykonawców.
Przykładowymi "tribute albumami" są "Band of Gypsys Return", "Hey Jimi" z utworami Jimiego Hendrixa, "Encomium" z piosenkami Led Zeppelin w wykonaniu różnych grup rockowych lub "Third Eye Open: The String Quartet Tribute to Tool" z piosenkami Toola w wykonaniu kwartetu smyczkowego, a w Polsce np. "Czarne zastępy – W hołdzie Kat".

</doc>
<doc id="659158" url="https://pl.wikipedia.org/wiki?curid=659158" title="Amras">
Amras



</doc>
<doc id="659161" url="https://pl.wikipedia.org/wiki?curid=659161" title="Pruszków (stacja kolejowa)">
Pruszków (stacja kolejowa)

Pruszków – stacja kolejowa w podwarszawskim Pruszkowie, przy ul. Henryka Sienkiewicza, w województwie mazowieckim. 
Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 5,1 mln osób (14 tys. dziennie), co dało jej 13. miejsce w Polsce.
W roku 2018 wymiana pasażerska wyniosła 4,3 mln osób (11,9 tys. dziennie), co dało jej 16. miejsce w Polsce.
W roku 2019 wymiana pasażerska wyniosła 4,6 mln osób (12,6 tys. dziennie), co dało jej 16. miejsce w Polsce.
W roku 2020 wymiana pasażerska wyniosła 4,6 mln osób (12,6 tys. dziennie), co dało jej 13. miejsce w Polsce.
W roku 2021 stacja obsługiwała 12,5 tys. pasażerów na dobę (łącznie 4,6 mln osób), co dawało jej 13. miejsce w kraju.
Renowacja dworca.
24 września 2018 roku oddano do użytku wyremontowany dworzec w ramach modernizacji linii kolejowej Warszawa Zachodnia – Grodzisk Mazowiecki, odcinek Warszawa Włochy – Grodzisk Mazowiecki, współfinansowanej przez Unię Europejską z Instrumentu „Łącząc Europę”. Dodano nagłośnienie, zostały zamontowane infokioski z rozkładem jazdy oraz tablice z systemem dynamicznej informacji pasażerskiej – SDIP.
Ruch pociągów.
Ze stacji można dojechać elektrycznymi pociągami podmiejskimi do Skierniewic, Grodziska Mazowieckiego, Warszawy oraz Otwocka. Na stacji swój bieg kończy linia S1 Szybkiej Kolei Miejskiej.

</doc>
<doc id="659164" url="https://pl.wikipedia.org/wiki?curid=659164" title="Transformery">
Transformery



</doc>
<doc id="659166" url="https://pl.wikipedia.org/wiki?curid=659166" title="Encomium">
Encomium

Encomium: A Tribute to Led Zeppelin – tribute album nagrany przez różnych artystów, dedykowany zespołowi Led Zeppelin, wydany przez Atlantic Records 14 marca 1995.

</doc>
<doc id="659176" url="https://pl.wikipedia.org/wiki?curid=659176" title="Darń">
Darń

Darń – rzadziej darnina; zwarta okrywa m.in. łąk i pastwisk, składająca się głównie z trawy i roślin motylkowatych lub też z samej trawy i tworząca trawnik. Poprzez gęsty system korzeni roślin silnie wiąże się z wierzchnią warstwą gleby. Darń pocięta na płaty służy do zabezpieczania przed erozją skarp, grobli, nasypów i stromych zboczy (tzw. "darniowanie"). 
Darnią określa się również gęsty splot roślin na powierzchni wody. 

</doc>
<doc id="659177" url="https://pl.wikipedia.org/wiki?curid=659177" title="Darniowanie">
Darniowanie



</doc>
<doc id="659180" url="https://pl.wikipedia.org/wiki?curid=659180" title="Wałaam">
Wałaam

Wałaam (ros. Валаам, fiń. "Valamo") – główna wyspa położonych w północnej części jeziora Ładoga Wysp Wałaamskich. Wyspa należy do Rosji i wchodzi w skład Republiki Karelii, a w jej obrębie znajduje się w rejonie miejskim Sortawała.
Powierzchnia.
Wałaam leży w odległości 22 km od brzegu Ładogi i jest największą z wysp leżących na tym jeziorze. Wyspa ma 36 km² powierzchni (co stanowi 2/3 powierzchni całych Wysp Wałaamskich), a jej największa długość to 9,6 km, zaś szerokość – 7,8 km.
Większość powierzchni wyspy pokrywa las iglasty, którego głównym składnikiem (ok. 65%) jest sosna. Na terenie wyspy znajduje się rezerwat przyrody "Wałaam", utworzony w 1965.
Historia.
Nazwa wyspy wywodzi się z języka fińskiego lub karelskiego; w obu słowo "valamo" oznacza „wysoką ziemię”.
W XIII w. wyspa znalazła się pod władzą Republiki Nowogrodzkiej. W wiekach następnych kilkakrotnie przechodziła z rąk władających Finlandią Szwedów w posiadanie rządzących Karelią Rosjan i na odwrót. Nie później niż w XIV w. na wyspie osiedlili się prawosławni mnisi.
Od końca XVII w. wyspa położona w pobliżu poprzedniej stolicy Rosji – Petersburga, z racji walorów przyrodniczych niejednokrotnie była miejscem wypoczynku carów i członków ich rodzin, a także ludzi nauki i kultury ówczesnej Rosji.
Do 1918 wyspa wchodziła w skład autonomicznej części Cesarstwa Rosyjskiego – Wielkiego Księstwa Finlandii, a następnie po uzyskaniu przez ten kraj niepodległości, pozostawała częścią Finlandii, aż do roku 1940, kiedy to po przegranej wojnie zimowej została przekazana Związkowi Radzieckiemu.
Monastyr Wałaamski.
Na wyspie znajduje się prawosławny klasztor, mający status stauropigiczny.
Nie jest do końca jasne, kiedy na wyspie osiedlili się prawosławni mnisi. Niektóre źródła podają, iż nastąpiło to już w XI w. Według prawosławnej tradycji w I w. n.e. Apostoł Andrzej, udający się z misją ewangelizacyjną na północ, postawił na wyspie Wałaam krzyż. Dziewięćset lat później mieli go odnaleźć dwaj nieznanego (być może greckiego) pochodzenia mnisi, którzy szukali miejsca pod założenie klasztoru.
Potwierdzona historia klasztoru rozpoczyna się w XIV w. W XVI w. na jego terenie miało żyć ok. 600 zakonników.
Monastyr Wałaamski niejednokrotnie stawał się miejscem walki pomiędzy Szwedami i Finami z jednej, a Rosjanami i Karelami z drugiej strony. W 1578 mnisi z klasztoru zostali zabici przez luterańskich Szwedów.
Rola klasztoru i jego ranga wzrosła znacznie po przeniesieniu stolicy Rosji do Petersburga, leżącego w dość niewielkiej (jak na warunki rosyjskie) odległości od wyspy.
Po uzyskaniu niepodległości przez Finlandię klasztor wraz z wyspą wszedł w skład tego kraju i był najważniejszym prawosławnym klasztorem w tym kraju.
Po przegranej przez Finlandię wojnie zimowej mnisi z klasztoru, obawiając się prześladowań ze strony komunistów, uciekli do Finlandii, zabierając ze sobą wszystkie cenne rzeczy z klasztoru (wraz z dzwonem) i osiedlili się w miejscowości Heinävesi, gdzie założyli monastyr Nowy Wałaam (fiń. "Uusi Valamo").
Warunki klimatyczne.
Wyspa ma dość łagodny klimat. Zima nastaje zwykle dopiero w początku grudnia i jest relatywnie ciepła (temperatura najchłodniejszego miesiąca – lutego wynosi –8 °C). Wiosna przychodzi w końcu marca, latem na wyspie jest ok. 30-35 dni więcej słonecznych dni niż na kontynencie, a średnia temperatura lipca to +17 °C.

</doc>
<doc id="659181" url="https://pl.wikipedia.org/wiki?curid=659181" title="Monastyr Wałaamski">
Monastyr Wałaamski

Monastyr Wałaamski (ros. "Валаамский Спасо-Преображенский монастырь", fiń. "Valamon luostari") – stauropigialny męski klasztor prawosławny położony w rosyjskiej Karelii, na leżącej na jeziorze Ładoga wyspie Wałaam.
Historia.
Nie jest jasne, kiedy na wyspie powstał pierwszy monastyr. Według prawosławnej tradycji w I w. n.e. Apostoł Andrzej, udający się z misją ewangelizacyjną na północ, postawił na wyspie Wałaam krzyż. 900 lat później mieli go odnaleźć dwaj nieznanego (być może greckiego) pochodzenia mnisi, którzy szukali miejsca pod założenie klasztoru.
Potwierdzona historia klasztoru rozpoczyna się w XIV w.
W XVI w. na jego terenie miało żyć ok. 600 zakonników.
Klasztor na Wałaamie niejednokrotnie stawał się miejscem walk, będących częścią wojen o panowanie nad Karelią pomiędzy Szwedami i Finami z jednej, a Rosjanami i Karelami z drugiej strony.
W 1578 mnisi z klasztoru zostali zabici przez luterańskich Szwedów.
Rola klasztoru i jego ranga wzrosła znacznie po przeniesieniu stolicy Rosji do Sankt Petersburga, leżącego w dość niewielkiej (jak na warunki rosyjskie) odległości od wyspy.
Po uzyskaniu niepodległości przez Finlandię klasztor wraz z wyspą wszedł w skład tego kraju i był najważniejszym prawosławnym klasztorem w tym kraju.
Po przegranej przez Finlandię wojnie zimowej mnisi z klasztoru obawiając się prześladowań ze strony komunistów, uciekli do Finlandii, zabierając ze sobą wszystkie cenne rzeczy z klasztoru (wraz z dzwonem) i osiedlili się w miejscowości Heinävesi, gdzie założyli monastyr Nowy Wałaam (fiń. "Uusi Valamo").
W latach 1940–1988 w klasztorze nie było życia zakonnego, nie licząc krótkotrwałych wizyt zakonników z Nowego Wałaamu w listopadzie 1941 i czerwcu 1944. Budynki klasztorne niszczały, częściowo wykorzystywane dla potrzeb świeckich (szkoła wojskowa, budynki administracyjne sowchozu, ośrodek pobytu weteranów wojennych).
14 grudnia 1989 do przystani na wyspie dobił statek, na pokładzie którego przypłynęło 6 mnichów. Krok po kroku następuje odrodzenie życia zakonnego. Od tej daty zaczyna się nowa historia monastyru.
W 1990 monastyr otrzymał status stauropigialnego i znajduje się w jurysdykcji Patriarchy Moskwy i Wszechrusi. Przełożonym wspólnoty jest od 1993 biskup troicki Pankracy (Żerdiew).
W 2015 w monastyrze przebywało 200 zakonników.
Świątynie.
Na terenie monastyru znajduje się 7 świątyń:

</doc>
<doc id="659182" url="https://pl.wikipedia.org/wiki?curid=659182" title="Kryształ Elendila">
Kryształ Elendila



</doc>
<doc id="659185" url="https://pl.wikipedia.org/wiki?curid=659185" title="Góry Pennińskie">
Góry Pennińskie

Góry Pennińskie (Penniny, ang. "Pennines") – niskie góry w północnej części Anglii o przebiegu południkowym i całkowitej długości do 400 km, szerokości do 100km. Góry Pennińskie zbudowane są z różnorodnych skał karbońskich, głównie piaskowców i wapieni. Zostały wypiętrzone w orogenezie kaledońskiej.
Charakterystyka.
Często porównywane do "szkieletu Anglii", Góry Pennińskie rozciągają się z Peak District w Derbyshire na południu, poprzez Yorkshire Dales aż do Cheviot Hills na angielsko-szkockiej granicy na północy.
Składają się z szeregu spłaszczonych wzniesień, rozczłonkowanych głęboko dolinami rzek, z których Stainmore i Aire mają charakter przełomowy. Penniny najwyżej wznoszą się w części północnej, w części środkowej i południowej, na miąższych warstwach wapieni, rozwinęły się zjawiska krasowe, m.in. występują tu systemy jaskiniowe z podziemnymi rzekami i wodospadami. Najwyższy szczyt to Cross Fell (893 m n.p.m.).
Turystyka.
Region jest uznawany jako jeden z najbardziej malowniczych w Wielkiej Brytanii. North Pennines i Nidderdale są sklasyfikowane jako Area of Outstanding Natural Beauty (ang. "Obszar o wybitnym pięknie naturalnym"). Części Gór Pennińskich leżą w obrębie parków narodowych: Peak District, Yorkshire Dales i Northumberland.
Przez góry prowadzi trasa najstarszego długodystansowego szlaku turystycznego w Wielkiej Brytanii, Pennine Way. Jego długość wynosi około 430 kilometrów.

</doc>
<doc id="659189" url="https://pl.wikipedia.org/wiki?curid=659189" title="Zabawka">
Zabawka

Zabawka – przedmiot wykonany głównie do celów zabawowych, przeznaczony do użytku zarówno przez dzieci, jak i osoby dorosłe (w pewnych okolicznościach) oraz dla zwierząt. Zabawka pełni wiele ról, od dostarczania rozrywki, poprzez naukę własności, kończąc na funkcji edukacyjnej.
Do wykonania zabawek wykorzystywane są różne materiały: drewno, papier, tworzywo sztuczne, glina, materiały tekstylne. Mogą być wytwarzane zarówno przez przedsiębiorstwa, jak i samodzielnie przez dzieci i dorosłych w trakcie zabawy. Zabawka ma wiele form np. lalki, samochody, domki, meble czy zwierzęta. Mogą to być przedmioty wykonane specjalnie do tego celu, ale również zwykłe przedmioty gospodarstwa domowego jak i naturalne materiały, np. patyk może służyć w zabawach zarówno jako imitacja broni czy też konia.
Historia.
Archeolodzy odkryli figurki sprzed 30 tys. lat, trudno natomiast uznać czy były to figurki służące kultowi, czy też zabawie. Za najstarszą zabawkę uznaje się główkę lalki znalezioną na włoskiej wyspie Pantelleria liczącą 4000 lat. Obok główki znaleziono miniaturowy garnuszek i wyposażenie miniaturowego pokoiku. Zabawki znane były najdawniejszym cywilizacjom, starożytnym Egipcjanom, czy też cywilizacji doliny Indusu.
Pierwsze zabawki były wykonywane z gliny, kamienia, drewna, ale także skóry, sierści czy kości. Były malowane, miały włosy i ubrania. Z reguły miały formę lalek, ale konstruowano także zabawki mechaniczne, np. krokodyla z ruchomą żuchwą. W starożytnej Grecji i Rzymie wykorzystywano grzechotki wykonane z gliny i ceramiki zarówno do zabawy, jak i obrzędów, a także odstraszania złych duchów. Ich wynalezienie przypisuje się Archytasowi z Tarentu, który skonstruował grzechotkę chcąc zająć dzieci przeszkadzające mu w rozmowie z innym myślicielem. Lalki z tego okresu miały ruchome ręce i nogi o czym wspominał Ksenofont w „Uczcie” ("Sympósion)."
W początkach średniowiecza nastąpił regres w stosunku do antyku. Zabawki z tego okresu były proste, zazwyczaj niewielkich rozmiarów i skromnie zdobione. Na wyspie Wolin znaleziono prostą lalkę wykonaną z patyka, z zaznaczoną głową i nogami, datowaną na IX–XII w. Dopiero w okresie późniejszym powstały zabawki bardziej skomplikowane, np. w Elblągu znaleziono korpus lalki z XIII w. z wywierconymi otworkami w miejscu ramion, co świadczyłoby o fakcie posiadania ruchomych rąk mocowanych za pomocą sznurka. Dużą popularnością cieszył się również koń na patyku, który z czasem wyewoluował do konia na biegunach.
W okresie Renesansu do produkcji zabawek zaczęto wykorzystywać papier mâché, tworząc głowy, ręce i nogi dla lalek. W XVII wieku na terenie Europy zabawki zaczęły być produkowane na skalę masową – powstały cechy rzemieślnicze specjalizujące się w ich produkcji, głównie z drewna sosnowego, ręcznie rzeźbionych i malowanych. Do produkcji lalek zaczęto też wykorzystywać wosk, który zmieszany z pigmentem i tłuszczem zwierzęcym dawał kolor podobny do ludzkiej skóry. W XIX w. wosk zastał zastąpiony przez porcelanę i biskwit. W XVIII w. zaczęto wykorzystywać zabawki do celów edukacyjnych. W roku 1766 John Spilsbury skonstruował pierwsze puzzle przedstawiające mapę świata i służące do nauki geografii. Wiek XIX to czasy zabawek wprowadzających dzieci w przyszłe role społeczne. W zakładach rzemieślniczych zaczęto wytwarzać domki dla lalek, wyposażone w miniaturowe meble. W drugiej połowie XIX w. powstały zakłady zabawkarskie produkujące zabawki z malowanej brachy czy tworzyw sztucznych, często wyposażonych w mechanizmy sprężynowe, silniki elektryczne, a także zabawki zdalnie sterowane.
Początek XX w. to okres wykorzystywania w produkcji zabawek tworzyw sztucznych, w tym celuloidu. Pozwoliło to obniżyć koszty i rozpocząć produkcję zabawek na masową skalę. W latach 50 XX w. celuloid został zastąpiony mniej łatwopalnymi materiałami. W tym okresie do produkcji zaczęto stosować też gumę i winyl. W 1959 r. na rynku amerykańskim pojawiła się lalka Barbie. II połowa lat 80 XX w. to czas powstania zabawek elektronicznych. Powstały wówczas gry produkowane przez radziecką firmę Elektronika (łapanie jajek), Tetris, a później także elektroniczne zwierzątko Tamagotchi. Wiek XXI to coraz większa mechanizacja i komputeryzacja zabawek, ale także tęsknota za minionymi epokami i powrót do produkcji zabawek z materiałów naturalnych. 
Używanie zabawek przez zwierzęta.
Podczas badań prowadzonych przez 14 lat w Parku Narodowym Kibale w Ugandzie zaobserwowano zabawę małych szympansów patyczkami. Zwierzęta używały patyczków jak lalek, imitując opiekę nad potomstwem. Zachowanie takie było częściej obserwowane wśród młodych samic niż u samców.

</doc>
<doc id="659197" url="https://pl.wikipedia.org/wiki?curid=659197" title="Chimera (czasopismo)">
Chimera (czasopismo)

Chimera: miesięcznik poświęcony sztuce i literaturze – czasopismo literacko-artystyczne wydawane nieregularnie w latach 1901–1907 w Warszawie. Redaktorem i kierownikiem artystycznym pisma był Zenon Przesmycki (Miriam).
Charakterystyka czasopisma.
„Chimera” zajmowała wyjątkową pozycję na mapie polskich czasopism literackich. Była pierwszym tak starannie wydawanym periodykiem, w całości poświęconym sztuce – pisała o nim Anna Szczepańska – elitarnym, o niewielkim nakładzie, programowo skierowanym do wąskiej grupy odbiorców”. Utwory publikowane w „Chimerze” nie prezentowały jednego wybranego nurtu literackiego; Zenon Przesmycki w doborze dzieł kierował się jedynie walorami artystycznymi, odrzucał zaś sztukę popularną. Za tekst programowy czasopisma uważało się głośny artykuł Miriama "Walka ze sztuką".
Z początku „Chimera” wydawana była jako miesięcznik, jednak już w pierwszym roku funkcjonowania pisma kolejne zeszyty zaczęły ukazywać się nieregularnie; ogółem opublikowano 30 zeszytów. Nakład wynosił 600 egzemplarzy, z czego jedynie około 400 znajdowało nabywców. Archiwum „Chimery” spłonęło podczas powstania warszawskiego.
W redakcji „Chimery” – w Warszawie, początkowo przy ulicy Książęcej 7, od połowy roku 1902 przy ulicy Nowy Świat 22, a pod koniec funkcjonowania czasopisma przy ulicy Widok 13 – Zenon Przesmycki organizował wystawy i pokazy sztuki, m.in. zbiorów Feliksa Jasieńskiego.
Wybrani współpracownicy.
W „Chimerze” publikowali czołowi poeci i prozaicy Młodej Polski, m.in.: Wacław Berent, Antoni Lange, Bolesław Leśmian, Zofia Nałkowska, Jan Lemański, Feliks Jasieński, Jan Kasprowicz, Stefan Żeromski, Władysław Stanisław Reymont, Stanisław Przybyszewski, Leopold Staff, Stanisław Wyspiański, Maria Komornicka, Stanisław Korab-Brzozowski, Tadeusz Miciński, Stanisław Wyrzykowski. W czasopiśmie opublikował także swoją pracę lekarz psychiatra i filozof medycyny Kazimierz Filip Wize.
Czołowymi ilustratorami „Chimery” byli Edward Okuń, Franciszek Siedlecki i Józef Mehoffer. Ferdynand Ruszczyc był autorem okładek w latach 1904–1907.
"Biblioteka „Chimery”".
Poza czasopismem dodatkowo wydawana była książkowa "Biblioteka „Chimery”":

</doc>
<doc id="659200" url="https://pl.wikipedia.org/wiki?curid=659200" title="Allianz">
Allianz

Allianz SE – niemieckie przedsiębiorstwo ubezpieczeniowe z siedzibą w Monachium, założone 5 lutego 1890 w Berlinie, notowane na giełdzie papierów wartościowych Börse Frankfurt we Frankfurcie nad Menem, wchodzące w skład indeksu DAX.
Allianz działa w 70 państwach na całym świecie i obsługuje 78 mln klientów, świadcząc usługi z zakresu ubezpieczeń majątkowych, życiowych oraz zarządzania aktywami. W niektórych krajach spółka prowadzi także działalność bankową. W październiku 2006 r. Allianz przekształcił się w spółkę europejską.
Sponsoring w sporcie.
Allianz jest sponsorem tytularnym kilku stadionów:
Allianz w Polsce.
Od 1997 r. istnieje również polski oddział firmy o nazwie Allianz Polska, w ramach którego funkcjonują towarzystwa ubezpieczeń majątkowych i życiowych, towarzystwo funduszy inwestycyjnych oraz fundusz emerytalny. W latach 2008–2012 funkcjonował w Polsce Allianz Bank Polska SA.

</doc>
<doc id="659201" url="https://pl.wikipedia.org/wiki?curid=659201" title="Kerntopf">
Kerntopf

Fabryka fortepianów Jan Kerntopf – Kerntopf Jan, Kerntopf Jan i Syn, Kerntopf Jan i Syn Sp. tak sygnowane były instrumenty z wytwórni fortepianów i pianin działającej w Warszawie od przełomu 1839/40 do II wojny światowej przy ul. Elektoralnej, przy pl. Krasińskich 549a (1841–86), od 1886 przy ul. Miodowej 14 (pałac Chodkiewiczów), od 1909 – ul. Przemysłowej 31/33 (własny budynek) z kantorem i skł. ul. Miodowa 14, po wojnie skład ul. Kapucyńska 5, po 1922 ul. Szpitalna 9. Od 1892 do I wojny posiadała filię w Kijowie, ul. Kreszczatik 33. Założona przez Jana Kerntopfa, który po 1846 odkupił również od spadkobierców F. Buchholtza wyposażenie wytwórni i zapas materiałów. 1843 zbudował fortepian „systemu belgijskiego” według Ch.J. Saxa (przeprowadzenie strun na przemian wierzchem i środkiem mostka dla zneutralizowania nacisku na płytę rezonansową). Na wystawie warszawskiej 1857 eksponował ozdobny fortepian z mechaniką systemu francuskiego i podwójną ramą (za 700 rb.) zyskując uznanie. W tym okresie posiadał 6 warsztatów przy produkcji rocznej wartości 4.000 rb. (1/3 na eksport do Rosji). 1862 zbudował pierwsze w kraju pianino bez użycia importowanych półfabrykatów, a 1872 swój pierwszy fortepian koncertowy systemu amerykańskiego i odtąd zrezygnował całkowicie ze stosowania mechaniki wiedeńskiej. 1878 do firmy przystąpił z własnym wkładem finansowym najstarszy syn Edward. 1880 wytwórnia zatrudniała 30 osób przy produkcji 100 instrumentów rocznie (50% na eksport). 1881 do firmy przystąpił młodszy syn Henryk. W następnym okresie wytwórnia odnosiła wiele sukcesów, m.in. nagrody na wystawach:
Wytwórnia uczestniczyła również w wystawach warszawskich 1881, 1888 (fortepian koncertowy systemu amerykańskiego z opancerzoną strojnicą i pianino fornirowane jaworem amerykańskim, z 3-ma pedałami – m.in. moderator), 1932/3 (m.in. fortepian w stylu Chippendale) i wystawie lwowskiej 1894 (na fortepianie Kerntopfa koncertował wówczas Ignacy Jan Paderewski). 1887 uzyskała tytuł dostawcy warszawskiego Instytutu Muzycznego. W tym czasie posiadała już tytuł dostawcy Instytutu Aleksandryjsko-Maryjskiego, a po 1900 również kijowskiego oddziału Cesarskiego Towarzystwa Muzycznego i Teatrów Rządowych Warszawskich. 1884 wytwórnia prowadzona po śmierci Jana (1883) przez Edwarda i Henryka, zatrudniała 12 osób przy produkcji rocznej wartości 13 000 rb., 1885 – 30 przy produkcji 100-200 instrumentów wartości 50–60 tys. rb., 1888 – 60 osób. 1892 do firmy przystąpił trzeci syn Jana – Józef. W tym okresie wytw. zatrudniała 44 osoby przy produkcji rocznej wartości 64 000 rb. (36 000 rb. – fortepiany, 28 000 rb. pianina). Po śmierci Edwarda (1901) fabrykę wyposażono w silnik parowy. 1903 zatrudniała 28 osób, 1906–13 – 30–60 osób. Od 1909 mieściła się w nowym budynku fabrycznym (ul. Przemysłowa, dawna fabr. J. Małeckiego), wyposażona m.in. w silnik gazowy 7 KM, strugarkę, 2 piły taśmowe, piłę tarczową i wiertarkę. 1912 budowano fortepiany z mechanikami Schwandera i systemem alikwotowym (wykorzystanie martwych części strun).
W czasie I wojny światowej zatrudnienie spadło do 4 osób (przy jednoczesnym skróceniu czasu pracy), produkcja do 20%. Po śmierci Henryka (1914) wytwórnia z niewielkim powodzeniem (kryzys powojenny), prowadził Józef. Po jego śmierci (1922) spadkobiercy wraz z Bankiem Polskim utworzyli spółkę akcyjną. Wkrótce jednym z akcjonariuszy, dyrektorem zarządu i fabryki, a w końcu właścicielem (od ok. 1926) został Aleksander Granke, który prowadził zakład do II wojny światowej.
Rozpoczął numerację instrumentów od 6000. 1926 wytwórnia zatrudniała 30 osób przy wyposażeniu w silnik 12 KM i produkcji 120 instrumentów rocznie; 1930 silnik 28 KM, 50 prac. i kapitał 150.000 zł; 1934 produkcja wartości 125 000 zł i kapitał 400 000 zł. 1935 zatrudnienie spadło do 9–14 osób, produkcja do 10 instrumentów przy zapasie z lat poprzednich 63 instrumentów – sprzedano 18 instrumentów; 1936 – 9 osób, produkcja 9, zapas 55, sprzedaż 13; 1937– 6 –14 osób, produkcja 5, zapas 53, sprzedano 27; 1938 – 9–24 osób, produkcja 6, zapas 34, sprzedaż 20. W tym ostatnim, kryzysowym okresie fabr. utrzymywała się m.in. z wypożyczania i remontów. Instrumenty Kerntopfa należały do najbardziej znanych i cenionych. Szczytowe powodzenie przypadło na 1880–1912. Koncertowali na nich m.in. H. Bauer, B.M. Domaniewski, A.N. Jesipowa, J. Hoffman, A. Kątski, H. Melcer, A. Michałowski, I.J. Paderewski, A. Reisenauer, P. Schlocer, A. Szumowska, R. Strobi, J. Śliwiński, J. Turczyński, J. Wieniawski, W. Wiślicki. Wytwórnia budowała również cenione instrumenty stylowe, m.in. w 1901 pianina w stylu zakopiańskim według projektów S. Witkiewicza i E. Kovatsa (jedno z nich zakupione przez kupców warszawskich dla cara Mikołaja II), 1902 stylowe fortepiany dla rezydencji carskich w Spalę (w latach międzywojennych instrument w warszawskich Łazienkach) i Skierniewicach. 1924 firma rozpisała konkurs na projekt pianina, wygrany przez Jana Szczepkowskiego i Edwarda Trojanowskiego. W fabryce konserwowano m.in. 1898 fortepian S. Moniuszki zbudowany na początku XIX w. przez Niecielskiego z Nowosiółek, 1903 harmonikę szkolną po J. Sikorskim. Liczne instrumenty Kerntopfa zachowały się do dziś w zbiorach prywatnych i muzealnych.
Fabryka działała jeszcze kilka lat po II wojnie, zachowały się egzemplarze z naniesionym rokiem produkcji 1947.
Numery seryjne produkcji.
Na podstawie książki B. Vogla „Historia muzyki polskiej” tom X „Fortepian polski”

</doc>
<doc id="659202" url="https://pl.wikipedia.org/wiki?curid=659202" title="Dżedefhor">
Dżedefhor

Dżedefhor – domniemany władca starożytnego Egiptu z IV dynastii
Syn Cheopsa i jednej z jego żon Meritites. Ojciec Chentkaus, matki władców Sahure i Neferikare. Niektórzy uczeni ("D.B. Redford") sądzą, że nie był w ogóle władcą, inni ("Helck, Grimal"), opierając się na graffiti z okresu Średniego Państwa, widzą go wśród następców Cheopsa. Po śmierci Kawaba był głównym konkurentem Dżedefre w walce o władzę, ale tę walkę przegrał. Po śmierci Dżedefre mógł wstąpić na tron, jego panowanie było jednak krótkie, prawdopodobnie kilkumiesięczne, w 2546 r. p.n.e. ("Kwiatkowski"). 
Zgodnie z tradycją był pisarzem, autorem "Nauk Dżedefhora", którą starożytni uczniowie poznawali w szkole i której fragmenty stały się przysłowiowe. Uchodził za odkrywcę czterech najważniejszych rozdziałów Księgi umarłych. Był poważanym uczonym i znawcą tekstów grobowych już za czasów panowania swojego ojca Cheopsa. Zmarł w okresie panowania Menkaure (Mykerinosa). 
Występuje w "Pieśni Harfiarza" i w "Papirusie Westcar": to właśnie on wprowadza czarodzieja Dżedi do swego ojca. Mity wytworzone wokół jego postaci utrudniają ocenę roli historycznej, jaką odegrał.
Pochowany w mastabie w Gizie ("Schneider") lub w piramidzie w Sakkarze ("Kwiatkowski"). Nieukończona mastaba została celowo zniszczona, nie wiadomo jednak, czy była to zemsta, czy dzieło rabusiów.

</doc>
<doc id="659210" url="https://pl.wikipedia.org/wiki?curid=659210" title="Credit Agricole">
Credit Agricole



</doc>
<doc id="659211" url="https://pl.wikipedia.org/wiki?curid=659211" title="Fałdowanie kaledońskie">
Fałdowanie kaledońskie



</doc>
<doc id="659215" url="https://pl.wikipedia.org/wiki?curid=659215" title="Credit Agricole Group">
Credit Agricole Group



</doc>
<doc id="659223" url="https://pl.wikipedia.org/wiki?curid=659223" title="Adam Krasiński (generał)">
Adam Krasiński (generał)

Adam Krasiński herbu Ślepowron (ur. 1690, zm. 1744/1745), od 1739 podkomorzy ciechanowski, cześnik ciechanowski w 1733 roku, generał- major wojsk litewskich, poseł na sejmy.
Był synem Pawła, cześnika ciechanowskiego (zm. przed 1710). Politycznie związał się z familią Czartoryskich i dzięki jej poparciu otrzymał po ojcu urząd cześnika, a 1720 występował już jako pułkownik wojsk królewskich. Wielokrotnie pełnił funkcje poselskie. Najpierw w 1726 z powiatu ciechanowskiego na sejm grodzieński, posłował następnie z województwa płockiego na sejmy nadzwyczajne grodzieńskie 1729 i 1730, a z ziemi ciechanowskiej na sejm warszawski w 1732. Jako poseł na sejm konwokacyjny 1733 roku z województwa płockiego był członkiem konfederacji generalnej zawiązanej 27 kwietnia 1733 roku na tym sejmie. Jako poseł na sejm elekcyjny 1733 roku i deputat podpisał "pacta conventa" Stanisława Leszczyńskiego z województwa płockiego. Po uznaniu Augusta III otrzymał stopień generał-majora i szefostwo regimentu konnego w wojsku litewskim. Z ziemi ciechanowskiej posłował na sejm w 1738, a z województwa płockiego jeszcze w 1740. W 1740 wszedł do sejmowej deputacji do spraw artylerii. W 1741 był arbitrem w sporze Teresy Załuskiej z Antonim Wodzińskim.Pod koniec życia zamieszkiwał w swych posiadłościach w województwie płockim, zmarł bezpotomnie, a majątkiem po nim podzielili się w 1745 dwaj jego bracia: Franciszek, podstoli zawskrzyński, i Stanisław.

</doc>
<doc id="659226" url="https://pl.wikipedia.org/wiki?curid=659226" title="Locomotiv GT">
Locomotiv GT

Locomotiv GT – węgierska grupa rockowa. 
Historia.
Zespół został założony w Budapeszcie 6 kwietnia 1971 roku. Jego założyciele byli muzykami znanymi z innych zespołów: Gábor Presser i József Laux – Omega; Károly Frenreisz – Metro; Tamás Barta – Hungária.
Okres największej popularności zespołu przypadł na lata 70. dwudziestego wieku. Grupa występowała wielokrotnie w Polsce. Nagrania z koncertu w Sali Kongresowej PKiN w Warszawie zostały wydane w 1976 roku na płycie pt. „Locomotiv GT in Warsaw”. Płyta osiągnęła nakład 750 tys. sztuk.

</doc>
<doc id="659232" url="https://pl.wikipedia.org/wiki?curid=659232" title="Marta Krasińska">
Marta Krasińska

Marta Krasińska z domu Pusłowska herbu własnego, ps. „Monkgud” (ur. 1859, zm. 1943 w Nicei) – polska malarka, pisarka. Właścicielka Królikarni, współtwórczyni polskiego życia kulturalnego, politycznego i naukowego dwudziestolecia międzywojennego.
Życiorys.
Córka Wandalina Pusłowskiego i Jadwigi z Jezierskich. Dzieciństwo i młodość spędziła w majątku Mereczowszczyzna na Polesiu oraz w Warszawie.
20 czerwca 1882 r. poślubiła Kazimierza Krasińskiego, dla którego była drugą żoną. Para zamieszkała w Starej Wsi na Podlasiu, tam urodzili się ich synowie: Michał (1883–1939) i Franciszek (ur. 1885). W 1889 r. Krasińska odkupiła zespół pałacowo-parkowy Królikarnia (który po śmierci jej ojca w 1884 r. na kilka lat przeszedł w ręce Aleksandra Druckiego-Lubeckiego), po czym około 1900 r. przeniosła się do Warszawy. 
W czasie I wojny światowej wprowadziła zwyczaj cotygodniowych obiadów dla ważnych postaci świata kultury, nauki i polityki, z wykluczeniem przedstawicieli władz zaborczych. Jej salon towarzyski kontynuował działanie w dwudziestoleciu międzywojennym. Do gości Krasińskiej należeli: premier Julian Nowak, ministrowie Konstanty Skirmunt (krewny), Aleksander Meysztowicz i Karol Niezabytowski, Henryk Sienkiewicz, Władysław Reymont, Józef Weyssenhoff, Ignacy Chrzanowski, Zdzisław Dębicki, Ferdynand Goetel i Kazimierz Wierzyński, jak również Adam Grzymała-Siedlecki, Tatarkiewiczowie, Haleccy, Żółtowscy, Miłaszewscy i Stefan Godlewski. Grywali tam prywatnie Egon Petri i Wanda Landowska, śpiewały Maria Trąmpczyńska i Adela Comte-Wilgocka, a Emil Młynarski i Stanisław Kazuro przedstawiali Krasińskiej muzyków przyjezdnych lub dobrze rokujących debiutantów. Do grona jej gości z zagranicy należeli m.in. grupa francuskich biskupów odwiedzających Polskę, grupa delegatów na Międzynarodowy Kongres Historyków obradujący w Warszawie w 1933 r., późniejszy pierwszy premier Indii Jawaharlal Nehru, a także Paul Cazin, który miał zyskać jej przyjaźń. Krasińska organizowała też przyjęcia, które odbywały się w warszawskiej Królikarni, podczas których damy występowały w kreacjach z minionych epok.
Krasińska nie tylko przyjaźniła się z artystami, lecz także sama pisała i malowała. Przed I wojną światową miała wydać tom nowel pod pseudonimem "Monkgud" (rodowy przydomek Pusłowskich), napisała też wtedy powieść po francusku. Po przełożeniu utworu na polski wydała go w 1929 roku pod tytułem "Wolny Ptak", dedykując go «mieszkańcom wsi, dworków i dworów litewskich». Współcześni rozpoznawali w postaciach aluzje do osób rzeczywistych. Jej twórczość malarska (pejzaże i portrety olejne) uległa zniszczeniu podczas pożaru Królikarni we wrześniu 1939 r. W grudniu 1939 r. nakłoniona przez rodzinę udała się drogą okrężną (przez Belgrad) do Francji. Zmarła u syna Franciszka w Nicei, została pochowana na cmentarzu w Montrésor.
Krasińska wspomagała zakład dla nieuleczalnie chorych, a jego pensjonariuszom pozwalała spacerować po ogrodzie Królikarni.

</doc>
<doc id="659235" url="https://pl.wikipedia.org/wiki?curid=659235" title="Krańcówka">
Krańcówka



</doc>
<doc id="659237" url="https://pl.wikipedia.org/wiki?curid=659237" title="Teodor Piotr Krasiński">
Teodor Piotr Krasiński

Teodor Piotr Aleksander Kajetan Krasiński herbu Ślepowron, (ur. 15 listopada 1798, zm. 1870) – sędzia pokoju w powiecie czehryńskim, właściciel dóbr: Regimentarzówka, Pisarzówka i Budurowa w powiecie czehryńskim. Ojciec dwóch synów Henryka Huberta i Edmunda (1843-1883), 
Kształcił się na Wydziale Matematyczno-Przyrodniczym i Prawnym uniwersytetów Wileńskiego i Warszawskiego. Był miłośnikiem i znawcą literatury klasyków greckich, łacińskich i polskich. Tłumaczem poezji łacińskiej. Autorem przekładu Georgik Wergiliusza, takich jak: Pochwała życia wiejskiego. Był muzykiem i kompozytorem. W Regimentarzówce utrzymywał własną orkiestrę, która wykonywała jego utwory muzyczne. Orkiestrą tą kierował, specjalnie sprowadzony przez niego z Drezna muzyk Werner. Teodor Krasiński był też zapalonym botanikiem. Do swego parku w Regimentarzówce, który wówczas cieszył się wielką sławą, sprowadzał z zagranicy rzadkie okazy roślin. Teodor Krasiński, zmarł w 1870, w czasie podróży, wracając karocą wypełnioną cennymi okazami roślin, uzyskanych z największego ogrodu botanicznego księcia Monaco na Riwierze Francuskiej. Został pochowany w Złotopolu.

</doc>
<doc id="659240" url="https://pl.wikipedia.org/wiki?curid=659240" title="Disco-polo">
Disco-polo



</doc>
<doc id="659241" url="https://pl.wikipedia.org/wiki?curid=659241" title="Emmingen-Liptingen">
Emmingen-Liptingen

Emmingen-Liptingen – gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Tuttlingen. Leży po części w Parku Natury Górnego Dunaju, ok. 7 km na południowy wschód od Tuttlingen. Przez teren gminy przebiegają drogi krajowe B14 i B491.

</doc>
<doc id="659243" url="https://pl.wikipedia.org/wiki?curid=659243" title="Humbert Krasiński">
Humbert Krasiński

Henryk Hubert Antoni (Humbert) Krasiński herbu Ślepowron (ur. 30 października 1833 w Regimentarzówce, zm. 18 grudnia 1890) w Paryżu) – doktor medycyny, lekarz, publicysta. Jego tytuł hrabiego uzyskał potwierdzenie w Austrii w 1882.
Życiorys.
Był synem Teodora Piotra, sędziego pokoju w powiecie czehryńskim. W latach 1845–1850 uczęszczał do gimnazjum w Kijowie, które skończył ze złotym medalem. W latach 1850–1855 studiował medycynę w Akademii Medyko-Chirurgicznej w Petersburgu. Dzięki wstawiennictwu matki młody adept medycyny został wysłany do Odessy, ale nie na front wojny krymskiej a na stanowisko lekarza miejskiego. W 1856 roku, już po zakończeniu wojny, powrócił do Regimentarzówki, gdzie wspólnie z bratem Edmundem (1843–1883) zarządzał rodzinną posiadłością. Wkrótce też, 3 lutego 1863 roku, ożenił się z rosyjską hrabianka Julią Olgą Naumow (1840–1926), która w posagu otrzymała majątek Neswatkowa. Z tego małżeństwa na świat przyszło pięcioro dzieci: syn Henryk Piotr i cztery córki, Maria, Zofia, Franciszka i Elżbieta.
W rodzinnym majątku świadczył pomoc medyczną za darmo, założył niewielki szpitalik dla biednych chorych, w którym własnym kosztem utrzymywał lekarza internistę, aby ten mógł opiekować się chorymi podczas jego nieobecności. W 1875 roku Hubert Krasiński wyjechał do Paryża, gdzie przez okres trzech lat, pod kierunkiem Ludwika Pasteura specjalizował się w bakteriologii i higienie. W 1877 roku powrócił do kraju. Osiedlił się u swoich krewnych w Warszawie, gdzie kontynuował badania naukowe w dziedzinie bakteriologii. Podczas pobytu w Warszawie, na łamach ówczesnej gazety polityczno-literacko-społecznej pt. „Wiek” publikował pogadanki o stanie higienicznym miejskiej wody do picia. Pisał też o projekcie nowej sieci wodno-kanalizacyjnej dla miasta Warszawy, projektował urządzenia kanalizacyjne.
18 marca 1879 roku Hubert Krasiński został przyjęty do Towarzystwa Lekarskiego Warszawskiego. Działał zwłaszcza w utworzonej w ramach Towarzystwa 13 grudnia 1881 roku Komisji Sanitarnej, później, w 1883 roku przemianowanej na Komitet Sanitarny. Był członkiem wielu Towarzystw: Towarzystwa Zachęty Sztuk Pięknych, Towarzystwa Farmaceutycznego, Towarzystwa Lekarskiego Wileńskiego, Towarzystwa Lekarskiego Krakowskiego. Towarzystwa Lekarzy Rosyjskich w Moskwie, Klubu Historyków Czeskich i Towarzystwa Tatrzańskiego. Za swoją działalność został odznaczony włoskim Orderem św. Maurycego i św. Łazarza oraz francuską odznaką Legii Honorowej. Zmarł w Paryżu, jego zwłoki przewieziono z Paryża do niezbyt odległego od Regimentarzówki Złotopola na Ukrainie. 

</doc>
<doc id="659247" url="https://pl.wikipedia.org/wiki?curid=659247" title="Suchy Dwór (województwo pomorskie)">
Suchy Dwór (województwo pomorskie)

Suchy Dwór (kaszb. "Sëchi Dwór", niem. "Suchydwor" oraz "Dembogorsch") – wieś kaszubska w Polsce położona w województwie pomorskim, w powiecie puckim, w gminie Kosakowo. W czasie II wojny światowej nazwa miejscowości została przemianowana na "Gotenhof".
W latach 1975–1998 miejscowość administracyjnie należała do województwa gdańskiego.
W okresie powojennym głównym ośrodkiem wiejskim był PGR, obecnie pozostały po nim nieliczne zabudowania.

</doc>
<doc id="659249" url="https://pl.wikipedia.org/wiki?curid=659249" title="FX - Music Group">
FX - Music Group

FX-Music Group Filipowicz sp.j. – dystrybutor sprzętu muzycznego w Polsce. Firma założona w 2002 roku przez Stefana Menca i Piotra Filipowicza. FX-Music Group posiadając dwa oddziały: Biuro główne mieszczące się wraz z punktem serwisowym w Częstochowie przy ul. Kopernika 10/12, oraz Biuro Handlowe wraz z magazynem w Zamościu przy ul. Piłsudskiego 57, zajmuje się importem, dystrybucją i promocją instrumentów i akcesoriów muzycznych oraz produktów pro audio renomowanych producentów ze Stanów Zjednoczonych, Korei, Włoch, Belgii i Szwajcarii.
FX – Music reprezentuje w Polsce następujących producentów:
FX-Music Group współpracuje z muzykami jak m.in. Janusz „Yanina” Iwański (Maanam), Nigel Kennedy, Paweł „Klima” Klimczak (Lombard, Armia), Tomek „Lipa” Lipnicki (Lipali, She, Illusion), Krzysztof Misiak (Chylińska), Marek Raduli (Pi-Er-Dwa, ex Budka Suflera), Jarosław Śmietana oraz muzycy grupy Hunter, którzy w prezentują sprzęt z oferty FX – Music na swoich koncertach.
Obok swojej działalności handlowej FX – Music wspiera i promuje młode talenty poprzez udział i sponsoring nagród na różnego rodzaju imprezach muzycznych, np. Gitarowy Top, Jeleniogórska Liga Rocka, Targi Muzyczne Music Media w Krakowie.

</doc>
<doc id="659250" url="https://pl.wikipedia.org/wiki?curid=659250" title="Liptingen">
Liptingen



</doc>
<doc id="659251" url="https://pl.wikipedia.org/wiki?curid=659251" title="Nebka II">
Nebka II

Nebka II (Baka, Bakare, gr. Bicheris) – domniemany władca starożytnego Egiptu z IV dynastii
Najstarszy syn Dżedefre, jego matką była Chentetka. Niektórzy przypuszczają, że panował krótko, kilka miesięcy w 2546 r. p.n.e. ("Kwiatkowski") lub nawet kilka lat ("Stadelmann"). Wymieniony na graffiti z okresu XII dynastii obok Dżedefhora jako jeden z następców Cheopsa po Chefrenie oraz na posągu Dżedefre w Abu Roasz.
Jego dziełem była prawdopodobnie północna piramida w Zawijet el-Arian, w wykopie której odkryto jego imię na palecie wykonanej z łupku. Piramida ta nie została prawdopodobnie ukończona lub też rozebrano ją w późniejszym okresie w celu pozyskania budulca. Do dzisiaj zachował się z niej tylko otwarty wykop wyłożony potężnymi blokami kamiennymi oraz pionowy, wykuty w skale, szyb o głębokości 26 m. Znaleziono tutaj jedynie granitowy sarkofag, przykryty wiekiem, który po otwarciu okazał się pusty.

</doc>
<doc id="659252" url="https://pl.wikipedia.org/wiki?curid=659252" title="Jan Chryzostom Krasiński">
Jan Chryzostom Krasiński

Jan Chryzostom Krasiński herbu Ślepowron (ur. 26 stycznia 1695 roku, zm. 25 marca 1757 roku we Fromborku) – sufragan chełmski, archidiakon kapituły płockiej, kanonik włocławski, prepozyt i kanonik warmiński, biskup tytularny "Loryma", proboszcz w Płocku.
Prawnuk Ludwika. Był jałmużnikiem na dworze Marii Leszczyńskiej we Francji, został tam opatem Świętego Eligiusza od 1741. Po przyjeździe do Polski biskup pomocniczy chełmski od 1748. Był też kanonikiem płockim, kujawskim i warmińskim.

</doc>
<doc id="659253" url="https://pl.wikipedia.org/wiki?curid=659253" title="Żyły płucne">
Żyły płucne

Żyły płucne (łac. "venae pulmonales") – krótkie, silne cztery (u człowieka) naczynia żylne prowadzące krew utlenowaną z płuc do lewego przedsionka serca. Żyły płucne prowadzą krew utlenowaną, a nie jak większość żył – krew nieutlenowaną.
U ssaków liczba żył płucnych jest zmienna gatunkowo i osobniczo.
Przebieg.
Z każdego płuca wychodzą dwie żyły płucne: górna (łac. "venae pulmonales superior"), która prowadzi krew z górnego i środkowego płata płuca po stronie prawej oraz z górnego płata po stronie lewej, oraz dolna (łac. "venae pulmonales inferior"), która prowadzi krew obustronnie z dolnego płata płuca. Obie żyły biegną niemal poziomo w kierunku serca, przebijają worek osierdziowy i uchodzą do lewego przedsionka serca przez jego tylną ścianę. Żyły płucne prawe są nieco dłuższe od lewych, lewa żyła krzyżuje aortę piersiową.
Zespolenia.
Żyły płucne łączą się z żyłami oskrzelowymi z zakresu krążenia wielkiego uchodzącymi bezpośrednio lub pośrednio do żyły głównej górnej.
Zastawki.
Żyły płucne nie mają zastawek.

</doc>
<doc id="659256" url="https://pl.wikipedia.org/wiki?curid=659256" title="Mgła adwekcyjna">
Mgła adwekcyjna

Mgła adwekcyjna, napływowa – mgła, która powstaje w wyniku napływu (adwekcji) powietrza.
Geneza.
Ten typ mgły powstaje przy napływie wilgotnej i stosunkowo ciepłej masy powietrza nad chłodniejsze podłoże. Powietrze poprzez kontakt z podłożem stopniowo oziębia się, osiągając temperaturę punktu rosy, co rozpoczyna tworzenie się mgły.
Obszar występowania.
W lecie tego typu mgła występuje często na morzu, gdy tropikalne masy powietrza napotykają zimniejsze wody z wyższych szerokości geograficznych, w zimie stosunkowo często w strefie wybrzeży morskich, gdy nad wychłodzone podłoże napływa ciepłe morskie powietrze.
Wysokość mgieł adwekcyjnych może przekraczać 500 m. W odróżnieniu od mgły z wypromieniowania, mgle adwekcyjnej towarzyszy przeważnie dość znaczny wiatr. Na danym obszarze mogą utrzymywać się przez całą dobę, a nawet kilka dni z rzędu.
Mgły adwekcyjne zanikają gdy masa powietrza ulegnie wymianie.
Zobacz też.
bryza morska

</doc>
<doc id="659262" url="https://pl.wikipedia.org/wiki?curid=659262" title="Ludwik Krasiński (ur. 1609)">
Ludwik Krasiński (ur. 1609)

Ludwik Krasiński herbu Ślepowron (ur. 1609 w Ciechanowie, zm. po 1644) – dworzanin królewski, kasztelan ciechanowski od 1637, starosta płocki.
Życiorys.
Syn Stanisława, brat Gabriela i Jana Kazimierza.
Poseł na sejm 1620 roku z województwa płockiego i deputat na Trybunał Skarbowy Koronny w 1620 roku. Był elektorem Władysława IV Wazy z województwa płockiego w 1632 roku. Był posłem województwa płockiego na sejm koronacyjny 1633 roku, sejm 1634, roku, sejm zwyczajny 1637 roku i sejm nadzwyczajny 1637 roku.

</doc>
<doc id="659264" url="https://pl.wikipedia.org/wiki?curid=659264" title="USS Kansas City (CA-128)">
USS Kansas City (CA-128)

USS "Kansas City" (CA-128) był planowanym ciężkim krążownikiem typu "Oregon City" United States Navy. 
Stępkę położono 9 lipca 1945 roku w stoczni Bethlehem Steel Co., Quincy, ale dalsze prace anulowano 12 sierpnia 1945 roku. 
Zobacz też inne okręty noszące nazwę USS "Kansas City"

</doc>
<doc id="659265" url="https://pl.wikipedia.org/wiki?curid=659265" title="Aston Martin DB5">
Aston Martin DB5

Aston Martin DB5 – samochód marki Aston Martin produkowany od 1963 do 1965 roku. Jest ulepszoną wersją modelu DB4. DB5 był pierwszym samochodem agenta Jamesa Bonda. Pojawił się w filmach "Goldfinger", "Operacja Piorun", "GoldenEye", "Jutro nie umiera nigdy", "Casino Royale, Skyfall," "Spectre i Auta 2."
Największą różnicą pomiędzy DB4 a DB5 jest silnik – jego pojemność została powiększona z 3700 cm³ do 4000 cm³. Prędkość maksymalna DB5 wynosi 230 km/h.

</doc>
<doc id="659268" url="https://pl.wikipedia.org/wiki?curid=659268" title="Henryk Krasiński">
Henryk Krasiński

Henryk Krasiński herbu Ślepowron (ur. 15 lipca 1804 w Laskowicach, powiat piński, zm. 16 września 1876 w Londynie) – oficer, pisarz, emigrant.
Życiorys.
Syn Chryzantego Wilhelma Ignacego Korwin-Krasińskiego h. Ślepowron (1777–1818) i Ludwiki Orzeszko (1785–1842). Podporucznik armii Królestwa Polskiego w 1828, kapitan w armii powstania listopadowego w 1831. Po zakończeniu powstania wyemigrował do Anglii. Odznaczony Krzyżem Złotym Orderu Virtuti Militari przez gen. Ramorino.
Autor napisanej po francusku książki "Le célèbre Vitold, grand-duc de Lithuanie : précédé de notions sur la Samogitie" wydanej w 1834 w Paryżu.
Pochowany w Londynie na cmentarzu St. Patrick's RC Leytonstone.

</doc>
<doc id="659272" url="https://pl.wikipedia.org/wiki?curid=659272" title="Ludwik Józef Krasiński">
Ludwik Józef Krasiński

Ludwik Józef Adam Krasiński herbu Ślepowron (ur. 1833 w Krasnem, zm. 22 kwietnia 1895 w Warszawie) – polski hrabia, ekonomista, przemysłowiec. Był też grandem hiszpańskim, szambelanem austriackim i Kawalerem Honorowym Maltańskim.
Życiorys.
Właściciel majątków ziemskich: Krasne, Żulin, Osmolice, Gułów, Ojców, Ursynów, Sucha, Przystajń, Krasnosielc, Rohatyn, Magnuszew, Adamów.
Syn Augusta (syna generała majora Józefa) i jego kuzynki Joanny z Krasińskich (córki starosty ciechanowskiego Adama), prawnuk podkomorzego różańskiego Michała Hieronima (po kądzieli) i generała majora Ludwika (po mieczu). W 1860 poślubił hrabiankę Elizę Branicką h. Korczak, 13 lat od siebie starszą wdowę po wieszczu Zygmuncie Krasińskim, a w 1882 Magdalenę Zawisza-Kierżgajło h. Łabędź, z którą miał córkę Marię Ludwikę, późniejszą żonę Adama Ludwika Czartoryskiego.
Był również encyklopedystą, autorem artykułów do pięciotomowej XIX-wiecznej Encyklopedii rolnictwa i wiadomości związek z niem mających, gdzie wymieniony jest jako współautor.
W 1881 zainteresował się losem głodujących Kurpiów. Zainicjował powstanie komitetu pomocowego i wyłożył 500 rubli. W 1886 założył w Kadzidle "fabrykę guzików" w formie warsztatów, w których Kurpie tworzyli guziki z rogu, kości i masy perłowej. Powstało 60 warsztatów. Krasiński planowało ich 300. W 1892 działało "kilkaset" warsztatów. Fabryka skończyła działalność zapewne krótko po śmierci fundatora. Zmarł nagle w Warszawie, w nocy 21 kwietnia 1895 roku. Po uroczystościach w Warszawie zwłoki Ludwika Krasińskiego zostały z honorami przewiezione do Krasnego, spoczęły w podziemiach miejscowego kościoła, w otoczeniu prochów przedstawicieli rodu.

</doc>
<doc id="659275" url="https://pl.wikipedia.org/wiki?curid=659275" title="Kapeć">
Kapeć

Kapcie (regionalnie: łapcie, chapcie, bambosze, pantofle, lacie, papucie, laczki, ciapy itp.) – rodzaj obuwia przeznaczony do noszenia w mieszkaniu. Czasem jako kapcie używane są inne rodzaje obuwia takie jak: klapki, japonki, drewniaki czy pantofle.
W niektórych regionach Polski słowo "kapeć" oznacza bardzo zużyty but lub inny rodzaj obuwia. Na Górnym Śląsku i Wielkopolsce najpopularniejsza jest nazwa "laćki" (laczki), na Mazowszu kapcie, w Krakowie pantofle, na wschodzie kraju – "ciapy", natomiast w okolicach Częstochowy – "chapcie".

</doc>
<doc id="659278" url="https://pl.wikipedia.org/wiki?curid=659278" title="Barnard (krater księżycowy)">
Barnard (krater księżycowy)

Barnard – krater uderzeniowy, który jest zlokalizowany obok wschodniej krawędzi widocznej tarczy Księżyca. Północno-zachodnia ściana bezpośrednio przylega do dużego krateru Humboldt, na południe leży krater Abel, a na północnym wschodzie krater Curie, tuż obok Mare Australe.
Formacja została zmieniona i zniekształcona przez późniejsze uderzenia meteorytów. Wnętrze jest nieregularne, z uszkodzonym południowo-zachodnim brzegiem i posiada urwistą krawędź szczególnie w południowej połowie. W środku krateru znajdują się inne, bardzo małe kratery.

</doc>
<doc id="659279" url="https://pl.wikipedia.org/wiki?curid=659279" title="Kapcie">
Kapcie



</doc>
<doc id="659280" url="https://pl.wikipedia.org/wiki?curid=659280" title="Aulus Cornelius Celsus">
Aulus Cornelius Celsus

Aulus Cornelius Celsus (ur. 53 p.n.e., zm. ok. 7 n.e.) – rzymski uczony, encyklopedysta.
Jego dzieło "De medicina libri VIII" (O medycynie ksiąg VIII) jest jedynym zachowanym tomem o wiele większej encyklopedii zatytułowanej "Artes" (Sztuka). Dzieło De medicina zostało odnalezione przez papieża Mikołaja V i opublikowane we Florencji w 1478. Pozostałe zaginione tomy dotyczyły rolnictwa, retoryki i sztuki wojennej. 

</doc>
<doc id="659283" url="https://pl.wikipedia.org/wiki?curid=659283" title="Kamienne Tomanowe">
Kamienne Tomanowe

Kamienne Tomanowe – górna część Wąwozu Kraków w Dolinie Kościeliskiej w Tatrach Zachodnich. Jest to kamienno-trawiasty wąwóz z pojawiającymi się już kępami kosodrzewiny. Rozpoczyna się pod stromym urwiskiem Kazalnicy na zachodnich zboczach Ciemniaka (jeden ze szczytów Czerwonych Wierchów) i stromo opada do Płaśni między Progi. Kamienne Tomanowe ograniczone jest od północy zboczami Wysokiego Grzbietu, od południa Tomanowego Grzbietu. Na wapiennym podłożu bogata gatunkowo flora tatrzańskich roślin wapieniolubnych. M.in. rośnie tutaj ostrołódka Hallera, gatunek w Polsce występujący tylko w Tatrach i to na niewielu tylko stanowiskach. Często spotyka się tutaj kozice. Obszar ten jest nieudostępniony turystycznie, ale jest bardzo dobrze widoczny z zielonego szlaku turystycznego z Doliny Tomanowej na Chudą Przełączkę przez Czerwony Żleb (znajduje się tuż poniżej ścieżki).

</doc>
<doc id="659286" url="https://pl.wikipedia.org/wiki?curid=659286" title="Stanisław Krasiński (wojewoda płocki)">
Stanisław Krasiński (wojewoda płocki)

Stanisław Krasiński herbu Ślepowron (ur. 1558, zm. 1 lutego 1617) – chorąży płocki od 1583, kasztelan ciechanowski od 1587, kasztelan sierpecki od 1590, później podlaski od 1593 oraz płocki od 1596, od 1600 wojewoda płocki, starosta błoński w 1604 roku.
Syn Andrzeja, brat Jana Andrzeja, ojciec Jana Kazimierza i Gabriela i Ludwika i Zofii, żony kasztelana sandomierskiego Mikołaja Spytka Ligęzy.
Poseł na sejm 1585 roku z województwa płockiego.
W 1587 roku podpisał reces, sankcjonujący wybór Zygmunta III Wazy.
W 1613 roku został wyznaczony do Trybunału Skarbowego Koronnego. 

</doc>
<doc id="659287" url="https://pl.wikipedia.org/wiki?curid=659287" title="Pantofel">
Pantofel

Pantofle – słowo pochodzące z języka włoskiego ("pantofola", l.mn. "pantofole") lub z języka francuskiego ("pantoufle"), początkowo określało miękki, wygodny i komfortowy rodzaj obuwia przeznaczony do użycia w domu (komfortowe kapcie, bambosze).
Obuwie.
Na polskim rynku obuwniczym mianem "pantofle" określa się rodzaj eleganckiego obuwia o niskiej cholewce (poniżej kostki) z obcasem lub bez, które łącznie zalicza się do półbutów.
Regionalnie (województwo małopolskie, podkarpackie) słowo "pantofel" oznacza kapeć lub (województwa: mazowieckie, warmińsko-mazurskie, zachodniopomorskie) męskie, eleganckie buty do garnituru.
W XVII w. na Pomorzu wyrabiano pantofle łobeskie – obuwie drewniano-skórzane.

</doc>
<doc id="659288" url="https://pl.wikipedia.org/wiki?curid=659288" title="Boris Smysłowski">
Boris Smysłowski

Boris Aleksiejewicz Smysłowski (ros. Борис Алексеевич Смысловский), ps. "von Regenau", później "Arthur Holmston" (ur. w Terijoki, zm. 5 września 1988 w Liechtensteinie) – rosyjski wojskowy, emigracyjny działacz wolnomularski, dowódca 1 Rosyjskiej Armii Narodowej podczas II wojny światowej, działacz kombatancki.
Życiorys.
Pochodził z rodziny uszlachconej w guberni kijowskiej w 1843. Ukończył 1 korpus kadetów w Moskwie, a następnie Michajłowską Akademię Artyleryjską w Petersburgu. Służył w lejbgwardii 3 brygady artylerii. Brał udział w I wojnie światowej. Był odznaczony licznymi orderami, w tym Orderem św. Anny 4 klasy i Orderem św. Włodzimierza 4 klasy. W 1917 studiował w Nikołajewskiej Akademii Sztabu Generalnego, ale jego naukę przerwał wybuch wojny domowej z bolszewikami. Boris A. Smysłowski przystąpił do białych. Walczył w szeregach samodzielnej dywizji gwardyjskiej na Kubaniu, potem na Krymie, skąd uczestniczył w nieudanym desancie na Kubań. Służbę zakończył w stopniu sztabskapitana jako szef oddziału wywiadowczego formowanej na obszarze odrodoznej Polski 3 Rosyjskiej Armii.
Na emigracji pozostał w Polsce. W latach 1928–1932 przeszedł wyższe kursy organizowane przy zakamuflowanej akademii sztabu generalnego niemieckiej Reichswehry. Po powrocie do Polski od 1935 do 1938 był wysoko postawionym wolnomularzem Starożytnego i Pierwotnego Rytu Memphis-Misraim. Działał także w loży „Piramida Północy” w Warszawie, przewodniczył kapitule „Pelikan pod Jutrzenka Wschodzącą” w Warszawie i pełnił funkcję Wielkiego Egipskiego Konserwatora Obrządków Wielkiej Mistycznej Świątyni na Polskę. Prawdopodobnie w 1938 pomagał wywieźć z Polski archiwum polskich struktur obrządku M.M. do Suwerennego Sanktuarium Starożytnego i Pierwotnego Rytu Memphis-Misraim Francji do Lyonu.
W czasie II wojny światowej podjął współpracę z Niemcami. Współpracował z wywiadem wojskowym Abwehra, uzyskując stopień Sonderführera (K) - odpowiednik  Hauptmanna. Używał wówczas pseudonimu von Regenau. W lipcu 1941 został dowódcą batalionu szkoleniowego złożonego z Rosjan w ramach Grupy Armii „Północ”. Pod koniec 1942 awansował na stopień podpułkownika. Na początku 1943 stanął na czele Sonderstab „R” („Rosja”), zakonspirowanej struktury przygotowującej do walki partyzanckiej i dywersji za liniami Armii Czerwonej. Działała ona w okupowanej Warszawie pod szyldem Wschodniej Firmy Budowlanej Hilgen. Podlegała mu Specjalna Dywizja „R” („Rosja”). W grudniu 1943 Boris A. Smysłowski pod zarzutem działalności na dwie strony trafił do aresztu domowego, zaś Sonderstab „R” i podległe mu oddziały wojskowe zostały rozformowane. Po 6 miesiącach został jednak uwolniony od zarzutów. W tym samym czasie, 17 maja 1944, grupa dywersyjna Kedywu AK, z nie do końca wyjaśnionych przyczyn, dokonała w Warszawie nieudanej próby zamachu na niego. Po uwolnieniu Boris Smysłowski dostał rozkaz sformowania z Rosjan jednostki wojskowej do zadań specjalnych, przeznaczonej do walki partyzanckiej z nacierającą Armią Czerwoną. W ten sposób powstała 1 Rosyjska Dywizja Narodowa z płk. Smysłowskim na czele. 23 stycznia 1945 sztab dywizji został przeniesiony z Wrocławia do Bad Elster w okolicy Drezna. Tam 12 lutego tego roku dywizję przemianowano na Zieloną Armię do Zadań Specjalnych. 4 kwietnia stała się ona 1 Rosyjską Armią Narodową pod dowództwem Smysłowskiego, awansowanego do stopnia generała majora. Przyjął on pseudonim Arthur Holmston dla dezinformacji sowieckiego wywiadu. Pod jego zwierzchnictwo trafił też formalnie, choć nigdy nie doszło do połączenia, Rosyjski Korpus Ochronny i formowana 3 dywizja Sił Zbrojnych Komitetu Wyzwolenia Narodów Rosji. 18 kwietnia wydał rozkaz marszu na zachód do neutralnej Szwajcarii.
W ostatnich dniach wojny na czele około 500 żołnierzy 1 Rosyjskiej Armii Narodowej przekroczył granicę neutralnego Księstwa Liechtenstein, gdzie wszyscy zostali internowani. W późniejszych latach odwiedzili go wysocy funkcjonariusze wywiadu amerykańskiego, w tym Allen Dulles, usiłujący uzyskać posiadane przez niego informacje o Sowietach. Jesienią 1947 Boris A. Smysłowski wraz z grupą b. podkomendnych wyjechał do Argentyny, na zaproszenie rządu Juana Peróna. Utworzył tam Wojenno-Wyzwoleńczy Ruch imienia generalissimusa A.W. Suworowa, zwany Związkiem Suworowskim. W 1966 powrócił do Liechtensteinu, gdzie zmarł 5 września 1988.
Wkroczenie oddziałów 1 Rosyjskiej Armii Narodowej do Liechtensteinu stało się kanwą francusko-szwajcarskiego filmu fabularnego z 1993 roku, pt. „Wiatr ze wschodu”, którego reżyserem był Robert Enrico.

</doc>
<doc id="659289" url="https://pl.wikipedia.org/wiki?curid=659289" title="Pantofle">
Pantofle



</doc>
<doc id="659292" url="https://pl.wikipedia.org/wiki?curid=659292" title="USS Ohio (BB-68)">
USS Ohio (BB-68)

USS "Ohio" (BB-68) miał być pancernikiem typu "Montana" nazwanym od stanu Ohio.
Został zatwierdzony 19 lipca 1940, kontrakt został przyznany stoczni Philadelphia Navy Yard, ale zanim położono stępkę budowa została anulowana 21 lipca 1943. Ten USS "Ohio" byłby czwartym okrętem noszącym tę nazwę.

</doc>
<doc id="659293" url="https://pl.wikipedia.org/wiki?curid=659293" title="Drewniaki">
Drewniaki



</doc>
<doc id="659295" url="https://pl.wikipedia.org/wiki?curid=659295" title="Dekanat Ujazd Śląski">
Dekanat Ujazd Śląski

Dekanat Ujazd Śląski – jeden z 36 dekanatów w rzymskokatolickiej diecezji opolskiej.
W skład dekanatu wchodzi 8 parafii:
Historia.
Archiprezbiterat (odpowiednik dekanatu w dawnej diecezji wrocławskiej) w Ujeździe był jednym z dwunastu na jakie w średniowieczu dzielił się archidiakonat opolski diecezji wrocławskiej.

</doc>
<doc id="659296" url="https://pl.wikipedia.org/wiki?curid=659296" title="USS Maine (BB-69)">
USS Maine (BB-69)

USS "Maine" (BB-69) został zaplanowany jako pancernik typu "Montana" i był przeznaczony dla United States Navy. Nazwa pochodziła od stanu Maine.
Został zatwierdzony 19 lipca 1940, a kontrakt został przekazany New York Navy Yard, ale zanim położono stępkę, kontrakt został anulowany 21 lipca 1943. Ten okręt byłby trzecim w historii US Navy noszącym tę nazwę.

</doc>
<doc id="659298" url="https://pl.wikipedia.org/wiki?curid=659298" title="Stanisław Krasiński (1534–1598)">
Stanisław Krasiński (1534–1598)

Stanisław Krasiński herbu Ślepowron (ur. 1534 w Miszewie Murowanym, zm. 12 września 1598 w Krakowie) – brat Franciszka i Andrzeja, doktor obojga praw, archidiakon łęczycki, kanonik łowicki i gnieźnieński od 1562, sekretarz królewski od 1566, sekretarz Stefana Batorego, kanonik krakowski i kustosz płocki od 1571, archidiakon krakowskiej kapituły katedralnej od 1573, kanonik sandomierski od 1588 oraz prałat.
Życiorys.
Był synem stolnika ciechanowskiego Jana Krasińskiego. W 1550 zapisał się na studia na Akademię Krakowską. 23 września 1562 został kanonikiem gnieźnińskim, na sejmach 1563 i 1565 bronił dóbr kapitulnych przed egzekucją. W 1565 posłował do Rzymu jako wysłannik polskiego duchowieństwa; przed papieżem Piusem IV wygłosił mowę; uzyskując zawieszenie dla Polski postanowień soboru trydenckiego przeciwko łączeniu beneficjów, a prócz tego 18 września 1565 otrzymał w Rzymie godność doktora obojga praw. W 1566 został sekretarzem królewskim dzięki poparciu brata Franciszka, sprawował funkcję wielkiego sekretarza (regenta kancelarii mniejszej). Na tym stanowisku uczestniczył w sejmie unijnym 1569 i elekcyjnym 1573. W 1568 został scholastykiem gnieźnieńskim, w 1571 kustoszem płockim i kanonikiem krakowskim, w 1573 był kanonikiem warszawskim i sandomierskim oraz archidiakonem krakowskim. Kapituła gnieźnieńska wysłała go na sejm w 1566 i koronacyjny w 1574, a krakowska na sejmy 1572, 1573 i 1582 oraz na sejmik generalny małopolski 1576 a także na synody piotrkowskie 1577 i 1589 oraz na obrady Trybunał Koronnego w 1590. W sierpniu 1591 r. nowy biskup krakowski Jerzy Radziwiłł mianował go zarządcą diecezji na czas swego pobytu we Włoszech oraz wikariuszem generalnym. Dwie ostatnie funkcje pełnił Krasiński od 8 listopada 1591 do śmierci. Zmarł w Krakowie lub okolicy 11 (lub 12) września 1598 r. Pochowany w katedrze wawelskiej, gdzie ma epitafium a drugie późniejsze w Krasnem.

</doc>
<doc id="659299" url="https://pl.wikipedia.org/wiki?curid=659299" title="USS New Hampshire (BB-70)">
USS New Hampshire (BB-70)

USS "New Hampshire" (BB-70) został zaplanowany jako pancernik typu "Montana" i był przeznaczony dla United States Navy. Nazwa pochodziła od stanu New Hampshire.
Został zatwierdzony 19 lipca 1940, a kontrakt został przekazany New York Navy Yard, ale zanim położono stępkę, kontrakt został anulowany 21 lipca 1943. Ten okręt byłby trzecim w historii US Navy noszącym tę nazwę.

</doc>
<doc id="659306" url="https://pl.wikipedia.org/wiki?curid=659306" title="Stanisław Krasiński (zm. 1654)">
Stanisław Krasiński (zm. 1654)

Stanisław Krasiński herbu Ślepowron (zm. w 1654 roku) – kasztelan ciechanowski w latach 1644-1650, kasztelan płocki w latach 1650-1654, starosta nowomiejski w 1645 roku.
Syn wojewody płockiego Stanisława. Żonaty był z Katarzyną Szczawińską, Teofilą Grzybowską i Barbarą Noskowską. Z Grzybowską miał synów: Mikołaja, Władysława, Jakuba, córki Annę i Mariannę. Z Noskowską synów: Jana i Józefa. 
Studiował w kolegium jezuitów w Pułtusku w 1617 roku.

</doc>
<doc id="659311" url="https://pl.wikipedia.org/wiki?curid=659311" title="Alfred FitzRoy">
Alfred FitzRoy

Alfred William Maitland FitzRoy (ur. 3 marca 1850. zm. 10 stycznia 1930) – brytyjski arystokrata i polityk, młodszy syn Augustusa FitzRoya, 8. księcia Grafton i Anne Balfour, córki Jamesa Balfoura. Po śmierci swojego starszego brata, Henry’ego, przyjął tytuł hrabiego Euston, przysługujący dziedzicowi tytułu księcia Grafton. Tytuł książęcy odziedziczył po śmierci swojego ojca w 1918 r. Od tamtej pory, jako par Anglii, zasiadał w Izbie Lordów.
27 kwietnia 1875 r. poślubił Margaret Rose Smith (1855 - 10 marca 1913), córkę Erica Carringtona Smitha i Mary Maberly. Alfred i Margaret mieli razem syna i dwie córki:
8 stycznia 1916 r. poślubił Susannę Mary McTaggart-Stewart (1 kwietnia 1878 - 3 października 1961), córkę sir Marka Johna McTaggart-Stewarta, 1. baroneta i Marianne Susanny Ommaney, córki Johna Orde'a Ommaneya. Alfred i Susanna mieli razem dwie córki:

</doc>
<doc id="659315" url="https://pl.wikipedia.org/wiki?curid=659315" title="XXVIII LO w Warszawie">
XXVIII LO w Warszawie



</doc>
<doc id="659316" url="https://pl.wikipedia.org/wiki?curid=659316" title="Alfred William Maitland FitzRoy, 8. książę Grafton">
Alfred William Maitland FitzRoy, 8. książę Grafton



</doc>
<doc id="659321" url="https://pl.wikipedia.org/wiki?curid=659321" title="Zasada korespondencyjności">
Zasada korespondencyjności



</doc>
<doc id="659324" url="https://pl.wikipedia.org/wiki?curid=659324" title="Chloroheksydyna">
Chloroheksydyna

Chloroheksydyna – organiczny związek chemiczny; syntetyczny antyseptyk, pochodna biguanidu. Stosowana w postaci glukonianu lub octanu działa silnie na bakterie Gram-dodatnie, natomiast słabiej na Gram-ujemne. Jest używana głównie jako środek odkażający skórę, błony śluzowe, rany oraz narzędzia chirurgiczne.
Działanie.
Działanie przeciwbakteryjne (bakteriostatyczne i bakteriobójcze) polega na uszkadzaniu błony komórkowej bakterii (prowadzące do zwiększenia jej przepuszczalności), a nie na inaktywacji ATP-azy jak sądzono wcześniej. Chloroheksydyna działa silnie bakteriobójczo na bakterie Gram-dodatnie, słabiej – na bakterie Gram-ujemne oraz niektóre wirusy. Nie działa na prątki kwasooporne, niektóre szczepy pałeczki "Pseudomonas" i "Proteus" oraz przetrwalniki bakterii. Aktywność substancji jest zwiększona w roztworze alkoholowym i porównywalna z działaniem jodopowidonu i heksachlorofenu.
Zastosowanie.
Chloroheksydyna jest środkiem odkażającym stosowanym do odkażania skóry przed zabiegiem chirurgicznym (0,5% roztwór alkoholowy lub 1% roztwór wodny), do odkażania rąk (roztwory alkoholowe o stężeniu do 4%) lub (rzadziej) do odkażania ran (zwłaszcza oparzeniowych – 0,5% roztwór wodny). Roztwór 1:5000 stosowany jest do krótkotrwałego przechowywania wyjałowionych narzędzi. Jest również używana jako aktywny składnik płukanek i żelów doustnych (o stężeniu odpowiednio 0,1% i 0,2%), mających na celu zniszczenie bakterii próchnicotwórczych zawartych głównie w płytce nazębnej. Kremy z dodatkiem chloroheksydyny stosuje się w leczeniu trądziku i gronkowcowych zakażeniach skóry. Do przepłukiwania pęcherza moczowego podczas cystoskopii stosuje się 0,02% roztwór wodny. Przy zabiegach ginekologicznych i położniczych stosuje się roztwory wodne o stężeniu 0,02-0,05%.
Warunkiem rozwinięcia działania jest przynajmniej 5-minutowy kontakt tkanek z substancją leczniczą.
Przeciwwskazania.
Chloroheksydyna jest przeciwwskazana przy zabiegach mogących doprowadzić do wprowadzenia substancji do płynu mózgowo-rdzeniowego (zabiegi w obrębie OUN, niektóre otorynolaryngologiczne).
Toksyczność.
Chloroheksydyna ma niewielką toksyczność. Słabo wchłania się z przewodu pokarmowego i powłok ciała, mimo to przedostając się do krwiobiegu, może wywoływać hemolizę. Jest wydalana w niezmienionej postaci przez nerki.
Działania niepożądane.
Może wywołać miejscowe reakcje nadwrażliwości (rzadko uogólnione), fotodermatozy, wyjątkowo hemolizę.
Interakcje.
Roztwory mydła, detergenty anionowe, jony chlorkowe i środowisko zasadowe zmniejszają aktywność chloroheksydyny. Światło, wysoka temperatura (&gt;25 °C), korek naturalny – inaktywują lek. Krótkotrwałe działanie termiczne na roztwory wodne (30 minut w ok. 115 °C) nie wpływa na aktywność leku, ale pozwala na wyjałowienie. Podchloryny stosowane do prania bielizny zabrudzonej chloroheksydyną wywołują powstawanie brunatnych plam.
Postać.
Chloroheksydyna produkowana jest w formie płynu (do płukania jamy ustnej, do irygacji, do odkażania skóry, ran i oparzeń). Jako składnik preparatów złożonych dostępna również jako krem, żel i tabletki do ssania.

</doc>
<doc id="659327" url="https://pl.wikipedia.org/wiki?curid=659327" title="MIDAS 1">
MIDAS 1



</doc>
<doc id="659328" url="https://pl.wikipedia.org/wiki?curid=659328" title="John FitzRoy (książę)">
John FitzRoy (książę)

John Charles William FitzRoy (ur. 1 sierpnia 1914, zm. 1 sierpnia 1936) – brytyjski arystokrata, jedyny syn Williama FitzRoya, wicehrabiego Ipswich (syna 8. księcia Grafton) i Auriol Margaretty Brougham, córki majora Jamesa Broughama. Po śmierci swojego ojca w katastrofie lotniczej w 1918 r. został dziedzicem tytułów swojego dziadka, które odziedziczył po jego śmierci w 1930 r.
Książę wykształcenie odebrał w Trinity College na Uniwersytecie Cambridge. Zginął w wypadku podczas wyścigów samochodowych w dzień swoich 22. urodzin. Nie ożenił się i nie miał dzieci. Wraz z jego śmiercią tytuły hrabiego i barona Arlington oraz wicehrabiego Thetford zostały podzielony między jego dwie siostry - lady Jane i lady Mary. Córce tej ostatniej, Jennifer Forwood, przywrócono tytuł baronowej Arlington w 1999 r. Tytuł księcia Grafton przypadł bocznej linii rodziny FitzRoy.

</doc>
<doc id="659329" url="https://pl.wikipedia.org/wiki?curid=659329" title="John Charles William FitzRoy, 9. książę Grafton">
John Charles William FitzRoy, 9. książę Grafton



</doc>
<doc id="659332" url="https://pl.wikipedia.org/wiki?curid=659332" title="Wicehrabia Thetford">
Wicehrabia Thetford



</doc>
<doc id="659333" url="https://pl.wikipedia.org/wiki?curid=659333" title="Howell Heflin">
Howell Heflin

Howell Thomas Heflin (ur. 19 czerwca 1921 w Poulan, Georgia, zm. 29 marca 2005 w Tuscumbia, Alabama) – amerykański polityk, działacz Partii Demokratycznej, który w latach 1979–1997 reprezentował stan Alabama w Senacie Stanów Zjednoczonych.
Przed rozpoczęciem kariery politycznej.
Chociaż przyszedł na świat w małej miejscowości Poulan w Georgii, to jednak całe życie związany był z sąsiednią Alabamą.
Pochodził z rodziny o pewnych tradycjach politycznych. Jego wuj, J. Thomas Heflin, również pełnił funkcję senatora z Alabamy w latach 1920–1931. Howell wychowywał się z miejscowości nazwanej na cześć właśnie jego rodziny Heflin (Cleburne Count, Alabama). Rodzicami Howella byli Marvin Rutledge Heflin oraz Louise D. Strudwick.
Po ukończeniu szkół publicznych w Alabamie studiował prawo na Birmingham Southern College (który ukończył w 1942), oraz wydziale prawa University of Alabama (1948). W tym samym roku, w którym ukończył stanowy uniwersytet przyjęto go do palestry i mógł rozpocząć własną praktykę adwokacką w Tuscumbia.
W czasie II wojny światowej służył w szeregach US Marine Corps (1942–1946). Brał udział w walkach w rejonie Pacyfiku, m.in. na Bougainville oraz Guam. Za zasługi w boju odznaczono go srebrną gwiazdą (ang. "Silver Star").
W roku 1952 poślubił Elizabeth Ann Carmichael, z którą miał syna Howella Thomasa juniora. Po wojnie był m.in. profesorem prawa.
Senator Stanów Zjednoczonych.
Po tym, jak prominentny senator-demokrata John Sparkman postanowił nie ubiegać się o ponowny wybór w 1978 roku Heflin, który w latach 1971–1977 stał na czele stanowego Sądu Najwyższego w Alabamie, uzyskał nominację na jego miejsce. Wtedy jeszcze Alabama, aczkolwiek zdecydowanie konserwatywna, wciąż popierała demokratów, więc Heflin z łatwością wygrał wybory.
Wybierano go ponownie na kolejne sześcioletnie kadencje senackie w 1984 oraz 1990. Ogółem w ławach izby wyższej amerykańskiego Kongresu spędził równe 18 lat.
W czasie swej kariery był jednym z bardziej konserwatywnych demokratów, co odpowiadało ogólnemu pejzażowi politycznemu na Głębokim Południu, którego część reprezentował. Opowiadał się m.in. przeciwko dopuszczeniu możliwości przerywania ciąży, ograniczeniu prawa do posiadania broni palnej. Popierał także wysłanie wojsk na wojnę w Zatoce Perskiej, czemu sprzeciwiła się większość senackich demokratów. Głosował też przeciwko federalnym prawom zakazującym dyskryminacji osób o orientacji homoseksualnej, oraz traktatowi o utworzeniu NAFTY.
Popierał jednak ustawy o wyrównywaniu szans dla ludności kolorowej (tzw. "affirmative action"), oraz zwalczał nominację radykalnie konserwatywnego Clarence'a Thomasa do Sądu Najwyższego Stanów Zjednoczonych. Uchodził więc co prawda bardziej za konserwatystę, ale raczej umiarkowanego.
Przez długi okres, do końca swej kadencji, Heflin przewodniczył komitetowi senackiemu ds. etyki.
W czasie swej kadencji uważano, iż ma duże szansę na nominację na sędziego Sądu Najwyższego przez prezydenta Ronalda Reagana, przy poparciu obu partii. Jednakże odrzucił sugestię, woląc pozostać w Senacie.
Nie ubiegał się o czwartą kadencję w 1996. Jego następcą wybrano republikańskiego prokuratora generalnego Alabamy Jeffa Sessionsa. Helfin był aż do roku 2018 ostatnią osobą, która reprezentowała Alabamę w Senacie USA jako demokrata (Richard Shelby został wybrany jako demokrata w 1986, ale zmienił przynależność partyjną w 1994). Dziś stan ten uchodzi za bastion Partii Republikańskiej.

</doc>
<doc id="659334" url="https://pl.wikipedia.org/wiki?curid=659334" title="Andrzej Szozda">
Andrzej Szozda

Andrzej Zbigniew Szozda (ur. 21 lutego 1932 w Kraśniczynie, zm. 19 lipca 2020 w Warszawie) – polski inżynier i polityk, minister energetyki i energii atomowej (1976–1979).
Życiorys.
Syn Stanisława i Zofii. Był absolwentem Szkoły Inżynierskiej w Poznaniu i Politechniki Warszawskiej, gdzie uzyskał tytuł inżyniera budownictwa lądowego. W 1949 został kierownikiem budowy w Poznańskim Przedsiębiorstwie Budownictwa, a w 1955 starszym inspektorem w Najwyższej Izbie Kontroli. W 1957 został szefem produkcji w Społecznym Przedsiębiorstwie Budownictwa PPB-4, następnie w 1959 starszym projektantem w przedsiębiorstwie „Inwestoprojekt”. Od 1962 do 1963 naczelny inżynier w Biurze Projektowym Budownictwa Komunalnego, do 1964 zastępca dyrektora w Poznańskim Zjednoczeniu Budownictwa, a od 1965 do 1969 dyrektor Wrocławskiego Zjednoczenia Budownictwa.
Należał do Polskiej Zjednoczonej Partii Robotniczej, od 1969 do 1976 podsekretarz stanu w Ministerstwie Budownictwa i Przemysłu Materiałów Budowlanych (1975–1976 I zastępca ministra). Od 1976 do 1979 minister energetyki i energii atomowej w rządzie Piotra Jaroszewicza.
Zmarł 19 lipca 2020 w Warszawie i 23 lipca po mszy w Kościele Świętych Apostołów Piotra i Pawła w Pyrach został pochowany na miejscowym cmentarzu.

</doc>
<doc id="659336" url="https://pl.wikipedia.org/wiki?curid=659336" title="Monastyr Nowy Wałaam">
Monastyr Nowy Wałaam

Nowy Wałaam, Nowe Valamo (fiń. "Uusi Valamo") – klasztor prawosławny w Finlandii, w mieście Heinävesi.
Klasztor założony został w 1940 przez 150 prawosławnych mnichów, którzy uciekli przed spodziewanymi prześladowaniami z położonego w obecnej rosyjskiej Karelii monastyru Wałaamskiego, gdy ziemie, na którym się on znajduje, na mocy traktatu pokojowego kończącego wojnę zimową zostały przekazane Związkowi Radzieckiemu.
Uciekając mnisi zabrali ze starego klasztoru większość jego zabytkowego wyposażenia, włącznie z dzwonem. Wszystko to posłużyło do wyposażenia nowego monasteru.
W latach 1945–1957 klasztor był podporządkowany Rosyjskiej Cerkwi Prawosławnej. W 1957 uregulowano niektóre spory kanoniczne pomiędzy Finami a Rosjanami. Między innymi ustalono, że Nowy Wałaam pod względem administracyjnym i kanonicznym będzie podporządkowany Kościołowi Fińskiemu. Siedmiu mnichów (Rosjan) przeniosło się do klasztoru Pskowsko-Pieczerskiego. Ostatni rosyjski mnich w Nowym Wałaamie zmarł w 1984 mając 110 lat i odtąd w murach klasztoru pozostają już tylko mnisi-Finowie.

</doc>
<doc id="659337" url="https://pl.wikipedia.org/wiki?curid=659337" title="Księżyc nieregularny">
Księżyc nieregularny



</doc>
<doc id="659339" url="https://pl.wikipedia.org/wiki?curid=659339" title="Hydronim">
Hydronim

Hydronim (z greckiego "hydor" (ὕδωρ), „woda” oraz "onoma" (ὄνομα), „nazwa, imię”) – nazwa rzeki, jeziora, bądź też innego zbiornika wodnego. Hydronimami zajmuje się dział językoznawstwa zwany hydronimią.
Tak jak inne toponimy, hydronimy są bardzo konserwatywne lingwistycznie. Na przykład, nazwa Mississippi przeszła z języków Pierwszych Narodów amerykańskich do języków europejskich (podobnie jak niezliczone inne nazwy geograficzne).
Czasem ten sam zbiornik wodny ma kilka różnych hydronimów, na przykład Vltava i Moldau (nazwa rzeki Wełtawy w odpowiednio czeskim i niemieckim).
Odwrotny przypadek jest również częsty: hydronimy oznaczające różne zbiorniki w różnych językach mogą mieć wspólną etymologię. Na przykład: Dunaj, Don, Dniestr, Dniepr, Doniec (i wiele innych) zawierają ten sam rdzeń scytyjski oznaczający „wodę” (porównaj słowa "rzeka Don" i "woda" we współczesnym języku osetyjskim).

</doc>
<doc id="659347" url="https://pl.wikipedia.org/wiki?curid=659347" title="Pyzy (danie)">
Pyzy (danie)

Pyzy (l. poj. pyza) – potrawa kuchni polskiej (zwykle obiadowa) w postaci dużych klusek ziemniaczanych lub drożdżowych, przyrządzanych w sposób charakterystyczny dla kuchni regionalnych.
Główne odmiany.
Pyzy ziemniaczane.
Przygotowywane z ziemniaków (wyłącznie z tartych surowych lub łącząc gotowane i tarte surowe), względnie z dodatkiem mąki, jaj i soli, gotowane we wrzątku. O kształcie kulistym lub owalnym
Mogą stanowić indywidualne danie (polane np. stopioną słoniną, serwowane niekiedy z zasmażaną kapustą) lub być dodatkiem do duszonych mięs. Mogą być przygotowywane z farszem: mięsnym, twarogowym bądź grzybowym.
Potrawami z kategorii pyz ziemniaczanych są m.in. goły, kartacze, litewskie cepeliny i kluski śląskie.
Pyzy drożdżowe.
Przyrządzane z mąki, jaj, drożdży, mleka, masła, cukru i soli. Gotowane na parze (zob. pampuchy) lub w wodzie. W literaturze spotykane są także propozycje upieczenia pyz w piecu. W kuchni podhalańskiej znane są bombolki – pieczone drożdżowe kluski podawane z roztopionym masłem z miodem. W kuchni śląskiej zaś – buchty.

</doc>
<doc id="659353" url="https://pl.wikipedia.org/wiki?curid=659353" title="Wodłozierski Park Narodowy">
Wodłozierski Park Narodowy

Wodłozierski Park Narodowy (ros. Водлозерский национальный парк) – park narodowy w północno-zachodniej europejskiej części Rosji, położony na terenach rejonu oneskiego wchodzącego w skład obwodu archangielskiego oraz rejonu pudożskiego w Republice Karelii.
Park został utworzony 20 kwietnia 1991 w celu ochrony unikatowych kompleksów leśnych położonych wokół jeziora Wodłoziero i rzeki Ileksy. Od 2001 roku Wodłozierski Park Narodowy ma status rezerwatu biosfery UNESCO. W 2000 roku został zakwalifikowany przez BirdLife International jako ostoja ptaków IBA.
Obszar parku obejmuje powierzchnię około 4689 km², z której większość – około 2989 km² ha znajduje się w obwodzie archangielskim, a 1700 km² położone jest w Republice Karelii.

</doc>
<doc id="659356" url="https://pl.wikipedia.org/wiki?curid=659356" title="Słowacka Unia Chrześcijańska i Demokratyczna">
Słowacka Unia Chrześcijańska i Demokratyczna



</doc>
<doc id="659358" url="https://pl.wikipedia.org/wiki?curid=659358" title="Miguel Bernardo Bianquetti">
Miguel Bernardo Bianquetti

Migueli, właśc. Miguel Bernardo Bianquetti, (ur. 19 grudnia 1951 roku w Ceucie) - hiszpański piłkarz, wychowanek Cádiz CF, wieloletni zawodnik klubu FC Barcelona, środkowy obrońca.
Od sezonu 1973/1974 nieprzerwanie przez 16 lat reprezentował barwy Barcelony. Wystąpił w jej barwach łącznie 548 razy (391 w lidze), strzelając 27 bramek. Dwa razy zdobył mistrzostwo Hiszpanii (1974, 1985), czterokrotnie Puchar Króla (1978, 1981, 1983, 1988), dwa puchary ligi (1982, 1986), Superpuchar Hiszpanii (1984), a także dwa Puchary Zdobywców Pucharów (PZP - 1979, 1982). 32-krotny reprezentant Hiszpanii (1974-1980), z którą wystąpił na Mistrzostwach Świata w 1978 roku oraz Mistrzostwach Europy w 1980 roku. Migueli miał świetne predyspozycje fizyczne, skąd wziął się jego przydomek "Tarzan".

</doc>
<doc id="659360" url="https://pl.wikipedia.org/wiki?curid=659360" title="Piramida Dżedefre">
Piramida Dżedefre

Piramida Dżedefre – piramida z całym kompleksem grobowym władcy Egiptu Dżedefre z IV dynastii, zlokalizowana w północnej części nekropoli memfickiej w Abu Roasz. Piramida ta jest najdalej na północ położoną piramidą władcy starożytnego Egiptu.
Budowle grobowe tego kompleksu wzniesiono na wzór kompleksów z Sakkary, a w ich skład wchodzą: świątynia kultowa, rampa i droga oraz dolna świątynia. Rampa ma długość 1700 m i jest najdłuższą rampą z okresu Starego Państwa. Kompleks ten nie został ukończony, co może stanowić przesłankę do twierdzenia o krótkim panowaniu Dżedefre. Budowle wzniesiono z cennych materiałów – sjenitu i czerwonego kwarcytu – co tłumaczy znaczne ich rozgrabienie. 
Dżedefre idąc śladami ojca tak jak Cheops wykorzystał w swojej budowli granit. Cheops używał granitu do zbudowania sarkofagu i pokrycia od wewnątrz komory grobowej, a jego syn Dżedefre granitu używał do obłożenia podstawy piramidy na wysokość 13 metrów. Nie tylko łączy piramidę Dżedefre z piramidą ojca, sam czubek piramidy Dżedefre i piramidy jego ojca jest na tej samej wysokości nad poziomem morza.
Do komory grobowej wiódł długi na ok. 50 m korytarz. Komora grobowa znajdowała się na głębokości ok. 20 m, a sarkofag był prawdopodobnie zbudowany z czerwonego granitu. Długość jej boku, jak się szacuje, miała wynosić ok. 100 m, a wysokość – 92 m.
Wzdłuż południowego brzegu świątyni znajduje się długi na ok. 37 m wykop na łódź, wewnątrz którego i w którego pobliżu w 1901 r. znaleziono liczne fragmenty rozbitych kwarcytowych posągów (w sumie ok. dwudziestu) przedstawiających Dżedefre oraz jego żony i synów. Wśród zachowanych kawałków były trzy głowy władcy, z których obecnie dwie znajdują się w Luwrze, a jedna w Muzeum Egipskim w Kairze.
Do naszych czasów zachowało się niewiele: skalny rdzeń piramidy, wielkie wykopy pod fundamenty oraz ok. 20 m konstrukcji właściwej. Świątynia przylegająca do wschodniego boku piramidy została zniszczona w tak dużym stopniu, że nie można odtworzyć szczegółów jej planu. Piramida ta jeszcze w XIX w. była źródłem materiału budowlanego dla nowych konstrukcji wznoszonych w Kairze.

</doc>
<doc id="659361" url="https://pl.wikipedia.org/wiki?curid=659361" title="Choroby przyzębia">
Choroby przyzębia

Choroby przyzębia, periodontopatie – choroby obejmujące przyzębie. Profilaktyką (zapobieganiem) i leczeniem chorób przyzębia zajmuje się periodontologia – nauka o przyzębiu (tj. aparacie zawieszeniowym zęba). Periodontologia jest dziedziną stomatologii.
W 2018 roku zastąpiono dotychczas obowiązującą od 1999 roku klasyfikację z Międzynarodowych Warsztatów Periodontologicznych nową klasyfikacja chorób przyzębia, opublikowaną na konferencji EuroPerio 9 w Amsterdamie.
Zalicza się do nich:
Przyczyny i leczenie.
Choroby przyzębia (→ "parodont") rozpoznaje się zarówno u dzieci, młodzieży i dorosłych. Dane epidemiologiczne wykazały, że 50% 7-latków, 75% 12-latków i 99% dorosłych ma chore przyzębie. Częstość występowania tych schorzeń kwalifikuje je do grupy chorób społecznych. 
W wyniku chorób przyzębia dochodzi m.in. do rozchwiania i utraty zębów. 
Przyczynami chorób przyzębia są:
Zabiegi stosowane w leczeniu to:

</doc>
<doc id="659363" url="https://pl.wikipedia.org/wiki?curid=659363" title="George Howard (baron Howard of Henderskelfe)">
George Howard (baron Howard of Henderskelfe)

George Anthony Geoffrey Howard, baron Howard of Henderskelfe (ur. 22 maja 1920, zm. 27 listopada 1984), brytyjski wojskowy, polityk i działacz BBC, syn wielokrotnego członka Parlamentu George'a Williama Howarda (młodszego syna hrabiego Carlisle) i Ethel Christian Methuen, córki marszałka polnego Paula Methuena. Kształcił się w Eton College i Balliol College w Oksfordzie.
Po ukończeniu studiów wstąpił do wojska, do regimentu Green Howards, gdzie uzyskał stopień majora. Podczas II wojny światowej wstąpił do armii indyjskiej i walczył przeciwko Japończykom w Birmie, gdzie został ranny. Po wojnie został w 1947 r. członkiem Rady Hrabstwa Yorkshire, zaś w 1952 r. został Sędzią Pokoju dla tego hrabstwa. W latach 1969-1984 był przewodniczącym Stowarzyszenia Posiadaczy Ziemskich.
Przez wiele lat zasiadał w zarządzie BBC. W 1980 r. po rezygnacji Michaela Swanna został wybrany prezesem BBC (stwierdził, że za kierowanie stacją oddałby swój zamek). Udało mu się obronić BBC przed upartyjnieniem i obronił jej rangę stacji niezależnej i działającej dla publicznego dobra, co uwidoczniło się w relacjach z wojny o Falklandy. Był człowiekiem w rozległych zainteresowaniach i sporej wiedzy. Wprowadzał w stacji najnowsze technologie.
W 1983 r. z powodu pogarszającego się stanu zdrowia zrezygnował z funkcji prezesa. Otrzymał tytuł barona Howard of Henderskelfe i wycofał się do swojej rezydencji Castle Howard w Yorkshire. Zmarł tam w 1984 r.
11 maja 1949 r. poślubił lady Cecilię Blanche Genevieve FitzRoy (13 maja 1922 - 1974), córkę Alfreda FitzRoya, 8. księcia Grafton i Susanny Mary McTaggart-Stewart, córki sir Marka Johna McTaggart-Stewarta, 1. baroneta. George i Cecilia mieli razem czterech synów:

</doc>
<doc id="659366" url="https://pl.wikipedia.org/wiki?curid=659366" title="Linijka (pojazd)">
Linijka (pojazd)

Linijka (pol.) – lekki, jednokonny, czterokołowy pojazd zaprzęgowy z pojedynczym długim tapicerowanym siedzeniem, opartym na osiach lub poprzecznych resorach. Podróżowało się nim siedząc okrakiem lub bokiem. Był charakterystyczny dla polskiej wsi XIX i XX wieku, najczęściej używany do objeżdżania pól przez ekonomów lub jako pojazd myśliwski.

</doc>
<doc id="659368" url="https://pl.wikipedia.org/wiki?curid=659368" title="Porozumienie Liberałów i Demokratów na rzecz Europy">
Porozumienie Liberałów i Demokratów na rzecz Europy

Porozumienie Liberałów i Demokratów na rzecz Europy (ang. "Alliance of Liberals and Democrats for Europe", fr. "Alliance des Démocrates et des Libéraux pour l’Europe", ALDE) – frakcja polityczna w Parlamencie Europejskim VI, VII i VIII kadencji. Powstała jako ponadnarodowe porozumienie zawarte w 2004 z inicjatywy dwóch europejskich ugrupowań politycznych: Partii Europejskich Liberałów, Demokratów i Reformatorów (przemianowanej w 2012 na Partię Porozumienia Liberałów i Demokratów na rzecz Europy) oraz powstałej tuż po wyborach do PE VI kadencji Europejskiej Partii Demokratycznej.
Grupa, zapoczątkowana w PE, została również sformalizowana w szczególności w Komitecie Regionów, Zgromadzeniu Parlamentarnym Rady Europy oraz Zgromadzeniu Parlamentarnym NATO. Na inauguracyjnym posiedzeniu frakcji przyjęto dziesięciopunktowy „program dla Europy”. Była reaktywowana po wyborach europejskich w 2009 i 2014. W VI i VII kadencji była trzecią najliczniejszą grupą, w VIII kadencji stała się czwartą grupą pod względem liczebności.
Po kolejnych wyborach europejskich w 2019 grupa została zastąpiona przez nową frakcję o nazwie Odnówmy Europę.

</doc>
<doc id="659369" url="https://pl.wikipedia.org/wiki?curid=659369" title="Karina Habšudová">
Karina Habšudová

Karina Habšudová (ur. 2 sierpnia 1973 w Bojnicach) – słowacka tenisistka, reprezentantka kraju w Fed Cup, olimpijka z Atlanty (1996) i Sydney (2000).
Kariera tenisowa.
Jako juniorka została mistrzynią US Open 1991 w grze pojedynczej dziewcząt. W grze podwójnej triumfowała w Australian Open 1991 z Barbarą Rittner oraz w Wimbledonie 1990 w parze z Andreą Strnadovą.
Habšudová pojawiła się na światowych kortach w 1989 roku. Na turnieju w Filderstadt w 1994, jako 61. zawodniczka świata i kwalifikantka, wygrała z Conchitą Martínez. Została najniżej sklasyfikowaną zawodniczką, która wygrała z mistrzynią Wimbledonu (od 1975 roku). Jej rekord poprawiła w 1999 roku Ľudmila Cervanová (pokonała Janę Novotną w Budapeszcie). Dwa lata później Habšudová odniosła serię zwycięstw nad czołowymi zawodniczkami świata. W drodze do ćwierćfinału French Open 1996 wygrała z Martiną Hingis oraz z Anke Huber, ulegając dopiero Arantxy Sánchez Vicario. Została pierwszą Słowaczką, która osiągnęła tak wysoki pułap turnieju wielkoszlemowego. Zaliczyła pierwszy zawodowy finał w Berlinie. Wygrała tam z Mary Pierce, przegrała ze Steffi Graf. Jako jedna z szesnastu najlepszych tenisistek świata, zakwalifikowała się do imprezy kończącej sezon. W 1997 awansowała, jako pierwsza Słowaczka, do czołowej dziesiątki rankingu kobiet. W sezonie 1998 osiągnęła sukcesy w rywalizacji drużynowej, zdobywając Puchar Hopmana i awansując z reprezentacją do grupy światowej Fed Cup. Jedyny tytuł singlowy wygrała w 1999 roku w Pörtschach. Zwyciężyła tam również imprezę deblową (wówczas jako jedna z pięciu zawodniczek dokonała takiej sztuki, obok Martiny Hingis, Lindsay Davenport, Arantxy Sánchez Vicario i Sereny Williams). Kolejny finał zawodowy osiągnęła w Sopocie, ponosząc porażkę w decydującym meczu z Conchitą Martínez. Awansowała ponadto z zespołem narodowym do półfinału Fed Cup, wygrywając mecze singlowe i deblowy przeciwko Szwajcarii. W 2000 roku w Bratysławie doszła do półfinału singla (wygrała m.in. z Henrietą Nagyovą i Kremer), oraz wywalczyła tytuł debla. Pokonując Nathalie Tauziat w Indian Wells, po raz pierwszy od czterech lat pokonała zawodniczkę z pierwszej dziesiątki rankingu.
Habšudová dwukrotnie startowała na igrzyskach olimpijskich, w Atlancie (1996) i Sydney (2000). W konkurencji gry pojedynczej w obu edycjach osiągnęła trzecią rundę, natomiast w grze podwójnej przegrała w pierwszej rundzie w Atlancie i drugiej rundzie w Sydney.
W 2001 roku zakwalifikowała się do drugiej rundy w Berlinie, przegrywając z Venus Williams. Doszła do półfinału miksta na londyńskich kortach Wimbledonu. Na US Open odpadła w drugiej rundzie z Jeleną Diemientiewą.

</doc>
<doc id="659372" url="https://pl.wikipedia.org/wiki?curid=659372" title="13 demonów Scooby Doo">
13 demonów Scooby Doo

13 demonów Scooby Doo (ang. "The 13 Ghosts of Scooby-Doo") – siódmy serial animowany z serii "Scooby Doo", wyprodukowany w roku 1985 w studiu Hanna-Barbera. Oryginalnie był emitowany w ABC, a potem w Cartoon Network i Boomerangu; te dwie stacje zajęły się też emisją w Polsce. W późniejszym czasie serial nadawany był na kanale TV4, a w TV6 w 2014 roku.
Fabuła.
Za sprawą dwóch duchów, Bogla i Weerda, Kudłaty i Scooby uwolnili z tajemniczego kufra 13 najstraszniejszych demonów świata. Teraz wraz z Daphne, Scrappym i nowo poznanym chłopcem, Flim Flamem, kierowani przez czarodzieja Vincenta Van Ghoula, muszą wsadzić wszystkie upiory z powrotem do kufra. Mogą to zrobić tylko oni, ponieważ to oni je uwolnili.
Wersja polska.
Wersja polska: Master Film
Reżyseria: Sławomir Pietrzykowski
Dialogi polskie:
Teksty piosenek:
Dźwięk:
Montaż:
Kierownik produkcji: Dariusz Paprocki
Wystąpili:
Lektor: Jacek Brzostyński

</doc>
<doc id="659374" url="https://pl.wikipedia.org/wiki?curid=659374" title="Pawieł Czernow">
Pawieł Czernow

Paweł Wiktorowicz Czernow, ros. Павел Викторович Чернов (ur. 7 stycznia 1950 w obwodzie niżnonowogrodzkim) – rosyjski polityk, z wykształcenia inżynier budownictwa.
Ukończył Mordwiński Uniwersytet Państwowy. Od końca lat 90. na stanowiskach związanych z administracją budowlaną w autonomicznym rządzie rosyjskiej Karelii. Od 2002 r. wicepremier, od 2003 r. premier rządu Karelii.

</doc>
<doc id="659375" url="https://pl.wikipedia.org/wiki?curid=659375" title="Horace Grant">
Horace Grant

Horace Junior Grant (ur. 4 lipca 1965 w Auguście) – amerykański koszykarz grający na pozycji silny skrzydłowy (power forward), czterokrotny mistrz NBA: trzy razy z drużyną Chicago Bulls (1991–1993), a raz z Los Angeles Lakers (2001).
Ukończył studia na Uniwersytecie w Clemson, a następnie został wybrany z numerem 10. w drafcie NBA przez drużynę Chicago Bulls w 1987. Stanowił trzon pierwszego mistrzowskiego składu Chicago, jako doskonały obrońca i specjalista od zbiórek. W 1994 wzmocnił młodą drużynę Orlando Magic, z którą dotarł do finału ligi w 1995. Od 1999 często zmieniał kluby, grając kolejno w Seattle SuperSonics, Los Angeles Lakers (mistrzostwo NBA w 2001), powtórnie Orlando Magic i jeszcze raz Lakers, gdzie w 2004 zakończył karierę.
Ma brata bliźniaka Harveya, także byłego gracza NBA.

</doc>
<doc id="659376" url="https://pl.wikipedia.org/wiki?curid=659376" title="USS Montana (BB-67)">
USS Montana (BB-67)

USS "Montana" (BB-67) został zaplanowany jako pancernik, okręt główny typu "Montana" i był przeznaczony dla United States Navy. Nazwa pochodziła od stanu Montana.
Został zatwierdzony 19 lipca 1940, a kontrakt został przekazany stoczni Philadelphia Navy Yard, ale zanim położono stępkę, kontrakt został anulowany 21 lipca 1943. 
Budowa obu pancerników różnych typów, które miały nosić nazwę "Montana" (BB-51 i BB-67) została odwołana. W rezultacie tego Montana jako jedyny stan USA nie miała swojego pancernika w służbie (a nawet wielkiego krążownika – jakie miały ówczesne terytoria zależne Alaska i Hawaje).
Zobacz też.
Inne okręty noszące nazwę USS "Montana".

</doc>
<doc id="659378" url="https://pl.wikipedia.org/wiki?curid=659378" title="ELDR">
ELDR



</doc>
<doc id="659381" url="https://pl.wikipedia.org/wiki?curid=659381" title="Narzędzia kamienne">
Narzędzia kamienne

Narzędzia kamienne – wykonane z kamienia narzędzia używane przez ludzi i ich przodków. Najstarsze znane narzędzia kamienne pochodzą sprzed 3,39 mln lat, odkryto je w pobliżu osady Dikika (Kotlina Danakilska, region Afar w Etiopii). Są one o około 800 tys. lat starsze od najstarszych znanych wcześniej kamiennych narzędzi i dowodzą, że posługiwał się nimi już "Australopithecus afarensis". Wykonywane były w okresie od paleolitu do neolitu. Były to kolejno:

</doc>
<doc id="659382" url="https://pl.wikipedia.org/wiki?curid=659382" title="Boridia grossidens">
Boridia grossidens

Boridia grossidens - gatunek morskiej, tropikalnej ryby z rodziny luszczowatych, jedyny przedstawiciel rodzaju "Boridia". 
Występowanie.
Południowo-zachodni Ocean Atlantycki (Argentyna, Brazylia, Urugwaj).
Opis.
Dorasta do ok. 20 cm długości. Bywa poławiana gospodarczo.

</doc>
<doc id="659384" url="https://pl.wikipedia.org/wiki?curid=659384" title="Boridia">
Boridia



</doc>
<doc id="659385" url="https://pl.wikipedia.org/wiki?curid=659385" title="Zapalenie dziąseł">
Zapalenie dziąseł

Zapalenie dziąseł (łac. "gingivitis") – choroba infekcyjna dziąseł, nieleczona prowadząca do zapalenia przyzębia. W polskiej systematyce jedna z chorób przyzębia (periodontopatii).
Etiologia i patogeneza.
Przyczyną zapalenia dziąseł jest nagromadzona na powierzchni zębów płytka nazębna, zawierająca bakterie, normalnie występujące w jamie ustnej. Dzieje się tak na skutek niedostatecznej higieny, szczególnie w przestrzeniach międzyzębowych. Obecne w płytce bakterie stymulują naturalną odpowiedź odpornościową gospodarza, która ma za zadanie kontrolowanie bakterii z płytki nazębnej, a jedynym symptomem jest wysięk z szczeliny dziąsłowej (zawierający przeciwciała i inne białka osocza), będący efektem działalności mastocytów, i migracja neutrofilów (pierwszej linii komórek odporności, zdolnych do nieswoistego fagowania bakterii). Gdy płytka zalega kilka dni i nie zostanie usunięta, dochodzi do właściwego zapalenia dziąsła, z zaczerwienieniem dziąsła, a z czasem doprowadzając do obrzęku dziąsła wraz z utworzeniem kieszeni dziąsłowej (rzekomej). W wstępnej fazie zapalenia dominują monocyty, makrofagii i limfocyty, w późniejszej fazie zaczynają dominować komórki plazmatyczne, zdolne do produkcji przeciwciał. Zaczerwienie i obrzęk dziąsła jest skutkiem wydzielania substancji przez mastocyty, które poszerzają naczynia i zapewniają zwiększoną przepuszczalność dla składników krwi, a także produkcję czynników wzrostu przez monocyty, makrofagii i limfocyty, które są odpowiedzialne za angiogenezę. 
Zapalenie dziąsła, co do zasady, jest w pełni uleczalne, a uszkodzenia tkanek są odwracalne. Nieleczone zapalenie może przejść w zapalenie przyzębia.
Objawy.
Do objawów obejmujących dziąsła należą:

</doc>
<doc id="659386" url="https://pl.wikipedia.org/wiki?curid=659386" title="Charles FitzRoy (10. książę Grafton)">
Charles FitzRoy (10. książę Grafton)

Charles Alfred Euston FitzRoy (4 czerwca 1892 - 1970), syn lorda Charlesa Edwarda FitzRoya (najmłodszego syna 7. księcia Grafton i Ismay FitzRoy, córki 3. barona Southampton. Tytuł książęcy odziedziczył w 1936 r. po śmierci ostatniego męskiego przedstawiciela głównej linii rodu FitzRoy'ów, Johna.
24 stycznia 1918 r. lady Doreen Marię Josephę Sydney Buxton (29 listopada 1897 - 28 lipca 1923), córkę Sydneya Buxtona, 1. hrabiego Buxton, i Mildred Anne Smith, córki Hugh Colina Smitha. Charles i Doreen mieli razem dwóch synów i córkę:
6 października 1924 r. poślubił Lucy Eleanor Barnes (zm. 11 września 1943), córkę sir George'a Barnesa. Charles i Lucy mieli razem dwóch synów:
18 lipca 1944 r. poślubil Ritę Emily Carr-Ellison (zm. 1970), córkę Johna Carr-Ellisona. Małżeństwo to nie doczekało się potomstwa.

</doc>
<doc id="659388" url="https://pl.wikipedia.org/wiki?curid=659388" title="Poznański Aeroklub Akademicki">
Poznański Aeroklub Akademicki

Poznański Aeroklub Akademicki – organizacja sportu lotniczego w Poznaniu powstała z inicjatywy grupy studentów poznańskich wyższych uczelni (Uniwersytet Poznański i Akademia Handlowa).
Historia.
17 października 1928 roku odbyło się zebranie organizacyjne PAA na którym przyjęty został statut organizacji, wybrany został zarząd aeroklubu i utworzono sekcje: szkolenia lotniczego, techniczną i awionetkową. Znaczącej pomocy w organizacji aeroklubu udzielił poznański 3 Pułk Lotniczy bazujący na lotnisku w Ławicy, który wypożyczył aeroklubowi 2 samoloty szkolne i dwóch instruktorów pilotażu. W styczniu 1929 roku rozpoczęto w aeroklubie szkolenie pilotów samolotowych, które do końca roku ukończyło 15 osób (w tym dwie kobiety). W roku 1930 nastąpiło w aeroklubie ożywienie działalności turystyczno-sportowej i pierwsze sukcesy w zawodach samolotowych (III Konkurs Awionetek w Warszawie, gdzie piloci aeroklubu zajęli 1. i 5. miejsce).
Na początku 1931 roku Poznański Aeroklub Akademicki oraz Wielkopolski Klub Lotników połączyły się i utworzyły w Poznaniu jedną organizację sportu lotniczego pod nazwą Aeroklub Poznański.

</doc>
<doc id="659389" url="https://pl.wikipedia.org/wiki?curid=659389" title="Charles Alfred Euston FitzRoy, 10. książę Grafton">
Charles Alfred Euston FitzRoy, 10. książę Grafton



</doc>
<doc id="659391" url="https://pl.wikipedia.org/wiki?curid=659391" title="Berehy Górne">
Berehy Górne



</doc>
<doc id="659395" url="https://pl.wikipedia.org/wiki?curid=659395" title="Otoperka">
Otoperka

Otoperka ("Brachydeuterus auritus") - gatunek ryby z rodziny luszczowatych, jedyny przedstawiciel rodzaju "Brachydeuterus" . Poławiana gospodarczo.
Występowanie: wschodni Ocean Atlantycki, wzdłuż zachodnich wybrzeży Afryki, na gębokościach od 10-100 m p.p.m.
Opis.
Osiąga do 30 cm długości. Żywi się bezkręgowcami i małymi rybami.

</doc>
<doc id="659397" url="https://pl.wikipedia.org/wiki?curid=659397" title="Afta">
Afta

Afta (łac. "aphtosis") – otwarte owrzodzenie zlokalizowane na błonie śluzowej jamy ustnej, warg lub języka z wytworzeniem miejscowego stanu zapalnego. Może im towarzyszyć powiększenie okolicznych węzłów chłonnych. Często afty występują z nawrotami (nawracające aftowe zapalenie jamy ustnej). Jeśli pojawiają się częściej niż raz w roku, należy rozważać dodatkowe badania celem stwierdzenia czy nie towarzyszy im inne schorzenie. Aftoza nawrotowa występuje nieco częściej u kobiet.
Obraz kliniczny.
Zmiana ma charakter płytkiej nadżerki pokrytej białym nalotem i otoczonej rumieniowatym zapalnym obrzeżem, jest bolesne. Afty mogą być różnej wielkości – od 1 mm do 2 cm średnicy, ale najczęściej nie przekraczają 5 mm średnicy. Mogą występować pojedynczo lub w grupach, zazwyczaj na błonie śluzowej podniebienia miękkiego, policzkowej części warg i bocznych powierzchniach języka. Pojawiają się najczęściej w wieku dziecięcym lub młodzieńczym. Owrzodzenia goją się samoistnie w ciągu kilku dni lub tygodni, lecz możliwe są nawroty. Afty pojawiające się częściej niż raz w roku mogą sugerować nawracające aftowe zapalenie błony śluzowej jamy ustnej ("stomatitis aphtosa").
Przyczyny.
Wykazano wyraźny związek pojawiania się aft z następującymi czynnikami:
Afty mogą również pojawiać się wskutek zażywania silnych antybiotyków. W tym wypadku najlepszą formą zapobiegania i leczenia aft jest przyjmowanie leków osłonowych na bazie bakterii kwasu mlekowego.
Dużą rolę w zachorowaniach na aftozę nawrotową odgrywają czynniki genetyczne oraz predyspozycje rodzinne. Około 30% osób chorujących na aftozę nawrotową ma w swojej najbliższej rodzinie osobę z tą samą dolegliwością. W przypadku występowania tej choroby u obojga rodziców wystąpienie aft u ich dzieci wiąże się z 90-procentowym ryzykiem.
Zapobieganie i leczenie.
W przypadku częstych nawrotów choroby, należy unikać potraw oraz czynników ryzyka wywołujących podrażnienia lub uszkodzenia błon śluzowych jamy ustnej, a także niedoborów witamin (szczególnie B12), żelaza, kwasu foliowego.
W przypadku wystąpienia schorzenia zaleca się płukanie jamy ustnej naparem z szałwii lub nakładanie żelowych środków farmaceutycznych zawierających kwas hialuronowy. Można też stosować rozpuszczalne opatrunki z filmożelu lipidokoloidowego.

</doc>
<doc id="659398" url="https://pl.wikipedia.org/wiki?curid=659398" title="Brachydeuterus">
Brachydeuterus



</doc>
<doc id="659401" url="https://pl.wikipedia.org/wiki?curid=659401" title="Brachydeuterus auritus">
Brachydeuterus auritus



</doc>
<doc id="659403" url="https://pl.wikipedia.org/wiki?curid=659403" title="Juan Alberto Belloch">
Juan Alberto Belloch

Juan Alberto Belloch Julbe (ur. 3 lutego 1950 w Mora de Rubielos) – hiszpański polityk, prawnik i samorządowiec, sędzia, parlamentarzysta, w latach 1993–1996 minister sprawiedliwości, od 1994 jednocześnie minister spraw wewnętrznych, w latach 2003–2015 alkad Saragossy.
Życiorys.
Ukończył studia prawnicze na Uniwersytecie Barcelońskim. Od 1976 zawodowo związany z sądownictwem, początkowo pracował na wyspie La Gomera, później orzekał jako sędzia głównie na obszarze Kraju Basków. Od połowy lat 80. przewodniczył sekcji kryminalnej w sądzie dla prowincji Vizcaya w Bilbao, następnie był prezesem tego sądu.
W lipcu 1993 premier Felipe González powołał go na ministra sprawiedliwości. W maju 1994 został jednocześnie ministrem spraw wewnętrznych w tym samym rządzie. Oba stanowiska zajmował do czasu zmiany gabinetu w maju 1996. W latach 1996–2000 zasiadał w Kongresie Deputowanych VI kadencji. Mandat uzyskał z ramienia Hiszpańskiej Socjalistycznej Partii Robotniczej (PSOE) w prowincji Saragossa. W 2000 i 2011 był wybierany do Senatu VII i X kadencji.
W 2003 został alkadem Saragossy. Na czele władz miejskich stał do 2015. W tym samym roku wystąpił z PSOE, powracając do orzekania jako sędzia sądu dla prowincji Saragossa.

</doc>
<doc id="659405" url="https://pl.wikipedia.org/wiki?curid=659405" title="Paszoznawstwo">
Paszoznawstwo

Paszoznawstwo - gałąź wiedzy z zakresu żywienia zwierząt zajmująca się poznawaniem pasz (składu chemicznego, strawności i przyswajalności, wartości pokarmowej), metodami ich produkcji, zbioru, konserwowania i przechowywania oraz oddziaływaniem na produkcyjność zwierząt. 

</doc>
<doc id="659407" url="https://pl.wikipedia.org/wiki?curid=659407" title="Genyatremus luteus">
Genyatremus luteus

Genyatremus luteus - gatunek ryby z rodziny luszczowatych. 
Występowanie.
Zachodni Ocean Atlantycki, od Kolumbii do Brazylii, na głębokości ok. 40 m p.p.m.
Opis.
Osiąga do 37 cm długości. Żywi się skorupiakami.

</doc>
<doc id="659408" url="https://pl.wikipedia.org/wiki?curid=659408" title="Województwo krakowskie (I Rzeczpospolita)">
Województwo krakowskie (I Rzeczpospolita)

Województwo krakowskie () – jednostka terytorialna Królestwa Polskiego, istniejąca od XIV wieku do 1795 roku, część prowincji małopolskiej. Obejmowała powierzchnię , posiadając 8 powiatów. Siedzibą wojewody był Kraków, a sejmiki ziemskie odbywały się w Proszowicach.
Herbem województwa był orzeł biały na czerwonym polu ze złotą przepaską na skrzydłach.
W Nowym Mieście Korczynie w województwie sandomierskim odbywały się sejmiki generalne prowincji małopolskiej.
W XVII wieku w województwie krakowskim szlachta stanowiła 1,7% mieszkańców.
Historia.
Po podziale państwa polskiego, w okresie rozbicia dzielnicowego w 1138 roku, pomiędzy synów Bolesława III Krzywoustego, księstwo krakowskie zostało przekazane, niezależnie od Śląska, najstarszemu z nich, Władysławowi II Wygnańcowi. Miało ono granice bardzo zbliżone, jeżeli nie takie same, do granic późniejszego województwa krakowskiego. Po 1314 roku ziemia krakowska została przekształcona w województwo krakowskie, które w niezmienionym kształcie weszło następnie w skład administracyjny I Rzeczypospolitej. Istniało do 1795 roku. Na przestrzeni wieków jego granice zmieniły się niewiele. Ziemia Krakowska uważana była za jedną z najbogatszych w Polsce, miała bowiem kopalnie soli w Wieliczce i Bochni, kopalnie srebra i ołowiu w Olkuszu, żyzne gleby proszowskie.
Od południa ziemia krakowska graniczyła z położoną za Karpatami ziemią spiską. Ziemia ta prawdopodobnie w 1001 roku została włączona do Polski przez Bolesława Chrobrego. Część tej ziemi utracono w 1018 roku. W wyniku naporu Węgier południowa granica Polski przesuwała się stopniowo ku północy. Granica polsko-węgierska na terenie Spisza przed XIV wieku przebiegała najprawdopodobniej doliną Hornadu. Później Węgry wkroczyły na teren kotliny Popradu i na Zamagurze. Około połowy XIV wieku Polska utraciła okolice Podolińca i Starej Lubowli, należące wcześniej do ziemi sądeckiej. W 1412 roku ziemia Spiska powróciła na prawie zastawu do Polski, jednak nie jako jednolita kraina a kilka oddzielnych kluczy, obejmujących 13 miast.
W roku 1443 biskup krakowski Zbigniew Oleśnicki odkupił od Wacława I księcia cieszyńskiego księstwo siewierskie. Odtąd księstwo to było we władaniu biskupów krakowskich, formalnie włączone do województwa krakowskiego w 1790 roku.
W województwie krakowskim znajdowała się dynamicznie rozwijająca Częstochowa w powiecie lelowskim wraz z klasztorem jasnogórskim, będącym sanktuarium dynastycznym Jagiellonów i Wazów.
Terytorium.
Województwo krakowskie sąsiadowało:
Urzędy.
Senatorów większych tzw. krzesłowych było czterech, to jest biskup, kasztelan, wojewoda krakowski i kasztelan wojnicki. Senatorów mniejszych było trzech: sądecki, biecki i oświęcimski. Starostwa grodowe były trzy: Krakowskie, Sądeckie i Bieckie, starostwa niegrodowe: Spiskie, Bądzyńskie, Czchowskie, Czorsztyńskie, Dębowieckie, Dobczyńskie, Grzybowskie, Jadownickie, Jodłowskie, Jasielskie, Krzeczowskie, Lanckorońskie, Lelowskie, Libuskie, Mszańskie, Nowotarskie, Olsztyńskie, Ojcowskie, Rabsztyńskie, Ujmskie, Wolbromskie, Żarnowieckie i inne. Starosta Krakowski był jednocześnie generałem krakowskim i miał pod swoją jurysdykcją oprócz Krakowa trzy grody: proszowski, lelowski i księski. Województwo sejmikowało w Proszowicach, gdzie na sejmiku ziemskim (tzw. "generale krakowskim") wybierano ośmiu posłów sejmowych, po jednym z powiatów i dwóch deputatów na sejm generalny dla Małopolski, które odbywały się w Nowym Mieście Korczynie. Włączone do Korony Królestwa Polskiego księstwo oświęcimskie i księstwo zatorskie stanowiły oddzielny powiat śląski, które sejmikował w Zatorze i wybierał dwóch posłów na sejm i jednego deputowanego do trybunału. Konstytucje sejmowe z lat 1581 i 1616 mówiły, że sejmik tych dawnych księstw powinien trzema dniami poprzedzać sejmik ziemskie w Proszowicach. W powiecie śląskim było starostwo grodowe Oświęcimskie, niegrodowe Zatorskie, Barwałdzkie i inne.
Osobne miejsce wśród urzędników województwa zajmowali burgrabiowie zamku krakowskiego. Pobierali oni pensje z dochodów żup wielickich, mianował ich bezpośrednio król, ale podlegali władzy starosty krakowskiego, którego jurysdykcja nie sięgała jednak zamku wawelskiego. Opiekowali się oni zamkiem królewskim. Skarbca Rzeczypospolitej w którym przechowywano korony i dokumenty, strzegł kustosz koronny, którym był zawsze prałat lub kanonik katedry wawelskiej. Dobrami i dochodami królewskimi w Małopolsce zarządzał z kolei wielkorządca krakowsko–sandomierski. Był on z urzędu przełożonym cechu włóczków krakowskich, mającego monopol na spław drewna na górnej Wiśle i sprzedawania go w Krakowie. Żupnik krakowski z kolei zarządzał żupami solnymi w Wieliczce i Bochni.
W latach 1443–1790 biskupi krakowscy byli w pełni suwerennymi władcami księstwa siewierskiego, nosząc tytuł książąt siewierskich. Mieli swego kanclerza, sędziów i wójtów.
Powiaty.
W roku 1397 uchwalono podział województwa krakowskiego na trzy powiaty:
W XVI wieku województwo krakowskie liczyło siedem powiatów:
Szczegółowy podział województwa krakowskiego w 1662 roku (miejscowości posiadające wówczas prawa miejskie):
W roku 1676 przy spisie do podatku podymnego wymieniono osiem powiatów:
Główne miasta województwa krakowskiego za czasów I Rzeczypospolitej

</doc>
<doc id="659409" url="https://pl.wikipedia.org/wiki?curid=659409" title="Genyatremus">
Genyatremus

Genyatremus - rodzaj ryb z rodziny luszczowatych.
Klasyfikacja.
Gatunki zaliczane do tego rodzaju :

</doc>
<doc id="659412" url="https://pl.wikipedia.org/wiki?curid=659412" title="Staw Górnik">
Staw Górnik

Staw Górnik − sztuczny staw znajdujący się w Katowicach, w jednostce pomocniczej Giszowiec, o powierzchni 1,67 ha. Położony jest w lesie pomiędzy ul. Adama w Giszowcu a Wesołą (dzielnica Mysłowic). Zbiornik leży w dolinie południowego dopływu Boliny – Boliny Południowej I i powstał wskutek osiadania terenu dna ze względu na działalność górniczą i przegłębienia. Jest on wypełniony wodą z napływu wód gruntowych.
W 1977 roku sekcja wędkarska Kopalni Węgla Kamiennego "Staszic" zagospodarowała i zarybiła staw Górnik. Obecnie staw otoczony jest dobrze zachowaną roślinnością nadwodną i jest lęgowiskiem płazów, a także rzadkich oraz chronionych gatunków roślin, w tym wywłócznika kłosowego. Blisko stawu przebiega Szlak Dolinki Murckowskiej. Staw jest częścią Ekologicznego Systemu Obszarów Chronionych w Katowicach.

</doc>
<doc id="659415" url="https://pl.wikipedia.org/wiki?curid=659415" title="Państwa nieuznawane">
Państwa nieuznawane

Państwa nieuznawane (inne terminy stosowane zamiennie: państwa powstańcze, państwa nieuznane, quasi-państwa, parapaństwa, państwa "de facto" niepodległe) – termin stosowany dla kilku jednostek politycznych świata, które pomimo braku uznania na arenie międzynarodowej (lub z minimalnym uznaniem) "de facto" są niepodległymi państwami.
Charakterystyka.
Praktyka uznawania państw pojawiła się pod koniec XVIII wieku w związku z uznaniem niepodległości Stanów Zjednoczonych przez niektóre inne państwa. Później zasada ta się rozszerzała, by osiągnąć kulminację w postaci uznawania niepodległości byłych kolonii.
W myśl dominującej w prawie międzynarodowym zasady uznanie państwa na arenie międzynarodowej nie jest warunkiem koniecznym do jego powstania. W praktyce jednak państw nieuznawanych na arenie międzynarodowej nie uważa się za niepodległe. Jednak nie zmienia to faktu, że państwa takie funkcjonują, mają swoje terytoria, ludność i rządy sprawujące nad nimi względnie suwerenną lub narzuconą siłą kontrolę. Obszarów separatystycznych, które ogłosiły niepodległość, jest na świecie wiele, lecz tylko nieliczne z nich można zaliczyć do państw "de facto" niepodległych. Nie będą nimi regiony, które proklamowały niepodległość, lecz w dalszym ciągu pozostają pod faktyczną władzą kraju, do którego dotychczas należały. Państwami nie są również obszary separatystyczne, na których wciąż trwają walki i sytuacja może ciągle ulegać zmianie.
Obecnie za "de facto" niepodległe można uznać osiem państw, których niepodległość, ogłoszona co najmniej kilkanaście lat temu, zdążyła już okrzepnąć lub została uznana przez co najmniej jedno państwo uznawane na arenie międzynarodowej, a ich rządy bez przeszkód sprawują władzę nad terytorium, mającym w miarę określone granice i stałą ludność.
Podobny nieco charakter do państw nieuznawanych mają terytoria o nieustalonym statusie. Są to terytoria, które domagają się uznania niepodległości i których aspiracje są poważnie brane pod uwagę na arenie międzynarodowej. Zawiłości świata polityki międzynarodowej powodują jednak, że dotychczas kraje te faktycznie pozostają pod władzą państw sąsiednich, a ich ostateczny status, to znaczy nadanie niepodległości lub pozostanie w jakiejś formie związku z państwem administrującym, ma zostać rozstrzygnięty w bliżej nieokreślonej przyszłości. Obecnie na świecie istnieją dwa takie terytoria: Sahara Zachodnia i Palestyna – mimo swojego nieuregulowanego statusu są one przez część państw uznawane za kraje niepodległe.
Państw nieuznawanych nie należy mylić z mikronacjami (na przykład Sealand, Seborga, Hutt River), które w ogóle nie są elementem polityki międzynarodowej (choć część z nich do tego aspiruje), a ich „istnienie” wynika w głównej mierze z ich ignorowania lub traktowania przez władze poszczególnych państw jako swoisty folklor. Obok mikronacji istnieją jeszcze państwa wirtualne będące wytworem społeczności internetowych (na przykład Talossa).
Do grona państw nieuznawanych nie zalicza się terytoriów kontrolowanych przez grupy terrorystyczne. Przykładem jest Państwo Islamskie, które ogłosiło się kalifatem 29 czerwca 2014, posiada pełną kontrolę nad opanowanym terytorium i ma znamiona państwowości. Część źródeł z tego powodu rozważa czy Państwo Islamskie można uznać za państwo, a niektóre źródła określają Państwo Islamskie mianem "quasi-państwa". Jednak nie jest zaliczane do państw nieuznawanych, gdyż przeszkodą jest nie tylko brak uregulowanego statusu międzynarodowego, ale także łamanie międzynarodowych praw człowieka, terroryzm i zbrodniczość wpisane w ideę działania samozwańczego kalifatu i krytykę całości idei ze strony Organizacji Narodów Zjednoczonych. Skala zbrodniczości i terroru w rozmiarze domniemanego państwa nie jest spotykana w żadnym kraju na świecie w historii współczesnej – z tych względów Państwo Islamskie określa się mianem organizacji terrorystycznej – z silną i rozbudowaną strukturą – ale nie państwem nieuznawanym. Również znaczna większość środowiska muzułmańskiego neguje państwowość (także w rozumieniu ponadnarodowego kalifatu) i określa Państwo Islamskie mianem organizacji terrorystycznej.
Państwa częściowo nieuznawane na arenie międzynarodowej.
Niektóre powszechnie uznawane państwa są nieuznawane przez jedno lub kilka uznanych państw członkowskich ONZ, jednak powszechnie nie kwestionuje się ich istnienia i suwerenności.
Państwa nieuznawane.
Lista państw nieuznawanych na arenie międzynarodowej, ale "de facto" kontrolujących swoje terytoria:
Historyczne państwa nieuznawane lub częściowo uznane (po II wojnie światowej).
Lista istniejących po 1945 roku, nieuznawanych lub częściowo uznawanych, państw historycznych, które "de facto" kontrolowały własne terytoria:

</doc>
<doc id="659419" url="https://pl.wikipedia.org/wiki?curid=659419" title="Isacia conceptionis">
Isacia conceptionis

Isacia conceptionis – gatunek ryby z rodziny luszczowatych, jedyny przedstawiciel rodzaju "Isacia" . Poławiana gospodarczo.
Występowanie: południowo-wschodni Ocean Spokojny, wzdłuż wybrzeży Peru i Chile, na głębokościach do 50 m p.p.m.
Opis.
Osiąga do 60 cm długości. Żywi się skorupiakami, wieloszczetami i glonami.

</doc>
<doc id="659421" url="https://pl.wikipedia.org/wiki?curid=659421" title="Isacia">
Isacia



</doc>
<doc id="659422" url="https://pl.wikipedia.org/wiki?curid=659422" title="Wielkopolski Klub Lotników">
Wielkopolski Klub Lotników

Wielkopolski Klub Lotników − klub sympatyków lotnictwa, utworzony pod koniec 1929 roku w wyniku reorganizacji Związku Lotników Polskich. Skupiał byłych lotników wojskowych. W roku 1930 Klub posiadał jeden samolot, jednak brak środków finansowych na jego eksploatację uniemożliwiał działalność lotniczą. Na początku 1931 roku Wielkopolski Klub Lotników zaprzestał działalności, a jego członkowie wraz z członkami Poznańskiego Aeroklubu Akademickiego utworzyli w Poznaniu jedną organizację sportu lotniczego pod nazwą Aeroklub Poznański.

</doc>
<doc id="659426" url="https://pl.wikipedia.org/wiki?curid=659426" title="Hugh FitzRoy">
Hugh FitzRoy

Hugh Denis Charles FitzRoy (ur. 3 kwietnia 1919, zm. 7 kwietnia 2011) – brytyjski arystokrata, najstarszy syn Charlesa FitzRoya, 10. księcia Grafton i Doreen Marii Josephy Sydney Buxton, córki 1. hrabiego Buxton. 
Tytuł książęcy odziedziczył po śmierci swojego ojca w 1970 r. Od tej pory zasiada również w Izbie Lordów. Jest w prostej linii potomkiem Henry’ego FitzRoya, 1. księcia Grafton, który był nieślubnym synem króla Anglii i Szkocji Karola II Stuarta.
Studiował w Magdalene College na Uniwersytecie Cambridge.
12 października 1946 r. poślubił Ann Fortune Smith (ur. 1920), córkę kapitana Evana Smitha i Helen Williams. Hugh i Ann mają razem dwóch synów i trzy córki:
W 1976 r. książę został kawalerem Orderu Podwiązki. Mieszkał razem z żoną w swej rodowej posiadłości Euston Hall niedaleko Thetford w hrabstwie Norfolk.

</doc>
<doc id="659428" url="https://pl.wikipedia.org/wiki?curid=659428" title="Hugh Dennis Charles FitzRoy, 11. książę Grafton">
Hugh Dennis Charles FitzRoy, 11. książę Grafton



</doc>
<doc id="659429" url="https://pl.wikipedia.org/wiki?curid=659429" title="Synagoga Tragarzy w Lublinie">
Synagoga Tragarzy w Lublinie



</doc>
<doc id="659430" url="https://pl.wikipedia.org/wiki?curid=659430" title="Parakuhlia macrophthalmus">
Parakuhlia macrophthalmus

Parakuhlia macrophthalmus - gatunek ryby z rodziny luszczowatych, jedyny przedstawiciel rodzaju "Parakuhlia". Poławiana gospodarczo.
Występowanie.
Wschodni i środkowy Ocean Atlantycki, na głębokości ok. 20-30 m p.p.m. 
Charakterystyka.
Dorasta do 20 cm długości.

</doc>
<doc id="659432" url="https://pl.wikipedia.org/wiki?curid=659432" title="Parakuhlia">
Parakuhlia



</doc>
<doc id="659435" url="https://pl.wikipedia.org/wiki?curid=659435" title="Dutka">
Dutka

Dutka – przyrząd do poskramiania koni składający się z dwóch kawałków drewna połączonych ze sobą zawiasowo, między które ujmuje się górną wargę konia i ją zaciska, lub w formie pałki ze sznurkową pętlą, którą nakłada się na górną wargę i ją skręca – ból spowodowany uciskiem dutki odwraca uwagę zwierzęcia i pozwala na wykonanie zabiegów leczniczych. Ponieważ zaciśnięta dutka hamuje dopływ krwi, nie może pozostawać bez przerwy na wardze dłużej niż 10–15 minut. Po zdjęciu dutki należy rozmasować wargę celem przywrócenia jej normalnego ukrwienia.

</doc>
<doc id="659439" url="https://pl.wikipedia.org/wiki?curid=659439" title="Księżyce nieregularne">
Księżyce nieregularne

Księżyce nieregularne – niewielkie satelity krążące wokół planety po orbitach wydłużonych, odległych i często silnie nachylonych do płaszczyzny jej równika. Często poruszają się one ruchem przeciwnym do obrotu planety, czyli po orbitach wstecznych. Te cechy świadczą, że nie powstały one z dysku materii otaczającego formującą się planetę, jak księżyce regularne, lecz pierwotnie krążyły wokół Słońca i zostały przechwycone.
W Układzie Słonecznym księżyce nieregularne odkryto wokół gazowych olbrzymów – Jowisza (71), Saturna (38), Urana (9) i Neptuna (6).
Klasyfikacja.
Nie ma jednej powszechnie przyjętej definicji tego pojęcia, jednak różne próby zdefiniowania prowadzą do spójnej klasyfikacji niemal wszystkich znanych księżyców. Problem stanowi status Trytona, który jest jednym z największych księżyców w Układzie Słonecznym i krąży wokół Neptuna po stosunkowo bliskiej, kołowej orbicie, jednak porusza się ruchem wstecznym i nie mógł powstać jednocześnie z planetą. Obecnie sądzi się, że jest to przechwycony obiekt z pasa Kuipera.
Orbity.
Księżyce nieregularne poruszają się po orbitach ruchem prostym lub (częściej) wstecznym. Ich orbity mają często duże nachylenie do płaszczyzny równika okrążanej planety, jednak nie są znane żadne satelity o nachyleniu orbity z przedziału od 57° do 131°. Odpowiedzialne są za to perturbacje orbity w układzie planeta-Słońce, opisane przez mechanizm Kozai. Dla ciała o orbicie nachylonej powyżej granicznej wielkości (tzw. kąta Kozai) mimośród orbity rośnie, prowadząc do zderzenia z planetą, innym księżycem lub nawet opuszczenia strefy Hilla planety.
Powstawanie.
Rozważa się trzy hipotezy wychwytu:
Pierwsze dwie hipotezy nie tłumaczą obecności księżyców nieregularnych wokół Urana i Neptuna. Planety te powstawały w zewnętrznych obszarach dysku protoplanetarnego, gdzie gęstość materii była znacznie mniejsza niż w miejscach powstawania Jowisza i Saturna, przez co ich jądra rosły znacznie wolniej. Zanim osiągnęły one odpowiednią masę większość materii dysku została skupiona w Słońcu i większych planetach gazowych, lub została rozproszona w przestrzeni międzygwiazdowej. Obie planety nie przechodziły też etapu błyskawicznego wzrostu.

</doc>
<doc id="659442" url="https://pl.wikipedia.org/wiki?curid=659442" title="Prymityw (album)">
Prymityw (album)

Prymityw – wydana w 1994 płyta zespołu T.Love. Zmienił się na niej styl muzyczny zespołu. Po odejściu gitarzysty, kompozytora i podpory zespołu, Jana Benedeka muzycznie T.Love odszedł od stonesowskiej, rock'n'rollowej stylizacji, a wszedł w fazę rockową, momentami zahaczającą nawet o punk rock. Singlami promującymi były „Berlin–Paryż–Londyn”, „Wakacje” i „Bóg”, z których największym przebojem stał się ten ostatni. Album zdobył status złotej płyty. 
W 2014 roku pojawiła się reedycja albumu wzbogacona o 3 nowe utwory.

</doc>
<doc id="659444" url="https://pl.wikipedia.org/wiki?curid=659444" title="Komórki kościotwórcze">
Komórki kościotwórcze



</doc>
<doc id="659445" url="https://pl.wikipedia.org/wiki?curid=659445" title="Synagoga Rzeźników w Lublinie">
Synagoga Rzeźników w Lublinie



</doc>
<doc id="659449" url="https://pl.wikipedia.org/wiki?curid=659449" title="Xenocys jessiae">
Xenocys jessiae

Xenocys jessiae – gatunek ryby z rodziny luszczowatych, jedyny przedstawiciel rodzaju "Xenocys" . 
Występowanie: gatunek endemiczny spotykany w rejonie raf koralowych Galapagos.
Opis.
Osiąga do 30 cm długości.

</doc>
<doc id="659450" url="https://pl.wikipedia.org/wiki?curid=659450" title="Xenocys">
Xenocys



</doc>
<doc id="659452" url="https://pl.wikipedia.org/wiki?curid=659452" title="Hektar przeliczeniowy">
Hektar przeliczeniowy

Hektar przeliczeniowy – umowna jednostka kalkulacyjna powierzchni gruntu, która równa się 1 ha klasy gruntów przyjętej za podstawę do przeliczania powierzchni innych klas gruntów. Za 1 hektar przeliczeniowy przyjęto 1 ha gruntów klasy IV, biorąc za podstawę plon zbóż z 1 ha gleby IV klasy. Termin "hektara przeliczeniowego" stosowany jest głównie do celów podatku rolnego.
W zależności od warunków ekonomicznych i produkcyjno-klimatycznych, ustalono 4 okręgi podatkowe, w których odpowiednio przeliczniki dla poszczególnych klas wynoszą:
Sady przelicza się na hektary przeliczeniowe według tych samych przeliczników, co grunty orne, z tym że do sadów klasy III i IV stosuje się odpowiednio przeliczniki dla klasy IIIa i IVa.
Grunty pod stawami zarybionymi bez względu na miejsce położenia przelicza się na hektary przeliczeniowe według następujących przeliczników:
Po przemnożeniu powierzchni w hektarach fizycznych poszczególnych klas gruntów przez właściwe współczynniki i po dodaniu iloczynów uzyskuje się sumę hektarów przeliczeniowych. Umożliwia to porównanie gleb o różnych klasach bonitacyjnych.

</doc>
<doc id="659470" url="https://pl.wikipedia.org/wiki?curid=659470" title="SS Cieszyn">
SS Cieszyn

SS Cieszyn - polski drobnicowiec, zwodowany w roku 1931 w Danii, zatopiony w roku 1941 przez samolot niemiecki.
Historia.
Statek został zbudowany w stoczni "Nakskov Skibsvaerft A.S." w Nakskov w Danii na zamówienie przedsiębiorstwa Żegluga Polska, wraz z bliźniaczym statkiem SS Śląsk. Założenia techniczno-eksploatacyjne statków zostały opracowane przez stronę polską, przy udziale dyrektora Żeglugi Polskiej Juliana Rummla. Statki miały być większe od dotychczasowych statków tego armatora (SS Tczew i SS Chorzów) oraz dostosowane do zimowej żeglugi w lodach, do portów fińskich, dzięki "dziobnicy lodołamaczowej" (czyli podciętemu dziobowi), która umożliwiała im żeglugę w lodowej krze. Cena kontraktowa za statek wynosiła 38.523 funtów szterlingów. Budowa na pochylni trwała zaledwie ok. 2 miesięcy, a wykończenie dalsze dwa. Statek wodowano 23 grudnia 1931, a przejęto go i podniesiono polską banderę już 18 lutego 1932.
Służba.
"Cieszyn" przeznaczony był przede wszystkim do połączeń z Finlandią, choć eksploatowany był także na liniach zachodnioeuropejskich, głównie do Antwerpii. Po wejściu do służby był jednym z najnowocześniejszych statków polskich, lecz zyskał opinię pechowego, z powodu kilku awarii. 1 kwietnia 1932 podczas złej pogody wszedł na skały koło wyspy Utö na Bałtyku i uszkodził dno. Po ściągnięciu statku ze skał, remont dna w Turku trwał do 20 maja. Doprowadziło to do zmiany kapitana statku. W marcu 1933 doszło do kolizji koło latarniowca "Elbe 2", po czym naprawiano go w Antwerpii. Płynąc z Tallinna do Helsinek, 28 lutego 1934 przy sztormie i zalodzeniu został zniesiony z wąskiego toru wodnego i ponownie wpadł na skały koło fińskiego portu Ronskar (z uwagi na krótką trasę, na której w zimie nie kursowały małe statki, "Cieszyn" przewoził wówczas nadkomplet pasażerów 49 osób). Statek doznał poważnych uszkodzeń dna i dopiero 9 marca zdjęto ze skał, po czym wyremontowano w Helsinkach do 10 maja. Ponownie zmieniono po tym zdarzeniu kapitana statku. 
W chwili wybuchu II wojny światowej "Cieszyn" znajdował się w Antwerpii. Początkowo kursował między Anglią a Francją i Portugalią, transportując głównie węgiel do Francji, a z powrotem zboże. W pierwszej podróży w składzie konwoju, doszło w ciemności do przecięcia się tras dwóch konwojów i kolizji "Cieszyna" z angielskim parowcem "Harmonic". Uszkodzenia usunięto w Cherbourgu. W maju 1940 z innymi polskimi statkami został oddany do dyspozycji Francuskiej Misji Morskiej i w efekcie w chwili upadku Francji 22 czerwca 1941 znalazł się w rzecznym porcie w Kaolacku w ówczesnej Francuskiej Afryce Zachodniej, skąd miał wziąć orzeszki ziemne. Wczesnym rankiem 9 sierpnia 1940 wraz z SS Śląsk uciekł z Kaolacku, odległego o 70 mil od otwartego morza, unikając internowania. Kapitan Hilary Mikosza i sześciu członków załogi zostało za tę akcję następnie odznaczonych. Oba statki przeszły do brytyjskiego portu Bathurst w Gambii. 
Planowano użyć "Cieszyn" do specjalnej misji wywiezienia zapasów polskiego złota, wywiezionych do Francji i magazynowanych w fortach pod Dakarem, po planowanym zdobyciu Dakaru przez siły brytyjskie i Wolnej Francji (operacja Menace, 23-23 września 1940), lecz operacja ta nie powiodła się. Po odbyciu kilku rejsów między portami Afryki zachodniej w dyspozycji Brytyjczyków, skierowano "Cieszyn" z ładunkiem orzeszków ziemnych do Wielkiej Brytanii, gdzie dotarł samotnie, nie atakowany, 13 stycznia 1941.
W lutym statek dostarczył z Londynu do Falmouth zwoje podwodnego kabla telefonicznego. 20 marca 1941 "Cieszyn" wyszedł samotnie z Falmouth w drodze do Glasgow, gdzie miał spotkać się z konwojem, lecz około 19.50 został zatopiony przez dwa niemieckie bombowce Dornier w pobliżu Falmouth u wybrzeży Anglii. Załoga uratowała się w szalupie.
Losy "Cieszyna" zostały opisane pod fikcyjną nazwą "Bielsk" w książce Arkadego Fiedlera "Dziękuję ci kapitanie".
Opis.
Statek posiadał dwa pokłady i trzy ładownie (dwie przed centralną wyspą nadbudówek i jedna za nią), a wzmocnienia przeciwlodowe i specjalny kształt dziobu oraz rufy umożliwiały eksploatację w trudnych warunkach zimowych. Kadłub był nitowany. Miał 12 miejsc pasażerskich w dwuosobowych kabinach i jedną komfortową kabinę armatorską. 

</doc>
<doc id="659475" url="https://pl.wikipedia.org/wiki?curid=659475" title="Paweł Wiktorowicz Czernow">
Paweł Wiktorowicz Czernow



</doc>
<doc id="659478" url="https://pl.wikipedia.org/wiki?curid=659478" title="Dom modlitwy przy ulicy Szerokiej 28 w Lublinie">
Dom modlitwy przy ulicy Szerokiej 28 w Lublinie

Dom modlitwy Ajzyka Rozenfelda ("Bożnica de Chassidim", "Dom Jakowa Icchaka Horowitza-Szternfelda") – nieistniejący dom modlitwy znajdujący się w kamienicy w Lublinie przy nieistniejącej ulicy Szerokiej 28; centralne miejsce życia chasydzkiego w Lublinie w I połowie XIX w.
Historia posesji.
Pierwsza wzmianka na temat posesji przy ulicy Szerokiej 28 pochodzi z XVIII wieku. Pod koniec tego wieku w kamienicy, znajdującej się wówczas przy głównej ulicy dzielnicy żydowskiej w Lublinie, na pierwszym piętrze zamieszkał Jakub Izaak Horowic-Szternfeld (Jakub Icchak Horowitz, znany też jako Widzący z Lublina), chasydzki rabin, cadyk i przywódca ruchu chasydzkiego. W 1794 roku na tyłach posesji, w podwórzu, stanęła drewniana chasydzka bóżnica zwana Bożnicą Rebego (Bożnica de Chassidim); według Roberta Kuwałka był to pierwszy oficjalny dom modlitwy należący do chasydów w centralnej Polsce. Budynek mógł pomieścić kilkuset Żydów. Postać rabina przyciągała rzesze jego zwolenników, a jego synagoga, szczególnie pod koniec tygodnia, była oblegana przez miejscowych i przyjezdnych żydów. W jej wnętrzu znajdowała się obszerna biblioteka zawierająca wiele cennych ksiąg religijnych. Zimą znajdowali w niej schronienie starzy i bezdomni Żydzi, traktujący główną salę modlitewną jako przytułek. Kamienica była wówczas własnością Żydowskiej Gminy Wyznaniowej oraz Josefa, rabina w Tarczynie i Izraela, lubelskiego kupca, oraz Kopela Endelsberga i Mordka Rappaporta.
Na początku XIX wieku część kamienicy wraz z bożnicą nadal znajdowała się pod administracją miejscowej gminy żydowskiej. Pod koniec XIX wieku właścicielem posesji był Cukierfajn Lejba, następnie od 1915 Brochsztejn a w 1937 m.in. Helfman Hajna. W tych lata w budynku nadal funkcjonowała bożnica, a od ok. 1914 roku prywatny dom modlitwy Pinchesa Szechte i Ajzyka Rozenfelda. Bożnica, w której zawsze znajdował się minjan, w tym okresie służyła „modlących się w biegu”.
Opis architektoniczny.
W 1937 roku murowana kamienica, w której znajdowała się bożnica, miała trzy kondygnacje i nie była podpiwniczona. Znajdowało się w niej jedenaście izb o łącznej powierzchni 225 m2; część niezabudowana miała powierzchnię 51 m2. Pomieszczenia mieszkalne były ogrzewane piecami kaflowymi. Z wewnętrznej klatki schodowej na kolejne piętra prowadziły drewniane schody. Frontowa część elewacji o długości ośmiu metrów podzielona była na trzy osie. W osi centralnej znajdowało się wejście do budynku, a nad nim, na pierwszym piętrze, znajdował się balkon. Na parterze domu znajdowała się piekarnia Mordejchaja, na wyższych piętrach mieszkania, a za piekarnią bożnica, do której wejście prowadziło przejście od uliczki przebiegającej od ulicy Szerokiej do ulicy Nadstawnej. 
Podczas likwidacji getta lubelskiego w 1942 roku wszystkie budynki na posesji nr 28 zostały wyburzone. Na ich miejscu w latach 50. wzniesiono nową kamienicę. Organizacja Lubelska w Nowym Jorku podjęła próbę zwrotu majątku w celu odbudowy synagogi, ale bezskutecznie.
Obecnie synagogę oraz Widzącego z Lublina upamiętnia tablica pamiątkowa umieszczona na kamienicy znajdującej się przy placu Zamkowym 10.

</doc>
<doc id="659479" url="https://pl.wikipedia.org/wiki?curid=659479" title="Monodactylus">
Monodactylus

Monodactylus – rodzaj ryb okoniokształtnych z rodziny monodaktylowatych (Monodactylidae).
Klasyfikacja.
Gatunki zaliczane do tego rodzaju:
Gatunkiem typowym rodzaju jest "M. falciformis".

</doc>
<doc id="659481" url="https://pl.wikipedia.org/wiki?curid=659481" title="CD Tenerife">
CD Tenerife

Club Deportivo Tenerife – hiszpański klub piłkarski z siedzibą w mieście Santa Cruz de Tenerife leżącym na Teneryfie (Wyspy Kanaryjskie). Drużyna występuje obecnie w Segunda División, drugiej w hierarchii lidze hiszpańskiej. Mecze domowe rozgrywa na stadionie Estadio de Tenerife o pojemności 22 948 widzów. Występował 13 sezonów w hiszpańskiej ekstraklasie "Primera División", w latach: 1961-62, 1989-1999, 2001-02, 2009-10.

</doc>
<doc id="659483" url="https://pl.wikipedia.org/wiki?curid=659483" title="Józef Twardzicki">
Józef Twardzicki

Józef Twardzicki (ur. 15 maja 1890 w Radomiu, zm. 9 kwietnia 1972 w Krakowie) – polski ekonomista, bankowiec, prezydent Bydgoszczy (1945–1949).
Życiorys.
Urodził się 15 maja 1890 r. w Radomiu. Był synem Gustawa, prawnika i Emilii z Kozłowskich. Ukończył gimnazjum w Kazaniu w Rosji, po czym podjął studia prawnicze, przerwane po wybuchu I wojny światowej. W latach 1916–1918 służył w wojsku rosyjskim, a następnie do sierpnia 1921 r. pracował w Zarządzie Cywilnym Ziem Wschodnich w Wilnie.
Działalność przed 1945 r..
Od lipca 1920 r. wcielony do 18 pułku Ułanów Pomorskich, uczestniczył w wojnie polsko-bolszewickiej. W latach 1921–1922 był pomocnikiem dyrektora Zrzeszenia Kooperatyw Warszawskich, a równocześnie studiował (2 lata) w warszawskiej Szkole Nauk Politycznych. Od maja 1922 do października 1924 r. pracował w warszawskim Banku Kredytowym, początkowo jako zastępca szefa wydziału, później jako prokurent oddziału tego banku w Toruniu. W latach 1924–1932 był członkiem zarządu i dyrektorem Pomorskiego Banku Rolniczego w Toruniu, a następnie do 1934 r. dyrektorem handlowym Pomorskiej Drukarni Rolniczej i pomorskiej Spółdzielni Wydawniczej w Toruniu.
Od października 1934 r. do wybuchu II wojny światowej, jako zaprzysiężony rewident ksiąg, samodzielnie prowadził biuro rewizyjne w Warszawie. Badał m.in. rachunki Elektrowni Warszawskiej i Zarządu Miejskiego Warszawy.
W okresie okupacji niemieckiej od stycznia 1940 do czerwca 1944 r. był zastępcą właściciela, a następnie kierownikiem Zakładów Chemicznych „Alwa” w Szczebrzeszynie.
Działał również w konspiracji Armii Krajowej. Brał udział w powstaniu warszawskim, a po jego upadku opuścił stolicę z ludnością cywilną i uciekł w przebraniu pielęgniarza z obozu w Pruszkowie.
Prezydent Bydgoszczy.
1 lutego 1945 r. został powołany na stanowisko Pełnomocnika Gospodarki Narodowej, a następnie na stanowisko kierownika Wydziału Przemysłowego miasta Grudziądza. 23 czerwca 1945 r. Wydział Przemysłowy Województwa Pomorskiego w Bydgoszczy mianował go tymczasowym dyrektorem naczelnym Wojewódzkiego Zjednoczenia Miejscowego Przemysłu Budowlanego na Województwo Pomorskie.
30 sierpnia 1945 r. Komisja Międzypartyjna w Bydgoszczy wysunęła Twardzickiego na stanowisko prezydenta miasta. Tego dnia Miejska Rada Narodowa w Bydgoszczy wybrała go prezydentem Bydgoszczy. Początkowo funkcję pełnił na podstawie tymczasowej nominacji. Zatwierdzenie jego wyboru przez Ministerstwo Administracji Publicznej nastąpiło dopiero w końcu maja 1947 r.
Pełniąc urząd prezydenta wykazał się jako dobry organizator i umiejętny kierownik gospodarki miejskiej. Przyczynił się do rozbudowy urządzeń komunalnych, podniesienia stanu higienicznego i estetycznego miasta. 20 maja 1947 r. stanął na czele Komitetu Budowy Teatru, który miał zastąpił pochopnie rozebrany (decyzją poprzednich władz komisarycznych Bydgoszczy) gmach Teatru Miejskiego na placu Teatralnym. Nowy Teatr Polski oddano do użytku w 1949 r.
Niewątpliwą jego zasługą było sprawne przygotowanie i przeprowadzenie w 1946 r. obchodów 600-lecia nadania Bydgoszczy praw miejskich, zwłaszcza zaś zorganizowanie w Bydgoszczy dużej Pomorskiej Wystawy Przemysłu, Rzemiosła i Handlu, która odbyła się od lipca do września 1946 r.
6 września 1949 r. zrezygnował ze stanowiska prezydenta Bydgoszczy oficjalnie „"w związku ze złym stanem zdrowia"”, lecz faktycznie z przyczyn politycznych. Zarzucano mu, że nie był „"związany z elementami robotniczo-chłopskimi"”, sprzyjał „"sferom drobnomieszczańskim"”, jak również że „"nie przejawia większej aktywności politycznej"”.
Działalność polityczna.
W okresie międzywojennym i w czasie okupacji niemieckiej stronił od polityki. W 1945 r. wstąpił do Polskiej Partii Robotniczej, po czym wybrano go członkiem Komitetu Wojewódzkiego PPR w Bydgoszczy. Od grudnia 1948 r. był członkiem PZPR. Był również członkiem wielu organizacji społecznych, m.in. Polskiego Związku Zachodniego, Towarzystwa Przyjaźni Polsko-Radzieckiej, Towarzystwa Miłośników Miasta Bydgoszczy (prezes w latach 1946-1950), Towarzystwa Przyjaciół Uniwersytetu Mikołaja Kopernika,
Bydgoskiego Towarzystwa Wioślarskiego.
Dalsza działalność zawodowa.
Po rezygnacji Twardzickiego ze stanowiska prezydenta Bydgoszczy, Ministerstwo Administracji Publicznej w Warszawie zwróciło się z pisemną prośbą do wojewody pomorskiego „"o zainteresowanie się losem” byłego prezydenta miasta i „ułatwienie mu uzyskania odpowiedniego stanowiska w innym resorcie"”.
15 grudnia 1949 r. przeniósł się do Krakowa, gdzie został dyrektorem Banku Komunalnego, a następnie Oddziału Wojewódzkiego PKO. Pełnił również szereg funkcji społecznych. Jego zasługą było m.in. reaktywowanie przedwojennych Dni Krakowa. Aż do śmierci w 1972 r. pełnił funkcję doradcy dyrektora naczelnego PKO.
Zmarł 9 kwietnia 1972 r. w Krakowie. Został pochowany na krakowskim cmentarzu Rakowickim (cmentarzu wojskowym przy ul. Prandoty). Odznaczony był Złotym Krzyżem Zasługi i Krzyżem Oficerskim Orderu Odrodzenia Polski.
Rodzina.
Józef Twardzicki od 1917 r. był żonaty z Bronisławą z Paców-Balczewskich. Miał córkę Kamilę (ur. 1919).
Upamiętnienie.
Nazwisko Józefa Twardzickiego jako prezydenta miasta wymieniono na tablicy pamiątkowej, którą umieszczono na ścianie budynku Ratusza w Bydgoszczy (od strony ul. Farnej) z okazji 600-lecia nadania miastu praw miejskich. Jego imię nosi jedna z głównych ulic w bydgoskiej dzielnicy Fordon.

</doc>
<doc id="659485" url="https://pl.wikipedia.org/wiki?curid=659485" title="Schuettea">
Schuettea

Schuettea – rodzaj ryb z rodziny monodaktylowatych.
Klasyfikacja.
Gatunki zaliczane do tego rodzaju :

</doc>
<doc id="659494" url="https://pl.wikipedia.org/wiki?curid=659494" title="Neuhausen ob Eck">
Neuhausen ob Eck

Neuhausen ob Eck – gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Tuttlingen. Leży po części w Parku Natury Górnego Dunaju, ok. 15 km na wschód od Tuttlingen, przy drodze krajowej B311. W miejscowości znajduje się skansen. 

</doc>
<doc id="659495" url="https://pl.wikipedia.org/wiki?curid=659495" title="Stadion Pietrowski">
Stadion Pietrowski

Stadion Pietrowski - stadion zespołu Zenit Petersburg wybudowany w 1925. Może pomieścić 21 570 osób.

</doc>
<doc id="659496" url="https://pl.wikipedia.org/wiki?curid=659496" title="Czesław Owczarek">
Czesław Owczarek

Czesław Owczarek (ur. 28 października 1969 w Stawiszynie) – polski piłkarz, trener piłkarski, skaut w Lechu Poznań. Piłkarz plażowy, reprezentant Polski w latach 2003–2005.
Życiorys.
Urodził się w Stawiszynie. Jego żona jest byłą koszykarką Olimpii Poznań, natomiast syn Adrian poszedł w ślady ojca i również został piłkarzem.
Kariera piłkarska.
W trakcie kariery piłkarskiej występował m.in. w Piaście Nowa Ruda, Amice Wronki, Lechu Poznań i Warcie Poznań.
Kariera trenerska.
Największym sukcesem w jego dotychczasowej karierze trenerskiej był awans z Jarotą Jarocin do II ligi w sezonie 2007/08. Dnia 6 grudnia 2011 roku przestał prowadzić zespół z Jarocina i został asystentem trenera w Warcie Poznań, którego zastąpił w następnym roku, 25 kwietnia. Po prawie ośmiu miesiącach, 21 grudnia 2012 roku za porozumieniem stron rozwiązał kontrakt z klubem. Od 1 stycznia 2013 roku był trenerem Polonii Środa Wielkopolska. Po objęciu przez Mariusza Rumaka Zawiszy Bydgoszcz, Owczarek został jego asystentem. Od 19 sierpnia 2015 był trenerem trzecioligowych Karpat Krosno. 21 września 2016 został szkoleniowcem Górnika Konin.
Wyróżnienia.
W 20. Plebiscycie Polski Głosu Wielkopolskiego został najlepszym wielkopolskim trenerem.

</doc>
<doc id="659497" url="https://pl.wikipedia.org/wiki?curid=659497" title="Bonitacja (hydrobiologia)">
Bonitacja (hydrobiologia)



</doc>
<doc id="659501" url="https://pl.wikipedia.org/wiki?curid=659501" title="Wikipedia hebrajskojęzyczna">
Wikipedia hebrajskojęzyczna

Wikipedia hebrajskojęzyczna – hebrajskojęzyczna edycja Wikipedii, uruchomiona w lipcu 2003 roku. Słowa "Wikipedia: Wolna encyklopedia" brzmią po hebrajsku "Wikipedja: Ha-Enciklopedja Ha-Chofszit" i zapisywane są ויקיפדיה: האנציקלופדיה החופשית.
3 października 2018 roku hebrajska edycja Wikipedii zawierała ponad 231 tysiące artykułów.
Wkład.
Wziąwszy pod uwagę względnie niewielką liczbę użytkowników języka hebrajskiego, społeczność hebrajskich wikipedystów jest jedną z najaktywniejszych i najbardziej produktywnych. W jej skład wchodzi ponad 100 regularnie piszących użytkowników, w większości studentów nauk przyrodniczych.
Najwięcej artykułów na hebrajskiej Wikipedii dotyczy nauk ścisłych, historii Izraela i kultury żydowskiej oraz historii wojskowej.

</doc>
<doc id="659502" url="https://pl.wikipedia.org/wiki?curid=659502" title="Zdzisław Szulc">
Zdzisław Szulc

Zdzisław Szulc (ur. 28 stycznia 1895 w Poznaniu, zm. 29 marca 1959 tamże) – polski znawca i kolekcjoner instrumentów muzycznych, działacz sportowy, tenisista.
Życiorys.
Z zawodu kupiec. W okresie międzywojennym zgromadził bogaty zbiór instrumentów muzycznych ze swoich zagranicznych podróży. Po wojnie część tej kolekcji stała się podstawą działu instrumentów muzycznych Muzeum Wielkopolskiego (potem Narodowego, następnie Muzeum Instrumentów Muzycznych) w Poznaniu. Szulc pełnił tam od 1945 dożywotnio funkcję kustosza. Był również współtwórcą (1953) i wiceprezesem Stowarzyszenia Polskich Artystów Lutników. Na potrzeby Muzeum Wielkopolskiego opracował m.in. "Katalog opisowy zbioru instrumentów muzycznych" (1938) i "Katalog instrumentów muzycznych Muzeum Wielkopolskiego" (1949). Ponadto był autorem "Słownika lutników polskich" (1953).
Szulc pasjonował się również sportem, był jednym z pionierów tenisa w Wielkopolsce i wybitnym działaczem tenisowym. W 1921 został prezesem-założycielem Polskiego Związku Tenisowego. Od 1913 był zawodnikiem Z.T.M.P., od 1914 sekcji tenisowej KS Warty Poznań i od 1923 AZS Poznań. Został odznaczony m.in. Krzyżem Kawalerskim Orderu Odrodzenia Polski, Krzyżem Walecznych, Wielkopolskim Krzyżem Powstańczym.

</doc>
<doc id="659503" url="https://pl.wikipedia.org/wiki?curid=659503" title="Rietheim-Weilheim">
Rietheim-Weilheim

Rietheim-Weilheim – gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Tuttlingen. Leży w Jurze Szwabskiej, na pograniczu Parku Natury Górnego Dunaju, ok. 12 km na północny zachód od Tuttlingen, przy drodze krajowej B14.

</doc>
<doc id="659505" url="https://pl.wikipedia.org/wiki?curid=659505" title="Stadion Łużniki">
Stadion Łużniki

Łużniki () – moskiewski stadion otwarty 31 lipca 1956, na którym swoje mecze rozgrywa Reprezentacja Rosji w piłce nożnej. Pełna nazwa obiektu to Wielka Hala Sportowa Kompleksu Olimpijskiego „Łużniki”. Jego całkowita pojemność 81 000 miejsc sprawia, że jest to największy stadion piłkarski w Rosji i ósmy co do wielkości stadion w Europie. Nazwa obiektu pochodzi od terenu, który jest dość grząski, podmokły i bagienny.
W 1980 odbyły tu się Igrzyska Olimpijskie. Stadion może pomieścić 81 029 osób. 20, października 1982 po meczu Spartaka z HFC Haarlem przy wyjściu stratowano co najmniej 66 osób. 21 maja 2008 roku rozegrano na nim finał Ligi Mistrzów, w którym pierwszy raz w historii wystąpiły dwie angielskie drużyny – Manchesteru United i Chelsea F.C. (zwycięzcą pojedynku został Manchester). W 2013 roku na Łużnikach zorganizowano mistrzostwa świata w lekkoatletyce oraz Puchar Świata w Rugby 7. Od 2013 obiekt był remontowany z powodu Mistrzostw Świata w Piłce Nożnej w 2018 roku. Obiekt ponownie oficjalnie otwarto pod koniec 2017 roku.
Stadion jest zaopatrzony w inny rodzaj murawy, a dokładniej sztuczną trawę, która jest podgrzewana. Moc jupiterów wynosi niecałe 1500 luksów.
W skład kompleksu sportowego na Łużnikach wchodzą m.in.: baseny, korty tenisowe, hale sportowe, lodowiska i inne obiekty.

</doc>
<doc id="659506" url="https://pl.wikipedia.org/wiki?curid=659506" title="Nukulaelae">
Nukulaelae

Nukulaelae – atol należący do archipelagu Tuvalu o powierzchni lądowej ok. 1,82 km². Składa się z co najmniej 15 wysp. Na jednej z nich, Fangaua, znajduje się osada Pepesala, w której mieszka 247 osób.
Na atolu znajduje się jedna szkoła podstawowa (Faikimua Primary School) i jedno przedszkole (Ulukoloa Pre-School) (stan na 2014 rok).

</doc>
<doc id="659509" url="https://pl.wikipedia.org/wiki?curid=659509" title="Edward Douglas-Pennant">
Edward Douglas-Pennant

Edward Gordon Douglas-Pennant (ur. 20 czerwca 1800, zm. 31 marca 1886), urodził się jako Edward Gordon Douglas, był synem Johna Douglasa (młodszego syna 14. hrabiego Morton) i lady Frances Lascelles, córki 1. hrabiego Harewood. Odziedziczył rozległe posiadłości niedaleko Penrhyn w północno-zachodniej Walii po swoim teściu George’u Pennant. W 1841 r. zmienił nazwisko na Douglas-Pennant.
W 1866 r. otrzymał tytuł barona Penrhyn. Na terenie jego posiadłości znajdowała się kopalnia Penrhyn Quarry niedaleko Bethesda, która pod jego zarządem stała się jedną z dwóch największych kopalni łupków na świecie.
6 sierpnia 1833 r. poślubił Julianę Isabellę Mary Pennant (zm. 25 kwietnia 1842), córkę George’a Haya Dawikinsa Pennanta. Edward i Juliana mieli razem dwóch synów i córkę:
26 stycznia 1846 r. poślubił Marię Louisę FitzRoy (18 kwietnia 1818 – 10 maja 1912), córkę Henry’ego FitzRoya, 5. księcia Grafton i Mary Caroline Berkeley, córki admirała George’a Berkeleya. Edward i Maria mieli razem pięć córek:

</doc>
<doc id="659516" url="https://pl.wikipedia.org/wiki?curid=659516" title="Seitingen-Oberflacht">
Seitingen-Oberflacht

Seitingen-Oberflacht – gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Tuttlingen. Leży po części w Parku Natury Górnego Dunaju, ok. 15 km na północny zachód od Tuttlingen.

</doc>
<doc id="659517" url="https://pl.wikipedia.org/wiki?curid=659517" title="Seitingen">
Seitingen



</doc>
<doc id="659519" url="https://pl.wikipedia.org/wiki?curid=659519" title="Baron Penrhyn">
Baron Penrhyn

Baronowie Penrhyn–poniższa lista przedstawia baronów parostwa Penrhyn
Baronowie Penrhyn 1. kreacji (parostwo Irlandii)
Baronowie Penrhyn 2. kreacji (parostwo Zjednoczonego Królestwa)

</doc>
<doc id="659520" url="https://pl.wikipedia.org/wiki?curid=659520" title="Oberflacht">
Oberflacht



</doc>
<doc id="659521" url="https://pl.wikipedia.org/wiki?curid=659521" title="Vaitupu">
Vaitupu

Vaitupu – największy atol archipelagu Tuvalu o powierzchni 5,6 km². W 2002 roku na atolu mieszkało 1591 osób. Pierwsi Europejczycy odkryli Vaitupu w 1825 roku.
Na Vaitupu znajduje się jedna szkoła średnia (Motufoua Secondary School), jedna szkoła podstawowa (Tolise Pimary School) i dwa przedszkola (Vaimele Pre-School, Lasagafou Pre-School) (stan na 2014 rok).

</doc>
<doc id="659523" url="https://pl.wikipedia.org/wiki?curid=659523" title="I liga argentyńska (2004/2005)">
I liga argentyńska (2004/2005)



</doc>
<doc id="659528" url="https://pl.wikipedia.org/wiki?curid=659528" title="I liga argentyńska (2005/2006)">
I liga argentyńska (2005/2006)



</doc>
<doc id="659531" url="https://pl.wikipedia.org/wiki?curid=659531" title="I Love You">
I Love You

I Love You – pierwszy album koncertowy „nowego” T.Love. Został nagrany w 1993 roku, a wydany rok później. Promowały go piosenki zrealizowane w studiu już bez udziału Janka Benedeka: „I Love You” i „Syn miasta”, pozwoliły płycie dobrze się sprzedać. Na płycie znajdują się najsłynniejsze piosenki grupy w wydaniu koncertowym – „IV LO”, „Warszawa” czy „King”, a także covery – Boba Marleya – „No Woman, No Cry” i The Doors – „People Are Strange”.
Album osiągnął status złotej płyty.

</doc>
<doc id="659533" url="https://pl.wikipedia.org/wiki?curid=659533" title="Wstawaj, szkoda dnia (program radiowy)">
Wstawaj, szkoda dnia (program radiowy)

Wstawaj, szkoda dnia – poranna audycja nadawana w radiu RMF FM od 1 września 1999 roku, od poniedziałku do piątku od 5:30 do 9:00 (krótko jesienią 2004 od 6:30 do 9:30). Zastąpiła na antenie audycję "Ni w 5 ni w 9". 
Początkowo była nadawana od 5:00 do 9:00, z tym, że pierwszą godzinę (5:00-6:00) prowadziła Beata Fiedorow. Pierwszymi prowadzącymi byli Tadeusz Sołtys i Michał Kubik. Po odejściu Kubika z RMF w 2001 zastąpił go na parę miesięcy Piotr Urbaniak. Wiosną 2004 roku Tadeusz Sołtys zrezygnował z prowadzenia poranka. Jego miejsce zajął duet: Sylwia Paszkowska i Przemysław Skowron. We wrześniu 2004 audycję zaczęła prowadzić samotnie Paszkowska. Po dziesięciu tygodniach jej miejsce zajęli Witold Lazar, Przemysław Skowron, Tomasz Olbratowski i Marcin Ziobro. Od 2 września 2013 audycję prowadzili Przemysław Skowron i Robert Karpowicz, który zastąpił Witolda Lazara. W lutym 2014 dołączył do nich Tomasz Olbratowski, którego felietony można usłyszeć od poniedziałku do piątku około 7:50. Od 31 sierpnia 2015 program prowadzą Przemysław Skowron, Mariusz Kałamaga i Tomasz Olbratowski, od lipca 2016 do maja 2017 w gronie gospodarzy programu był Kamil Baleja.
Podczas programu ze zwiększoną częstotliwością emitowane są "Fakty RMF FM" (co pół godziny). O 6:30 i 8:30 nadawane są "Fakty sportowe", a o 7:30 "Fakty ekonomiczne". Po "Faktach" o 8:00 od września 2016 nadawana jest "Poranna rozmowa w RMF FM" prowadzona przez Roberta Mazurka.
W okresie wakacji, audycja jest nadawana pod tytułem "Wstawaj szkoda lata" (choć w 2012 użyty był tytuł "Poranki są gorące").

</doc>
<doc id="659534" url="https://pl.wikipedia.org/wiki?curid=659534" title="Wurmlingen (powiat Tuttlingen)">
Wurmlingen (powiat Tuttlingen)

Wurmlingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Tuttlingen. Leży ok. 5 km na północny zachód od Tuttlingen, przy drodze krajowej B14. Na terenie miejscowości odkryto w czasie badań archeologicznych pozostałości łaźni rzymskiej, które po rekonstrukcji udostępniono turystom. 
Gospodarka.
Wurmlingen znane jest także z lokalnego Browaru Hirsch, który ma swoją siedzibę w tej miejscowości.

</doc>
<doc id="659539" url="https://pl.wikipedia.org/wiki?curid=659539" title="Gunningen">
Gunningen

Gunningen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Trossingen. Leży ok. 12 km na północny zachód od Tuttlingen.

</doc>
<doc id="659540" url="https://pl.wikipedia.org/wiki?curid=659540" title="Słońce (album)">
Słońce (album)

Słońce – pierwsza płyta zespołu Łzy, wydana w grudniu 1998 własnymi środkami. Łzy nagrywały ją przez 10 miesięcy w studiu Sonus w Łomiankach.

</doc>
<doc id="659541" url="https://pl.wikipedia.org/wiki?curid=659541" title="King (album T.Love)">
King (album T.Love)

King – album zespołu T.Love wydany w 1992 roku.
Największym przebojem drugiej płyty reaktywowanego zespołu była piosenka tytułowa − utwór "King" stał się jednym z hymnów T.Love. Przebojami okazały się też utwory "Stany" oraz "Dzikość serca". Mocno dopracowany album osiągnął wysokie notowania, a wielu krytyków uważa go za najlepszy rockowy album w tamtych czasach. Muniek Staszczyk w swoich tekstach opisywał romantycznych chuliganów ("King"), problemy egzystencjalne ("Dzikość serca"), a nawet rozprawiał się z polskim światkiem muzycznym ("Nabrani"). Teksty te często oddają nastroje i problemy społeczne wczesnego kapitalizmu.
Linki zewnętrzne.
kin

</doc>
<doc id="659544" url="https://pl.wikipedia.org/wiki?curid=659544" title="Umm Kulsum">
Umm Kulsum

Umm Kulsum (, trl. "Umm Kulthūm"; ur. 4 maja 1904 w Tummaj az-Zahajra, zm. 3 lutego 1975 w Kairze) – egipska piosenkarka, bardzo popularna w świecie arabskim, zwana „głosem Egiptu” lub „planetą Wschodu”. Zaczęła śpiewać przy ojcu, początkowo występowała w przebraniu chłopca. W 1923 roku przeniosła się do Kairu, gdzie zyskała sławę – wystąpiła w 6 filmach, zagrała setki koncertów. Na jej pogrzebie były 4 miliony ludzi. Jej piosenki dotyczyły głównie tematu miłości i tęsknoty.

</doc>
<doc id="659545" url="https://pl.wikipedia.org/wiki?curid=659545" title="Papio hamadryas">
Papio hamadryas



</doc>
<doc id="659547" url="https://pl.wikipedia.org/wiki?curid=659547" title="Talheim (powiat Tuttlingen)">
Talheim (powiat Tuttlingen)

Talheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Tuttlingen, wchodzi w skład wspólnoty administracyjnej Trossingen. Leży ok. 12 km na północny zachód od Tuttlingen, przy drodze krajowej B523.

</doc>
<doc id="659548" url="https://pl.wikipedia.org/wiki?curid=659548" title="Sila (miasto)">
Sila (miasto)

Sila – pograniczne miasto 350 km na zachód od Abu Zabi w Zjednoczonych Emiratach Arabskich.

</doc>
<doc id="659553" url="https://pl.wikipedia.org/wiki?curid=659553" title="CD Tenerife Santa Cruz">
CD Tenerife Santa Cruz



</doc>
<doc id="659554" url="https://pl.wikipedia.org/wiki?curid=659554" title="Klan Gregor">
Klan Gregor

Macgregor (MacGregor, McGregor, Gregarah) gael. "MacGrioghair" „syn Gregora” – szkockie nazwisko i nazwa klanu. Razem z klanami Grant, Macnab, Mackinnon, MacQuarie, Macaulay należeli do dawnego wielkiego klanu MacAlpin, łączącego według legendy potomków króla Kennetha MacAlpina. W rzeczywistości prawdopodobnym przodkiem klanu był Griogair MacDungal, jeden z lokalnych władców szkockich w IX w.
Klan Gregor, jak często nazywano klan Macgregorów zajmował początkowo tereny w środkowej Szkocji w dolinach Glenorchy i Glenstrae. Wypierani przez klan Campbell, który otrzymał od Roberta Bruce'a nadania tych ziem, zajmowali Macgregorowie tereny nad jeziorami Loch Earn, Loch Katrine i Loch Voil oraz tereny Balquhidder w środkowej Szkocji.
Pozbawiani ziemi, w ciągłym konflikcie z większością sąsiadów Macgregorowie stali się jednym z najdzikszych i najbardziej wojowniczych góralskich klanów. Po bezpotomnej śmierci wodza klanu Iaina of Glenstrae w 1519 przywództwo klanu objęła jedna z bocznych gałęzi, potomkowie zamordowanego przez Campbellów Gregora Roy Macgregora. Zmuszeni do życia w ukryciu, bez stałej rodowej siedziby Macgregorowie przyjęli miano „Dzieci Mgły” ("Children of the Mist"). Ostateczna tragedia dotknęła Macgregorów w 1603, gdy po krwawym zwycięstwie nad klanem Colquhoun pod Glen Fruin ogłoszono ich banicję. Podobno przedstawione u dworu zakrwawione szaty pokonanych tak wstrząsnęły królem Jakubem I, że bez dodatkowego śledztwa ogłosił cały klan Gregor wyjętym spod prawa, zakazał używania nazwiska Gregor i Macgregor i noszenia tartanu w jego barwach. 
Macgregorowie, pozbawieni ziemi, zmuszeni do walki, ścigani zaczęli ukrywać się pod przybranymi nazwiskami, m.in. Murray i Grant. Wyjęci spod prawa, uprawiali często proceder rozbójniczy, jeden z pomniejszych przywódców klanowych Robert Roy Macgregor-Campbell (1671-1734) przeszedł do legendy jako najsławniejszy szkocki zbójnik – Rob Roy.
Mimo banicji Macgregorowie całym klanem wsparli zbrojnie jakobitów, uczestnicząc m.in.w bitwach pod Prestonpans w 1715 r. i pod Culloden w 1745. Ta bezprecedensowa, zbiorowa proskrypcja trwała do 1774 r., gdy potomkowi wodzowskiej gałęzi rodu generałowi Johnowi Murray of Lanark pozwolono powrócić do rodowego nazwiska Macgregor. Po tym także większość członków klanu powróciła do własnego nazwiska.
Tragiczne, ale barwne dzieje klanu posłużyły za kanwę kilku romantycznym powieściom m.in. Roberta Louisa Stevensona "Porwany za młodu" i Waltera Scotta "Rob Roy", operetce Reginalda de Kovena, balladom i pieśniom ludowym oraz głośnemu filmowi z 1995 w reż. Michaela Caton-Jonesa "Rob Roy".
Do klanu Macgregor należą oprócz rodów Macgregor (MacGregor, McGregor, McGrigor) także rody: Alpin, Bain, Black, Brewer, Bowie, Caird, Comrie, Dochart, Dunn, Fletcher, Geig, Greer, Gregg, Gregson, Gregory, Grier, Grierson, Grigor, King, Leckie, Lockie, MacAlpin, MacAdam, Macara, Macaree, MacChoiter, MacInvalloch, MacGrowter, MacNeish, MacPeter, Petrie, Peters, Skinner, Stalker, Stirling, White, Whyte i in.

</doc>
<doc id="659555" url="https://pl.wikipedia.org/wiki?curid=659555" title="Apolemichthys">
Apolemichthys

Apolemichthys – rodzaj ryb z rodziny pomakantowatych.
Klasyfikacja.
Gatunki zaliczane do tego rodzaju :

</doc>
<doc id="659556" url="https://pl.wikipedia.org/wiki?curid=659556" title="Rów Kosztowski">
Rów Kosztowski

Rów Kosztowski – rów w Mysłowicach, prawobrzeżny dopływ Przemszy. Płynie z lasu w okolicach Wesołej i wpływa do Przemszy w okolicach Dziećkowic, na granicy z Jaworznem. Ma kilka kilometrów i należy do dorzecza Wisły. 

</doc>
<doc id="659557" url="https://pl.wikipedia.org/wiki?curid=659557" title="The Tower (Dubaj)">
The Tower (Dubaj)

The Tower – 243-metrowy budynek znajdujący się w Dubaju (Zjednoczone Emiraty Arabskie) przy Sheikh Zayed Road, w pobliżu Emirates Towers. Ma 54 piętra. Wieżowiec został ukończony w 2002 roku.

</doc>
<doc id="659558" url="https://pl.wikipedia.org/wiki?curid=659558" title="Lautoka">
Lautoka

Lautoka – trzecie pod względem liczby ludności miasto Fidżi, położone w zachodniej części wyspy Viti Levu (prowincja Ba). Według danych szacunkowych na rok 2009 liczy 54 356 mieszkańców. Miasto jest stolicą Dystryktu Zachodniego, leży w prowincji Ba.
W mieście rozwinięty jest przemysł cukrowniczy. Pierwsza fabryka powstała tu pod koniec XIX wieku. Była nią cukrownia założona w 1899 przez Colonial Sugar Refining Company, a która rozpoczęła produkcję w 1903. Lautoka otrzymała prawa miejskie 25 lutego 1977. Na początku lat 90. żyło tu ok. 31 000 osób. 
W Lautoce Queens Road zamienia się w Kings Road. 24 km na południe od miasta znajduje się port lotniczy Nadi.

</doc>
<doc id="659559" url="https://pl.wikipedia.org/wiki?curid=659559" title="Baron Samedi">
Baron Samedi

Baron Samedi (dosłownie: "Baron Sobota") – w religii voodoo duch (loa), przywódca i ojciec wszystkich duchów śmierci "Guédé", pan podziemi, mistrz magii. Jego żoną jest Maman Brigitte. Święto Barona trwa od 30 października do 3 listopada.
Przebywa na cmentarzach pod postacią szkieletu (lub starca z długą, białą brodą), ubranego jak właściciel zakładu pogrzebowego: w czarny surdut i cylinder lub melonik. Jest lubieżny i chciwy, chętnie zagarnia ofiary złożone innym "loa" (istotom duchowym). Mimo to jest niezbędny we wszystkich rytuałach voodoo, ponieważ może ułatwić lub uniemożliwić kontakt z przywoływanymi duchami zmarłych. Przed ekshumacją (w celu pobrania części zwłok potrzebnych w rytuałach i do wytwarzania amuletów i talizmanów) zawsze ofiarowuje się Baronowi Samedi liście akacji jako ofiarę przebłagalną. Baron spełnia także inne prośby wyznawców w zamian za ofiarowane mu cygara, rum i placki. W sanktuariach jego symbolem jest drewniany krzyż, zwieńczony melonikiem i owinięty czarnym płaszczem lub kamizelką. Na cmentarzach umieszcza się poświęcony mu krzyż, ozdobiony fioletowymi kwiatami i świecami. Na Haiti, w zaduszki śpiewa się ku jego czci na cmentarzach zmysłowe, erotyczne i wesołe pieśni, aby zjednać jego przychylność.

</doc>
<doc id="659560" url="https://pl.wikipedia.org/wiki?curid=659560" title="Prioziersk">
Prioziersk

Prioziersk (, , ) – miasto w zachodniej Rosji, w obwodzie leningradzkim, siedziba administracyjna rejonu priozierskiego.
Nazwy miasta.
Prioziersk w ciągu swej historii kilkakrotnie zmieniał nazwę.
Miasto nigdy nie posiadało jednej oficjalnej nazwy. Od początku jego historii Finowie i Karelowie nazywali je Käkisalmi, a Szwedzi Kexholm.
Położenie.
Miejscowość leży na Przesmyku Karelskim, nad jeziorem Ładoga, w miejscu, gdzie do jeziora tego wpada północna odnoga rzeki Vuoksi.
Ludność.
Prioziersk zamieszkuje 19 473 osób (2005).
Ludność miasta stanowią głównie Rosjanie osiedli w Prioziersku po II wojnie światowej po wysiedleniu większości zamieszkującej poprzednio miasto ludności fińskiej.
W ostatnich latach populacja miasta szybko zmniejsza się w wyniku niskiego przyrostu naturalnego i emigracji mieszkańców w poszukiwaniu pracy do większych miast Rosji, głównie pobliskiego Petersburga. W 2002 roku w mieście zamieszkiwało 20 506 osób, co oznacza, iż w ciągu 3 lat populacja zmniejszyła się o ponad tysiąc osób, czyli ponad 5% ogółu mieszkańców.
Historia.
Miasto zostało założone przez Karelów pod nazwą Käkisalmi najprawdopodobniej w IX wieku. Pierwsza wzmianka o Käkisalmi pochodzi z 1143 roku. Od końca XIII wieku była to twierdza mająca chronić należące do Nowogrodu karelskie ziemie przed ekspansją Szwedów, którzy często, aczkolwiek aż do roku 1580 bezskutecznie, atakowali miasto.
Miasto stanowiło ważne lokalne centrum gospodarcze i administracyjne, którego władza rozciągała się na całą południową Karelię. Jego rola umocniła się jeszcze po opanowaniu Państwa Nowogrodzkiego przez Wielkie Księstwo Moskiewskie w 1479 roku. W 1581 roku miasto zostało zdobyte przez Szwedów, którzy zajmowali je do 1595 roku. W 1611 roku po półrocznym oblężeniu Käkisalmi ponownie zajęli Szwedzi, którzy nazwali je na Kexholm. Stan ten usankcjonowany został pokojem stołbowskim z 1617 roku. 8 września 1710 roku w czasie wojny północnej armia rosyjska zdobyła miasto, a oficjalnie pod władzę rosyjską powróciło ono na mocy traktatu pokojowego z Nystad z 1721 roku.
Ustąpienie zagrożenia szwedzkiego spowodowało, iż miasto zaczęło stopniowo podupadać, a miejska twierdza została zamieniona w więzienie. Stan ten pogłębiony został przez wzrastające znaczenie nowej stolicy Rosji – Petersburga, które odebrało miastu wszelkie korzyści wynikające z pozycji lokalnego centrum gospodarczo-administracyjnego. W 1809 roku miasto weszło w skład Wielkiego Księstwa Finlandii – autonomicznej części Cesarstwa Rosyjskiego.
W połowie XIX wieku, gdy płynąca przez miasto rzeka Vuoksi zmieniła swoje główne koryto, miasto jeszcze bardziej podupadło w wyniku znacznego ograniczenia rybołówstwa, zaś jego ludność zmniejszyła się z 1743 w roku 1840 do 1181 w 1873.
Po uzyskaniu przez Finlandię niepodległości miasto weszło w skład tego państwa jako Käkisalmi i pozostawało w jego składzie do 1940 roku, kiedy to w wyniku wojny zimowej przyłączono je do ZSRR, który włączył je do nowo utworzonej Karelo-Fińskiej Socjalistycznej Republiki Radzieckiej. Powrócono wtedy do starej szwedzkiej nazwy Kexholm (w rosyjskiej formie "Кексгольм"). Całą ludność miasta (ok. 5000 osób) wysiedlono do Finlandii, i miasto zasiedlono osadnikami ze Związku Radzieckiego, przede wszystkim z Rosji. Prawie 90% budynków zostało zniszczonych w wyniku działań wojennych.
Po ataku na Związek Radziecki w 1941 roku miasto ponownie zajęli Finowie, którzy we wrześniu 1944 roku zostali wyparci przez Armię Czerwoną.
Po ponownym zajęciu przez ZSRR miasto nie zostało przyłączone do Karelo-Fińskiej SRR lecz do Rosyjskiej FSRR, w skład obwodu leningradzkiego. Trzykrotnie przechodzący przez miasto front spowodował ogromne zniszczenia. W 1948 roku miasto przemianowano na Prioziersk.
Gospodarka.
Miasto po rozpadzie ZSRR przeżywa kryzys gospodarczy. W mieście znajduje się przemysł celulozowo-papierniczy i spożywczy (piekarniczy i mleczarski). Jednym z największych zakładów jest kombinat meblowy, zakład obróbki drewna. Duże znaczenie gospodarcze pełni szeroko rozumiana sfera usługowa.

</doc>
<doc id="659561" url="https://pl.wikipedia.org/wiki?curid=659561" title="Western Division">
Western Division



</doc>
<doc id="659563" url="https://pl.wikipedia.org/wiki?curid=659563" title="Physignathus lesueurii">
Physignathus lesueurii



</doc>
<doc id="659564" url="https://pl.wikipedia.org/wiki?curid=659564" title="Żebranie">
Żebranie

Żebranie – proszenie w miejscu publicznym o dobrowolne wsparcie materialne bez oferowania czegokolwiek w zamian (np. towaru lub usługi). 
Może łączyć się z włóczęgostwem.
Polskie prawo wykroczeń.
Wykroczenie stanowi żebranie osoby, która ma środki do życia lub jest zdolna do pracy, a także żebranie w sposób oszukańczy lub natarczywy.
"Natarczywość" przejawia się w zaczepianiu i nagabywaniu przechodniów, uniemożliwianiu im przejścia w celu otrzymania datku. Pod tym pojęciem mieści się również kierowanie wulgaryzmów pod adresem osób, które nie ofiarowały jałmużny. Sposób "oszukańczy" to wprowadzanie w błąd przechodniów w celu wzbudzenia w nich litości. Zabiegi te mogą polegać na żebraniu w grupie dzieci, udawaniu kalectwa, umieszczaniu fałszywej informacji o ciężkim stanie zdrowia.
Zakazane jest także nakłanianie do żebrania małoletniego lub osoby bezradnej albo pozostającej w stosunku zależności lub oddanej pod opiekę nakłaniającego (art. 104 Kodeksu Wykroczeń).

</doc>
<doc id="659566" url="https://pl.wikipedia.org/wiki?curid=659566" title="Alkonost (zespół muzyczny)">
Alkonost (zespół muzyczny)

Alkonost – rosyjski zespół muzyczny utworzony w 1995 roku, wykonujący muzykę określaną mianem pagan metalu z elementami folk metalu. Nazwę zaczerpnięto od rajskiego ptaka z rosyjskiego folkloru, stworzenia o ciele ptaka z głową kobiety, dla Rosyjskiej Cerkwi Prawosławnej uosabiającego wolę bożą.

</doc>
<doc id="659568" url="https://pl.wikipedia.org/wiki?curid=659568" title="Przedsiębiorstwo Komunikacji Miejskiej w Jaworznie">
Przedsiębiorstwo Komunikacji Miejskiej w Jaworznie

Przedsiębiorstwo Komunikacji Miejskiej w Jaworznie (PKM Jaworzno) – operator wewnętrzny autobusowej komunikacji miejskiej na terenie miasta Jaworzna. Spółka należy w całości do Urzędu Miasta. PKM Jaworzno posiada 24 linie w tym 19 miejskich i 5 podmiejskich. PKM Jaworzno nie należy do ZTM. Spółka dysponuje taborem, który jest w całości niskopodłogowy oraz w blisko 75% składa się z autobusów elektrycznych.
Według stanu z września 2022, przewoźnik dysponuje 49 autobusami elektrycznymi marki Solaris oraz jednym autobusem elektrycznym marki Yutong. Autobusy są ładowane ładowarkami pantografowymi lub ładowarkami stacjonarnymi typu wtykowego. Użytkowane są także autobusy spalinowe marki MAN, Solaris i Scania, w ilości 18 pojazdów.
W roku 2016 przewoźnik w ramach testów otrzymał od spółki Tauron chiński autobus Yutong E12LF.
Autobusy PKM Jaworzno mają unikalną, tj. turkusowo-seledynową z żółtym paskiem, kolorystykę zakładową przedsiębiorstwa. PKM Jaworzno jako pierwszy w GOP wprowadził przegubowe Mercedesy O405GN2 z klimatyzacją (były one eksploatowane od 04.06.2005 do 28.08.2012).
Linie.
Linie miejskie: 303, 304, 305, 307, 311, 312, 314, 321, 326, 328, 344, 350, 367, 369, 370, 372, 373, 374, N1
Linie podmiejskie: A, J, E, S, 319 
Wnoszenie opłat za przejazd.
Jaworznicka Karta Miejska (JKM).
Jaworzno jako jedno z pierwszych miast w Polsce wprowadziło kartę magnetyczną zamiast tzw. „papierowych” biletów. Jest to wielofunkcyjny nośnik elektronicznych biletów jednorazowych oraz okresowych. Karta ma formę i wielkość zwykłej plastikowej karty bankomatowej i jest kartą zbliżeniową (bezstykową). 
Open Payment System Jaworzno.
Pasażerowie PKM Jaworzno od 12 stycznia 2017 r. mogą zapłacić za przejazd, używając jedynie zbliżeniowej karty płatniczej. Wszystkie należące do spółki autobusy zostały wyposażone w nowoczesny terminal biletowy Open Payment System Jaworzno. System został wdrożony na koszt Mennicy w modelu operatorskim w ramach realizowanej umowy i nie wymagał nakładów finansowych ze strony PKM Jaworzno. Wdrożenie nie wpłynęło także na ceny biletów. W ten sposób można kupić wszystkie bilety jednorazowe oraz bilety dzienne. 
Zakup biletu u kierowcy.
W każdym autobusie można kupić bilet u kierowcy (do nabycia za gotówkę lub płatność kartą, dostępne są wszystkie bilety jednorazowe oraz czasowe na okaziciela). Bilet jest wydawany w postaci wydruku z kasy fiskalnej.
Sklep internetowy kartamiejska.pl.
Strona umożliwia zakup każdego rodzaju imiennego biletu okresowego. Opłaty są wnoszone poprzez system płatności internetowych. 

</doc>
<doc id="659570" url="https://pl.wikipedia.org/wiki?curid=659570" title="Centropyge">
Centropyge

Centropyge - rodzaj ryb z rodziny pomakantowatych.
Klasyfikacja.
Gatunki zaliczane do tego rodzaju :

</doc>
<doc id="659573" url="https://pl.wikipedia.org/wiki?curid=659573" title="Kradzież ogrodowa">
Kradzież ogrodowa

Kradzież ogrodowa – wykroczenie polegające na zabraniu z cudzego ogrodu pewnej ilości owoców, warzyw lub kwiatów.
Zachowanie sprawcy cechuje brak celu osiągnięcia korzyści majątkowej, a sama kradzież podyktowana jest drobną zachcianką sprawcy.
Zabór większej ilości rzeczy z ogrodu traktowany jest jak zwykła kradzież.

</doc>
<doc id="659577" url="https://pl.wikipedia.org/wiki?curid=659577" title="Chaetodontoplus">
Chaetodontoplus

Chaetodontoplus - rodzaj ryb z rodziny pomakantowatych.
Klasyfikacja.
Gatunki zaliczane do tego rodzaju :

</doc>
<doc id="659580" url="https://pl.wikipedia.org/wiki?curid=659580" title="Genicanthus">
Genicanthus

Genicanthus – rodzaj ryb z rodziny pomakantowatych.
Klasyfikacja.
Gatunki zaliczane do tego rodzaju:

</doc>
<doc id="659583" url="https://pl.wikipedia.org/wiki?curid=659583" title="Fostotłuszczowce">
Fostotłuszczowce



</doc>
<doc id="659586" url="https://pl.wikipedia.org/wiki?curid=659586" title="Holacanthus">
Holacanthus

Holacanthus – rodzaj ryb z rodziny pomakantowatych. Występują najczęściej w pobliżu skał wulkanicznych i wysp koralowych. Niektóre gatunki są cenione ze względu na wartość kulinarną, jednak przeważnie chwyta się je w celach hodowlanych – do akwariów. Jest to spowodowane ich niezwykle kolorowym i jaskrawym ubarwieniem.
Klasyfikacja.
Gatunki zaliczane do tego rodzaju :

</doc>
<doc id="659590" url="https://pl.wikipedia.org/wiki?curid=659590" title="Wąsonogi">
Wąsonogi

Wąsonogi (Cirripedia) – gromada, podgromada lub infragromada skorupiaków wyłącznie morskich. Jedyna grupa, która obejmuje stawonogi osiadłe. Zamieszkują przeważnie płytkie, przybrzeżne wody, osiadając na obiektach podwodnych, skałach, koralowcach, muszlach mięczaków, pancerzach skorupiaków, na portowych urządzeniach, czy zanurzonych w wodzie częściach statków. Wiele z nich odbywa wędrówki, przyczepione do ciała żółwi morskich czy rekinów. Większość z nich występuje masowo, a 400-2500 osobników na 1 m2 nie należy do rzadkości. Niektóre gatunki wiercą w szkieletach koralowców i muszlach mięczaków, szukając schronienia. Wiele wąsonogów jest pasożytami skorupiaków i wyższych osłonic. Niektóre żyją w komensalizmie z rybami (najczęściej żarłaczami) lub wielorybami. Obejmują ok. 1000 bardzo wyspecjalizowanych gatunków.
Przeciętna długość postaci dojrzałych wynosi 3-4 cm, wyjątkowo do 80 cm (u osiadłych). Ciało silnie zmodyfikowane w zależności od trybu życia, szczególnie formy osiadłe i pasożyty odbiegają budową od typowych skorupiaków.
Wąsonogi posiadają bardzo długie penisy osiągające 15 cm długości - jest to największy znany stosunek długości penisa do długości ciała wśród organizmów żywych.
Systematyka.
Zakres podtaksonów jaki obejmuje takson wąsonogów, jego ranga oraz pozycja systematyczna w obrębie skorupiaków są różne u poszczególnych autorów. W podręcznikach Jury (2005), Boroń i Szlachciak (2013) oraz Błaszaka (2011) nadaje się wąsonogom rangę gromady i włącza do nich workowce (u Jury i Błaszaka) i Facetotecta (u Błaszaka) w randze rzędów. Newman w 1992 nadał wąsonogom rangę podgromady w obrębie Maxillopoda i nie zaliczał do nich workowców, traktując je jako osobną podgromadę. 
W systemach Martina i Daviesa z 2001 oraz Ahyonga i innych z 2011 wąsonogi mają rangę infragromady w obrębie podgromady Thecostraca, należącej do gromady Maxillopoda. Nie obejmują one workowców i Facetotecta, które mają rangi osobnych infragromad w obrębie Thecostraca (Thecostraca w tych systemach odpowiadają więc wąsonogom z podręcznika Błaszaka).
Analiza filogenetyczna Oakleya i innych z 2013 roku wskazuje na polifiletyzm Maxillopoda. Według jej wyników należy wąsonogi wraz z widłonogami i pancerzowcami umieszczać w kladzie Multicrustacea (w bazie WoRMS z rangą nadgromady). Analiza ta wskazuje na tworzenie przez wąsonogi i widłonogi kladu Hexanauplia, jednak nie badano w niej przedstawicieli workowców ani Facetotecta, stąd nie wiadomo czy relacja siostrzana z widłonogami dotyczy całych Thecostraca.
Podział wąsonogów w pracy Ahyonga i innych z 2011 oraz w bazie WoRMS w 2016 przedstawia się następująco:
Grabowski w Błaszaku (2011) definiuje wąsonogi szerzej i stosuje podział na pięć rzędów: Factoteca, workowce, ostrowce, toraczkowce i rozłogowce.

</doc>
<doc id="659595" url="https://pl.wikipedia.org/wiki?curid=659595" title="Johann Friedrich Böttger">
Johann Friedrich Böttger

Johann Friedrich Böttger (ur. 4 lutego 1682 w Schleiz, zm. 13 marca 1719 w Dreźnie) – niemiecki alchemik, uznawany za twórcę europejskiej porcelany twardej.
Życiorys.
Był uczniem berlińskiego aptekarza Zorna (od 1698 roku). Pierwotnie próbował uzyskać złoto metodą transmutacji, jednak w obawie przed uwięzieniem przez króla pruskiego, uciekł do Wittenbergi w 1701 roku. Tu jednak został schwytany na rozkaz elektora saskiego i króla polskiego Augusta Mocnego, po czym przewieziony do Drezna.&lt;br&gt;
Położony w pobliżu zamku „Złoty Dom”, stał się jego mieszkaniem i pracownią. W roku 1703 ponownie próbował uciec poprzez Pragę, został jednak schwytany w Enns i sprowadzony z powrotem. Próby uzyskania złota skończyły się porażką. Pod wpływem Ehrenfrieda Walthera von Tschirnhausa, który od lat interesował się ceramiką, Böttger zaangażował się w pracę w tej dziedzinie.
Próby uzyskania receptury porcelany odbywały się w laboratorium w zamku Albrechtsburg w Miśni.&lt;br&gt; 
We wrześniu 1706 roku Böttger został przewieziony ze względów bezpieczeństwa, przed zbliżającymi się Szwedami, na rok do twierdzy Konigstein, a eksperymenty zawieszono. Ponowne próby zostały podjęte w 1707 roku w laboratorium urządzonym w kazamatach starych murów fortecznych w Dreźnie, gdzie powrócił cały zespół pod nadzorem Tschinrnhausa.
15 stycznia 1708 roku powstała pierwsza nadająca się do realizacji receptura porcelany. W 1709 roku Böttger zameldował królowi o zakończeniu prac i zgłosił gotowość poddania się ocenie komisji. Na pytania komisji odpowiedział pismem "Unvorgreiffliche Gedancken", gdzie zawarł swoje koncepcje ekonomiczne i poglądy artystyczne na temat formy, dekoracji oraz opinię na temat wyższości naczyń porcelanowych nad metalowymi.
23 stycznia 1710 roku król August II Mocny wydał dekret o założeniu manufaktury porcelany. 
6 czerwca 1710 roku manufaktura została założona na zamku Albrechtsburg w Miśni (Kursächsische Manufaktur), a August Mocny stał się pierwszym w Europie władcą, który posiadał wytwórnię porcelany.
Böttger w latach 1701–1714 faktycznie był królewskim jeńcem. Od 1707 roku żył na terenie twierdzy, strzeżony przez strażników i żołnierzy. W 1714 roku był już chory. Prawdopodobnie było to zatrucie metalami stapianymi w piecach w wilgotnych pomieszczeniach, bez odpowiedniej wentylacji.
Pierwotnie uważany za twórcę europejskiej porcelany, ale nowsze źródła podają, że wynalazcą porcelany był Ehrenfried Walther von Tschirnhaus, a Böttger był jego uczniem i kontynuował prace badawcze po śmierci Tschirnhausa w 1708 roku. Według innych źródeł w procesie tworzenia receptury porcelany zaangażowany był cały zespół składający się z Tschinrnhausa, Ohaina, Böttger oraz freiberskich górników i hutników.
Böttger aż do śmierci pracował w założonej przez króla manufakturze, nie mogąc opuszczać Drezna. Według innego źródła wolność odzyskał 19 lipca 1714 roku, już jako chory człowiek. 13 marca 1719 roku zmarł.
Okres kierownictwa Böttgera w manufakturze w Miśni (lata 1710–1719).
Okres ten był czasem eksperymentów. Jako pierwsza produkowana była czerwona kamionka Böttgera, zwana protoporcelaną, lub „czerwoną porcelaną”, która nie wymagała szkliwienia. Zatrudniani specjaliści z dziedziny obróbki szkła przez szlifowanie i polerowanie uzyskiwali lśniącą powierzchnię kamionki. Późniejsze kamionki pokrywano czasem przejrzystym brązowym lub nieprzejrzystym czarnym szkliwem manganowym.
W 1711 roku zatrudniono złotnika Johanna Jakoba Irmingera, który zaadaptował formy tradycyjnych naczyń metalowych do nowego materiału. Böttger dalej eksperymentował w celu uzyskania białej porcelany. Uzyskał porcelanę o żółtawej barwie, która w mniejszej ilości niż czerwona weszła do produkcji w 1713 roku. Nie udało się także wyprodukować odpowiednich farb do porcelany. Jedyną farbą, która powstała w tym okresie była farba o barwie masy perłowej, zwana opalową. Złote i srebrne malatury pochodzą z warsztatu drezdeńskiego złotnika Georga Funcke.
Upamiętnienie.
W miejscowościach związanych z życiem Böttgera: Schleiz i Drezno znajdują się pomniki ceramika.

</doc>
<doc id="659599" url="https://pl.wikipedia.org/wiki?curid=659599" title="I liga argentyńska w piłce nożnej (2003/2004)">
I liga argentyńska w piłce nożnej (2003/2004)

Mistrzem Argentyny turnieju Apertura w sezonie 2003/04 został Boca Juniors, natomiast wicemistrzem Argentyny turnieju Apertura został San Lorenzo de Almagro.
Mistrzostwo Argentyny turnieju Clausura w sezonie 2003/04 zdobył River Plate, natomiast wicemistrzostwo Argentyny turnieju Clausura zdobył Boca Juniors.
O tym, które zespoły zagrają w międzynarodowych pucharach zadecydowała sumaryczna tabela łącząca wyniki turniejów Apertura i Clausura. Do Copa Libertadores w roku 2005 zakwalifikowały się następujące kluby:
Do Copa Sudamericana w roku 2004 zakwalifikowało się sześć klubów:
Tabela spadkowa zadecydowała o tym, które kluby spadną do drugiej ligi (Primera B Nacional Argentina), a które będą miały szanse obronić swój byt pierwszoligowy w barażach. Bezpośrednio spadły kluby, które w tabeli spadkowej zajęły dwa ostatnie miejsca – Chacarita Juniors i Nueva Chicago Buenos Aires. Na ich miejsce awansowały dwie najlepsze drużyny z drugiej ligi – Instituto Córdoba i Almagro Buenos Aires. Mecze barażowe musiały stoczyć Talleres Córdoba i Atlético Rafaela. Oba zespoły przegrały baraże i spadły do drugiej ligi. Zastąpili je barażowi zwycięzcy – Argentinos Juniors i Huracán Tres Arroyos
Torneo Apertura 2003/04.
Tablica spadkowa na koniec turnieju Apertura 2003/04.
Tabela ma jedynie charakter orientacyjny. Dopiero stan tej tabeli na koniec turnieju Clausura zadecyduje, które z zespołów spadną do drugiej ligi, a które zagrają o utrzymanie się w lidze w barażach. Można z tej tabeli odczytać, które z drużyn przed turniejem Clausura były szczególnie zagrożone spadkiem.
Sumaryczna tabela sezonu 2003/04.
Tabela ma znaczenie nie tylko statystyczne. Na jej podstawie wyznaczane są kluby, które reprezentować będą Argentynę w dwóch największych klubowych turniejach południowoamerykańskich Copa Libertadores i Copa Sudamericana.

</doc>
<doc id="659600" url="https://pl.wikipedia.org/wiki?curid=659600" title="CRJ">
CRJ



</doc>
<doc id="659602" url="https://pl.wikipedia.org/wiki?curid=659602" title="Karen O">
Karen O

Karen Lee Orzolek (ur. 22 listopada 1978 w Seulu), znana jako Karen O – amerykańska wokalistka, muzyczka, autorka tekstów. Wokalistka rockowego zespołu Yeah Yeah Yeahs. 
Życiorys.
Wczesne życie i edukacja.
Urodziła się w Seulu, stolicy Korei Południowej. Jej matka jest Koreanką, a ojciec Polakiem. Niedługo po urodzeniu przeprowadziła się do Stanów Zjednoczonych, gdzie dorastała w Englewood w New Jersey. Uczyła się w prywatnej szkole, gdzie nie utrzymywała bliższych relacji z tamtejszymi dziećmi. Jako pół-koreanka i pół-polka nie czuła związku z białymi dziećmi z zamożnych rodzin. 
Uczęszczała do Oberlin College, ale później przeniosła się do szkoły filmowej Tisch School of the Arts na New York University. W wieku osiemnastu lat podjęła naukę gry na gitarze. Śpiewać zaczęła około 20 roku życia.
Kariera.
Z Brianem Chase, perkusistą zespołu, Karen poznała się podczas studiów na Oberlin College. Po przeprowadzce do Nowego Jorku, poznała Nicka Zinnera, przyszłego gitarzystę zespołu Yeah Yeah Yeahs. Przez krótki okres czasu tworzyli razem folkową muzykę w ramach duetu Unitard. Według Zinnera to Karen miała być inicjatorką założenia zespołu rockowego. W 2000 roku założyli zespół Yeah Yeah Yeahs. W tym samym roku zespół supportował The White Stripes podczas koncertu w nowojorskim klubie The Mercury Lounge. Od początków śpiewania w zespole zwracano uwagę na jej sceniczny wizerunek, prezentowany poprzez ostentacyjne stroje i prowokujące zachowanie, oraz fakt, że pośród głośnych wtedy zespołów rockowych takich jak The Strokes czy Interpol była nieliczną kobietą-liderką rockowego zespołu. W 2001 grupa wydała debiutancką "EP-kę" pt. "Yeah Yeah Yeahs""."
W 2008 roku rozpoczęła pracę przy pobocznym projekcie muzycznym Native Korean Rock. 
W 2014 roku wydała solowy album "Crush Songs", który zawiera nagrania z lat 2006–2010. Także w 2014 była nominowana do Oscara za najlepszą piosenkę oryginalną za utwór "The Moon Song" wykorzystany w filmie Ona (2013). Podczas gali wykonała utwór wraz z Ezrą Koening. 
Występowała gościnnie i współpracowała z takimi artystami jak m.in. Swans, David Lynch, Santigold i James Iha.
Wizerunek.
Na scenie prezentuje odważny i prowokujący wizerunek, kontrastujący z jej nieśmiałym zachowaniem w życiu prywatnym.
Często nosi ostentacyjne stroje tworzone przez jej przyjaciółkę, projektantkę Christian Joy. Na początku kariery zespołu stała się znana z szokujących zachowań podczas koncertów. W 2003 odmówiła udziału w rozbieranej sesji zdjęciowej dla magazynu Playboy, zaznaczając, że być może zdecyduje się na taką sesję w przyszłości. Jednak w 2007 w wywiadzie dla Associated Press oświadczyła, że zmieniła zdanie i nigdy nie zapozuje do rozbieranych zdjęć.
Życie prywatne.
Była w związku z reżyserem Spike Jonze i liderem zespołu "Liars" Angusem Andrew. W 2011 poinformowano o ślubie Karen O z jej wieloletnim partnerem, Barnabym Clayem. W 2015 na świat przyszedł ich syn Django.
Obecnie mieszka w Los Angeles.
Linki zewnętrzne.
 

</doc>
<doc id="659604" url="https://pl.wikipedia.org/wiki?curid=659604" title="Backspace">
Backspace

Backspace – klawisz na klawiaturze, który w maszynach do pisania przesuwał kartkę jedną pozycję wstecz. W klawiaturze komputerowej klawisz Backspace usuwa znak stojący przed kursorem tekstowym i przesuwa ten kursor o jedną pozycję do tyłu.
W maszynach do pisania maszynistka mogła wpisać na przykład małą literę A z akcentem (á) poprzez wpisanie "a", wciśnięcie Backspace i wciśnięcie klawisza z akcentem. 
Wciśnięcie klawisza Backspace na klawiaturze komputera wygeneruje kod ASCII 08, BS lub Backspace, które usuną poprzedni znak. Kod ten można uzyskać także poprzez wciśnięcie kombinacji Ctrl-H. Niektóre terminale komputerowe nieposiadające funkcji usuwania poprzedniego znaku i cofania kursora tekstowego po wciśnięciu Backspace wyświetlą symbol ^H. Ta sekwencja jest też często używana przez bardziej zaawansowanych użytkowników komputera do humorystycznego podkreślenia – usunięcie popełnianej gafy.
Przykład: My slave-dri^H^H^H^H^H^H^H^H^Hboss decided to stall the project.
Bardziej zwięzłym sposobem kasowania większej ilości tekstu jest ^W, które usuwa całe poprzednie słowo. Jedno ^W może zastąpić cały ciąg ^H. Aby usunąć jeszcze większą liczbę tekstu można użyć ^U, który usunie całą linię.
Klawisz Backspace wyraźnie różni się w działaniu od klawisza Delete, który usuwa znaki znajdujące się za kursorem tekstowym, a nie przed, tak jak Backspace. Kolejną różnicą jest także to, że klawiszem Delete można usuwać inne obiekty (na przykład zdjęcie osadzone w dokumencie lub plik w menedżerze plików), a Backspace nie posiada tej funkcji.
W przeglądarkach internetowych klawisz ten cofa do poprzednio oglądanej strony.

</doc>
<doc id="659605" url="https://pl.wikipedia.org/wiki?curid=659605" title="Bad Saulgau">
Bad Saulgau

Bad Saulgau – miasto uzdrowiskowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba wspólnoty administracyjnej Bad Saulgau. Leży nad rzeką Schwarzach, ok. 24 km na południowy wschód od Sigmaringen.
Sport.
W mieście rozgrywany jest kobiecy turniej tenisowy, pod nazwą "Knoll Open", zaliczany do rozgrywek rangi ITF, z pulą nagród 25 000 $.
Współpraca.
Miejscowości partnerskie:
Przypisy.
 

</doc>
<doc id="659606" url="https://pl.wikipedia.org/wiki?curid=659606" title="Orchid">
Orchid

Orchid – amerykańska grupa uważana za jednych z pionierów screamo - gatunku muzycznego wywodzącego się ze sceny hardcore/punk. 
Wydali kilka obecnie trudno dostępnych split-EPek oraz trzy pełnometrażowe płyty.
Historia.
Zespół powstał na początku 1998 w mieście Amherst w stanie Massachusetts. Większość nagrań wydali na płytach winylowych, które chętnie dzielili z innymi zespołami. Trzy pełnometrażowe albumy noszą tytuły: Chaos is Me; Dance Tonight, Revolution Tomorrow! oraz Self-Titled - wszystkie wydane w niezależnej wytwórni Ebullition. Pod koniec istnienia grupy członkowie zaangażowali się w poboczne projekty. Wokalista Jayson Green, basista Geoff Garlock oraz perkusista Jeff Salane założyli zespół Panthers. Gitarzysta Will Killingsworth grał tymczasem w zespole Bucket Full of Teeth oraz pracował nad swoim studiem nagraniowym Dead Air Studios. W lecie 2002 zespół odbył pożegnalną trasę obejmującą wiele miastach, ostatni koncert miał miejsce w Cambridge, Massachusetts grając u boku grup Sinaloa oraz Wolves w którym udzielał się pierwszy basista Orchid Brad Wallace.

</doc>
<doc id="659607" url="https://pl.wikipedia.org/wiki?curid=659607" title="Citroën Xantia">
Citroën Xantia

Citroën Xantia – samochód osobowy klasy średniej produkowany przez francuską markę Citroën w latach 1993 - 2001.
Historia i opis modelu.
Xantia została oficjalnie zaprezentowana w marcu 1993 roku na Salonie Motoryzacyjnym w Genewie, jako następca modelu BX. Samochód został zaprojektowany przez studio Bertone. W plebiscycie na Europejski Samochód Roku 1994 model zajął 2. pozycję (za Fordem Mondeo MkI).
Citroen Xantia został zaprezentowany w roku 1993 po prawie 6 latach prac projektowych, jako następca modelu BX. Prace projektowe rozpoczęły się w 1987 roku (powołany w tym celu został projekt o nazwie „Projekt X1” i były prowadzone w trzech ośrodkach: PSA w Carrières, Citroën w Vélizy i Studio Bertone.
Modelem Xantia Citroën rozpoczął nową erę oznaczania swoich aut wieloliterowymi nazwami (np. późniejsze modele Saxo i Xsara), zamiast dotychczas stosowanego dwuliterowego kodu (BX, XM, etc.).
Ostatecznie została zaakceptowana i wybrana do produkcji propozycja studia Bertone.
Auto dostępne było jako pięciodrzwiowy liftback (Berline). W nadwoziu zrezygnowano z wyraźnie przysłoniętego tylnego koła, co było standardem w dotychczasowych konstrukcjach Citroëna. Mimo to Xantia wyglądem nawiązuje do poprzednich modeli marki. Auto oferowało komfortowe warunki podróży dla czterech pasażerów, choć rejestrowane było jako pięcioosobowe. Początkowo dostępne były następujące silniki: 1.8i 74 kW (101 KM), 2.0i 89 kW (121 KM) i 2.0i 16v 112 kW (152 KM).
W 1995 roku wprowadzono do produkcji Xantię Break, czyli kombi. Została zaprojektowana przez firmę Heuliez, producenta poprzednich wersji kombi Citroëna. W przeciwieństwie do starszych modeli (BX, XM), w których widać dobudowanie nadwozia kombi do modeli liftback (linia dachu wyraźnie odbiega od linii tylnych drzwi), tylną część Xantii Break zaprojektowano od nowa. Dzięki temu linia dachu harmonijnie współgra z linią drzwi. Projektanci byli tak bardzo zadowoleni z nowej wersji, że twierdzili, iż powstał nowy samochód. Początkowo dostępne były następujące silniki: 1.8i 74 kW (101 KM), 2.0i 89 kW (121 KM), 2.0i 16v 97 kW (132 KM) i 1.9 Turbo D 67,5 kW (92 KM). Przy okazji wprowadzenia modelu Break przeprowadzono drobne zmiany. W wyposażeniu standardowym pojawiła się poduszka powietrzna kierowcy. Zmieniono również rozmiar felg – standardem stały się felgi 15 calowe. Do oferty silników benzynowych dodano 1.8 16V o mocy 81 kW (110 KM), 2.0 16V o mocy 97 kW (132 KM) oraz sztandarowy 2.9 V6 24V o mocy 140 kW (190 KM) (od 1996 roku w wersji Exclusive, ale tylko z automatyczną skrzynią biegów, w wersji Activa manualną). Z oferty zniknął stary 2.0 16V o mocy 152/150 KM zastąpiony przez 8 zaworowy 2 litrowy turbo o mocy 147 KM. Auta z tym silnikiem oznaczano jako TCT, czyli Turbo Constant Torque (w tłumaczeniu: stały moment obrotowy). Jako ciekawostkę należy dodać, że turbosprężarka w tym silniku została głównie wykorzystana nie do podniesienia mocy, a do uzyskania możliwie równej i nisko przebiegającej krzywej momentu obrotowego (maksymalny moment obrotowy 235 Nm dostępny już od 2500 obrotów). Do oferty włączono również, montowany początkowo tylko w wersji liftback, silnik diesla 2.1 Turbo D12 o mocy 80 kW (109 KM) znany z modelu XM. Dodano również katalizator do silnika 1.9 D, przez co stracił nieco moc.
Activa była usportowioną wersją Xantii, dostępną wyłącznie w nadwoziu liftback. Xantia Activa była wyraźnie twardsza podczas jazdy w porównaniu do innych Xantii, lecz w zamian oferowała znakomite trzymanie się drogi, szczególnie w zakrętach, nieosiągalne dla innych aut tej klasy. Dzięki dodaniu do zawieszenia Hydractive II dwóch dodatkowych sfer i dwóch siłowników sterowanych komputerem, które tworzyły aktywne stabilizatory przechyłu praktycznie wyeliminowano przechyły boczne nadwozia.
W wersji Activa stosowano tylko manualne skrzynie biegów, a do napędu wykorzystywano mocniejsze silniki z gamy, czyli benzynowe 2.0 16V 132 KM; (starszy 2.0 16V 152 KM montowano w Activie tylko przez bardzo krótki okres w 1995 r.); 2.0 Turbo CT, 2.9 V6 24V (od 1996 roku), oraz diesel 2.1 TD (109 KM). W ostatnich latach produkcji (po 1998 r) wersji Activa zamiast silnika 2.1 TD stosowano 2.0 HDi (109 KM). Równolegle cały czas można było kupić Xantię z klasycznym zawieszeniem hydropneumatycznym, oraz jako opcję z systemem Hydractive II w nadwoziu liftback oraz kombi (montowanym seryjnie w wersjach VSX oraz Exclusive).
W roku 1996 pojawiła się jako opcja poduszka powietrzna pasażera, przeprowadzono również mały lifting klapy tylnej dodając środkowe światło stop (wymagane od roku 1996 przepisami).
Xantie z najbogatszym wyposażeniem seryjnym (można było jeszcze coś domówić np. szyberdach) schodziły z taśm produkcyjnych jako Activa (do tej wersji wyłącznie manualna skrzynia biegów) i Exclusive (nierzadko z automatyczną skrzynią biegów).
Od roku 1997 w standardzie dostępny był system ABS. W grudniu tegoż roku przedstawiono Xantię II (po faceliftingu). Zmiany najlepiej były widoczne z zewnątrz – zmieniono maskę przednią (grill przedni został zintegrowany z maską), zmodyfikowano kształt przednich lamp, oraz zmieniono kolor tylnych świateł kierunku i cofania, których klosze z ciemnych stały się białe. Ze względu na nie najlepszy wynik w testach Euro NCAP znacznie poprawiono również poziom bezpieczeństwa, wzmacniając konstrukcję auta (ulepszone wzmocnienia boczne, poprawienie sztywności dachu i inne zmiany konstrukcyjne)oraz wprowadzono boczne poduszki powietrzne jako dodatkowo płatną opcję. Tylna klapa od początku produkcji wykonywana z tworzywa sztucznego, teraz produkowana była jako jeden integralny element bez wyodrębnienia części na numer rejestracyjny. Nowe zderzaki uzyskały bardziej obły kształt, przez co minimalnie zwiększyła się długość samochodu (5 cm przód, 3 cm tył, Break tylko przód). Najbardziej widoczną zmianą wewnątrz samochodu jest brak kontrowersyjnego uchwytu dla pasażera przedniego fotela. Zgodnie z obowiązującymi w stylistyce trendami, w modelach od roku 1999 również małe boczne kierunkowskazy stały się białe.
Citroën po wprowadzeniu modelu Xantia w 1993 r. wykonał również pierwsze szkice Xantii Coupé. Ta dwudrzwiowa wersja sportowej Xantii została zaprojektowana z silnikiem 2.9 V6 24v montowanym już u większego brata XMa.
Pomimo że projekt Xantii Coupé był atrakcyjny i dobrze się zapowiadał, niestety zaniechano rozpoczęcia seryjnej produkcji. Mówiło się, iż zarząd PSA nie zaakceptował ostatecznie tego wariantu Xantii. Interesujące, że kilka lat później Peugeot uzyskał taką zgodę na produkcje modelu 406 właśnie w wersji Coupé. Okazało się, że Peugeot 406 Coupé i starszy projekt Xantii Coupe wydają się posiadać wiele bardzo podobnych szczegółów. Dziś nie wiemy czy zbudowany egzemplarz, prototyp Xantii Coupe wciąż istnieje czy też został przeznaczony na złom.
Wyposażenie.
Dostępne były jednostki benzynowe o pojemnościach od 1.6 do 2.9 l. Diesle 1.9 – 2.1 zarówno w wersji wolnossącej, jak i turbodoładowanej oraz silniki nowej generacji HDi Wyposażenie obejmowało m.in.:
Do wyboru była skrzynia manualna o pięciu biegach do przodu, lub automatyczna ZF o czterech przełożeniach. Układ zawieszenia hydropneumatycznego w modelach podstawowych był pierwszej generacji.
Citroen Xantia Mk1 (X1).
Pojemność: Moc:
Citroen Xantia Mk2 (X2).
Pojemność: Moc:

</doc>
<doc id="659609" url="https://pl.wikipedia.org/wiki?curid=659609" title="Saulgau">
Saulgau

Niemcy:

</doc>
<doc id="659610" url="https://pl.wikipedia.org/wiki?curid=659610" title="Ustnik słoneczny">
Ustnik słoneczny

Ustnik słoneczny ("Pygoplites diacanthus") - gatunek ryby okoniokształtnej z rodziny pomakantowatych (Pomacanthidae). Reprezentuje monotypowy rodzaj "Pygoplites". Bywa hodowana w akwariach morskich. Występuje w Indo-Pacyfiku. Dorasta do 25 cm długości. Żyje do 15 lat. Ryby tego gatunku nie wykazują dymorfizmu płciowego. 
Ubarwienie P.diacanthus może się różnić - występują różnice regionalne, zwłaszcza między populacjami z Oceanu Indyjskiego, Morza Czerwonego i Południowego Pacyfiku. Najładniej ubarwione są osobniki z Morza Czerwonego.
Występowanie.
Występuje na głębokościach do 80 m, w bogatych w koralowce obszarach lagun, raf, często w pobliżu jaskiń.
Tryb życia.
Jest to gatunek mięsożerny, który żywi się gąbkami i osłonicami. Niemigrujący, występuje samotnie, w parach lub grupach. Tarło zwykle ma miejsce o zmierzchu lub w nocy.
Ryba ta była przedmiotem sztuki zoologicznej XVIII i XIX wieku.
Ma niewielkie znaczenie komercyjne (akwarystyka). Jest ceniona przez akwarystów za to, że jest jednym z niewielu „bezpiecznych dla rafy” gatunków, ponieważ jego dieta składa się głównie z gąbek i nie zawiera koralowców.

</doc>
<doc id="659611" url="https://pl.wikipedia.org/wiki?curid=659611" title="Pygoplites">
Pygoplites



</doc>
<doc id="659612" url="https://pl.wikipedia.org/wiki?curid=659612" title="Choroba Brugadów">
Choroba Brugadów

Choroba Brugadów (ang. Brugada syndrome, sudden unexplained nocturnal death syndrome, SUNDS) – uwarunkowana genetycznie choroba o typie dziedziczenia autosomalnym dominującym, charakteryzująca się skłonnością do występowania napadowych zaburzeń rytmu o typie częstoskurczu komorowego, który może ustąpić samoistnie lub przekształcić się w migotanie komór i doprowadzić do nagłego zatrzymania krążenia i śmierci.
Choroba została po raz pierwszy opisana w 1992 przez braci Josepha i Pedra Brugadów i od ich nazwiska wzięła nazwę.
Etiologia.
Choroba spowodowana jest mutacją w genie "SCN5A" kodującym kanał sodowy. Wskutek tego dochodzi do skrócenia czasu trwania potencjału czynnościowego, zwłaszcza fazy 2, co powoduje zmiany repolaryzacji i wystąpienia zjawiska "reentry".
Rozpoznanie.
Rozpoznanie choroby jest możliwe na podstawie rutynowego, spoczynkowego badania EKG. Za cechy charakterystyczne uważa się zmienne uniesienie odcinków ST w odprowadzeniach V1-V3, z uniesieniem punktu J w tych odprowadzeniach, imitującym blok prawej odnogi pęczka Hisa, zwłaszcza niezupełny.
Leczenie.
Leczeniem z wyboru jest wszczepienie kardiowertera-defibrylatora. Stosowanie leków antyarytmicznych możliwe jest dopiero po wcześniejszym wszczepieniu kardiowertera-defibrylatora.
Przebieg choroby i rokowanie.
Choroba ujawnia się najczęściej w 20-40 roku życia (opisywano również przypadki u dzieci, przebiegające zwykle w sposób złośliwy). Przejawia się omdleniem (w przypadku częstoskurczu komorowego) lub zatrzymaniem krążenia w przypadku migotania komór. Szacuje się, że 30% chorych doświadcza zatrzymania krążenia do 60. roku życia.

</doc>
<doc id="659615" url="https://pl.wikipedia.org/wiki?curid=659615" title="Zespół Brugadów">
Zespół Brugadów



</doc>
<doc id="659617" url="https://pl.wikipedia.org/wiki?curid=659617" title="Kostomuksza">
Kostomuksza

Kostomuksza (fiń. Kostamus, ros. "Костомукша") – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Kostomuksza leży w Rejonie miejskim Kostomukszy, w pobliżu jeziora Kostomuksza, od którego wzięła nazwę, kilkanaście kilometrów od granicy z Finlandią.
Historia.
Kostomuksza powstała w 1977 r. jako osada typu miejskiego zbudowana w związku z budową kombinatu powstałego w celu eksploatacji lokalnych złóż rudy żelaza. Szybki rozwój i wzrost liczby mieszkańców spowodowały, iż w 1983 r. miejscowość otrzymała prawa miejskie.
Ludność.
Kostomuksza liczy 29761 mieszkańców (1 stycznia 2005 r.). Jest ona jedynym miastem na terenie rejon miasta Kostomuksza i skupia niemal całość (98%) ludności tej jednostki podziału administracyjnego. Zdecydowaną większość populacji stanowią Rosjanie.
Po gwałtownym przyroście populacji miasta w latach 80. ostatnio widoczny jest pewien ubytek liczby mieszkańców, nie jest on jednak tak wyraźny, jak w wielu innych miastach Karelii. Od połowy lat 90. miasto utraciło niespełna 5% mieszkańców.
Zmiany liczby mieszkańców miasta
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie, jednak nie jest on tak głęboki, jak pozostałych częściach kraju, a to dzięki relatywnie dobrej koniunkturze na lokalne produkty a także bliskości granicy z Finlandią.
Kostomuksza jest jednym z centrów gospodarczych Karelii. W mieście znajduje się przemysł hutniczy i związany z eksploatacją rud żelaza, który jest podstawą lokalnej gospodarki a także drzewny, celulozowo-papierniczy oraz lekki. W miejscowości zlokalizowane są także zakłady przemysłu spożywczego, zatrudniające zwykle niewielką liczbę osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi.
W mieście ma siedzibę zarząd Parku Narodowego „Kalewalskij”.

</doc>
<doc id="659618" url="https://pl.wikipedia.org/wiki?curid=659618" title="(33342) 1998 WT24">
(33342) 1998 WT24

(33342) 1998 WT24 – planetoida z grupy Atena
Odkrycie i orbita.
Planetoida ta została odkryta 25 listopada 1998 w programie LINEAR, około 4 miesiące od zbliżenia z Merkurym (w odległości ok. 0,047 j.a.). Jest jedną z najlepiej zbadanych potencjalnie niebezpiecznych asteroid (PHA).
Jej okres obiegu wokół Słońca to nieco ponad 222 dni. Nachylenie jej orbity względem ekliptyki to 7,34°, a mimośród jej orbity 0,42.
(33342) 1998 WT24 znajduje się w strefie wpływu grawitacyjnego Wenus, do której często się zbliża podobnie jak do Merkurego i Ziemi, a jej aphelium jest niewiele większe od średniej odległości Ziemi od Słońca.
Właściwości fizyczne.
16 grudnia 2001 stała się pierwszą potencjalnie niebezpieczną asteroidą obserwowaną z odległości mniejszej niż pięciokrotna odległość Ziemi od Księżyca. Ustalono wtedy, przy użyciu radaru, jej wymiary i prędkość obrotu. Jej średnicę ocenia się na ok. 300–400 m. Obraca się wokół własnej osi raz na niecałe 4 godziny.

</doc>
<doc id="659621" url="https://pl.wikipedia.org/wiki?curid=659621" title="Błękitni Orneta">
Błękitni Orneta

MKS Błękitni Orneta – polski klub piłkarski założony w 1949 z siedzibą w mieście Orneta. Rozgrywki piłkarskie prezentują w 4 lidze, gdzie sponsorem tytularnym obecnie jest forBET.
Stadion.
Klub rozgrywa spotkania na Stadionie mieszczącym się przy ul. Sportowej 6 na obiekcie Ośrodku Sportu i Rekreacji w Ornecie.

</doc>
<doc id="659622" url="https://pl.wikipedia.org/wiki?curid=659622" title="USS Andrew Doria">
USS Andrew Doria

Okręty US Navy o nazwie USS "Andrew Doria", pochodzącej od zanglicyzowanego nazwiska włoskiego admirała Andrea Doria:
Zobacz też.
Inny statek zatopiony w 1956 - SS "Andrea Doria"

</doc>
<doc id="659623" url="https://pl.wikipedia.org/wiki?curid=659623" title="Czarni Małdyty">
Czarni Małdyty



</doc>
<doc id="659625" url="https://pl.wikipedia.org/wiki?curid=659625" title="Płomień Znicz Biała Piska">
Płomień Znicz Biała Piska



</doc>
<doc id="659626" url="https://pl.wikipedia.org/wiki?curid=659626" title="Niezniszczalny (film)">
Niezniszczalny (film)

Niezniszczalny (tytuł oryg. "Unbreakable") – amerykański film fabularny z 2000 roku, wyreżyserowany przez M. Nighta Shyamalana, który jest także autorem jego scenariusza.
Opis fabuły.
David Dunn (Willis), ochroniarz pracujący na filadelfijskim stadionie, zbliża się do czterdziestki, jego małżeństwo właśnie się rozpada, a on sam niechętnie wraca pociągiem z Nowego Jorku (gdzie odbył rozmowę kwalifikacyjną w sprawie pracy) do domu – poznajemy go w chwili, gdy próbuje poderwać atrakcyjną towarzyszkę podróży. Pociąg się wykoleja, a Dunn jako jedyny ze 131 pasażerów przeżył katastrofę. Ze wstrząśniętym mężczyzną próbuje się skontaktować Elijah Price (Samuel L. Jackson) – właściciel galerii komiksowej od urodzenia cierpiący na wrodzoną łamliwość kości – uznający Dunna za współczesnego superbohatera. Dunn nie wie, czy wierzyć słowom komiksowego maniaka, czy zdrowemu rozsądkowi.
"Niezniszczalny" korzysta z tradycyjnych komiksowych schematów (np. Price posiada klasyczne atrybuty czarnego charakteru) i konfrontuje je ze zwyczajnym, codziennym życiem.
Nakręcony rok po "Szóstym zmyśle" film spotkał się z chłodnym przyjęciem. Doceniono realizacyjną sprawność reżysera, jednak opowiedziana w "Niezniszczalnym" historia nie charakteryzuje się klarowną przejrzystością poprzednika. Jak w wielu swoich produkcjach, Shyamalan i tym razem na krótką chwilę pojawia się na ekranie, tym razem w roli stadionowego dilera.

</doc>
<doc id="659627" url="https://pl.wikipedia.org/wiki?curid=659627" title="Javier Urruticoechea">
Javier Urruticoechea

Francisco Javier Urruticoechea znany także jako Javier Urruti lub Urruti (ur. 17 listopada 1952 w San Sebastián, zm. 24 maja 2001 w Esplugues de Llobregat) – baskijski piłkarz grający na pozycji bramkarza.
Największe sukcesy odniósł w barwach FC Barcelona. Przeszedł do tego klubu z jego odwiecznego rywala RCD Espanyol. W Espanyolu grał przez lata 1976–1981, po czym przeszedł do FC Barcelona. Z nią osiągnął takie trofea jak: mistrzostwo Hiszpanii, Puchar Zdobywców Pucharów, dwa Puchary Hiszpanii, dwa Puchary Ligi Hiszpańskiej oraz Superpuchar Hiszpanii, finał Pucharu Mistrzów w 1986 roku. W kadrze Hiszpanii rozegrał pięć meczów, był uczestnikiem Mundialu 1978 roku, Mundialu 1982 roku i Mundialu 1986 roku. Zginął w wypadku samochodowym 24 maja 2001.

</doc>
<doc id="659631" url="https://pl.wikipedia.org/wiki?curid=659631" title="Louise Attaque">
Louise Attaque

Louise Attaque (fr. "Ludwika atakuje") - francuska grupa muzyczna założona w 1994, grająca mieszankę folk rocka i piosenki francuskiej. 
Zespół odniósł duży sukces debiutancką płytą "Louise Attaque" wydaną w 1997, która sprzedała się we Francji w 2,5 mln nakładzie. Był to najbardziej udany debiut w historii francuskiego rocka, tym bardziej udany, że grupa początkowo prawie w ogóle nie pojawiała się w mediach. W 1998 Louise Attaque odbyło udane tournée koncertowe. W 2000 wydana została ich druga płyta "Comme on a dit", która sprzedała się w 700 tys. kopiach. 
W 2001 członkowie grupy postanowili się rozstać, tworząc dwa nowe projekty muzyczne Tarmac i Ali Dragon. W 2003 muzycy spotkali się ponownie i nagrali trzecią płytę "A Plus Tard Crocodile", która trafiła na rynek w 2005.

</doc>
<doc id="659632" url="https://pl.wikipedia.org/wiki?curid=659632" title="Believe">
Believe



</doc>
<doc id="659633" url="https://pl.wikipedia.org/wiki?curid=659633" title="Achoerodus">
Achoerodus

Achoerodus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju:

</doc>
<doc id="659635" url="https://pl.wikipedia.org/wiki?curid=659635" title="Gipsoryt">
Gipsoryt

Gipsoryt — technika graficzna druku wypukłego, w której matryca wykonana jest z gipsu; także odbitka wykonana tą techniką. Gipsoryty wykonywane są od XIX wieku. Technika została opisana przez francuskiego grafika Maxime Lalanne (1827–1886). Na nowo odkryta i rozwijana była w latach 30. XX wieku w paryskim studiu graficznym Atelier 17 założonym przez Stanleya Williama Haytera.
Płytę gipsową odlewa się na szklanej płycie, przy dużych formatach wzmacnia paskami płótna lub gazy. Niektórzy graficy wyschnięty gips pokrywają spirytusowym roztworem szelaku, aby go utwardzić i zmniejszyć chłonność. Ze względu na miękkość materiału opracowanie matrycy jest dosyć łatwe. Rysunek wycinany jest rylcem, dłutem, nożem, chwiejakiem i innymi narzędziami stosowanymi w grafice. Ze względu na znaczną kruchość płyty gipsowej odbitki wykonuje się bez użycia prasy. 
Odmianą tej techniki jest gipsoryt pozytywowy. Polega na przygotowaniu rysunku w materiale stanowiącym formę odlewniczą (negatyw), z którego odlewa się następnie formę drukową (pozytyw). Do tej metody stosowany jest np. wosk lub parafina – na ogrzaną płytę wylewa się stopiony wosk, a po jego zastygnięciu wycina rysunek. Po odlaniu płyty gipsowej możliwe jest dokonanie retuszy. 

</doc>
<doc id="659636" url="https://pl.wikipedia.org/wiki?curid=659636" title="Galeria Atlas Sztuki">
Galeria Atlas Sztuki

Galeria Atlas Sztuki – prywatna galeria sztuki w Łodzi. Od 28 grudnia 2006 Atlas Sztuki Sp. z o.o. miała status organizacji pożytku publicznego.
Historia i działalność galerii.
Galeria powstała w lutym 2003 roku. Jej założycielem i pomysłodawcą był Andrzej Walczak, jeden ze współwłaścicieli Grupy ATLAS. Spółka w kwietniu 2003 roku wynajęła zrujnowany budynek dawnej drukarni w podwórzu posesji przy ulicy Piotrkowskiej 114/116 w Łodzi.
Działalność wystawienniczą Atlas Sztuki rozpoczął 10 października 2003 roku wystawiając prace Romana Opałki w formie oktogonu. Przez 14 lat swojego istnienia do czerwca 2017 roku galeria zrealizowała 88 różnych projektów wystawienniczych. Wiele z przygotowanych przez Atlas Sztuki projektów po premierze w Łodzi zostało pokazanych w innych galeriach w Polsce i poza jej granicami. Wystawy Atlasa Sztuki oglądać mogli mieszkańcy m.in. Sopotu, Poznania, Wrocławia, Warszawy, Zielonej Góry, Płocka, Krakowa, Radomia, Szczecina, Jeleniej Góry, Katowic, Paryża, Drezna, Pragi, Bratysławy, Koszyc, Sofii, Kiszyniowa, Bukaresztu, Budapesztu, Wiednia, Marsylii, Trostbergu.
W swojej historii Atlas Sztuki angażował się także w projekty pozawystawiennicze, galeria współprodukowała spektakl "Testosteron", wystawiany w łódzkim Teatrze Powszechnym, była także współproducentem filmów "Mistrz" Piotra Trzaskalskiego i "Bezmiar sprawiedliwości" Wiesława Saniewskiego. Z kolei "Opera dworcowa", z librettem napisanym przez Marcina Polaka, z 2011 roku była pierwszym projektem Atlasu Sztuki w przestrzeni publicznej.
Poza działalnością wystawienniczą galeria Atlas Sztuki prowadziła także zajęcia edukacyjne dla dzieci szkół podstawowych z klas I-III oraz spotkania z licealistami i studentami.
Galeria Atlas Sztuki organizowała również otwarte spotkania z artystami, które prowadzili między innymi: prof. Andrzej Turowski i Anna Baumgart, Stanisław Fijałkowski, Zbigniew Rybczyński i Zbigniew Libera.
18 czerwca 2017 galeria Atlas Sztuki zakończyła swoją działalność.
Wystawy.
W Atlasie Sztuki zaprezentowano następujące wystawy:
Nagrody.
Jury konkursu ˌˌSztuka współczesna w przestrzeni publicznejˈˈ organizowanego przez Ministra Kultury RP i redakcję miesięcznika Art&amp;Business w roku 2004 przyznało pierwszą i jedyną nagrodę za rok 2003 Atlasowi Sztuki za adaptację budynku na potrzeby galerii sztuki współczesnej oraz organizację wystawy prac Romana Opałki.
Atlas Sztuki i Andrzej Walczak zostali nagrodzeni w 2004 roku przez Ministerstwo Kultury w Konkursie Mecenas Sztuki 2003.
Pod koniec 2005 roku Atlas Sztuki zdobył V miejsce w rankingu polskich galerii prywatnych tygodnika Polityka.
W 2007 Atlas Sztuki został uznany za najlepszą polską galerię prywatną przez tygodnik Polityka w rankingu polskich galerii ze sztuką współczesną.
W 2010 Atlas Sztuki ponownie został uznany za najlepszą polską galerię prywatną przez tygodnik Polityka w rankingu polskich galerii ze sztuką współczesną.
W 2013 roku galeria zajęła V miejsce w rankingu polskich galerii ze sztuką współczesną tygodnika Polityka, będąc tym samym najwyżej notowaną galerią prywatną w tym zestawieniu.

</doc>
<doc id="659637" url="https://pl.wikipedia.org/wiki?curid=659637" title="Centrolabrus">
Centrolabrus

Centrolabrus – rodzaj ryb okoniokształtnych z rodziny wargaczowatych (Labridae).
Klasyfikacja.
Gatunki zaliczane do tego rodzaju:

</doc>
<doc id="659638" url="https://pl.wikipedia.org/wiki?curid=659638" title="Bombardier Q Series">
Bombardier Q Series

Bombardier Q Series lub Bombardier Dash-8 (wcześniej de Havilland Canada Dash 8 lub DHC-8) – rodzina samolotów pasażerskich o napędzie turbośmigłowym, produkowanych przez przedsiębiorstwo Bombardier Aerospace. Samoloty serii Q stanowią rozwinięcie popularnej konstrukcji DHC-8 (Dash-8) wytwarzanej przez przedsiębiorstwo de Havilland, przejętą ostatecznie w 1992 r. przez Bombardier Aerospace.
Historia.
DHC-8 Dash-8 został zaprojektowany na przełomie lat 70. i 80. XX w. w odpowiedzi na zapotrzebowanie rynku lotniczego na nowy typ regionalnego samolotu pasażerskiego o napędzie turbośmigłowym, o pojemności 30-40 pasażerów. Początkowo produkowany był przez firmę De Havilland, a po jej przejęciu w 1992 r. przez koncern Bombardier Aerospace.
Pierwszy lot prototypu (odpowiednik wersji DHC-8-100) odbył się 20 lipca 1983 r. Nieco ponad rok później (23 października 1984 r.) kanadyjskie linie lotnicze norOntair zamówiły pierwszy egzemplarz.
We wrześniu i październiku 2007 roku doszło do szeregu uszkodzeń podwozia samolotów Dash-8-400 obsługiwanych przez SAS. Na skutek powyższego władze lotnicze Kanady dyrektywą z dnia 12 września 2007 r. nr CF-2007-20 oraz EASA dyrektywą z dnia 13 września 2007 r. nr 2007-0252-E wezwały przewoźników do przeprowadzenia przeglądów technicznych.
Na salonie lotniczym w Singapurze zaprezentowano nową konfigurację kabiny pasażerskiej dla Bombardiera Q 400 zdolną pomieścić 90 osób. Jest to jedyny samolot tej klasy który, ma możliwość przewiezienia tylu osób. Od 2018 roku wydłużone mają zostać okresy międzyprzeglądowe, jak i zwiększenie udźwigu o 908 kg. Rozważana jest możliwość dodania pakietu modernizacyjnego, który da możliwość przebudowy już dostarczonych samolotów.
Bombardier Q-400 w Polsce.
W lutym 2012 r. oficjalnie ogłoszono zakup przez Eurolot samolotów Bombardier Q400 w konfiguracji z 78 miejscami. Łącznie zamówiono 8 samolotów. Pierwszy samolot o numerach rejestracyjnych SP-EQA zjawił się w Warszawie 17 maja 2012 roku. 1 Stycznia 2023 roku Bombardier Q400 wykonał swój ostatni rejs z Gdańska do Warszawy. Przez 7 lat swojej służby w LOT, Bombardiery obsłużyły 72 trasy – krajowe, a także, m.in., do Austrii, Węgier czy Chorwacji. Gościły na pokładach 8,8 miliona pasażerów. Pożegnanie Bombardierów to szczególny moment – po 94 latach era śmigieł w PLL LOT dobiegła końca.

</doc>
<doc id="659639" url="https://pl.wikipedia.org/wiki?curid=659639" title="Choerodon">
Choerodon

Choerodon - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659642" url="https://pl.wikipedia.org/wiki?curid=659642" title="Cirrhilabrus">
Cirrhilabrus

Cirrhilabrus - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659643" url="https://pl.wikipedia.org/wiki?curid=659643" title="Clepticus">
Clepticus

Clepticus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659644" url="https://pl.wikipedia.org/wiki?curid=659644" title="Barwa szara">
Barwa szara

Barwa szara – barwa uzyskana przez połączenie barw dopełniających. Można ją również uzyskać poprzez zmieszanie bieli i czerni. Szarość symbolizuje monotonię, pospolitość w przeciwieństwie do barwności, koloru, które kojarzone są z barwami czystymi. Dlatego potocznie szarość oznacza brak koloru (niekolorowość).

</doc>
<doc id="659645" url="https://pl.wikipedia.org/wiki?curid=659645" title="Cymolutes">
Cymolutes

Cymolutes – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659647" url="https://pl.wikipedia.org/wiki?curid=659647" title="PhpBB3">
PhpBB3



</doc>
<doc id="659649" url="https://pl.wikipedia.org/wiki?curid=659649" title="Decodon">
Decodon

Decodon - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659650" url="https://pl.wikipedia.org/wiki?curid=659650" title="Danijel Premerl">
Danijel Premerl

Danijel Premerl, (ur. 23 stycznia 1904 w Krapinie, zm. 1 października 1975 w Zagrzebiu), chorwacki piłkarz, występujący na pozycji środkowego pomocnika. Najlepszy jugosłowiański klasycznego typu, a dzięki swoim najlepszym cechom, czyli wielkiej waleczności, nieustępliwości i czasem nieraz brutalności w grze, zyskał wielkie uznanie u kibiców oraz przydomek "Nurmi".
Przez całą swoją karierę Premerl występował w klubach zagrzebskich. Zaczął w klubie juniorskim w roku 1919 w barwach HAŠK-u, gdzie poznał czechosłowackiego trenera Františka Koželucha, który wywarł wielki wpływ na zawodnika w późniejszych latach jego gry. W zespole występował do roku 1927, kiedy to przeszedł do zespołu HŠK Concordia. Wraz z zespołem w roku 1930 wywalczył mistrzostwo Jugosławii. W roku 1932 przeniósł się do zespołu Građanskiego Zagrzeb, w którym grał przez sześć lat do roku 1938, kiedy to ponownie przeniósł się do zespołu ZSK Victoria Zagrzeb. Grał tam aż do roku 1941. Był jednym z nielicznych graczy, którzy występowali w swojej karierze we wszystkich czterech klubach ze stolicy Chorwacji.
W latach 1924–1935 występował w reprezentacji miasta Zagrzebia. Oficjalnie wystąpił 22 razy w reprezentacji miasta, jednak z nieoficjalnych źródeł historycznych wynika, że Premerl wystąpił w około 75 meczach reprezentacji. Dwukrotnie wystąpił w reprezentacji "B" (1927–1928). W reprezentacji Jugosławii wystąpił 29 razy i zdobył 1 gola (przeciwko Rumunii w Belgradzie, w roku 1930). Zdobył gola na 1:0, a Jugosławia wygrała ten mecz 2:1. W reprezentacji zadebiutował 28 października 1925 w meczu przeciwko Czechosłowacji rozgrywanym w Pradze, przegranym przez Jugosławię aż 0:7. W reprezentacji wystąpił ostatni raz 30 czerwca 1932 w Belgradzie w meczu przeciwko Bułgarii. Jugosławia przegrała ten mecz 2:3. Był członkiem ekipy jugosłowiańskiej ekipy na Igrzyska Olimpijskie 1928 w Amsterdamie.
Po zakończeniu kariery szkolił młodzież i był trenerem zagrzebskich klubów ZŠK Victoria, ŽŠK Makabi,
ŠK Ferraria i NK Tekstilec. Był także trenerem takich zespołów jak pochodzący ze Słowenii Drava Ptuj, Dinamo Vinkovci i Žvecevo Slavonska Požega. Zmarł w swoim domu w Zagrzebiu, w wieku 71 lat.

</doc>
<doc id="659652" url="https://pl.wikipedia.org/wiki?curid=659652" title="Dotalabrus">
Dotalabrus

Dotalabrus - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659659" url="https://pl.wikipedia.org/wiki?curid=659659" title="Halichoeres">
Halichoeres

Halichoeres – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659660" url="https://pl.wikipedia.org/wiki?curid=659660" title="Bombardier Q 200">
Bombardier Q 200

Bombardier Q 200 – samolot pasażerski o napędzie turbośmigłowym produkowanym przez firmę Bombardier Aerospace. Stanowi rozwinięcie popularnej konstrukcji DHC-8-200 (Dash-8-200), która powstała na przełomie lat 70. i 80. XX w. w firmie De Havilland. Przedsiębiorstwo De Havilland zostało przejęte przez Bombardier Aerospace w 1992 r.
Pierwszy lot prototypu (odpowiednik wersji DHC-8-100) odbył się 20 lipca 1983 r. Nieco ponad rok później (23 października 1984 r.) kanadyjskie linie lotnicze norOntair zamówiły pierwszy egzemplarz.
DHC-8-100 był wyposażony w silniki Pratt &amp; Whitney Canada PW120. W 1992 r. do napędu samolotu zastosowano mocniejsze silniki Pratt &amp; Whitney Canada PW123C zmieniając tym samym wersję na DHC-8-200. Nowy napęd pozwolił na uzyskanie większej masy użytecznej i zwiększenie prędkości o 56 km/h.
Od 1996 r. Dash 8 wyposażony jest w system redukcji hałasu i wibracji (NVS). Modernizacja ta przynosi nowe oznaczenie samolotu Dash 8Q ("Q" od "quiet" – cichy).
W 1998 r. ponownie zmienia się nazwa na Dash 8 Q200 po wprowadzeniu nowego wnętrza samolotu.
W 2001 r. dla samolotów Dash 8 zaczęto stosować oznaczenie "seria Q".

</doc>
<doc id="659661" url="https://pl.wikipedia.org/wiki?curid=659661" title="Erik Erikson">
Erik Erikson

Erik Homburger Erikson (ur. 15 czerwca 1902 we Frankfurcie n. Menem, zm. 12 maja 1994 w Harwich) – amerykański psychoanalityk i psycholog rozwoju człowieka duńskiego pochodzenia.
W 1933 roku ukończył Wiedeński Instytut Psychoanalityczny. Od 1939 roku wykładał na Uniwersytecie Kalifornijskim, następnie od roku 1951 na uniwersytecie w Pittsburgu, a w latach 1960–1970 na Uniwersytecie Harvarda.
Twórca teorii rozwoju psychospołecznego. Był uczniem Anny Freud, córki Zygmunta Freuda. Zaliczany jest do „neofreudystów”. Stworzył swoją teorię, którą zaliczono do podstaw psychoanalizy. Kładł w niej nacisk na rozwiązywanie kryzysów rozwojowych, pojawiających się w życiu każdego człowieka. Według Erika Eriksona człowiek przeżywa osiem kryzysów rozwojowych od wczesnego dzieciństwa do późnej starości. Ich rozwiązanie decyduje o konstrukcji osobowości człowieka. Swoją teorię przedstawił w książce "Dzieciństwo i społeczeństwo" (1963).
Napisał psychobiografie Marcina Lutra "Young man Luther" (1958) oraz Mahatmy Gandhiego "Ghandi’s truth" (1969) oparte na koncepcjach psychoanalizy.

</doc>
<doc id="659662" url="https://pl.wikipedia.org/wiki?curid=659662" title="Hemigymnus">
Hemigymnus

Hemigymnus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju:

</doc>
<doc id="659665" url="https://pl.wikipedia.org/wiki?curid=659665" title="Hologymnosus">
Hologymnosus

Hologymnosus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659666" url="https://pl.wikipedia.org/wiki?curid=659666" title="Labropsis">
Labropsis

Labropsis – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659669" url="https://pl.wikipedia.org/wiki?curid=659669" title="Gammertingen">
Gammertingen

Gammertingen – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba związku gmin Gammertingen. Leży w Jurze Szwabskiej, nad rzeką Lauchert, ok. 20 km na północ od Sigmaringen i ok. 60 km na południe od Stuttgartu.

</doc>
<doc id="659672" url="https://pl.wikipedia.org/wiki?curid=659672" title="Labrus">
Labrus

Labrus – rodzaj morskich ryb okoniokształtnych z rodziny wargaczowatych (Labridae), dla której jest typem nomenklatorycznym (rodzaj typowy). W 1822 Feliks Paweł Jarocki zaproponował dla niego nazwę zwyczajową "wargacz".
Zasięg występowania.
Wschodnia część Oceanu Atlantyckiego i połączone z nim morza: Śródziemne, Północne, Bałtyckie oraz Morze Czarne.
Klasyfikacja.
Rodzaj opisany przez Karola Linneusza w 1758. Gatunkiem typowym jest "Labrus mixtus".
Gatunki zaliczane do tego rodzaju:

</doc>
<doc id="659675" url="https://pl.wikipedia.org/wiki?curid=659675" title="Udo von Woyrsch">
Udo von Woyrsch

Udo Gustav Wilhelm Egon von Woyrsch (ur. 24 lipca 1895 w Zwanowicach, zm. 14 stycznia 1983 Biberach an der Riß) – niemiecki generał, Dowódca SS i Policji na Górnym Śląsku, jeden z najbliższych współpracowników Heinricha Himmlera.
Życiorys.
Pochodził z arystokratycznej rodziny pruskiego generała, Remusa von Woyrscha. Początkowo służył w Reichswehrze, w jednym z Freikorpsów. W 1930 mianowany przez Himmlera Dowódcą SS na Śląsku (niem. "Gau SS Führer Schlesien"), 1 stycznia 1935 mianowany SS-Obergruppenführerem (wtedy druga z najwyższych rang w SS). Noc długich noży wykorzystał do pozbycia się rywala, polityka nazistowskiego i SS-Oberführera Emila Sembacha, którego na jego rozkaz zamordowano.
W czasie kampanii wrześniowej w Polsce dowodził Einsatzgruppe zur besonderen Verwendung (pol. „Grupa operacyjna specjalnego przeznaczenia”), która przeprowadziła pacyfikację polskiej części Górnego Śląska i Śląska Cieszyńskiego, a także dokonała licznych pogromów ludności żydowskiej (m.in. w Będzinie i Przemyślu). W 1948 skazany na 20 lat więzienia za zbrodnie wojenne, ale w 1952 uwolniony. W drugim procesie w 1957 sąd w Oldenburgu skazał go na 10 lat więzienia za jego udział w nocy długich noży, lecz w 1960 ponownie go zwolniono.

</doc>
<doc id="659679" url="https://pl.wikipedia.org/wiki?curid=659679" title="Silnik wodny">
Silnik wodny

Silnik wodny – rodzaj hydraulicznego silnika przetwarzającego energię wody płynącej na pracę mechaniczną. Silniki wodne dzielą się na: koła wodne, turbiny wodne, silniki wodne wyporowe.

</doc>
<doc id="659682" url="https://pl.wikipedia.org/wiki?curid=659682" title="Klan Stewart">
Klan Stewart

Stewart (gael. "Stiùbhairt") − nazwisko szkockich rodów i klanów. 
Według tradycji pochodzą od rycerza bretońskiego, osiadłego w XI w. w Szkocji. Został on obdarowany urzędem Wielkiego Stewarda Szkocji, przekazanym następnie potomkom, co z czasem dało początek nazwisku rodowemu Stewart (w zanglizowanej wersji Stuart).
Walter Stewart (1293-1326), 6. Wielki Steward Szkocji ożenił się z najstarszą córką króla Roberta I, dzięki czemu jego syn mógł objąć tron jako Robert II Stewart. Dynastia Stuartów panowała w Szkocji, a od 1603 r. również w Anglii do 1714 r.
Inni potomkowie Wielkich Stewartów osiedlili się w Wyżynnej Szkocji (Highlands) dając początek kilku góralskim klanom, m.in.:
Dzięki pokrewieństwu z panującą dynastią różne gałęzie rodu otrzymywały bogate nadania i tytuły dając początek wielu arystokratycznym rodom, m.in. markizom of Bute, markizom of Moray, hrabiom of Atholl, hrabiom of Mar.
Uwagi.
W szablonie zamiast godła klanu został chwilowo zamieszczony herb Stewartów w wersji podstawowej, czyli taki, jaki przysługuje wodzowi klanu. Herb ten w zasadzie nie jest w tej czystej formie używany, ale występuje w połączeniu z innymi herbami lub z uszczerbieniami w herbach prawie wszystkich gałęzi Stewartów. Część klanu przyjęła dla podkreślenia pokrewieństwa z dynastią panującą odpowiednio zmieniony herb Szkocji, niektóre gałęzie pochodzące od legalnych i pozamałżeńskich potomków królów używają odpowiednio odmienionego herbu Wielkiej Brytanii. Niekiedy herb podstawowy jest ozdabiany królewską bordiurą, "double tressure flory counter flory", zaczerpniętą z herbu Szkocji (ta bordiura stanowi udostojnienie herbu a nie jak inne uszczerbienie), lub otaczany innymi bordiurami, np. "gobony border" (podzielona na równe pola, zbliżone do kwadratu, o przemiennych barwach, głównie niebieskiej i srebrnej) szczególnie w herbach bastardów królewskich. 
Obecnie klan Stewart nie ma zatwierdzonego przez Lorda Lyona wodza. Z poszczególnych gałęzi klanu tylko klan Stuart of Bute ma wodza zweryfikowanego przez heroldię, jest nim markiz of Bute.
Do herbu Stewartów bardzo podobny jest herb urzędu Wielkiego Stewarda Szkocji, widniejący w herbie księcia Rothesay – w polu złotym pas w szachownicę czarno-srebrną (w herbie Stewartów niebiesko-srebrną). Nie jest to dziwne, gdyż urząd ten był jak wyżej wspomniano dziedziczny przez dłuższy czas w tym rodzie i dał początek nazwisku. Nie jest natomiast do końca jasne czy za herb rodowy przyjęty został herb urzędu, czy też herbem urzędu został nieco odmieniony herb rodu.
Podane niżej przykłady kilku herbów są w wersji przysługującej głównej męskiej linii w danej gałęzi, tj. dziedzicom tytułu.

</doc>
<doc id="659685" url="https://pl.wikipedia.org/wiki?curid=659685" title="Internal Complexity">
Internal Complexity

Internal Complexity – czwarty studyjny album polskiej grupy deathmetalowej Sceptic. Wydany został 2005 roku nakładem wytwórni muzycznej Mystic Production. Jest to pierwsze wydawnictwo zrealizowane z wokalistką Weroniką Zbieg znaną z występów w grupie Totem. Na płycie umieszczono pliki MP3 z alternatywną edycją albumu z partiami wokalnymi w wykonaniu Marcina Urbasia.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="659693" url="https://pl.wikipedia.org/wiki?curid=659693" title="Fala wyjątkowa">
Fala wyjątkowa

Fala wyjątkowa (czasem nazywana falą fenomenalną lub monstrualną) – fala morska o wysokości znacznie większej niż typowe fale w danych warunkach pogodowych.
Wyjątkowe fale są przynajmniej dwukrotnie większe od wysokości fali znacznej. Te monstrualne fale zostały po raz pierwszy, w sposób niebudzący wątpliwości, zmierzone na platformie wiertniczej Draupner na Morzu Północnym 1 stycznia 1995 u wybrzeży Norwegii. Wcześniej opowieści o wyjątkowo wysokich falach krążyły wśród marynarzy, lecz były lekceważone przez badaczy.
Monstrualne fale mają do 30 metrów wysokości, podczas gdy statki są w stanie przetrzymać spotkanie z falami nie większymi niż 15 metrów. Seria wyjątkowo wysokich fal następujących bezpośrednio po sobie nazywana jest w żargonie marynarskim „trzema siostrami”. Fale wyjątkowe nie są związane z tsunami. Powstawanie monstrualnych fal jest przypuszczalnie związane z nieliniowym oddziaływaniem ciągów kilku fal i związaną z tym akumulacją energii.
Przypuszczalnie działanie fali wyjątkowej było powodem zatonięcia brytyjskiego 90-tysięcznika MV Derbyshire, który wyruszył z zachodniej Kanady 11 lipca 1980 z ładunkiem rudy żelaza do Japonii i nigdy nie dotarł do portu przeznaczenia. Zatonął, wraz z całą 42-osobową załogą (+ 2 żony) i bez nadania sygnału S.O.S., podczas tajfunu 9 lub 10 września 1980 między Tajwanem i Japonią. Wrak, zlokalizowany w czerwcu 1994 roku, spoczywa na głębokości 4200 metrów. Prawdopodobną przyczyną zatonięcia statku było (co wynikało z analizy zdjęć przekazanych przez batyskafy) zerwanie przez masy wody luków kilku ładowni.

</doc>
<doc id="659697" url="https://pl.wikipedia.org/wiki?curid=659697" title="Dojran (miasto)">
Dojran (miasto)

Dojran, Doiran, Dojranis (maced. Доjра́н; gr. "Δοїράνη" – trb. Doïráni, bułg. Дойран) – nazwa dawnego miasta nad jeziorem Dojran na pograniczu Grecji i Macedonii Północnej, ok. 80 km na północ od Salonik.
Miasto Tauriana istniało nad jeziorem Dojran co najmniej od II wieku p.n.e.
Od końca XIV wieku było pod władzą osmańską, od XVII wieku licznie osiedlali się w nim Turcy.
W czasie tuż przed wojnami bałkańskimi Dojran liczył 7,5-8 tys. mieszkańców, z czego 4 tys. Turków, 3 tys. Bułgarów, 0,7 tys. Greków, 0,2 tys. Cyganów, 0,1 tys. Żydów i kilkudziesięciu Serbów. W 1913 miasto zostało podzielone - centrum znalazło się w Serbii, a stacja kolejowa w Grecji. Wskutek przecięcia granicą miasto podupadło. W 1913, po wyjeździe niemal wszystkich Turków do Turcji, pozostały w nim 4 tys. mieszkańców. 
Podczas I wojny światowej Dojran został zajęty przez wojska bułgarskie, które zbudowały tu umocnienia, kontrolując dzięki temu pobliską drogę. W 1916 wszystkich mieszkańców ewakuowano do Strumicy i Wałandowa. Wojska Ententy dwukrotnie próbowały zdobyć te pozycje w 1917, ale bezskutecznie. We wrześniu 1918 oddziały brytyjskie i greckie stoczyły z armią bułgarską bitwę pod Dojranem, która – kosztem ogromnych strat wojsk grecko-brytyjskich – zakończyła się wyparciem wojsk bułgarskich z zajmowanych stanowisk. W toku walk Dojran został całkowicie zrównany z ziemią. 
Dziś nad jeziorem Dojran po stronie północnomacedońskiej znajdują się dwie wsie – Nov Dojran i Star Dojran, a po stronie greckiej – wieś Doïráni. Na drodze łączącej te miejscowości znajduje się północnomacedońsko-greckie przejście graniczne. Wody samego jeziora także podzielone są pomiędzy oba kraje.
W pobliżu znajduje się brytyjski cmentarz wojskowy, gdzie pochowano żołnierzy poległych w czasie I wojny światowej.
 

</doc>
<doc id="659698" url="https://pl.wikipedia.org/wiki?curid=659698" title="Mazur Pisz">
Mazur Pisz



</doc>
<doc id="659699" url="https://pl.wikipedia.org/wiki?curid=659699" title="Związek Lotników Polskich">
Związek Lotników Polskich

Związek Lotników Polskich powstał w Poznaniu z inicjatywy byłych lotników wojskowych, zdemobilizowanych po zakończeniu działań wojennych związanych z wojną polsko-bolszewicką. W dniu 15 września 1922 roku odbyło się w Poznaniu zebranie organizacyjne ZLP na którym zatwierdzony został statut organizacji i wybrany jej zarząd. Do najważniejszych osiągnięć w działalności ZLP zaliczyć należy:
zbudowanie na poznańskim lotnisku na Ławicy wytwórni samolotów (Wielkopolska Wytwórnia Samolotów Samolot) w roku 1923, zorganizowanie w Poznaniu Cywilnej Szkoły Pilotów (1925), zorganizowanie pierwszych w Polsce zawodów szybowcowych w Białce (1923) i w Gdyni (1925) oraz utworzenie z inicjatywy członków ZLP Przedsiębiorstwa Komunikacji Powietrznej „Aero", które zorganizowało komunikację powietrzną pomiędzy Poznaniem i Warszawą (1925). Pod koniec 1929 roku ZLP zmuszony został do rezygnacji ze swojej szeroko zakrojonej działalności z powodów organizacyjno-ekonomicznych i przeprowadzenia reorganizacji związku. Część członków ZLP kontynuowało działalność w ramach Wielkopolskiego Klubu Lotników.

</doc>
<doc id="659700" url="https://pl.wikipedia.org/wiki?curid=659700" title="Veringenstadt">
Veringenstadt

Veringenstadt – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Gammertingen. Leży w Jurze Szwabskiej, nad rzeką Lauchert, ok. 10 km na północ od Sigmaringen, przy drodze krajowej B32.

</doc>
<doc id="659701" url="https://pl.wikipedia.org/wiki?curid=659701" title="Karina Habsbudova">
Karina Habsbudova



</doc>
<doc id="659704" url="https://pl.wikipedia.org/wiki?curid=659704" title="Dojran">
Dojran

 

</doc>
<doc id="659705" url="https://pl.wikipedia.org/wiki?curid=659705" title="Doirani">
Doirani

Doirani (gr. Δοїράνη) – miejscowość w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Kilkis, w gminie Kilkis, nad jeziorem Dojran, przy granicy z Macedonią Północną. W 2011 roku liczyła 83 mieszkańców.

</doc>
<doc id="659706" url="https://pl.wikipedia.org/wiki?curid=659706" title="Pełna otwartość">
Pełna otwartość



</doc>
<doc id="659708" url="https://pl.wikipedia.org/wiki?curid=659708" title="Tadeusz Baranowski (autor komiksów)">
Tadeusz Baranowski (autor komiksów)

Tadeusz Baranowski (ur. 6 stycznia 1945 w Zamościu) – polski twórca komiksów, grafik, ilustrator, malarz. Twórca postaci: Orient Mena, Bąbelka i Kudłaczka, profesorka Nerwosolka i Entomologii Motylkowskej, Praktycznego Pana, Szlurpa i Burpa.
Życiorys.
Urodził się w Zamościu jako syn artysty rzeźbiarza Eugeniusza Baranowskiego i Stefanii Baranowskiej z domu Duras. Dorastał w Lublinie, gdzie jego ojciec był dyrektorem Liceum Sztuk Plastycznych. Maturę zdał w Męskim Liceum Ogólnokształcącym im. Stanisława Staszica w Lublinie. Studiował w latach 1962–1969 na Wydziale Grafiki i Malarstwa ASP w Warszawie w pracowni prof. Artura Nachta-Samborskiego przejętej przez prof. Aleksandra Kobzdeja. Podczas studiów był pod wpływem Zdzisława Jurkiewicza. W roku 1965 odbył podróż do Paryża. W 1969 obronił na ASP dyplom z wyróżnieniem. Należał do grupy „Aut”.
Po studiach podjął pracę jako grafik. Pracował m.in. w „Przyjaciółce”, „Świecie Młodych”, „Razem” i „Na Przełaj”. Swój pierwszy komiks narysował za namową dziennikarza Jerzego Dąbrowskiego. "Ten piekielny Barnaba" ukazał się w „Świecie Młodych” w 1975 r. Od roku 1976 w tym czasopiśmie ukazywały się w odcinkach kolejne komiksy Baranowskiego. Jego pierwszy album "Na co dybie w wielorybie czubek nosa Eskimosa" ukazał się w 1980 r. nakładem Młodzieżowej Agencji Wydawniczej.
W 1984 r. rozpoczął współpracę (w charakterze kolorysty) z Grzegorzem Rosińskim przy serii "Thorgal". W tym samym roku nawiązał współpracę z belgijskim wydawnictwem Editions du Lombard. Jego komiksy ukazywały się przez cztery lata w magazynie „Tintin”. Rysował m.in. do tekstów scenarzystów belgijskich, Boma i Jeana Dufaux. W tamtym okresie zrealizował też część ilustracji do ekskluzywnego wydania piosenek Jacquesa Brela, które ukazało się w Belgii i Francji.
W Studiu Filmów Rysunkowych powstały filmy animowane "Przygody Profesorka Nerwosolka" (1984) i "Kosmiczne przygody Profesorka Nerwosolka" (1986).
Pod koniec lat 80. i w latach 90. pracował jako redaktor graficzny w kilku czasopismach dla dzieci i młodzieży, m.in. „Ja”, „Ty”, „My”, „Juppi!” i „Jupik”. Jego komiksy oraz ilustracje można było oglądać m.in. na łamach magazynów „VideoFan”, „Fantazja”, „Super Boom!” i „Świat Komiksu”.
W roku 2008 powrócił do malarstwa, które porzucił pod koniec lat 70. Przez trzynaście lat stworzył ponad dwieście obrazów. Część z nich prezentowana była na kilkunastu wystawach indywidualnych i zbiorowych. Baranowski tworzy asamblaże. Wykorzystuje drewno, tkaniny, polistyren, farby akrylowe, olejne itp. Jego obrazy znajdują się w zbiorach m.in. warszawskiej Zachęty, warszawskiego Teatru Studio, MKiDN oraz w zbiorach prywatnych.
31 maja 2007 r. został odznaczony przez Ministra Kultury i Dziedzictwa Narodowego Kazimierza Michała Ujazdowskiego za twórczość dla dzieci Srebrnym Medalem „Zasłużony Kulturze Gloria Artis”. Podczas tej samej uroczystości Medale Gloria Artis otrzymali również Henryk Jerzy Chmielewski i Janusz Christa.
W roku 2009 otrzymał Nagrodę Specjalną Ministra Kultury i Dziedzictwa Narodowego Bogdana Zdrojewskiego z okazji jubileuszu 65-lecia urodzin w uznaniu zasług dla kultury polskiej.
"Antresolka Profesorka Nerwosolka" znalazła się w książce "1001 Comics You Must Read Before You Die" .
W roku 2010 Agencja Reklamowo-Filmowa Human Ark podpisała kontrakt na produkcję pełnometrażowego filmu animowanego na podstawie komiksu "Podróż Smokiem Diplodokiem".
Mieszkał w Warszawie przy ul. Rozłuckiej 4/26.

</doc>
<doc id="659709" url="https://pl.wikipedia.org/wiki?curid=659709" title="Korelacja pozorna">
Korelacja pozorna



</doc>
<doc id="659711" url="https://pl.wikipedia.org/wiki?curid=659711" title="Herb Halicza">
Herb Halicza

Herb miasta Halicza – polski herb miejski, przedstawiający kawkę w złotej koronie na srebrnym polu zwróconą w lewo z rozciągnionemi skrzydłami. Motyw kawki, lub innego czarnego ptaka, użyty symbolicznie, po raz pierwszy na tych ziemiach pojawia się na tarczach herbowych domu Arpadów.
Do 1772 r. był herbem ziemi halickiej, a następnie powiatu halickiego w austriackiej prowincji Galicja. Herbem o podobnym wzorze jest herb obwodu iwanofrankiwskiego.
W lipcu 1936 minister spraw wewnętrznych urzędowo ogłosił, że herbem miasta Halicz jest czarna kawka w locie w koronie złotej, umieszczona w srebrnym polu.

</doc>
<doc id="659712" url="https://pl.wikipedia.org/wiki?curid=659712" title="Józef Pawlikowski">
Józef Pawlikowski

Józef Herman Pawlikowski (ur. 28 marca 1767 w Rozprzy, zm. 1829 w Warszawie) – pisarz, publicysta, pamiętnikarz, adwokat, wojskowy i polityk.
Życiorys.
Był synem kowala z Rozprzy wywodzącego się ze zubożałej szlachty. Pierwsze nauki pobierał prawdopodobnie w piotrkowskich szkołach wydziałowych. Studiował prawo (słuchacz „lekcji publicznych”) w Szkole Głównej Koronnej w Krakowie, gdzie należał do Związku Filantropów. Pod koniec roku 1787 (przez kilka miesięcy) przebywał w Wilnie. Działacz jakobińskiej lewicy, adwokat. W roku 1788 był aktywnym monarchistą i ofiarował swe usługi i zdolności Stanisławowi Augustowi. Deputowany do Sejmu Wielkiego, który działał w tym okresie także jako publicysta. W 1793 roku, pracując w Warszawie jako adwokat, był członkiem sprzysiężenia (jakobińskiego skrzydła ruchu) przygotowującego wybuch insurekcji kościuszkowskiej, a po upadku insurekcji (klęska pod Maciejowicami) wyemigrował do Belgii, a następnie do Francji.
W Paryżu był osobistym sekretarzem Tadeusza Kościuszki i cieszył się jego zaufaniem. Wyraził poglądy Naczelnika w broszurze "„Czy Polacy mogą się wybić na niepodległość”" (wydanej w roku 1800), w której nakłaniał do walki o niepodległość licząc wyłącznie na własne siły. Z tego powodu był też inwigilowany przez francuską policję. Późniejsze wydania tej broszury miały ogromny wpływ na rozwój ruchu partyzanckiego w XIX wieku. 22 sierpnia 1795 podpisał akt zawiązania Deputacji Polskiej.
Po wypadkach lat 1812–1815 przebywał ponownie w Warszawie, udzielając odpłatnie porad adwokackich. W okresie Królestwa Polskiego pozostawał początkowo w Warszawie, później w Krakowie i Poznaniu. Właśnie w tym ostatnim mieście wstąpił w 1821 roku do Narodowego Towarzystwa Patriotycznego. W lipcu 1826 został aresztowany przez Prusaków (więziony w klasztorze karmelitów na Lesznie) i wydany Rosjanom, którzy osadzili go w więzieniu w Warszawie, gdzie zmarł niespełna 3 lata później (1829).
Twórczość.
Według przypuszczeń B. Leśnodorskiego autorstwa Pawlikowskiego jest zapewne artykuł o sądach kryminalnych ogł. w czasopiśmie „Dziennik Powstania Narodu” 1794 nr 3-4. Natomiast w paryskim „Moniteur” z 24 września 1809 ogł. ponadto wspomnienie o I. Potockim.

</doc>
<doc id="659713" url="https://pl.wikipedia.org/wiki?curid=659713" title="Club Atlético Alumni">
Club Atlético Alumni

Club Alumni − argentyński klub piłkarski z siedzibą w mieście Villa María będącym stolicą departamentu General San Martín leżącego w prowincji Córdoba.
Historia.
Klub założony został 4 kwietnia 1934 roku i gra dziś w trzeciej lidze argentyńskiej Torneo Argentino A jako beniaminek.

</doc>
<doc id="659714" url="https://pl.wikipedia.org/wiki?curid=659714" title="Polonia Nowy Tomyśl">
Polonia Nowy Tomyśl

Polonia Nowy Tomyśl – polski klub piłkarski z siedzibą w Nowym Tomyślu, założony w 1922 roku. W sezonie 2010/2011 drużyna wycofała się z rozgrywek w II lidze po 27 kolejce z powodu braku sponsora, w związku z czym została przeniesiona do IV ligi. Po zakończeniu sezonu 2011/2012 IV ligi wielkopolskiej drużyna została wycofana z rozgrywek. W 2016 roku została reaktywowana pod nazwą Nowotomyska Akademia Piłkarska Polonia Nowy Tomyśl i przystąpiła do Klasy A.
Stadion.
Polonia swoje mecze rozgrywa na Stadionie Miejskim przy ul. Ogrodowej 22 w Nowym Tomyślu. Dane techniczne obiektu:
Linki zewnętrzne.
Nieoficjalna strona klubu

</doc>
<doc id="659715" url="https://pl.wikipedia.org/wiki?curid=659715" title="Club Alumni">
Club Alumni



</doc>
<doc id="659716" url="https://pl.wikipedia.org/wiki?curid=659716" title="Poczet rycerski">
Poczet rycerski

Poczet rycerski, zwany też kopią – ukuty w średniowieczu termin na określenie rycerza i jego świty. Poczet składał się z co najmniej dwóch jeźdźców (gdy rycerzowi towarzyszył tylko jeden giermek), przy czym poczty możnych i władców były wielokrotnie większe, licząc nawet kilkadziesiąt koni. Przeciętny jednak poczet składał się zazwyczaj z rycerza, dwóch osłaniających jego boki pocztowych (giermków) i dwóch do czterech zbrojnych sług trzymających się nieco z tyłu dla zapewnienia czołowej trójce dodatkowej osłony, dostarczenia lub wymiany na inny oręża, odprowadzania do tyłu rannych. Z dala – ale w zasięgu wzroku – trzymało się kilku luzaków gotowych w każdej chwili podprowadzić świeże konie.
Najlepiej uzbrojony i okryty był rycerz. On też tylko miał prawo do tarczy z wymalowanym na niej własnym znakiem herbowym. Inni członkowie pocztu nosili natomiast jego "barwy", czyli stroje w barwach herbowych. Uzbrojenie było różne w różnych epokach, ale generalnie można przyjąć, iż broń pocztowych – zarówno zaczepna, jak i obronna – niewiele odbiegała od broni rycerza, a różniła się przede wszystkim jakością wykonania i brakiem bogatego zdobienia. Podobnie było z okryciem – czyli zbroją – równie solidnym, choć mniej finezyjnym.
Poczet (nie zaliczano doń – często licznej – czeladzi obozowej) był własnością rycerza, przy czym stosunki były najczęściej dość familiarne, pocztowy (giermek) miał bowiem szansę na otrzymanie w przyszłości pasa i ostróg rycerskich; ponadto wspólny los i niebezpieczeństwo na polu bitwy zbliżały. Poczty rycerskie zniknęły z pól bitewnych Europy wraz z pojawieniem się broni palnej i wielotysięcznych armii zaciężnych, przetrwały natomiast w Polsce – w chorągwiach husarskich, pancernych i późniejszej Kawalerii Narodowej, w której oprócz towarzyszy służyli pocztowi.

</doc>
<doc id="659717" url="https://pl.wikipedia.org/wiki?curid=659717" title="Polonia Chodzież">
Polonia Chodzież

Polonia Chodzież – polski klub piłkarski z siedzibą w Chodzieży, założony w 1924 roku.
Historia.
Do historii polskiego futbolu przeszedł rekordowy wynik meczu Olimpia Poznań – Polonia Chodzież 26-0.

</doc>
<doc id="659718" url="https://pl.wikipedia.org/wiki?curid=659718" title="Klan Donald">
Klan Donald

MacDonald (Macdonald, McDonald, MacDonnell, O'Donnell gael. "MacDhòmhnaill" „syn Donalda”) – nazwisko szkockich i irlandzkich rodów, tworzących jeden z najstarszych i największych klanów.
Osiedleni przede wszystkim w północno-zachodniej Szkocji, na Hebrydach i wschodniej Irlandii.
Pochodzą od króla Wysp ("Lord of the Isles") Somerleda, który w połowie XIII w. władał Hebrydami. Przodkiem Macdonaldów jest Ranald, młodszy syn Somerleda, od którego bierze nazwę gałąź Macdonaldów of Clanranald. Nazwisko wywodzi się od syna Ranalda, imieniem Donald.
Od starszego syna Somerleda, Dougalla pochodzi inny klan, nie tak liczny i potężny - klan MacDougall.
Do poł. XV w. panowali prawie niezależnie od królów Szkocji, używając tytułu "Lord of the Isles" - Panów Wysp. Dopiero Jakub III częściowo ich potęgę złamał, wymuszając respektowanie zależności od suwerena.
Jak zwykle w przypadku potężnych klanów wódz Macdonaldów posiadał swój dwór, podobny królewskiemu, z dziedzicznym bardem, dziedzicznym dudziarzem, własnym heroldem. Urząd herolda klanu MacDonaldów został w 2002 r. reaktywowany po 4 wiekach, i oficjalnie uznany przez Heroldię Szkocji jako Finlaggan Pursuivant of Arms.
Podział rodu.
Wielki klan Donald dzieli się na sześć głównych gałęzi:
Klan MacDonald of MacDonald dzieli się dalej na kilka mniejszych klanów:

</doc>
<doc id="659719" url="https://pl.wikipedia.org/wiki?curid=659719" title="Macdonald">
Macdonald

MacDonald, Macdonald, McDonald są zanglicyzowanymi formami szkockiego nazwiska patronimicznego „Mac Dhomhnuill”.
Zobacz też: Klan Donald, McDonald

</doc>
<doc id="659721" url="https://pl.wikipedia.org/wiki?curid=659721" title="Głupota">
Głupota

Głupota – niedostatek rozumu przejawiający się brakiem bystrości, nieumiejętnością rozpoznawania istoty rzeczy, związków przyczynowo-skutkowych, przewidywania i kojarzenia. Charakteryzuje się pychą, śmiałością, podejrzliwością, niskim lub nieistniejącym samokrytycyzmem, niezdolnością do zdziwienia, dążnością do ekspansji. 
Termin "głupota" używany jest w stosunku do osób o niższym, bądź niewystarczającym ilorazie inteligencji.
Termin ten nie jest używany obecnie w nauce, chociaż w XIX wieku próbowano tworzyć klasyfikację różnego rodzaju głupców i głupoty. Określenie kogoś mianem głupca jest pejoratywne.
Rodzaje głupoty.
Głupota teoretyczna to przekonanie o posiadaniu wiedzy, której w rzeczywistości się nie posiada.
Głupota praktyczna to nieumiejętność odpowiedniego postępowania i zachowania.
Głupota społeczna to brak samodzielnego myślenia i działania grup społecznych mogąca być przyczyną powstawania fanatyzmu i łatwości ulegania manipulacji.
Głupota kojarzona jest często z brakiem inteligencji kognitywnej.
Głupota salonowa – termin zaproponowany przez Hochego wobec osób określanych debilami, którzy na tyle opanowali trudną terminologię, że niektórzy mogliby ich uważać za osoby inteligentne. Określenie tego typu głupoty jako salonowej oznacza, że mogli oni "przebywać na salonach". 
W 1837 roku Michał Wiszniewski, późniejszy dziekan Wydziału Filozoficznego Uniwersytetu Jagiellońskiego wydał pracę pt. "Charaktery rozumów ludzkich", w której przedstawił szeroką klasyfikację głupców w pierwszym rozdziale "Głupstwo i rozmaite jego odcienie":
Głupota w pracach Matthijsa Van Boxsela.
Matthijs Van Boxsel od lat zajmuje się problematyką głupoty w kulturze. Zdaniem Matthijsa Van Boxsela nikt nie jest dostatecznie inteligentny by pojąć własną głupotę. Głupota stanowi warunek konieczny poznania, błędy są motorem postępu, klęska to początek sukcesu. Głupota przejawia się we wszystkich dziedzinach życia, w każdej epoce i o każdej dobie; głupota jest fundamentem naszej cywilizacji.
Od sztuki ogrodowej po barokowe plafony, od filmów animowanych po łuki triumfalne, od Cyklopa po Midasa, od poetyki bajek po filozoficzne podstawy teorii państwa - kultura i jej przemiany to tylko dzieje nieudanych prób uporania się z głupotą - podkładem ludzkich poczynań.

</doc>
<doc id="659722" url="https://pl.wikipedia.org/wiki?curid=659722" title="KS 1920 Mosina">
KS 1920 Mosina



</doc>
<doc id="659723" url="https://pl.wikipedia.org/wiki?curid=659723" title="Lechita Kłecko">
Lechita Kłecko



</doc>
<doc id="659724" url="https://pl.wikipedia.org/wiki?curid=659724" title="Leśnik Margonin">
Leśnik Margonin



</doc>
<doc id="659725" url="https://pl.wikipedia.org/wiki?curid=659725" title="LZS Noteć Rosko">
LZS Noteć Rosko



</doc>
<doc id="659727" url="https://pl.wikipedia.org/wiki?curid=659727" title="Sokół Damasławek">
Sokół Damasławek



</doc>
<doc id="659728" url="https://pl.wikipedia.org/wiki?curid=659728" title="Sokół Rakoniewice">
Sokół Rakoniewice



</doc>
<doc id="659730" url="https://pl.wikipedia.org/wiki?curid=659730" title="TS 1998 Dopiewo">
TS 1998 Dopiewo



</doc>
<doc id="659736" url="https://pl.wikipedia.org/wiki?curid=659736" title="Stock.xchng">
Stock.xchng

Stock.xchng - serwis internetowy stworzony (w lutym 2001) i przeznaczony do gromadzenia oraz bezpłatnego udostępniania zdjęć cyfrowych. Właścicielem serwisu jest węgierska firma Dream Interactive, a jego założycielem Peter Hamza. W chwili obecnej (październik 2006) na stronie sxc.hu znajduje się prawie 250 tysięcy zdjęć udostępnionych przez ok. 22 tys. użytkowników z całego świata. Najliczniej reprezentowane są: USA, Brazylia i Wielka Brytania; znajduje się tam także dość spora grupa aktywnych uczestników z Polski. Pomimo że strona umieszczona jest na serwerze węgierskim, oficjalnym językiem serwisu jest język angielski. Użytkownicy chcący porozumiewać się między sobą w swoich językach ojczystych mogą to robić na Forum (w tzw. "Regional chat").
Korzystanie z zasobów strony jest bezpłatne, każdy zarejestrowany członek serwisu może wykorzystywać bezpłatnie do swoich celów zdjęcia udostępnione przez innych użytkowników.

</doc>
<doc id="659745" url="https://pl.wikipedia.org/wiki?curid=659745" title="Zaria Łuhańsk">
Zaria Łuhańsk



</doc>
<doc id="659746" url="https://pl.wikipedia.org/wiki?curid=659746" title="Mieczysław Mazaraki">
Mieczysław Mazaraki

Mieczysław Aleksander Mazaraki herbu Newlin (ur. 17 grudnia 1913 w Chrzanowie, zm. 14 lutego 2003 w Chrzanowie) – absolwent nauk przyrodniczych na Uniwersytecie Jagiellońskim, profesor gimnazjum i liceum im. St. Staszica w Chrzanowie, przyrodnik, inicjator powołania Muzeum w Chrzanowie i jego dyrektor od 1960 do lat 80. XX w., współzałożyciel Towarzystwa Przyjaciół Ziemi Chrzanowskiej oraz lokalnych kół Ligi Ochrony Przyrody. Uhonorowany w 1994 roku tytułem Honorowego Obywatela Miasta Chrzanowa "w uznaniu za prowadzone liczne badania historyczne i popularyzacyjne na temat Chrzanowa, za organizację muzeum w Chrzanowie oraz za propagowanie idei ochrony przyrody na terenie powiatu chrzanowskiego". Wraz z żoną Ireną Mazaraki – autor publikacji przyrodniczych i historycznych dotyczących ziemi chrzanowskiej. Jest autorem historii sokolnictwa w Polsce "Z sokołami na łowy" wydanej w 1977 roku przez Wydawnictwo Sport i Turystyka – pozycji unikatowej ze względu na ciekawe ujęcie tematu i bogactwo informacji.
Życiorys.
Urodził się 17 grudnia 1913 r. w Chrzanowie, jako jedyne dziecko Józefa Ferdynanda Mazarakiego i Balbiny Marii z d. Chwastowskiej. W latach 1920-1924 uczęszczał do Szkoły 4-klasowej Męskiej im. Króla Władysława Jagiełły w Chrzanowie. W latach 1924-1932 był uczniem Państwowego Gimnazjum im. Stanisława Staszica w Chrzanowie. Po zdaniu egzaminu dojrzałości w 1932 r. zapisał się na Wydział Lekarski Uniwersytetu Jagiellońskiego. Pod koniec roku akademickiego przeniósł się na Wydział Filozoficzny.
Dnia 12 września 1933 r. został powołany do służby wojskowej w Szkole Podchorążych Rezerwy Piechoty w Zambrowie. Po kursie teoretycznym odbył praktykę wojskową w Dywizyjnym Krusie Podchorążych przy 5 Pułku Strzelców Podhalańskich w Przemyślu. Został przeniesiony do rezerwy 1 września 1934 r. W październiku 1935 r. powrócił na uniwersytet, gdzie kontynuował naukę. Na czwartym roku otrzymał propozycję praktyki naukowej w Lasach Państwowych w Pieninach z siedzibą w Krościenku nad Dunajcem. W tym czasie zaręczył się z Ireną Maksymowiczówną.
Został zmobilizowany w Krościenku 25 sierpnia 1939 r. do 11 Pułku Piechoty w Szczakowej, który wraz ze swoją 23 Dywizją Piechoty wchodził w skład Grupy Operacyjnej "Śląsk" w składzie Armii "Kraków". Po odbyciu kampanii, 21 września 1939 r. został wzięty do niewoli niemieckiej pod Tomaszowem Lubelskim. Przebywał w niej prawie do końca wojny, przechodząc przez obozy: Stalag VIII A Görlitz, VI B Fullen (Neu Versen) i Stalag VI G Bonn-Duisdorf. W niewoli pracował jako robotnik leśny w nadreńskich lasach oraz jako szofer w fabryce samochodów. Został oswobodzony 25 kwietnia 1945 r. i został przydzielony 1 czerwca 1945 r. do Polskiego Ośrodka Wojskowego Nr 138 w funkcji porucznika.
Po zwycięstwie aliantów organizował kurscy oraz pracę pedagogiczną w Imbshausen, w Polskiej Szkole Powszechnej dla małoletnich, których los rzucił na obczyznę oraz w Gimnazjum im. Mikołaja Kopernika w Northeim. Wrócił do Polski. W latach 1947–1979 pracował jako nauczyciel w Gimnazjum i Liceum im. Staszica w Chrzanowie.Przerwane przez wybuch wojny studia ukończył w 1952 roku. Od 1979 do 1990 roku pracował w Muzeum w Chrzanowie. Pochowany na cmentarzu w Chrzanowie.
Odznaczenia.
Za swój udział w wojnie otrzymał: Medal Zwycięstwa i Wolności (1946), Odznakę Grunwaldzką (1972), Krzyż Kampanii Wrześniowej (1985), odznakę Opiekuna Miejsc Pamięci Narodowej. W listopadzie 2000 r. został awansowany przez Prezydenta RP na stopień podporucznika Wojska Polskiego.
Publikacje.
"Wystawa ochrony przyrody w Liceum Ogólnokształcącym w Chrzanowie" (1948 nr 11/12), "Zimorodek zwyczajny (Alcedo atthis Linn)" (1951 nr 3/4), "Szkolne Koło LOP przy Państwowym Liceum Ogólnokształcącym w Chrzanowie", "Obchód Dnia Lasu i Ochrony Przyrody w Chrzanowie", "Jeszcze kilka słów o roli zwierząt drapieżnych i owadożernych w gospodarce człowieka" (1951 nr 9/10), "Żmija zygzakowata (Vipera – Pelias –berus Linn)" (1953 nr 6), "Nowe stanowisko ropuchy paskówki w woj. krakowskim, Powiat chrzanowski ze stanowiska ochrony przyrody" (1956 nr 2), "Kruszczyk drobnolistny Epipactis microphilla Sw. na Górze Zamkowej w Lipowcu pow. Chrzanów" (1963 nr 1), "Przyczyny zmniejszenia się populacji bociana białego w zachodniej części woj. krakowskiego" (1969 nr 3), "Ratujmy zabytkowe drzewostany parków podworskich" (1970 nr 2)
"Żółw błotny" (1950 nr 6)
"Z sokołami" (1973 nr 2, 3, 4), "Kulturotwórcze tradycje łowiectwa" (1978 nr 23), "Myślistwo ptasie. Autor i dzieło" (1978 nr 24) "Zabobony i przesądy myśliwskie" (1980 nr 12), "O dawnych związkach łowiectwa z lecznictwem" (1986 nr 6).
"Bocian biały (Ciconia ciconia L) na ziemi chrzanowskiej w latach 1967-1976" [w:] Studia Ośrodka Dokumentacji Fizjograficznej PAN, t. VII, Kraków 1979
"Muzeum Ziemi Chrzanowskiej. Problemy i cele" [w:] Gazeta Krakowska, 1.06.1956
"Nieużytki powstałe w związku z kopalnictwem galeny i galmanu" [w:] Biuletyn PAN nr 1 Komitet GOP, Warszawa 1956
"Pamięci Profesora Władysława Szafera" [w:] Przegląd Wiadomości nr 23, 1-15.12.1970
"Próby wykazania sukcesji roślinnej w kierunku buczyn na glebach powstałych na skutek kopalnictwa galenowo-galmanowego w rejonie Bytomia, Chrzanowa i Olkusza" [w:] Biuletyn PAN nr 46, Komitet GOP, Warszawa 1962
"Ślimaki i małże ziemi chrzanowskiej zebrane w latach 1969-1976" [w:] Studia Ośrodka Dokumentacji fizjograficznej PAN, t. VII,Kraków 1979
"Uwagi dotyczące założenia, wyposażenia i utrzymania projektowanego Muzeum Ziemi Chrzanowskiej" [w:] Gazeta Krakowska, 5.01.1956.
"Współpraca Muzeum w Chrzanowie z Ośrodkiem Dokumentacji Fizjograficznej Oddz. PAN w Krakowie" [w:] Biuletyn Informacyjny Zarządu Muzeów i Ochrony Zabytków nr 112, 1974.
"Zmiany w fizjografii regionu chrzanowskiego zaobserwowane w ostatnich latach w związku z postępem industrializacji." [w:] Materiały z sesji naukowej 15.03.1968., Ośrodek Dokumentacji Fizjograficznej PAN, Kraków, 196
"700-lecie miasta Chrzanowa. Zarys rozwoju i dziejów miasta" Chrzanów 1964
"Informator Muzeum w Chrzanowie" Chrzanów 1970.
"Łowiectwo w Polsce" KAW, Kraków 1993
"Szata roślinna" [w:] Ziemia chrzanowska i Jaworzno. Monografia, s. 97-113, Kraków 1969, Wyd. Literackie
"Z sokołami na łowy" Wyd. Sport i Turystyka, Warszawa 1977

</doc>
<doc id="659749" url="https://pl.wikipedia.org/wiki?curid=659749" title="ALDE">
ALDE



</doc>
<doc id="659752" url="https://pl.wikipedia.org/wiki?curid=659752" title="Diler">
Diler

Diler – anglicyzm, spolszczona wersja angielskiego słowa "dealer", oznaczającego osobę pośredniczącą w transakcjach kupna i sprzedaży.
Opis.
Słowo rozpowszechniło się w okresie po przemianie ustrojowej 1989 roku, jako anglicyzm mający w zamyśle sprzedawcy podnieść jego rangę, bądź samego produktu. 
Dilerem często nazywa się osobę (lub przedsiębiorstwo) handlującą produktami określonej marki. Nazwą tą chętnie posługują się salony samochodowe.
Diler jest także popularnym określeniem osoby nielegalnie sprzedającej – najczęściej w niewielkich ilościach – narkotyki („diler narkotykowy“, tj. handlarz narkotykami).

</doc>
<doc id="659757" url="https://pl.wikipedia.org/wiki?curid=659757" title="Dealer">
Dealer



</doc>
<doc id="659761" url="https://pl.wikipedia.org/wiki?curid=659761" title="Zofia Trzeszczkowska">
Zofia Trzeszczkowska

Zofia Trzeszczkowska, z domu Mańkowska (ur. 1847 w Dorohowicy na Białorusi, zm. 7 października 1911 tamże) – polska poetka i tłumaczka.
Pisała tylko pod pseudonimem literackim Adam M-ski, stanowiącym skrót nazwiska jej ojca. Była żoną oficera, podczas wojny rosyjsko-tureckiej wyjechała wraz z nim do Rosji. Towarzyszyła mu w tej wyprawie będąc cały czas w męskim przebraniu. Po jej śmierci ujawniono prawdziwe nazwisko.
Swoje wiersze publikowała w krakowskim „Ateneum”, warszawskich: „Życiu”, „Głosie”, „Prawdzie”, „Tygodniku Ilustrowanym”. Jedynie poemat "Jeden z wielu" (z 1890) udało się wydrukować; reszta publikacji, w tym zbiór wierszy "Przebrzmiałe akordy", została wstrzymana przez cenzurę. Tłumaczyła dzieła Byrona, Baudelaire'a, Camõesa, Lamartine'a, Mistrala, Machara.
Życiorys.
Ta, dziś już niemal zapomniana, poetka przez całe życie ukrywała swoją płeć i znana była powszechnie pod kryptonimem Adama M-ski, co było skrótem imienia i nazwiska jej ojca. Dopiero po jego śmierci okazało się, że autorka licznych przekładów jest kobietą. Trzeszczkowska tak dalece i tak konsekwentnie zatajała swą kobiecość, że przebywając stale w swym majątku rodzinnym nie była nigdy w Warszawie, kontakty ze środowiskiem literackim i z redakcjami pism, w których publikowała, utrzymywała wyłącznie na drodze korespondencji.
Twórczość.
Swoje oryginalne wiersze, nigdy nie zebrane i nie wydane w osobnych tomach, publikowała w czasopismach epok, do których chronologicznie ze względu na datę urodzenia należała, a więc zarówno w pozytywistycznej „Prawdzie”, w „Ateneum”, w „Głosie” i „Tygodniku Ilustrowanym”, jak też warszawskim i krakowskim „Życiu”.
Utwory te w swej zawartości treściowej i orientacji ideowej powtarzały motywy i tematy będące tylko odbiciem stanu i tradycji polskiej poezji XIX-wiecznej; uczucia patriotyczne oraz echa walk wyzwoleńczych. Najwięcej rysów własnych zawierały te wiersze, w których znajdowało swój wyraz długoletnie obcowanie poetki z folklorem i krajobrazem kresów białoruskich, zwłaszcza "Pieśni dorohowieckie", poświęcone wsi, która była majątkiem rodzinnym.
Mimo wtórności tematycznej oryginalna twórczość Trzeszczkowskiej odznacza się wysoką sprawnością wierszopisarską, a cecha ta ujawnia się mocno w pracy przekładowej, której poświęcił Adam M-ski bodaj najwięcej czasu i trudu, i przez którą stał się uznany. Rozpiętość zainteresowań translatorskich tej poetki była bardzo duża, od Camõesa do Byrona i Lamartine'a. Doskonała znajomość języków, z których tłumaczyła, intuicja lingwistyczna, a także sprawność wersyfikacyjna ułatwiła jej wczucie się każdorazowo w indywidualną własność przekładanych utworów i znalezienie dla ich polskiej wersji odpowiedniego wyrazu.

</doc>
<doc id="659762" url="https://pl.wikipedia.org/wiki?curid=659762" title="Adam M-ski">
Adam M-ski



</doc>
<doc id="659763" url="https://pl.wikipedia.org/wiki?curid=659763" title="Shelley Duvall">
Shelley Duvall

Shelley Alexis Duvall (ur. 7 lipca 1949 w Houston w stanie Teksas) – amerykańska aktorka, producentka filmowa, scenarzystka i piosenkarka.
Życiorys.
Wczesne lata.
Urodziła się w Houston w Teksasie jako córka Bobbie Ruth Crawford i Roberta Richardsona „Bobby’ego” Duvalla (1919–1995), prawnika (nie była spokrewniona z aktorem Robertem Duvallem). Wychowywała się z trzema braćmi: Scottem, Shane'em i Stewartem. Po ukończeniu Stephen Pool Waltrip High School, Duvall sprzedawała kosmetyki w Foley i uczęszczała do South Texas Junior College, gdzie specjalizowała się w żywieniu i terapii dietą.
Kariera.
Poznała Roberta Altmana, gdy zaproponował jej rolę w swoim komediodramacie "Brewster McCloud" (1970) z Budem Cortem i Sally Kellerman. Potem zagrała w jego kolejnych filmach: "McCabe i pani Miller" (1971), "Złodzieje tacy jak my" (1974), "Nashville" (1975) i "Buffalo Bill i Indianie" (1976). Znalazła się także w obsadzie komedii romantycznej Woody’ego Allena "Annie Hall" (1977).
Kreacja Mildred „Millie” Lammoreaux w dramacie Altmana "Trzy kobiety" ("3 Women", 1977) przyniosła jej nagrodę Los Angeles Film Critics Association (LAFCA) oraz na Festiwalu Filmowym w Cannes (1977), a także zdobyła nominację do nagrody BAFTA (1978). Jednak za rolę Wendy Torrance, żony popadającego w obłęd trzeźwiejącego alkoholika i początkującego pisarza (Jack Nicholson) w filmie Stanleya Kubricka "Lśnienie" ("The Shining", 1980) była nominowana do Złotej Maliny jako najgorsza aktorka roku, choć sam film okazał się dużym sukcesem komercyjnym.
W 1982 była gospodarzem i producentem wykonawczym programu telewizyjnego dla dzieci "Faerie Tale Theatre", za który otrzymała Peabody Award (1984). Zagrała w siedmiu odcinkach: "Titelitury" (1983), "Roszpunka" (1983), "Słowik" (1983), "Królewna Śnieżka" (1984), "Kot w butach" (1985) i "Aladyn" (1986). W pierwszym odcinku "Żabi król" (1982) zagrali: Robin Williams i Teri Garr. Za program dla dzieci "Tall Tales &amp; Legends" (1985–87) i program "Shelley Duvall's Bedtime Stories" (1992–93) zdobyła nominację do nagrody Emmy (1988, 1992).
Życie prywatne.
7 lipca 1970 wyszła za mąż za artystę Bernarda Sampsona. Jednak para rozwiodła się w roku 1974. Była także związana z muzykiem Paulem Simonem (1976–'78), Ringo Starrem (1978–'79), Patrickiem Reynoldsem (1978) i Stanleyem Wilsonem (1980–'86). Od 1989 jej partnerem jest muzyk Dan Gilroy, były członek zespołu Breakfast Club.
18 listopada 2016 do swojego show zaprosił ją dr Phillip C. McGraw. Podczas wywiadu Duvall przyznała, że ma zaburzenia psychiczne, traci kontakt z rzeczywistością i potrzebuje pomocy. Zapytana o Robina Williamsa, z którym spotkała się w 1980 roku na planie filmu "Popeye". powiedziała, że nie wierzy, że aktor nie żyje (zmarł w 2014 roku). Dodała, że zmienił jedynie swoją postać i przyznała, że go widuje. Wyznała też, że jest prześladowana przez szeryfa z Nottingham, fikcyjną postać z filmu "Robin Hood". Zgodziła się na leczenie pod warunkiem, że McGraw obieca, że nikt jej nie zamorduje podczas badania. Po wywiadzie Duvall trafiła do zakładu psychiatrycznego w południowej części Kalifornii, lecz po trzech dniach odmówiła leczenia i wróciła do swojego domu. Mia Farrow skomentowała na Twitterze: "Powinno istnieć prawo, które chroni osoby chore psychicznie przed drapieżnikami z programów telewizyjnych, takimi jak Dr. Phil, który wykorzystał Shelley Duvall dla własnego zysku". Z emisji programu nie była zadowolona również córka Stanleya Kubricka – Vivian i opublikowała list otwarty, w którym wyraża swoje oburzenie i obrzydzenia tym co zrobił dr Phil i producenci jego programu. Dodała w nim, że ma nadzieję, że inni również zbojkotują jego talk-show i przestaną oglądać „pozbawioną serca rozrywkę, która nie ma nic wspólnego z leczeniem”. W pomoc finansową dla Duvall zaangażowała się córka Kubricka (w internecie zbierała pieniądze na leczenie) i organizacja The Actors Fund.

</doc>
<doc id="659764" url="https://pl.wikipedia.org/wiki?curid=659764" title="Zamostne">
Zamostne

Zamostne (dodatkowa nazwa w j. kaszub. Zômòstné) – wieś kaszubska w Polsce położona w województwie pomorskim, w powiecie wejherowskim, w gminie Wejherowo. Leży w pradolinie Redy. 
Geografia.
Zamostne leży na trasie wyłączonej z eksploatacji linii kolejowej nr 230, która w latach 80. XX wieku miała stanowić element zelektryfikowanego połączenia do Elektrowni Jądrowej w Żarnowcu – perspektywicznego rozszerzenia sieci trójmiejskiej SKM (w ostatnich latach sieć trakcyjna została całkowicie zdemontowana, a ruch na linii zawieszony). 
Wieś jest częścią składową sołectwa Kniewo.
Ludność miejscowości w latach:
Historia.
Od 1919 roku miejscowość należała do ówczesnego powiatu morskiego II Rzeczypospolitej. Północne krańce wsi (rzeka Reda) stanowiły do 1 września 1939 roku granicę polsko - niemiecką; teraz zaś rzeka Reda jest granicą między wsiami Zamostne i Kniewo. 
W latach 1954-1959 wieś należała do gromady Góra, z 1960 rokiem siedzibę gromady przeniesiono do Zamostne i zmieniono nazwę gromady na Zamostne. Gromada ta przetrwała do końca 1961 roku. Po jej zniesieniu wieś włączono do gromady Gościcino. W latach 1975–1998 miejscowość administracyjnie należała do województwa gdańskiego.

</doc>
<doc id="659765" url="https://pl.wikipedia.org/wiki?curid=659765" title="Zhendingwang">
Zhendingwang

Król Zhending z dynastii Zhou (chiński: 周貞定王; pinyin: Zhōu Zhēndìng Wáng) – dwudziesty ósmy władca tej dynastii i szesnasty ze wschodniej linii dynastii Zhou. Rządził w latach 468-441 p.n.e. Jego następcą został jego syn, Aiwang. Po Aiwangu, władzę objęło jeszcze dwóch synów króla Zhendinga, Kaowang i Siwang.

</doc>
<doc id="659766" url="https://pl.wikipedia.org/wiki?curid=659766" title="Bartholomeus Spranger">
Bartholomeus Spranger

Bartholomeus Spranger (ur. 21 marca 1546 w Antwerpii, zm. w sierpniu 1611 w Pradze) – niderlandzki malarz, rysownik i rytownik okresu późnego manieryzmu.
Był synem zamożnego kupca. Uczył się u mistrzów antwerpskich Jana Mandyna, Fransa Mostaerta i Cornelisa van Dalema. Ok. 1565 wyjechał do Francji (Lyon, Paryż), a następnie do Włoch (Mediolan, Parma, Rzym), gdzie pracował dla kardynała Farnese i papieża Piusa V. Jego włoskimi współpracownikami byli bracia Federico i Taddeo Zuccaro. W 1575 został nadwornym malarzem cesarza Maksymiliana II, a później jego następcy Rudolfa II w Pradze. W 1602 podróżował do Antwerpii, Amsterdamu i Haarlemu.
Tworzył głównie kompozycje mitologiczne i alegoryczne. Wykonywał też malowidła ścienne i obrazy ołtarzowe. Jego dzieła cechuje wyszukana erotyka, wyrafinowana elegancja póz i gestów, wydłużone proporcje i manierystyczna kolorystyka. Oddziałali na niego Frans Floris, Parmigianino i Correggio. Jego prace zostały rozpowszechnione dzięki grafikom Hendrika Goltziusa. Biogram artysty umieścił Karel van Mander w dziele "Het Schilder-Boeck" (Haarlem, 1604).

</doc>
<doc id="659767" url="https://pl.wikipedia.org/wiki?curid=659767" title="Franciszek Henryk Nowicki">
Franciszek Henryk Nowicki

Franciszek Henryk Siła-Nowicki (ur. 29 stycznia 1864 w Krakowie, zm. 3 września 1935 w Zawoi) – poeta polski okresu Młodej Polski, taternik, działacz socjaldemokratyczny i socjalistyczny, projektodawca Orlej Perci.
Biografia.
Syn Maksymiliana Nowickiego, zoologa i pioniera ochrony przyrody w Polsce oraz Antoniny Kasparek, siostry Franciszka Kasparka, prawnika, rektora UJ.
Za czasów studenckich współredaktor (wraz z m.in. Kazimierzem Tetmajerem, Andrzejem Niemojewskim i Arturem Górskim) socjalizującego czasopisma „Ognisko”, po latach współzałożyciel Polskiej Partii Socjalistyczno-Demokratycznej, od 1894 roku nauczyciel gimnazjalny. Od 1924 roku na emeryturze, w 1934 został członkiem honorowym Związku Zawodowego Literatów Polskich.
Publikował wiersze i opowiadania, w 1891 roku wydał swój jedyny tomik – "Poezje", składający się z dwóch części: „Tatry” oraz „Pieśni czasu”. Przekładał również z niemieckiego (m.in. "Hermana i Dorotę" Goethego).
Był zamiłowanym turystą górskim. M. in. 23 lipca 1897 r. wszedł na Babią Górę – do końca życia stanął na tym szczycie łącznie 50 razy!
5 lutego 1901 r. przedstawił Towarzystwu Tatrzańskiemu projekt utworzenia Orlej Perci, zrealizowany częściowo w latach 1903–1907. W 1902 r. wszedł na bezimienną wówczas przełęcz w masywie Buczynowych Turni w Tatrach, nazwaną potem Przełęczą Nowickiego.

</doc>
<doc id="659768" url="https://pl.wikipedia.org/wiki?curid=659768" title="Wanda Modlibowska">
Wanda Modlibowska

Wanda Modlibowska (ur. 19 listopada 1909 w Czachorowie, zm. 11 lipca 2001 w Łężeczkach) – polska lotniczka sportowa i szybowniczka, instruktor-pilot, zmobilizowany pilot eskadry sztabowej we wrześniu 1939, pierwsza emisariuszka Rządu RP w 1940 wysłana do okupowanej Polski, żołnierz AK, uczestniczka powstania warszawskiego.
Życiorys.
W 1930 wstąpiła do Aeroklubu Poznańskiego, w którym w 1931 wyszkoliła się na samolocie Hanriot H.28 (instruktorem był pilot doświadczalny Wytwórni Samolot i instruktor Edmund Hołodyński. Pod jego kierunkiem uzyskała licencję pilota samolotowego). Współuczestniczyła w utworzeniu sekcji szybowcowej. W roku 1933 wyszkoliła się na pierwszym, organizowanym przez sekcję, kursie szybowcowym w Bałczynie, będąc pierwszą pilotką w Aeroklubie Poznańskim z kategorią A. Kategorie B, C i C urzędowe zdobyła jesienią w Bezmiechowej.
W 1934 ustanowiła swoje dwa pierwsze szybowcowe rekordy Polski, przeszła także przeszkolenie w lotach na holu za samolotem we Lwowie. W 1935 wzięła udział w III Krajowych Zawodach Szybowcowych. Uczestniczyła także w V KZS w Inowrocławiu w 1937, pierwszych zawodach w Polsce i na świecie rozgrywanych w terenie płaskim, oraz w VI KZS w Masłowie w roku 1938.
13/14 maja 1937 r. startując z Bezmiechowej ustanowiła na szybowcu Komar bis nr 422 konstrukcji Antoniego Kocjana kobiecy rekord świata w konkurencji długotrwałości lotem trwającym 24 godz. i 14 min., poprawiając dotychczasowy wynik Dyrgały o 10 godzin. Był to pierwszy i jedyny przed wojną rekord świata w szybownictwie uzyskany przez Polaka. Był on także rekordem Polski, zarówno w kategorii kobiecej, jak i męskiej. Rekordy kobiecy międzynarodowy i krajowy zostały pobite dopiero pod koniec lat czterdziestych. Nigdy jednak nie został poprawiony ustanowiony przez nią krajowy rekord kobiecy. W roku 1937 uzyskała jeszcze cztery inne rekordy Polski.
Jako pierwsza Polka otrzymała 354. w świecie i 54. w Polsce Srebrną Odznakę Szybowcową FAI, została także dwukrotnie laureatem nagrody Ministra Komunikacji, a w 1939 odznaczono ją Srebrnym Krzyżem Zasługi.
W 1938 r. ustanowiła rekord Polski w odległości przelotu 345 km, gorszy zaledwie o kilka kilometrów od aktualnego rekordu świata Hanny Reitsch. Reprezentowała Aeroklub Poznański w szeregu zawodów samolotowych: Zlocie gwiaździstym do Poznania, VI Krajowym Konkursie Turystycznym w Warszawie w 1936 r., III Zlocie do Morza w Gdańsku, VII Krajowych Zawodach Lotniczych w Warszawie w 1937 r., VIII Krajowych Zawodach Lotniczych w Warszawie w 1938.
W latach 1933–1937 trzykrotnie wybierana była do Zarządu Aeroklubu Poznańskiego.
Posiadała uprawnienia instruktora szybowcowego, brała udział w pierwszym kursie akrobacji szybowcowej w Polsce. Jeszcze przed wojną ukończyła kurs akrobacji samolotowej oraz w lotach bez widoczności. Miała uprawnienia do lądowania w terenie przygodnym, holowania szybowców za samolotem oraz wykonywania lotów na motoszybowcu.
Pracowała jako instruktor w Fordonie, Bezmiechowej i Ustjanowej, prowadząc m.in. pierwszy kurs szybowcowy dla kobiet. Zajmowała wysokie 6. i 4. miejsca w klasyfikacjach premiowanych wyczynów szybowcowych w latach 1937 i 1938. Na początku 1938 przebywała na praktyce chemicznej w Zagłębiu Borysławskim.
W kampanii wrześniowej brała udział jako pilot łącznikowy Eskadry Sztabowej. Po ewakuacji do Francji wróciła do kraju w 1940, gdzie pracowała w Delegaturze Rządu na Kraj, początkowo jako kurier, następnie jako kierownik komórki szyfrów i kierownik sekretariatu Delegatury. Brała udział w powstaniu warszawskim.
Aresztowana przez NKWD w 1945 r. trafiła do Berezówki pod Uralem w ZSRR. Wieziona na przesłuchania do Niemiec uciekła z transportu we Frankfurcie, by w roku 1946 powrócić do pracy w Aeroklubie Poznańskim, gdzie pełniła funkcje instruktora.
Po zakończeniu II wojny światowej odnowiła posiadane uprawnienia na kursie w Cywilnej Szkole Pilotów i Mechaników w Ligocie Dolnej. W latach 1946–1948 pracowała jako pilot doświadczalny w Instytucie Szybownictwa, będąc jednocześnie instruktorem w Aeroklubie Bielsko-Bialskim. Brała udział w pierwszej wyprawie badawczej Instytutu zajmującej się badaniem zjawisk falowych w Aleksandrowicach. W 1948 r. uczestniczyła w pierwszych po wojnie VII Krajowych Zawodach Szybowcowych na Żarze.
Negatywnie „zweryfikowana” przez władze pod koniec 1948 r., została usunięta z Aeroklubu. Do tego czasu wylatała na szybowcach 738 godzin, na samolotach 1123 godziny. Ustanowiła 9 rekordów Polski i jeden międzynarodowy.
Po „weryfikacji” pracowała jako asystent w Zakładzie Chemii UAM. Bezpodstawnie aresztowana za domniemaną próbę nielegalnego przekroczenia granicy, została skazana w ramach represji okresu stalinizmu na 18 miesięcy więzienia. Po odbyciu kary pracowała w Urzędzie Patentowym w Warszawie.
W 1956 została członkiem Warszawskiego Klubu Seniorów Lotnictwa. W 1969 Zarząd Aeroklubu Polskiego nadał Modlibowskiej za wybitną działalność w polskim szybownictwie tytuł i odznakę Zasłużonego Działacza Lotnictwa Sportowego.
Za działalność niepodległościową została odznaczona m.in.: Warszawskim Krzyżem Powstańczym, Srebrnym Krzyżem Zasługi, Krzyżem Walecznych. Więzień NKWD i PRL.
Zmarła 11 lipca 2001 w Łężeczkach koło Pniew. Została pochowana w rodzinnym grobowcu w Gostyniu.
Od 2003 imię Wandy Modlibowskiej nosi Aeroklub Poznański.

</doc>
<doc id="659769" url="https://pl.wikipedia.org/wiki?curid=659769" title="Franciszek Henryk Siła-Nowicki">
Franciszek Henryk Siła-Nowicki



</doc>
<doc id="659770" url="https://pl.wikipedia.org/wiki?curid=659770" title="Franciszek Siła-Nowicki">
Franciszek Siła-Nowicki



</doc>
<doc id="659771" url="https://pl.wikipedia.org/wiki?curid=659771" title="Aiwang">
Aiwang

Król Ai z dynastii Zhou (chiński: 周哀王; pinyin: Zhōu Āi Wáng) – dwudziesty dziewiąty władca tej dynastii i siedemnasty ze wschodniej linii dynastii Zhou. Rządził w roku 441 p.n.e. Jego następcą został jego brat, Siwang.

</doc>
<doc id="659772" url="https://pl.wikipedia.org/wiki?curid=659772" title="Siwang">
Siwang

Król Si z dynastii Zhou (chiński: 周思王; pinyin: Zhōu Sī Wáng) – trzydziesty władca tej dynastii i osiemnasty ze wschodniej linii dynastii Zhou. Rządził w roku 441 p.n.e. Jego następcą został jego brat, Kaowang.

</doc>
<doc id="659773" url="https://pl.wikipedia.org/wiki?curid=659773" title="Kaowang">
Kaowang

Król Kao z dynastii Zhou (chiński: 周考王; pinyin: Zhōu Kăo Wáng) – trzydziesty pierwszy władca tej dynastii i dziewiętnasty ze wschodniej linii dynastii Zhou. Rządził w roku 440-426 p.n.e. Jego następcą został jego syn, Weiliewang.

</doc>
<doc id="659774" url="https://pl.wikipedia.org/wiki?curid=659774" title="Weiliewang">
Weiliewang

Król Weilie z dynastii Zhou () – trzydziesty drugi władca tej dynastii i dwudziesty ze wschodniej linii dynastii Zhou. Rządził w latach 425–402 p.n.e. Jego następcą został jego syn Anwang.

</doc>
<doc id="659775" url="https://pl.wikipedia.org/wiki?curid=659775" title="First Person Shooter">
First Person Shooter



</doc>
<doc id="659776" url="https://pl.wikipedia.org/wiki?curid=659776" title="Anwang">
Anwang

Król An z dynastii Zhou (chiński: 周安王; pinyin: Zhōu Ān Wáng) – trzydziesty trzeci władca tej dynastii i dwudziesty pierwszy ze wschodniej linii dynastii Zhou. Rządził w latach 401–376 p.n.e. Jego następcą został jego syn, Liewang.

</doc>
<doc id="659778" url="https://pl.wikipedia.org/wiki?curid=659778" title="Liewang">
Liewang

Król Lie z dynastii Zhou (chiński: 周烈王; pinyin: Zhōu Lìe Wáng) – trzydziesty czwarty władca tej dynastii i dwudziesty drugi ze wschodniej linii dynastii Zhou. Rządził w latach 375-369 p.n.e. Jego następcą został jego brat, Xianwang.

</doc>
<doc id="659779" url="https://pl.wikipedia.org/wiki?curid=659779" title="Salmakis">
Salmakis

Salmakis (gr. Salmakís, łac. Salmacis) – w mitologii greckiej najada jeziora w Karii.
Pokochała syna Hermesa i Afrodyty – Hermafrodytę. Ten wpadł w jej objęcia podczas kąpieli, jednak nieczuły na jej wdzięki odrzucał zaloty pięknej nimfy. Salmakis była jednak uparta, więc uprosiła bogów, aby połączyli ją z ukochanym w jednym ciele. I tak bogowie uczynili z obojga jedno ciało o cechach obu płci.
Angielski poeta i dramaturg Francis Beaumont napisał poemat "Salmacis and Hermaphroditus" oparty na "Metamorfozach" Owidiusza.

</doc>
<doc id="659781" url="https://pl.wikipedia.org/wiki?curid=659781" title="Anty-bohater">
Anty-bohater



</doc>
<doc id="659782" url="https://pl.wikipedia.org/wiki?curid=659782" title="Xianwang">
Xianwang

Król Xian z dynastii Zhou () – trzydziesty piąty władca tej dynastii i dwudziesty czwarty ze wschodniej linii dynastii Zhou. Panował w latach 369–321 p.n.e.
Panowanie.
Objął tron po swoim bracie, Liewangu.
Utrzymywał przyjazne stosunki z Qin i Chu. Pod koniec jego panowania regionalni władcy zaczęli jednak uzurpować sobie tytuł wanga nie respektując zwierzchnictwa Zhou.
Jego następcą został jego syn, Shenjingwang.

</doc>
<doc id="659783" url="https://pl.wikipedia.org/wiki?curid=659783" title="Shenjingwang">
Shenjingwang

Król Shenjing z dynastii Zhou (chiński: 周慎靚王; pinyin: Zhōu Shènjìng Wáng) – trzydziesty szósty władca tej dynastii i dwudziesty piąty ze wschodniej linii dynastii Zhou. Rządził w latach 320-315 p.n.e. Jego następcą został jego syn, Nanwang.

</doc>
<doc id="659785" url="https://pl.wikipedia.org/wiki?curid=659785" title="Nanwang">
Nanwang

Król Nan z dynastii Zhou () – trzydziesty siódmy i ostatni władca tej dynastii a dwudziesty szósty ze wschodniej linii dynastii Zhou.
Panował w latach 315–256 p.n.e. Jego śmierć wyznaczyła koniec panowania dynastii Zhou w Chinach.

</doc>
<doc id="659786" url="https://pl.wikipedia.org/wiki?curid=659786" title="Mauzoleum Gojżewskich w Łodzi">
Mauzoleum Gojżewskich w Łodzi

Mauzoleum Gojżewskich na Cmentarzu Starym w Łodzi.
Historia.
Konstanty A. Gojżewski, był komisarzem policji IV cyrkułu. Zmarł w 1905. Jego żona Aleksandra Gojżewska zmarła w wieku 57 lat 5 września 1900. Na jej nagrobku widnieje napis: „Najukochańszej Żonie, Matce i Babce stroskany mąż”. Oboje zostali pochowani we wspólnej krypcie, lecz na dwóch częściach cmentarza. Po obu stronach mauzoleum znajdują się metalowe furtki, łączące część katolicką i prawosławną.
Architektura.
Grobowiec przypominający bizantyjską świątynię stoi na prawosławnej części cmentarza. Na części katolickiej, po drugiej stronie muru jest skromna mogiła Aleksandry Gojżewskiej. Ona była katoliczką, Gojżewski wyznania prawosławnego.
Prace konserwatorskie przy mauzoleum trwały w latach 2000–2001 i wykonane zostały przez Annę i Tomasza Ostaszewskich. Podczas prac restauratorskich uzupełniono kilkaset brakujących cegieł, zrekonstruowano wrota, brakującą furtkę, krzyż na kopule i witraże. Obiekt wykonany jest z białej i brązowej cegły klinkierowej. Dachówka i daszki narożne wykonane są z ceramiki szkliwionej. W środku kopuła jest ciemnoniebieska ze złotymi gwiazdkami. Tuż nad wejściem jest złocony napis cyrylicą „Grób rodziny Gojżewskich”.
Mauzoleum wykorzystywane było jako kaplica przedpogrzebowa, gdy nie można było korzystać z kaplicy cmentarnej.

</doc>
<doc id="659787" url="https://pl.wikipedia.org/wiki?curid=659787" title="Szesnaście Królestw">
Szesnaście Królestw

Szesnaście Królestw () – epoka historii Chin trwająca od roku 304 do 439, w trakcie której ich część północna była podzielona na rywalizujące ze sobą krótkotrwałe państwa, rządzone niemal wyłącznie przez dynastie obcego pochodzenia.
Ogólna charakterystyka okresu.
Nazwa okresu pochodzi od dzieła „Kronika Wiosen i Jesieni Szesnastu Królestw” autorstwa Cui Honga (zm. 525), jednego z głównych źródeł do historii epoki. W rzeczywistości w epoce Szesnastu Królestw w północnych Chinach było o wiele więcej państw deklarujących swoją niezależność - Piero Corradini doliczył się ich aż 41. Zdecydowana większość z nich została założona przez ludy obcego pochodzenia, od czasów Cui Honga nazywane Wu Hu (五胡) - „Pięciu Barbarzyńców”. Do Wu Hu zaliczano Xiongnu, Xianbei, Di, Qiang i Jie.
Upadek dynastii Han zapoczątkował okres rozbicia; chwilowe zjednoczenie osiągnięte przez dynastię Jin okazało się nietrwałe, wobec słabości militarnej państwa. Północ Chin została podzielona na stosunkowo niewielkie i niestabilne organizmy polityczne, których elity rządzące w większości były niechińskie i wywodziły się z nomadów stepu.
Podstawą tych państw była siła militarna ich przywódcy, która gwarantowała łup jego armii, co jednak nie zapewniało długotrwałej stabilności: przegrana na polu bitwy, czy brak równie silnego następcy zazwyczaj powodowały zapaść państwa. Większości przywódców nie udało się przekształcić lojalności personalnej w lojalność wobec dynastii. Brak identyfikacji z państwem, więzów etnicznych czy religijnych, przyczyniały się do niestabilności. 
Więzami etnicznymi charakteryzowały się cztery państwa z północnego wschodu, zajmujące dzisiejszą południową Mandżurię i północne Hebei, założone przez półosiadłe plemię Murong należące do Xianbei; dzięki mieszanej gospodarce przyswoili oni chińskie sposoby zarządzania, zachowując siłę uderzeniową koczowniczej kawalerii (tym samym tworząc model, który wykorzystywać będą wieki później np. państwa Liao czy Jin). Częściowo rolnicza baza ekonomiczna i więzi etniczne sprawiły, że państwa te (Wcześniejsze, Późniejsze, Północne i Południowe Yan) były relatywnie stabilne. Podobnie, relatywną stabilność, mimo sukcesji kolejnych państewek, zapewniały państwa Liang (Wcześniejsze, Późniejsze, Północne, Zachodnie i Południowe) w Korytarzu Gansu.
Dla wszystkich państw ówczesnych północnych Chin charakterystyczny był administracyjny podział między rządzącą elitą koczowników a podporządkowanymi Chińczykami Han, co doprowadziło do stworzenia podwójnej struktury administracyjnej (jako pierwsze wprowadziło ten system państwo Han Zhao w 314). Wojny spowodowały wyludnienie północnych Chin do tego stopnia, że nie zasoby naturalne i terytorium, a zasoby ludzkie najbardziej ograniczały możliwości państw. Spowodowało to częste przesiedlenia ludności, a przymusowe migracje były elementem zakładania nowego organizmu państwowego.
Kolejnym zjawiskiem typowym dla tego okresu było powstanie wielkiej liczby zamkniętych, samowystarczalnych, niewielkich społeczności, zwłaszcza mieszkających w naturalnie obronnych miejscach, skoncentrowanych wokół lokalnego fortu czy twierdzy, które zapewniały im ochronę przed przemieszczającymi się armiami najeźdźców. Społeczności te w ogóle, lub słabo włączone były w większe struktury społeczno-państwowe, choć czasem ich przywódcy otrzymywali stopnie urzędnicze i byli zatwierdzani jako lokalni rządcy przez aktualną dynastię.
Historia.
Początek epoki Szesnastu Królestw wiąże się z walkami jakie na przełomie III i IV wieku wybuchły w łonie dynastii Jin, tradycyjnie znanymi jako Rebelia Ośmiu Książąt. Panujący ówcześnie cesarz Sima Zhong (291 - 307) był upośledzony umysłowo i faktyczną władzę w państwie sprawowała cesarzowa Jia Nanfeng wraz ze swoim rodem. Chcąc utrzymać władzę Jia w roku 297 zabiła ona dwudziestoletniego następcę tronu Sima Yu, co wywołało bunt członków rodu cesarskiego. W roku 300 jego senior, Sima Lun (301), zdobył Luoyang i zabił członków frakcji Jia, by w następnym roku wymusić abdykację Sima Zhonga i ogłosić się cesarzem. Jego władza była jednak niepopularna i wkrótce został on obalony przez innych członków swojego rodu, którzy zmusili go do samobójstwa i przywrócili nominalne panowanie Sima Zhonga. Nie oznaczało to jednak końca walk wewnątrz dynastii, które ostatecznie zakończyły się dopiero w roku 306 zwycięstwem Sima Yue, księcia Donghai ("Donghai Wang"). Skutkiem Rebelii Ośmiu Książąt było całkowite wyczerpanie zasobów dynastii Jin, co niezwłocznie zostało wykorzystane przez obce ludy mieszkające w Chinach i poza ich granicami. Jeden z dowódców Rebelii Ośmiu Książąt, Wang Jun, nie wahał się w roku 304 wezwać na pomoc posiłków Wuhuan i Xianbei, zaś w odpowiedzi walczący z nim Sima Ying uwolnił będącego zakładnikiem członka rodu panującego Xiongnu Liu Yuana (304 - 310), w nadziei że ten sprowadzi swoich ludzi z odsieczą. Kiedy Liu Yuan zebrał swoją armię Sima Ying jednak już nie żył i w rezultacie wykorzystał on sytuację do proklamowania się królem ("Wang"), a następnie w roku 308 cesarzem Han. Jako członek rodu panującego Xiongnu, za który niegdyś wydawano księżniczki z dynastii Han, uważał się on bowiem za jej uprawnionego dziedzica. W ten sposób rozpoczęło swoje istnienie państwo Han Zhao (304 - 329), co wraz z powstaniem w tym samym roku 304 w wyniku buntu w Syczuanie państwa Cheng Han (304 - 347) jest uznawane za początek epoki Szesnastu Królestw.
Kiedy Liu Yuan zmarł w 310 roku władzę po nim przejął jego syn Liu Cong (310 - 316), który kontynuował ofensywę w północnych Chinach rozpoczętą przez ojca. Na początku 311 roku zmarł Sima Yue i rząd Jin uległ destabilizacji. Wykorzystując ten moment 13 lipca 311 roku dowódca Liu Conga Shi Le zdobył Luoyang i wziął do niewoli cesarza Sima Zhi (307 - 313). W wyniku tej katastrofy rząd centralny Jin właściwie przestał istnieć. Na zachodzie także Chang’an (dzis. Xi’an) został zajęty przez Xiongnu, jednak został odbity przez wojska lojalistów wspierane przez posiłki Qiangów i Di. Następcą tronu został mianowany 11-letni kuzyn Sima Zhi, Sima Ye (313 - 316) i kiedy Sima Zhi w roku 313 został zabity w niewoli Sima Ye objął tron cesarski. Chang’an bronił się przez następne trzy lata by pod koniec roku 316 wpaść w końcu w ręce Liu Conga wraz z nowym cesarzem. Był to koniec tzw. Zachodniej dynastii Jin (265 - 316), która odrodziła się na południu jako Wschodnia dynastia Jin (318 - 420), kiedy rządzący Jiankangiem (dzis. Nankin) Sima Rui (318 - 323) odparł ataki Xiongnu i w roku 318 ogłosił się cesarzem. Następca Liu Conga Liu Can (317) został zabity przez swojego ministra Jin Zhuna, który proklamował się królem Han, jednak szybko został obalony przez dalekiego kuzyna Liu Yuana, Liu Yao (319 - 329). Liu Yao przeniósł stolicę państwa z Pingyangu (dzis. Linfen) do Chang’anu i zmienił jego nazwę z Han na Zhao. Kiedy Liu Yao wstąpił na tron zerwał z nim najważniejszy dowódca Xiongnu, Shi Le (319 - 333), który na wschód od Huang He utworzył własne państwo, Późniejsze Zhao (319 - 351). W roku 329 Shi Le ostatecznie podbił państwo Liu Yao i rok później przyjął tytuł cesarza. Następcą Shi Le był jego syn Shi Hong (334), który jednak szybko został obalony przez swojego kuzyna, Shi Hu (335 - 349). Już za życia Shi Hu doszło do walk pomiędzy jego synami, które wybuchły także kiedy po jego śmierci władzę przejął jego syn Shi Shi (350). Ten stan anarchii wykorzystał adoptowany syn Shi Hu, Chińczyk Ran Min, który w roku 351 zabił ostatniego władcę Późniejszego Zhao, Shi Zhi (351). Przed swoją śmiercią Shi Zhi wezwał jednak na pomoc władcę Wcześniejszego Yan (337 - 370), Murong Juna (349 - 360), który w roku 352 pokonał i zabił Ran Mina.
Wcześniejsze Yan zostało założone przez ród Murong, należący do Xianbei, który w połowie III wieku rozpoczął budowanie swojego państwa na terenie dzisiejszej Mandżurii. Podczas niemal półwiecznego panowania Murong Hui (285 - 333) udało mu się przyciągnąć do siebie wielu Chińczyków uciekających przed toczącą się wojną i utworzyć państwo o charakterze „mieszanym”, korzystające zarówno z produktów rolnych, rzemieślników, urzędników oraz piechoty i maszyn oblężniczych dostarczanych przez ludność osiadłą, jak i wytworów hodowli oraz kawalerii koczowników. Korzystając z tych zasobów kolejni władcy Murong konsekwentnie poszerzali swoje terytorium i w roku 337 Murong Huang (333 - 348) ogłosił się „Królem Yan” ("Yan Wang"), a Murong Jun po pokonaniu Ran Mina i zajęciu terytoriów aż po Huang He w roku 353 ogłosił się cesarzem. Zachodnią część dawnych terytoriów Późniejszego Zhao zajęło nowe państwo, Wcześniejsze Qin (350 - 394), założone przez lud Di, które rychło znalazło się w konflikcie ze Wschodnią dynastią Jin. Trudną w pierwszych latach istnienia sytuację Wcześniejszego Qin opanował Fu Jian (357 - 385). Potęga Wcześniejszego Yan trwała dopóki żył jego głównodowodzący Murong Ke (zm. 367), któremu udało się przesunąć granice państwa dalej na południe, tak że obejmowały one dzisiejszą prowincję Szantung. W roku 369 sprawujący faktyczną kontrolę nad dynastią Jin Huan Wen zaatakował Wcześniejsze Yan, a to wezwało na pomoc wojska Wcześniejszego Qin. Sojusznicy zmusili Huan Wena do odwrotu, ale po jego odejściu zwrócili się przeciwko sobie. W roku 370 armia Fu Jiana zdobyła stolicę Wcześniejszego Yan biorąc do niewoli cesarza Murong Weia (360 - 370) i tym samym niszcząc jego państwo.
Wcześniejsze Qin stało się teraz najpotężniejszym państwem północnych Chin. W roku 373 zdobyło ono Syczuan na dynastii Jin, a w roku 376 dokończyło dzieła jednoczenia Północy wraz z podbojem położonego na terenie dzisiejszego Gansu Wcześniejszego Liang (314 - 376), którego chińscy władcy pozostawali lojalni wobec dynastii Jin, oraz zajmującego północne Shanxi Dai (338 - 376), założonego przez należący do Xianbei lud Tuoba. Celem Fu Jiana stało się teraz podbicie dynastii Jin i tym samym opanowanie całych Chin. W roku 379 armie Wcześniejszego Jin dotarły pod mury Jiankangu, ostatecznie musiały się jednak wycofać z ciężkimi stratami. Szeroko zakrojoną inwazję Jin Fu Jian podjął w roku 383, zakończyła się ona jednak katastrofalną klęską w bitwie nad rzeką Fei. Po tej porażce poszczególne ludy, które wchodziły w skład Wcześniejszego Qin, podniosły bunt. Murong Chui (386 - 396) na terytoriach dawnego Wcześniejszego Yan założył Późniejsze Yan (386 - 407), zaś inny odłam Murong ustanowił Zachodnie Yan (384 - 394) na terenie dzisiejszego południowego Shanxi i obległ Fu Jiana w jego stolicy, Chang’anie. Fu zdołał uciec przed upadkiem miasta, jednak w roku 385 został zabity przez wodza Qiangów Yao Changa (386 - 394), który na terenie Guanzhongu założył Późniejsze Qin (386 - 417). Władzę Qiangów w tym regionie skonsolidował następca Yao Changa, Yao Xing (394 - 416), który zabił ostatniego władcę Wcześniejszego Qin w roku 394. Tuoba odzyskali swoje tereny w północnym Shanxi, gdzie ustanowili Północną dynastię Wei (386 - 535), zaś należący do innego odłamu Xianbei Qifu Guoren (385 - 388) założył Zachodnie Qin (385 - 431) w dzisiejszym Gansu. Na zachód od niego wysłany przez Fu Jiana na podbój państw w basenie Tarymu Lü Guang (386 - 399) założył Późniejsze Liang (386 - 405). W rezultacie po rozpadzie Wcześniejszego Qin „północ była bardziej politycznie podzielona niż w jakimkolwiek momencie po upadku Zachodniej dynastii Jin”.
Początkowo najpotężniejszym z państw sukcesyjnych po Wcześniejszym Qin było Późniejsze Yan, jednak jego potęga uległa zachwianiu wraz ze śmiercią Murong Chui w roku 396 i przejęciem rządów przez jego nieudolnych następców. To osłabienie Późniejszego Yan wykorzystał Tuoba Gui (386 - 409) z Północnej dynastii Wei, który w latach 397 - 398 zajął kluczowe terytoria tego państwa, włącznie z jego stolicą. Tuoba wykorzystali swoje dające dostęp do stepu położenie i zapewnili sobie posiadanie kawalerii dającej militarną przewagę nad innymi państwami północnych Chin. Jednocześnie po pokonaniu Północnego Yan Tuoba Gui nie rozdzielił zdobytego terytorium pomiędzy poszczególne plemiona, lecz oddał go w zarząd chińskich urzędników, zaś Xianbei z nowo podbitych terytoriów przeorganizował w osiem nowych plemion, których członków osiedlił wokół nowej stolicy. W ten sposób „przez pozbawienie władzy ich tradycyjnych przywódców, zmuszenie ich do porzucenia koczownictwa i uczynienie ich w kwestii dochodu zależnymi od państwa Daowu przekształcił koczownicze armie plemienne w dziedziczną, przywiązaną do państwa klasę wojskową. Stąd przeniósł on lojalność z osoby wodza na instytucję dynastii”. Po śmierci Tuoba Gui ekspansja Północnego Wei uległa chwilowemu zatrzymaniu, m.in. z powodu konieczności walki z nowo powstałą na stepie konfederacją Rouran. Kiedy w latach 409 - 410 i 416 - 417 Liu Yu, faktycznie rządzący Jin, zniszczył odpowiednio Południowe Yan (398 - 410) i Późniejsze Qin, rządzący Wei Mingyuandi (409 - 423) nie interweniował, mimo że Qin prosiło o pomoc. Następca Mingyuandi, cesarz Taiwu (423 - 452), po pokonaniu w roku 429 Rouranów przystąpił do podboju północy. W roku 423 Tuoba zajęli zdobyty w roku 417 przez Liu Yu Luoyang, a w roku 426 Chang’an (dzis. Xi’an), w roku 430 - 431 odparli zaś inwazję Liu Song (420 - 479) mającą na celu odbicie tych terenów. Najważniejszym przeciwnikiem Wei w północnych Chinach było założone przez Xiongnu Xia (z ośrodkiem w dzisiejszym Shaanxi), które zaabsorbowało wiele terytoriów zajętych niegdyś przez Późniejsze i Zachodnie Qin. Taiwudi podbił Xia w roku 431, zaś w roku 436 zniszczył będące spadkobiercą Późniejszego Yan Północne Yan (407 - 436). W roku 439 podbił założone przez zbuntowanych wobec Późniejszego Liang Xiongnu Północne Liang (397 - 439) i tym samym dzieło jednoczenia północnych Chin zostało spełnione, a epoka Szesnastu Królestw dobiegła końca.

</doc>
<doc id="659788" url="https://pl.wikipedia.org/wiki?curid=659788" title="AO">
AO



</doc>
<doc id="659790" url="https://pl.wikipedia.org/wiki?curid=659790" title="IBM PCjr">
IBM PCjr

IBM PCjr (czytane jako "PC junior") – nazwa handlowa modelu komputera 4860 firmy IBM. Była to pierwsza ze strony IBM próba wejścia na rynek stosunkowo niedrogich komputerów edukacyjnych i domowych. PCjr oparty był o procesor Intel 8088 i posiadał interfejs BIOS kompatybilny z innymi współczesnymi modelami IBM PC, jednak inne różnice w architekturze, jak również rozwiązania projektowe i implementacyjne zdecydowały o komercyjnej porażce modelu.
Charakterystyczną cechą było zastosowanie klawiatury bezprzewodowej na podczerwień. Urządzenie standardowo współpracowało z telewizorem przez zewnętrzny modulator wideo zapewniając rozdzielczość 320x240.
Standardową pamięć 64kb lub 128kb (w zależności od modelu) można było rozszerzać specjalnymi modułami pamięci po 128 kb. Maksymalnie można było podłączyć cztery takie moduły co rozszerzało RAM do 640kb, czyli ilości dostępnej w modelu IBM PC XT przeznaczonym na rynek biznesowy.

</doc>
<doc id="659791" url="https://pl.wikipedia.org/wiki?curid=659791" title="De Havilland Canada DHC-8 Dash-8">
De Havilland Canada DHC-8 Dash-8



</doc>
<doc id="659792" url="https://pl.wikipedia.org/wiki?curid=659792" title="DHC-8">
DHC-8



</doc>
<doc id="659793" url="https://pl.wikipedia.org/wiki?curid=659793" title="Orłowo (powiat wąbrzeski)">
Orłowo (powiat wąbrzeski)

Orłowo – kolonia w Polsce położona w województwie kujawsko-pomorskim, w powiecie wąbrzeskim, w gminie Płużnica.
W latach 1975–1998 miejscowość administracyjnie należała do województwa toruńskiego.
Historia.
Pierwsza wzmianka o wsi pochodzi z 1346 roku. W 1899 do Orłowa przyjechał Henryk Sienkiewicz. Mieszkał w neobarokowym pałacu, wzniesionym w latach 1865-1870 dla Ludwika Slaskiego. Budowla była dwukrotnie rozbudowywana – w 1874 roku i 36 lat później. Gdy pałac należał do Slaskich, mieściła się w nim bogata kolekcja dzieł sztuki.
Zabytki.
Według rejestru zabytków NID na listę zabytków wpisany jest zespół dworski i folwarczny, 1870-80, 1908, 1972, nr rej.: A/76/1-8 z 3.03.1997:
Zobacz też.
Inne miejscowości o nazwie Orłowo: Orłowo, Orłowa

</doc>
<doc id="659794" url="https://pl.wikipedia.org/wiki?curid=659794" title="Dash-8">
Dash-8



</doc>
<doc id="659795" url="https://pl.wikipedia.org/wiki?curid=659795" title="Działowo">
Działowo

Działowo – osada w Polsce położona w województwie kujawsko-pomorskim, w powiecie wąbrzeskim, w gminie Płużnica przy 543.
W latach 1975–1998 miejscowość administracyjnie należała do województwa toruńskiego.

</doc>
<doc id="659796" url="https://pl.wikipedia.org/wiki?curid=659796" title="Ekspresja genów">
Ekspresja genów



</doc>
<doc id="659801" url="https://pl.wikipedia.org/wiki?curid=659801" title="RNAi">
RNAi



</doc>
<doc id="659802" url="https://pl.wikipedia.org/wiki?curid=659802" title="Epoka Walczących Królestw">
Epoka Walczących Królestw



</doc>
<doc id="659803" url="https://pl.wikipedia.org/wiki?curid=659803" title="Epoka Wiosen i Jesieni">
Epoka Wiosen i Jesieni



</doc>
<doc id="659836" url="https://pl.wikipedia.org/wiki?curid=659836" title="Mora de Rubielos">
Mora de Rubielos

Mora de Rubielos – gmina w Hiszpanii, w prowincji Teruel, w Aragonii, stolica comarki Gúdar-Javalambre, położona 41,8 km od miasta Teruel.
Powierzchnia gminy to 166,2 km². Liczba ludności to 1378. Przez gminę przepływa rzeka Mora. Kod pocztowy do gminy to 44400.

</doc>
<doc id="659837" url="https://pl.wikipedia.org/wiki?curid=659837" title="Pieśń Legionów Polskich we Włoszech">
Pieśń Legionów Polskich we Włoszech



</doc>
<doc id="659845" url="https://pl.wikipedia.org/wiki?curid=659845" title="Adriana Asti">
Adriana Asti

Adriana Asti (ur. 1936 w Mediolanie) – włoska aktorka filmowa, teatralna i głosowa, pierwsza żona Bernardo Bertolucciego.

</doc>
<doc id="659850" url="https://pl.wikipedia.org/wiki?curid=659850" title="Kim Hill (piosenkarka soul)">
Kim Hill (piosenkarka soul)

Kim Hill (ur. jako Kimberley Lockett 7 sierpnia 1972 w Syracuse) – amerykańska piosenkarka soulowa, aktorka, była wokalistka zespołu The Black Eyed Peas, który opuściła w 2000 roku. Jej miejsce w zespole zajęła Stacy "Fergie" Ferguson.

</doc>
<doc id="659852" url="https://pl.wikipedia.org/wiki?curid=659852" title="Kim Hill (piosenkarka chrześcijańska)">
Kim Hill (piosenkarka chrześcijańska)

Kim Hill (ur. 30 grudnia 1963 w Greenville, Missisipi) – amerykańska piosenkarka chrześcijańska.

</doc>
<doc id="659860" url="https://pl.wikipedia.org/wiki?curid=659860" title="Podlaski Związek Piłki Nożnej">
Podlaski Związek Piłki Nożnej

Podlaski Związek Piłki Nożnej - Wojewódzki Związek Piłki Nożnej zarządzający rozgrywkami województwa podlaskiego z siedzibą w Białymstoku. Na Podlasiu rozgrywki prowadzone są w jednej, 16-zespołowej grupie IV ligi, 16-zespołowej grupie klasy okręgowej, 16-zespołowej klasie A i dwóch 9-zespołowych grupach klasy B.
Drużyny z obecnego Podl. ZPN w rozgrywkach centralnych i makroregionalnych.
"Dane po sezonie 2021/2022"
Linki zewnętrzne.
Oficjalna strona Podlaskiego Związku Piłki Nożnej

</doc>
<doc id="659865" url="https://pl.wikipedia.org/wiki?curid=659865" title="Edward Gordon Douglas-Pennant, 1. baron Penrhyn">
Edward Gordon Douglas-Pennant, 1. baron Penrhyn



</doc>
<doc id="659868" url="https://pl.wikipedia.org/wiki?curid=659868" title="Tylman Gamerski">
Tylman Gamerski



</doc>
<doc id="659869" url="https://pl.wikipedia.org/wiki?curid=659869" title="Tylman de Gameren">
Tylman de Gameren



</doc>
<doc id="659870" url="https://pl.wikipedia.org/wiki?curid=659870" title="Fiat Marea">
Fiat Marea

Fiat Marea – samochód osobowy klasy średniej produkowany przez włoską markę FIAT w latach 1996–2007.
Historia i opis modelu.
Samochód został po raz pierwszy zaprezentowany w lipcu 1996 roku, rok po modelach Brava/Bravo, z których Marea przejęła płytę podłogową i większość podzespołów, a także wygląd. Jednakże, zastosowano kilka drobnych zabiegów stylistycznych, które pozwalały odróżnić przód od modeli Bravo i Brava oraz sprawiały, że samochód wydawał się od nich jeszcze szerszy. Inne były zderzaki przednie, lampy oraz atrapa. Zastosowano także większe koła (standardowo 175/70R14 lub 185/65R14) oraz zwiększono względem Bravo i Bravy rozstaw kół. Samochód produkowany był w dwóch wersjach nadwoziowych: sedan oraz kombi oferowane pod nazwą Marea Weekend, które dzięki zastosowaniu rozkładanego na zawiasach tylnego zderzaka, mogło przewieźć przy zamkniętej pokrywie bagażnika bardzo długie elementy.
W 1997 roku w tyskiej fabryce Fiat Auto Poland rozpoczęto montaż pojazdu w systemie SKD. 
W 1999 roku auto przeszło niewielki lifting obejmujący z zewnątrz nowe zderzaki przednie z dużym wlotem powietrza, takie same, które poprzednio stosowano wyłącznie w wersji 2.0 HLX. Zmieniona została atrapa i wprowadzone nowe logo. Zmodernizowano także detale deski rozdzielczej, takie jak zegary (półeliptyczne zastąpiono okrągłymi) czy wyloty wywietrzników. Przy którego okazji wprowadzone zostały nowe jednostki napędowe. Np. silnik 1.6 103 KM, który przy tej samej pojemności skokowej i mocy, miał nieco inne proporcje skoku cylindra do średnicy oraz zawierał zmienną długość kanałów dolotowych.
Model produkowany w Brazylii od 1998 do grudnia 2007 roku, w czerwcu 2005 roku przeszedł lifting nadwozia. Zmienione zostały m.in. tylne lampy, które zapożyczone zostały od Lancii Lybra.
Wersje wyposażeniowe.
W zależności od wybranej wersji wyposażeniowej auto mogło być wyposażone m.in. klimatyzację automatyczną, skórzaną kierownicę i dźwignię zmiany biegów, radio CD, 4 poduszki powietrzne, system ABS, ESP, ASR, a także elektryczne sterowanie szyb i elektryczne sterowanie lusterek, zamek centralny, immobilizer, wielofunkcyjną kierownicę, światła przeciwmgłowe, system przeciwpożarowy (FPS), skórzaną tapicerkę oraz system nawigacji satelitarnej.

</doc>
<doc id="659873" url="https://pl.wikipedia.org/wiki?curid=659873" title="Bartłomiej Topa">
Bartłomiej Topa

Bartłomiej Filip Topa (ur. 26 maja 1967 w Nowym Targu) – polski aktor filmowy i teatralny, producent filmowy.
Życiorys.
Młodość.
Absolwent technikum weterynaryjnego. W 1991 ukończył studia na Wydziale Aktorskim w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
Kariera aktorska.
27 października 2016 otrzymał Złotego Szczeniaka za najlepszą kreację aktorską na 5. Festiwalu Aktorstwa Filmowego im. Tadeusza Szymkowa we Wrocławiu.
Działalność pozaaktorska.
Jest współzałożycielem firmy producenckiej Film IT a także współwłaścicielem firmy Terafood oraz marki Kurkumik.
Był ambasadorem Mistrzostw Polski w triathlonie na dystansie długim Herbalife Susz Triathlon.
W 2015 został bohaterem kampanii społecznej Stowarzyszenia Happy Evolution "Back to the Roots".
Życie prywatne.
Jego brat Wojciech jest skrzypkiem, muzykiem zespołu Zakopower.
Był mężem malarki Agaty Rogalskiej, z którą miał dwóch synów – Antoniego, oraz zmarłego w wieku siedmiu miesięcy Kajetana. W 2007 związał się z Magdaleną Popławską. Para rozstała się w 2013. Jest związany z Gabrielą Mierzwiak, z którą ma dwie córki bliźniaczki Jagodę i Malinę (ur. 2021).
Jest wegetarianinem.

</doc>
<doc id="659876" url="https://pl.wikipedia.org/wiki?curid=659876" title="Art of Lying">
Art of Lying

Art of Lying – drugi studyjny album polskiej grupy thrashmetalowej Virgin Snatch. Wydany został 15 lipca 2005 roku nakładem Mystic Production.

</doc>
<doc id="659877" url="https://pl.wikipedia.org/wiki?curid=659877" title="Lappanella">
Lappanella

Lappanella - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659878" url="https://pl.wikipedia.org/wiki?curid=659878" title="Leptojulis">
Leptojulis

Leptojulis - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659881" url="https://pl.wikipedia.org/wiki?curid=659881" title="Stanisław Skarbek (1780–1848)">
Stanisław Skarbek (1780–1848)

Stanisław Marcin Skarbek z Gury herbu Habdank (ur. 20 listopada 1780 w Obertynie, zm. 27 października 1848 we Lwowie) – polski hrabia, ziemianin galicyjski, przemysłowiec, filantrop, mecenas kultury.
Życiorys.
Stanisław Skarbek z Gury urodził się 20 listopada 1780 w Obertynie. Wywodził się z rodu Skarbków herbu Habdank. Był wnukiem chorążego kołomyjskiego i starosty sołotwińskiego Rafała Ludwika Skarbka i Teresy z domu Bogusz herbu Półkozic, córki Jana Marcina, chorążego wojsk koronnych, starosty czerwonogrodzkiego oraz synem hrabiego Jana Skarbka i Teresy z domu Bielskiej. Kilka dni po jego narodzinach zmarła matka, a ojca stracił, gdy miał cztery lata. Miał o rok młodszego brata Ignacego. Ich wychowaniem zajmowała się ciotka Julia Rzewuska.
Uczył się w szkołach publicznych we Lwowie do 1800. Po ukończeniu 21 roku życia został uznany pełnoletnim i w 1801 objął majątek Rożniatów (który przypadł mu po dziadku w 1793). W 1802 odziedziczył dobra ziemskie Brzozdowce po swojej ciotce i opiekunce hr. Juliannie Rzewuskiej z domu Skarbek. 
Podjął szeroko zakrojoną działalność przedsiębiorczą. Był intendentem żup solnych i dóbr narodowych w obwodzie stryjskim i samborskim. Dostarczał paliwo dla miasta Lwowa. Wstąpił do cechu handlarzy wołów i prowadził woły na targi do Ołomuńca i do Wiednia. Tym samym zerwał z tradycją działalności nie tylko własnego rodu, ale i stanu szlacheckiego. Po powstaniu strajku rzeźników w Wiedniu założył własne jatki w tym mieście. W swoich majątkach łączył charakter rolniczy, fabryczny i przemysłowy gospodarstw. Zakładał tartaki, młyny, huty, browary, gorzelnie, kopalnie, żupy. Dzierżawił prawo propinacji w okolicach Rożniatowa i sprzedawał wyroby alkoholowe swojej produkcji. Posiadał także placówki handlowe. Z uzyskanych dochodów spłacał długi i nabywał uprzednio sprzedane majątki (np. w 1836 odkupił Brzozdowce sprzedane w 1822). W 1812 był mianowanym przez Rząd Narodowy intendentem żup i dóbr narodowych w obwodach stryjskim i samborskim. Po upadku powstania listopadowego (1831) poświęcił się pracy na rzecz poprawy dobrobytu narodowego i oświaty.
Pod koniec lat 30. przystąpił do budowy polskiego teatru we Lwowie, ukończonego w 1842, którego był pierwszym dyrektorem. Aktem z 1 sierpnia 1843 ufundował i 24 października 1848 potwierdził w testamencie Zakład Sierot i Ubogich w Drohowyżu, w którym przewidział umieszczenie 400 ubogich chrześcijan i 600 chrześcijańskich sierót obojga płci, w późniejszych latach dającego dożywotnie schronienie starcom i wychowującego osieroconych chłopców i dziewcząt. Swoje posiadłości: Rożniatów, Brzozdowce, Żydaczów, Żabie i Stupijka, Drohowyże, Teatr we Lwowie, polecił poświęcić na utrzymanie Instytutu Drohowyzkiego, w którym dzieci-sieroty były utrzymywane, kształcone i uczone prac i rzemiosła, a ubogim starcom zapewniano schronienie i wyżywienie. Darowany majątek hr. Skarbka zajmował obszar w Małopolsce Wschodniej o powierzchni około 33 000 ha (większość stanowiły lasy), ponadto wspomniany teatr we Lwowie i realności w tym mieście, a także kapitał.
27 lipca 1817 został mianowany c. k. podkomorzym Jego Ces. Kr. Apost. Mości (przyrzeczenie złożył 12 września 1817). Otrzymał też godność c. k. rzeczywistego tajnego radcy. W kraju koronnym Cesarstwa Austrii do śmierci był członkiem wydziału krajowego ("Landesausschuss") w grupie dostojników krajowych ("Landesawürde") ze stanu panów. Był także c. k. łowczym ("Obristland-Jägermeister"). Został odznaczony Krzyżem Komandorskim Orderu Świętego Stefana. Był członkiem C. K. Galicyjskiego Towarzystwa Gospodarskiego. Do końca życia hr. Skarbek był właścicielem majątków: Brzozdowce, Drohowyże, Opary, Ostałowice, Rożniatów, Smorze, Żabie. Łącznie na dobra ziemskie hr. Skarbka składało się trzy miasta i 29 wsi (według innego źródła 37).
Jego zawarte w 1814 małżeństwo z Zofią Jabłonowską zakończyło się rozwodem po kilku latach pożycia, po którym Zofia niezwłocznie poślubiła Aleksandra Fredrę. Zmarł 27 października 1848 w swoim mieszkaniu w założonym przez siebie teatrze we Lwowie. Pierwotnie został pochowany na Cmentarzu Łyczakowskim. Po niespełna 40 latach, 8 maja 1888 jego szczątki uroczyście przeniesiono do kaplicy w Drohowyżu. W listopadzie 1937 miało miejsce włamanie do grobowca rodzinnego S. Skarbka w Drohowyżu, w trakcie którego uszkodzono także trumnę z jego szczątkami.
Pomnik Stanisława Skarbka stał w foyer Teatru Miejskiego we Lwowie.
Fundacja.
Została ustanowiona Fundacja Stanisława hr. Skarbka w Drohowyżu. Po śmierci hr. St. Skarbka, wobec braku potomstwa tj. bezpośrednich spadkobierców, jako kuratorzy fundacji występowali krewni fundatora.
Według stanu z 1914 stanowiły ją dobra ziemskie: Brzozdowce, Drohowyże (w tym zabudowania zakładu), Grzęda, Wulka Grzędecka, Opary, Ostałowice, Rożniatów, Smorze, Klimiec, Kulików, Żabie, Żydaczów oraz we Lwowie gmach teatralny Zwierzyniec Skarbka (wcześniej pod nazwą Kortumówka).
Fundacja zarządzała odrębną, ustanowioną w 1870 Fundacją Władysława hr. Skarbka, której celem było premiowane wyposażenie rękodzielników, występujących z Zakładu Drohowyskiego i zakładających samodzielny zakład rękodzielniczy.
Pod koniec lat 30. XX wieku nadal funkcjonowała Fundacja Stanisława hr. Skarbka. W okresie II Rzeczypospolitej ostatnim kuratorem Fundacji hr. Stanisława Skarbka był oficer Wojska Polskiego, późniejszy pułkownik Stanisław Skarbek. W tym czasie Fundacja była uważana za jedną z największych w Europie, zarówno pod względem liczebności wychowanków, jak też z uwagi na wielkość substancji użytkowej.

</doc>
<doc id="659883" url="https://pl.wikipedia.org/wiki?curid=659883" title="Ophthalmolepis">
Ophthalmolepis

Ophthalmolepis – rodzaj ryb okoniokształtnych z rodziny wargaczowatych.
Klasyfikacja.
Gatunek zaliczany do tego rodzaju :

</doc>
<doc id="659884" url="https://pl.wikipedia.org/wiki?curid=659884" title="Robert Malicki">
Robert Malicki

Robert Malicki (ur. 22 lutego 1968 w Łodzi) – polski siatkarz i trener siatkówki, mistrz Polski (1996), reprezentant Polski.
Kariera.
Karierę rozpoczynał w Resursie Łódź, z którą zdobył wicemistrzostwo Polski kadetów w 1986. Od 1989 występował w ekstraklasie, w barwach Górnika Kazimierz, z którym jednak spadł z ligi w 1991. Od 1992 reprezentował barwy zespołu GKS Kazimierz-Płomień Sosnowiec. W 1996 zdobył z tą drużyną mistrzostwo Polski, a przez "Przegląd Sportowy" został uznany najlepszym graczem ligi. Od 1997 występował w Skrze Bełchatów, najpierw w serii "B", w sezonie 1999/2000 w serii "A" I ligi (jego zespół nie utrzymał się w najwyższej klasie rozgrywek, zajmując ostatnie, dwunaste miejsce), w sezonie 2000/2001 ponownie w serii "B" I ligi. Zakończył karierę zawodniczą w 2001.
Po zakończeniu kariery pracował jako trener grup młodzieżowych Skry Bełchatów, a jego największym sukcesem było mistrzostwo Polski juniorów w 2006. W kolejnych latach był trenerem III-ligowych Zawiszy Pieniężno i Lechii Tomaszów Mazowiecki, po czym ponownie rozpoczął pracę z młodzieżowymi grupami Skry.
W 1992 roku wystąpił cztery razy w reprezentacji Polski seniorów.

</doc>
<doc id="659886" url="https://pl.wikipedia.org/wiki?curid=659886" title="Paracheilinus">
Paracheilinus

Paracheilinus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659887" url="https://pl.wikipedia.org/wiki?curid=659887" title="Pictilabrus">
Pictilabrus

Pictilabrus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju:

</doc>
<doc id="659888" url="https://pl.wikipedia.org/wiki?curid=659888" title="Polylepion">
Polylepion

Polylepion - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659892" url="https://pl.wikipedia.org/wiki?curid=659892" title="Pseudocoris">
Pseudocoris

Pseudocoris - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659893" url="https://pl.wikipedia.org/wiki?curid=659893" title="Mark Foley">
Mark Foley

Mark Adam Foley (ur. 8 września 1954) – amerykański polityk pochodzenia polskiego (rodzina pochodzi z Nowego Sącza) i były członek Izby Reprezentantów z ramienia Partii Republikańskiej, gdzie reprezentował 16. okręg wyborczy Florydy oraz pełnił funkcję przewodniczącego podkomisji do spraw zaginionych i wykorzystywanych dzieci (ang. House Caucus on Missing and Exploited Children). Podczas dziesięcioletniej kariery w Izbie Reprezentantów, wsławił się walką z dziecięcą pornografią i złożeniem wielu projektów radykalnych ustaw, które miałyby zapobiegać pedofilii w Internecie.
Foley zrezygnował z pełnionych funkcji 29 września 2006 roku w atmosferze skandalu, gdy program "ABC News" ujawnił, że prowadził z nieletnimi chłopcami przez komunikator internetowy rozmowy o podłożu seksualnym, a także próbował umawiać się na intymne spotkania ze swymi rozmówcami. Doniesienia te zaowocowały także wszczęciem dochodzenia przez FBI. Postępowanie zostało jednak umorzone z powodu braku wystarczających dowodów na molestowanie chłopców oraz ze względu na dobro poszkodowanych. W 2008 r. Foley udzielił wywiadu Associated Press, w którym przyznał, że popełnił błąd. Tłumaczył, że wpływ na jego zachowanie mogło mieć wykorzystywanie go w wieku 12 lat przez księdza. Wspomniany ksiądz potwierdził, że miewał kontakty seksualne z Foleyem, nie uważał ich jednak za krzywdzących dla chłopca.
Według niektórych źródeł, przedstawiciele Partii Republikańskiej byli świadomi zachowań Foleya już w 2001 roku, ale zostało to zatajone, by uniknąć możliwej utraty głosów w tym okręgu.

</doc>
<doc id="659894" url="https://pl.wikipedia.org/wiki?curid=659894" title="Pseudojuloides">
Pseudojuloides

Pseudojuloides – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659895" url="https://pl.wikipedia.org/wiki?curid=659895" title="Pseudolabrus">
Pseudolabrus

Pseudolabrus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659897" url="https://pl.wikipedia.org/wiki?curid=659897" title="Pteragogus">
Pteragogus

Pteragogus - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659898" url="https://pl.wikipedia.org/wiki?curid=659898" title="Gimnasia y Esgrima Mendoza">
Gimnasia y Esgrima Mendoza

Club Atlético Gimnasia y Esgrima – argentyński klub piłkarski z siedzibą w mieście Mendoza.
Historia.
Klub założony został 30 sierpnia 1908 roku i gra obecnie w drugiej lidze argentyńskiej Primera B Nacional.

</doc>
<doc id="659899" url="https://pl.wikipedia.org/wiki?curid=659899" title="Club Gimnasia y Esgrima">
Club Gimnasia y Esgrima



</doc>
<doc id="659900" url="https://pl.wikipedia.org/wiki?curid=659900" title="Tautogolabrus">
Tautogolabrus

Tautogolabrus – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659902" url="https://pl.wikipedia.org/wiki?curid=659902" title="Wetmorella">
Wetmorella

Wetmorella – rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659904" url="https://pl.wikipedia.org/wiki?curid=659904" title="Xiphocheilus">
Xiphocheilus

Xiphocheilus - rodzaj ryb okoniokształtnych z rodziny wargaczowatych.
Klasyfikacja.
Gatunki zaliczane do tego rodzaju :

</doc>
<doc id="659906" url="https://pl.wikipedia.org/wiki?curid=659906" title="Kajetan Kwiatkowski">
Kajetan Kwiatkowski

Kajetan Kwiatkowski pseud. i krypt.: "Bezstronny obywatel; K. K.; K... K...", (ur. 1769, zm. 30 października 1852 w Warszawie) – polski historyk, tłumacz i publicysta.
Życiorys.
Urodził się w roku 1769, jako syn Józefa, skarbnika trembowelskiego, i Marianny z Borkowskich. W młodości podpisywał się jako "Kwiatkowski z Kwiatkowa". W czasie Sejmu Czteroletniego występował otwarcie jako zwolennik reform politycznych. Był (od roku 1790) szambelanem królewskim Stanisława Augusta. Brał czynny udział w insurekcji kościuszkowskiej : 27 kwietnia 1794 powołany na stanowisko asesora Dyrekcji Wykonawczej Departamentu Policji, 3 dni później został komisarzem Deputacji Komisji Porządkowej Ziemi Warszawskiej a 2 sierpnia objął funkcję asesora Dyrekcji Biletów Skarbowych.
Po rozbiorach zamieszkał w Warszawie. Był czynnym (od 17 listopada 1805) członkiem warszawskiego Towarzystwa Przyjaciół Nauk. Zebrał pokaźny zbiór książek i rękopisów historycznych, zakupionych w 1821 przez Tytusa Działyńskiego i przechowywanych później w Kórniku (tzw. "Biblioteka Kórnicka"). Za czasów Królestwa Kongresowego: radca w Komisji Województwa Mazowieckiego, wizytator (kurator) szkół pijarskich w Warszawie, a nieco później dyrektor gimnazjum w Kielcach. Pod koniec życia powrócił do Warszawy, gdzie w wieku 83 lat zmarł 30 października roku 1852.

</doc>
<doc id="659908" url="https://pl.wikipedia.org/wiki?curid=659908" title="George Douglas-Pennant">
George Douglas-Pennant

George Sholto Gordon Douglas-Pennant (ur. 30 września 1836, zm. 10 marca 1907) – brytyjski polityk i przedsiębiorca, wpływowy przedstawiciej walijskiego przemysłu wydobywczego, najstarszy syn Edwarda Douglas-Pennanta, 1. barona Penrhyn i Juliany Isabelli Mary Pennant, córki George’a Haya Dawkinsa Pennanta.
Z ramienia Partii Konserwatywnej zasiadał w Izbie Gmin w latach 1866-1868 i 1874–1880 z okręgu Caernarvonshire. Po śmierci ojca w 1886 r. odziedziczył tytuł baron Penhryn wraz z rozległymi posiadłościami ziemskimi w Walii oraz właścicielem kopalni łupków Penrhyn Quarry, jednej z dwóch największych kopalni tego typu na świecie.
Podczas gdy właścicielem kopalni był 1. baron, była ona zarządzana przez wybieralny komitet spółki Pennant-Lloyd, co nie podobało się synowi właściciela, który często popadał w konflikty z komitetem. Dlatego po odziedziczeniu kopalni, nowy lord Penrhyn rozwiązał komitet i przy pomocy sprowadzonego z Londynu managera, E.A. Younga, przystąpił do zmian w zarządzaniu kopalnią. Nowi ludzie i nowe metody przynosiły kopalni zysk w wysokości ok. 150 000 funtów rocznie, ale były solą w oku działaczy związków zawodowych. W 1897 r., kiedy w Wielkiej Brytanii rozgorzała dyskusja nad kwestiami robotniczymi, porwali oni górników do strajku.
Penrhyn odmówił uznania działaczy związkowych i jakichkolwiek rozmów z nimi, ale gotów był rozpatrywać indywidualne skargi robotników. Jego nieprzejednana postawa sprawiła, że stał się wrogiem nr 1 działaczy związków zawodowych, którzy atakowali go na forum publicznym i bezskutecznie, usiłowali wymusić interwencję na rządzie Jej Królewskiej Mości. Strajk trwał do 1903 r., kiedy to Penrhyn, wobec braku dochodów z kopalni, zdecydował się dojść do porozumienia ze związkowcami. Mimo że Young w imieniu lorda zapowiedział, że wobec strajkujących nie będą wyciągane konsekwecje, tylko niewielu z nich wróciło do pracy w kopalni. Lord Penrhyn zmarł parę lat po zakończeniu strajku w roku 1907.
23 sierpnia 1860 r. poślubił Pamelę Blanche Rushout (16 marca 1839 - 5 lutego 1869), córkę sir Charlesa Rushouta, 2. baroneta i Cecilii Olivii Foley, córki Thomasa Foleya, 3. barona Foley. George i Pamela mieli razem syna i sześć córek:
21 października 1875 r. poślubił Gertrudę Jessy Glynne (zm. 20 lutego 1940), córkę Henry’ego Glynne’a i Lavinii Lytteton, córki Williama Lyttelton, 3. barona Lyttelton. George i Gertruda mieli razem dwóch synów i sześć córek:

</doc>
<doc id="659910" url="https://pl.wikipedia.org/wiki?curid=659910" title="George Sholto Gordon Douglas-Pennant, 2. baron Penrhyn">
George Sholto Gordon Douglas-Pennant, 2. baron Penrhyn



</doc>
<doc id="659913" url="https://pl.wikipedia.org/wiki?curid=659913" title="Corno Grande">
Corno Grande

Corno Grande (inna nazwa Monto Corne) – najwyższy szczyt Apeninów. Znajduje się w masywie Gran Sasso d’Italia, ma wysokość 2912 m n.p.m. i jest szóstym pod względem wybitności szczytem Europy (MDW 2476 m). Nazwa w języku włoskim oznacza „Wielki Róg”.
Góra zbudowana jest głównie z wapieni, a na północnym stoku znajduje się mały lodowiec. W pogodne dni ze szczytu widać Morze Adriatyckie.
Pierwsze wejście: 19 sierpnia 1573 r., Franciszek De Marchi. Pierwsze wejście zimą: 9 stycznia 1880, Corradino Sella i Gaudencio Sella. Polacy: 9 maja 1926 r., Marian Sokołowski.

</doc>
<doc id="659915" url="https://pl.wikipedia.org/wiki?curid=659915" title="Palon">
Palon

 ("Acantholabrus palloni") - gatunek ryby z rodziny wargaczowatych, jedyny przedstawiciel rodzaju "Acantholabrus" . Poławiana gospodarczo.
Zasięg występowania.
Wschodni Ocean Atlantycki, od Norwegii do Wysp Kanaryjskich, Morze Śródziemne i Adriatyckie, głównie w rejonach raf koralowych na głębokościach od 30-500 m p.p.m.
Opis.
Ciało wydłużone, owalne w obrysie. Budowa podobna do jaskronia, z którym jest blisko spokrewniony. Palon osiąga do 25 cm długości. Żywi się bezkręgowcami. Prowadzi samotniczy tryb życia.

</doc>
<doc id="659916" url="https://pl.wikipedia.org/wiki?curid=659916" title="Acantholabrus palloni">
Acantholabrus palloni



</doc>
<doc id="659917" url="https://pl.wikipedia.org/wiki?curid=659917" title="Acantholabrus">
Acantholabrus



</doc>
<doc id="659920" url="https://pl.wikipedia.org/wiki?curid=659920" title="Stockard Channing">
Stockard Channing

Stockard Channing, właśc. Susan Antonia Williams Stockard (ur. 13 lutego 1944 w Nowym Jorku) – amerykańska aktorka.

</doc>
<doc id="659922" url="https://pl.wikipedia.org/wiki?curid=659922" title="Województwo sieradzkie (I Rzeczpospolita)">
Województwo sieradzkie (I Rzeczpospolita)

Województwo sieradzkie (łac. "Palatinatus Siradiensis") – jednostka terytorialna Korony Królestwa Polskiego, później Rzeczypospolitej Obojga Narodów istniejąca w latach 1339–1793, tworząca prowincję wielkopolską, obejmująca początkowo powierzchnię 8 912,87 km² z 4 powiatami, a po przyłączeniu Ziemi Wieluńskiej – 11 689,53 km² z 6 powiatami. Siedzibą wojewody był Sieradz, a sejmiki ziemskie odbywały się w Szadku.
W XVII wieku w województwie sieradzkim szlachta stanowiła 4,66% mieszkańców.
Terytorium.
Gdy w XIV w. utworzono w Polsce województwa obejmujące terytoria dawnych księstw, istniejące wtedy księstwo sieradzkie przekształcono w województwo sieradzkie. Graniczyło ono od zachodu z ówczesnym województwem kaliskim i z księstwami śląskimi, a na północy, przez Ner, z województwem łęczyckim. Na wschodzie od województwa sandomierskiego oddzielała Sieradzkie Pilica (od Koniecpola aż po Białobrzegi). Od południa sąsiadowało ono z województwem krakowskim; część granicy stanowiła rzeka Liswarta.
Woj. sieradzkie obejmowało początkowo powierzchnię 8912,87 km² (ówczesnych / staropolskich 162 mil kw.; 1 mila staropolska = 7,5–8,5 km; więcej: Systemy miar stosowane na ziemiach polskich), a w jego skład wchodziły 4 powiaty: sieradzki, szadkowski, piotrkowski i radomszczański. Gdy do Korony w 1391 r. ostatecznie wróciła ziemia wieluńska, odebrana Władysławowi Opolczykowi przez króla Władysława Jagiełłę, została włączona do woj. sieradzkiego ok. roku 1420, powiększając obszar województwa o 2776,66 km² (ówczesnych 50 mil kw.) i dwa kolejne powiaty: wieluński i ostrzeszowski. Według danych z XVI w. w 4 powiatach woj. sieradzkiego było 127 parafii, 29 miast i 938 wsi, zaś na terenie ziemi wieluńskiej: 67 parafii, 13 miast i 182 wsie.
Administracja.
Woj. sieradzkie miało 2 senatorów większych (wojewodę i kasztelana sieradzkiego) i 3 mniejszych, tj. kasztelanów: rozpierskiego, spicymierskiego i konarskiego. Na terenie województwa były dwa starostwa grodowe: w Sieradzu, w Piotrkowie Trybunalskim oraz niegrodowe: Radomsk, Szadek, Tuszyn, Klonowa, Warta i inne. Na sejmikach wojewódzkich odbywanych w Szadku wybierano 4 posłów na Sejm i 2 deputatów do Trybunału Koronnego (dla Wielkopolski), który obradował w Piotrkowie.
Ziemia wieluńska rządziła się osobno, mając własnych urzędników ziemskich (począwszy od podkomorzego) i sądowych. Wybierała jednego senatora mniejszego, którym był kasztelan wieluński. Miała starostwa grodowe: wieluńskie i ostrzeszowskie, i niegrodowe: bolesławskie i grabowskie. Na własnych sejmikach odbywanych w Wieluniu obierano 2 posłów. 
Wojewoda sieradzki mianował podwojewodziego wieluńskiego i dowodził pospolitym ruszeniem tej ziemi. Ziemia wieluńska miała własny herb w postaci baranka z chorągiewką i krzyżem, podczas gdy herb województwa przedstawiał pół orła czarnego w czerwonym polu i pół lwa czerwonego w żółtym polu, w koronie złotej, pokrywającej obie głowy. (Jan Długosz o chorągwi sieradzkiej w bitwie pod Grunwaldem pisze jednak co następuje: „...w której jednej połowie znajdowało się pół orła białego na czerwonym polu, a w drugiej połowie pół płomienistego lwa na białym polu”). Województwa łęczyckie i sieradzkie za swój mundur obywatelski przyjęły kontusz karmazynowy, wyłogi granatowe i żupan biały.
Historia.
Struktura terytorialno-administracyjna środkowej Polski uległa zasadniczym zmianom dopiero w wyniku II rozbioru. Sieradzkie weszło wówczas w skład prowincji zwanej Prusami Południowymi. Zaborca wprowadził departamenty, a organami władz administracyjno-skarbowych uczynił tzw. kamery. Stan ten utrzymał się w czasach Księstwa Warszawskiego i dopiero po utworzeniu Królestwa Polskiego departamenty przemianowano na województwa, jednak województwa sieradzkiego nie odtworzono. Sieradz wtedy został miastem obwodowym dla powiatu sieradzkiego i szadkowskiego w województwie kaliskim.

</doc>
<doc id="659924" url="https://pl.wikipedia.org/wiki?curid=659924" title="Ammolabrus dicrus">
Ammolabrus dicrus

Ammolabrus dicrus - gatunek ryby z rodziny wargaczowatych, jedyny przedstawiciel rodzaju "Ammolabrus" . 
Występowanie: Hawaje
Opis.
Osiąga do 9 cm długości. Żywi się zooplanktonem.

</doc>
<doc id="659926" url="https://pl.wikipedia.org/wiki?curid=659926" title="Ammolabrus">
Ammolabrus



</doc>
<doc id="659931" url="https://pl.wikipedia.org/wiki?curid=659931" title="Anchichoerops natalensis">
Anchichoerops natalensis

Anchichoerops natalensis - gatunek ryby z rodziny wargaczowatych, jedyny przedstawiciel rodzaju "Anchichoerops" . Poławiana gospodarczo na niewielką skalę oraz w wędkarstwie.
Występowanie: Ocean Indyjski przy wybrzeżach południowej Afryki i Mozambiku.
Opis.
Osiąga do 75 cm długości. Żywi się mięczakami i skorupiakami.

</doc>
<doc id="659932" url="https://pl.wikipedia.org/wiki?curid=659932" title="Jeff Conaway">
Jeff Conaway

Jeffrey Charles William Michael „Jeff” Conaway (ur. 5 października 1950 w Nowym Jorku, zm. 27 maja 2011 w Los Angeles) – amerykański aktor filmowy, telewizyjny i teatralny.
Życiorys.
Wczesne lata.
Urodził się w Nowym Jorku. Był najmłodszym z trojga dzieci Mary Ann Brooks, aktorki o pseudonimie artystycznym Helen, która uczyła muzyki w nowojorskim Brook Conservatory, i Charlesa, aktora, producenta i wydawcy. Wychowywał się w dzielnicach Queens – Astoria, Flushing i Forest Hills. W wieku dwóch lat pojawił się na broadwayowskiej scenie. Kiedy miał trzy lata, jego rodzice rozwiedli się. Zamieszkał z matką razem z dwiema starszymi siostrami – Michele (ur. 1 maja 1947) i Carla. Wyjawił, że gdy miał siedem lat był ofiarą pedofilii i pornografii dziecięcej.
Chciał być astronautą. W wieku siedmiu lat nosił okulary i marzenia prysły. Mając dziewięć lat postanowił zostać aktorem (idąc w ślady swoich rodziców). Spędził także czas mieszkając z dziadkami w Karolinie Południowej, gdzie nabył południowego akcentu, że gdy w wieku dziesięciu lat towarzyszył matce podczas castingu do przedstawienia "Śmierć w rodzinie" ("All the Way Home") w Belasco Theatre na podstawie powieści Jamesa Agee, został wybrany do roli przez Arthura Penna jako jeden z czterech chłopców.
Zadebiutował na wybiegu jako model dziecięcy. Uczęszczał do szkoły w Quintano School for Young Professionals. Po zagraniu z zespołem rockowym "3 1/2", w wieku 15 lat uczęszczał do University of North Carolina School of the Arts w Winston-Salem, a następnie przeniósł się do New York University, gdzie studiował aktorstwo pod kierunkiem Olympii Dukakis i Marthy Graham.
Kariera.
Od 14 lutego 1972 do 13 kwietnia 1980 roku grał w broadwayowskich musicalu "Grease" w roli Kenickiego, a potem także w spektaklu "Nowości" ("The News", 1985). Na dużym ekranie wystąpił po raz pierwszy w komedii "Jennifer w mojej pamięci" ("Jennifer on My Mind", 1971) z udziałem Roberta De Niro i Barry'ego Bostwicka, która wyświetlana była jedynie w kilku kinach i stała się kompletną klapą finansową. Po gościnnym udziale w serialach telewizyjnych, m.in. CBS "Kojak" (1978), zagrał postać Kenickie'go w filmie muzycznym "Grease" (1978) z Johnem Travoltą i Olivią Newton-John.
W 1979 roku wydał album "Jeff Conaway", który promował singiel "City Boy" (Columbia, CBS Inc. 1-11192, ZSS 166866).
Popularność wśród telewidzów zdobył rolą Roberta L. "Bobby'ego" Wheelera w sitcomie ABC "Taxi" (1978-82), za którą otrzymał nagrodę Medallion i był dwukrotnie nominowany do nagrody Złotego Globu. Pojawił się potem jako Mick Savage w operze mydlanej CBS "Moda na sukces" ("The Bold and the Beautiful", 1989-90), a następnie w serialu sci-fi "Babilon 5" ("Babylon 5", 1994-98) w roli Zacka Allana. Był reżyserem i scenarzystą komedii "Lato w bikini II" ("Bikini Summer II", 1992).
Życie prywatne.
Był żonaty trzy razy. Gdy miał 21 lat, jego pierwsze, krótkotrwałe małżeństwo z tancerką trwało dwa lata (1972-73) i zostało anulowane. 4 lipca 1980 ożenił się z Roną Newton-John, starszą siostrą Olivii Newton-John, ale w roku 1985 doszło do rozwodu. 17 sierpnia 1990 roku poślubił Kerri Young, z którą się rozwiódł w 2000 roku.
Conaway mówił otwarcie o swoich problemach w 2008 roku, kiedy pojawił się w audycji radiowej Howarda Sterna i powiedział, że 21 razy próbował popełnić samobójstwo. W 2008 roku w programie "Rehab With Dr. Drew" z udziałem lekarza Drew Pinsky'ego ujawnił swoje uzależnienia od alkoholu i narkotyków (kokaina, marihuana), a także od środków przeciwbólowych. Na początku 2010 roku miał poważny wypadek, który zakończył się krwotokiem mózgu, złamaniem biodra i złamaniem karku. Pod koniec marca i na początku lutego 2011, Conaway i jego dziewczyna Victoria Spinoza, znana jako Vikki Lizzi, z którą był związany przez siedem lat, złożyli tymczasowy wzajemny zakaz zbliżania się.
Zmarł 27 maja 2011 roku o godz. 10.30 w szpitalu Encino-Tarzana Regional Medical Center w Encino w Los Angeles. Był hospitalizowany 11 maja. Początkowo za przyczynę uważano przedawkowanie narkotyków. W późniejszym czasie ustalono, że Conaway cierpiał na zapalenie płuc i posocznicę – niebezpieczne zakażenie krwi. Pozostał w śpiączce przez ponad dwa tygodnie aż do śmierci.
Linki zewnętrzne.
 

</doc>
<doc id="659933" url="https://pl.wikipedia.org/wiki?curid=659933" title="Anchichoerops">
Anchichoerops



</doc>
<doc id="659935" url="https://pl.wikipedia.org/wiki?curid=659935" title="Hettingen">
Hettingen

Hettingen – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Gammertingen. Leży w Jurze Szwabskiej, nad rzeką Lauchert, pomiędzy Gammertingen a Veringenstadt, ok. 15 km na północ od Sigmaringen, przy drodze krajowej B32.

</doc>
<doc id="659940" url="https://pl.wikipedia.org/wiki?curid=659940" title="Austrolabrus maculatus">
Austrolabrus maculatus

Austrolabrus maculatus - gatunek ryby z rodziny wargaczowatych, jedyny przedstawiciel rodzaju "Austrolabrus" . 
Występowanie: Ocean Indyjski od zachodniej i południowej Australii do Nowej Południowej Walii.
Opis.
Osiąga do ok. 13 cm długości.

</doc>
<doc id="659941" url="https://pl.wikipedia.org/wiki?curid=659941" title="Austrolabrus">
Austrolabrus



</doc>
<doc id="659944" url="https://pl.wikipedia.org/wiki?curid=659944" title="Didi Conn">
Didi Conn

Didi Conn (właśc. Didi Bernstein, ur. 13 lipca 1951 roku) – amerykańska aktorka. Jej mężem jest David Shire, z którym ma dziecko.

</doc>
<doc id="659946" url="https://pl.wikipedia.org/wiki?curid=659946" title="Bylina (województwo pomorskie)">
Bylina (województwo pomorskie)

Bylina (dodatkowa nazwa w j. kaszub. Bëlëno) – wieś kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Parchowo nad Słupią. Wieś jest częścią składową sołectwa Żukówko. W pobliżu Byliny (w kierunku wschodnim) znajduje się Jezioro Żukówko. Alternatywnie używaną nazwą miejscowości jest nazwa "Młynki".
W latach 1975–1998 miejscowość administracyjnie należała do województwa słupskiego.
Historia.
Przed 1920 miejscowość nosiła nazwę niemiecką "Mühlchen". Od końca I wojny światowej osada (wraz z pobliskim Żukówkiem) znajdowała się krótko w granicach Polski (powiat kartuski). 13 września 1920 roku po skorygowaniu ówczesnej granicy polsko-niemieckiej znalazła się w granicach Niemiec.

</doc>
<doc id="659952" url="https://pl.wikipedia.org/wiki?curid=659952" title="B.C. Rich Guitars">
B.C. Rich Guitars



</doc>
<doc id="659954" url="https://pl.wikipedia.org/wiki?curid=659954" title="Chotyłów (stacja kolejowa)">
Chotyłów (stacja kolejowa)

Chotyłów – stacja kolejowa w Chotyłowie, w województwie lubelskim, w Polsce, położona na międzynarodowej linii kolejowej E 20 Berlin – Moskwa.
W roku 2017 stacja obsługiwała 150–199 pasażerów na dobę.
Budynek dworca został wzniesiony w roku 1867, gruntownie przebudowany w latach 20. XX w. wg projektu Władysława Kwapiszewskiego, w tzw. stylu dworkowym. Murowany, otynkowany, frontem zwrócony na północ, na planie prostokąta, z węższymi dobudówkami po bokach. Parterowy, z mieszkalnym poddaszem. Elewacje siedmioosiowe, boczne trójosiowe, rozczłonkowane uproszczonymi pilastrami, zwieńczone uproszczonym belkowaniem; we frontowej trójboczny centralny ryzalit, mieszczący przedsionek. Okna zamknięte półkoliście. Dach wysoki, czterospadowy, łamany, z facjatkami w dolnej połaci, kryty blachą, nad przedsionkiem pagodowy. Obecnie posiada status obiektu zabytkowego.
Na zachód od dworca znajduje się dom dróżnika – murowany z cegły, otynkowany, frontem zwrócony na północ, parterowy, siedmioosiowy. Elewacje boniowane na narożach, otwory prostokątne, w szerokich opaskach. Dach dwuspadowy, kryty blachą.
Układ torowy stacji i perony został zmodernizowany w latach 2009–2010. Wybudowano m.in. przejście podziemne wraz z windami dla osób na wózkach oraz całkowicie zmieniono układ peronów.

</doc>
<doc id="659955" url="https://pl.wikipedia.org/wiki?curid=659955" title="Jamie Donnelly">
Jamie Donnelly

Jamie Donnelly (ur. 8 maja 1947 w Teaneck, New Jersey) – amerykańska aktorka.
W 1965 zadebiutowała na Broadwayu w roli piosenkarki Lulu w musicalu "Flora, czerwone niebezpieczeństwo" u boku Lizy Minnelli. Wkrótce powróciła na Broadway w spektaklach: "George M!" (1968) z Joelem Greyem, "Grease" (1972) z Barrym Bostwickiem, "The Rocky Horror Show" (1975) z Timem Curry i "Rodgers &amp; Hart" (1975). 
Życie prywatne.
Donnelly jest trenerką aktorstwa, która mieszka w La Cañada Flintridge w Kalifornii wraz z mężem Stephenem Foremanem, pisarzem. Ma dwoje dorosłych dzieci.

</doc>
<doc id="659957" url="https://pl.wikipedia.org/wiki?curid=659957" title="Cheilio inermis">
Cheilio inermis

Cheilio inermis - gatunek ryby z rodziny wargaczowatych, jedyny przedstawiciel rodzaju "Cheilio" . Poławiana na niewielką skalę.
Występowanie.
Indopacyfik, od Morza Czerwonego po Hawaje i południową Japonię.
Opis.
Osiąga do 50 cm długości.

</doc>
<doc id="659958" url="https://pl.wikipedia.org/wiki?curid=659958" title="PRS Guitars">
PRS Guitars

PRS Guitars – amerykański producent gitar elektrycznych.
Paul Reed Smith (nazwa gitar od jego inicjałów), artysta i pasjonat gitary, stworzył zespół konstruktorów, dzięki którym po 20 latach modyfikacji i wprowadzania usprawnień technologicznych gitary PRS zajmują pozycję jednej z najbardziej znaczących marek gitarowych na świecie. Wśród oferty tej firmy znajdą się instrumenty sygnowane przez muzyków takiej klasy jak: Carlos Santana, Dave Navarro, Mark Tremonti, Al Di Meola czy wynalazca i projektant gitarowy Ted McCarty.
Od kilku lat gitary oznaczone logiem PRS zdominowały najbardziej prestiżowy plebiscyt sprzętu muzycznego w branży: MIPA Awards zdobywając pierwsze miejsce w kategorii "najlepsza gitara elektryczna" w 2006, 2005, 2004 (nominacja), 2003, 2002 i 2001 (nominacja).

</doc>
<doc id="659959" url="https://pl.wikipedia.org/wiki?curid=659959" title="Cheilio">
Cheilio



</doc>
<doc id="659961" url="https://pl.wikipedia.org/wiki?curid=659961" title="Nowa Wieś (powiat bytowski)">
Nowa Wieś (powiat bytowski)

Nowa Wieś (dodatkowa nazwa w j. kaszub. Nowo Wies) – wieś kaszubska w Polsce na zachodnim skraju Pojezierza Kaszubskiego położona w województwie pomorskim, w powiecie bytowskim, w gminie Parchowo. Wieś jest siedzibą sołectwa "Nowa Wieś" w którego skład wchodzi również Baranowo. Na południe od Nowej Wsi znajduje się otoczony lasami rezerwat przyrody "Jeziorka Chośnickie".
W latach 1975–1998 miejscowość administracyjnie należała do województwa słupskiego.
Historia.
Do 1918 miejscowość znajdowała się pod administracją zaboru pruskiego. Przed 1945 miejscowość nosiła nazwę niemiecką "Neudorf". Po I wojnie światowej Nowa Wieś stała się niemiecką miejscowością graniczną (granica polsko-niemiecka przebiegała wschodnimi krańcami wsi do 1 września 1939).

</doc>
<doc id="659963" url="https://pl.wikipedia.org/wiki?curid=659963" title="Hochschule Zittau/Görlitz">
Hochschule Zittau/Görlitz

Hochschule Zittau/Görlitz – uczelnia z siedzibą w Żytawie kontynuująca działalność Politechniki Żytawskiej (Technische Hochschule Zittau). Administracyjnie uczelnia podzielona jest na 8 wydziałów, z czego 6 ma swą siedzibę w Żytawie, natomiast dwa w Görlitz.
Historia.
Historia szkolnictwa wyższego w Żytawie sięga roku 1836, kiedy w mieście założona została Szkoła Królewsko-Saksońska. Instytucje kontynuujące działalność tej szkoły tj. Szkoła Budownictwa czy Wyższa Szkoła Tkacka stały się bardzo szybko znane również poza obszarem Łużyc Górnych. Po wojnie, w roku 1951, powstała Wyższa Szkoła Inżynierska Gospodarki Energetycznej uznawana za główną szkołę energetyczną ówczesnej NRD. W roku 1969 szkołę przemianowano na Wyższą Szkołę Inżynierską. W roku 1988 uzyskała ona status politechniki z prawem nadawania stopni naukowych doktora i doktora habilitowanego.
W roku 1992 Politechnika Żytawska została połączona z mniejszą uczelnią inżynierską z Görlitz i nadano jej nazwę Wyższej Szkoły Techniki, Ekonomii i Nauk Społecznych. Nazwę tę zmieniono w 1999 roku na Uniwersytet Nauk Stosowanych Zittau/Görlitz (Hochschule Zittau/Görlitz – University of Applied Sciences).
Proces boloński.
W ramach procesu bolońskiego struktura studiów na wielu kierunkach jest systematycznie zmieniana. Popularne dotychczas jednolite studia dyplomowe zastępowane są studiami dwustopniowymi na poziomie licencjackim/inżynierskim i magisterskim. Zakończenie tego procesu przewiduje się na rok 2010.
Kooperatywne kształcenie inżynierskie.
W ramach wielu kierunków technicznych istnieje możliwość studiów w ramach tzw. kooperatywnego kształcenia inżynierskiego. Studia te (trwające rok dłużej niż standardowe studia na uczelni) przeplatają regularnie wykłady i ćwiczenia na uczelni z wykształceniem praktycznym w wybranym przedsiębiorstwie. Absolwenci oprócz dyplomu ukończenia studiów otrzymują również certyfikat Izby Przemysłowo-Handlowej.
Współpraca z uczelniami polskimi.
Z racji swojego położenia Hochschule Zittau/Görlitz ściśle współpracuje z uczelniami zagranicznymi, przede wszystkim z terenu Polski i Czech. Oprócz standardowej współpracy w ramach programu SOCRATES i ERASMUS uczelnia jest obok Politechniki Śląskiej w Gliwicach, Uniwersytetu Ekonomicznego we Wrocławiu, Politechniki Libereckiej oraz Akademii Górniczej we Freibergu jednym ze współzałożycieli innej uczelni żytawskiej: Międzynarodowego Instytutu Szkół Wyższych (IHI Zittau). W 2003 roku wraz z Politechniką Wrocławską oraz Politechniką Liberecką uczelnia zainicjowała działanie Uniwersytetu Nysa, w ramach którego studenci odbywają studia anglojęzyczne w 3 krajach na uczelniach założycielskich. Poza tym w ramach kierunku computational mechanics uczelnia współpracuje z Uniwersytetem Zielonogórskim.

</doc>
<doc id="659964" url="https://pl.wikipedia.org/wiki?curid=659964" title="Conniella apterygia">
Conniella apterygia

Conniella apterygia – endemiczny gatunek ryby z rodziny wargaczowatych, jedyny przedstawiciel rodzaju "Conniella" . 
Występowanie.
Tropikalne wody wschodniego Oceanu Indyjskiego, przy północno-zachodnim wybrzeżu Australii. Występuje w małych grupach na sromych stoki na głębokości do 40 m w okolicy grupy atoli koralowych Rowley Shoals i Scott Reef.
Charakterystyka.
Dorasta do 8 cm długości.

</doc>
<doc id="659965" url="https://pl.wikipedia.org/wiki?curid=659965" title="Marcin Kwiatkowski">
Marcin Kwiatkowski

Marcin Kwiatkowski, inne formy nazwiska: "Quiatkovius, Martinus Qwiatkovius de Rozicze, Quiatkowski, Marcin Qwjatkowski z Rozycz, Płachta", (zm. 1585) – polski teolog, pisarz ewangelicki, poeta, historyk, geograf i teoretyk wymowy. Działacz reformacyjny w Prusach Książęcych i tłumacz dzieł religijnych na język polski.
Życiorys.
Pochodził z rodziny szlacheckiej. Był nieślubnym synem Wojciecha Lutomirskiego, brata innowiercy Stanisława Lutomirskiego. W roku 1553 zapisał się na Uniwersytet Albertyna w Królewcu, będąc równocześnie tłumaczem w kancelarii księcia pruskiego. Przyjaźnił się z O. Trepką i J. Seklucjanem. W 1556 powierzono mu opiekę nad drukiem konfesji swego stryja Stanisława Lutomirskiego. Po krótkim pobycie w Lutomirsku powrócił w 1557 do Królewca. W roku 1560 udał się do Wittenbergi i wkrótce wstąpił uniwersytet lipski. Tutaj, za namową F. Melanchtona, zabrał się do przekładu "Confessio...". Rozpoczęty druk dzieła został wstrzymany na skutek interwencji senatu Uniwersytetu Albertyna w Królewcu. Po ukończeniu druku w Lipsku, mimo ponownego protestu, książę pruski zezwolił na rozpowszechnianie dzieła. Przekład ten był polecany przez M. Reja i przedstawiony królowi na sejmie piotrkowskim (1562/1563). Po powrocie do kraju Kwiatkowski przyjął początkowo służbę na dworze Zygmunta Augusta, następnie był nauczycielem języka polskiego przy młodym księciu pruskim i z kolei został jego dworzaninem. W roku 1565 został tłumaczem i sekretarzem do spraw polskich na dworze księcia Albrechta Fryderyka w Królewcu. W 1577 zamieszkał we własnej wiosce Kwiatkowie.
Według F. M. Sobieszczańskiego – po powrocie do Polski przebywał na dworze Szafrańców i tu przeszedł na kalwinizm. Według G. Korbuta – Kwiatkowski nie miał pochodzenia szlacheckiego, urodzony w Różycach w Sieradzkiem prawdopodobnie przyjął przybrane nazwisko, gdyż jego synowie używali nazwiska czy też przydomka "Płachta".

</doc>
<doc id="659966" url="https://pl.wikipedia.org/wiki?curid=659966" title="Conniella">
Conniella



</doc>
<doc id="659972" url="https://pl.wikipedia.org/wiki?curid=659972" title="Dinah Manoff">
Dinah Manoff

Dinah Manoff (ur. 25 stycznia 1958 roku w Nowym Jorku) – amerykańska aktorka. Jej mężem jest Arthur Mortell, z którym ma trzech synów. Jest córką aktorki Lee Grant.

</doc>
<doc id="659973" url="https://pl.wikipedia.org/wiki?curid=659973" title="Mengen (powiat Sigmaringen)">
Mengen (powiat Sigmaringen)

Mengen – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba związku gmin Mengen. Leży nad rzeką Ablach, ok. 2 km od ujścia do Dunaju, ok. 10 km na południowy wschód Sigmaringen, przy drogach krajowych B32 i
B311.

</doc>
<doc id="659975" url="https://pl.wikipedia.org/wiki?curid=659975" title="Damballah">
Damballah

Damballah lub Danbala, Dambala – bóg-wąż w panteonie religii voodoo, bóg-stworzyciel kosmosu, ojciec innych duchów (loa) i ludzi. Patronuje seksualności, harmonii, optymizmowi i radości życia. Przyjmuje on postać dobrotliwego węża, będącego źródłem spokoju, dobroci, a przede wszystkim mądrości. Czczony pod postacią św. Patryka lub Mojżesza. Wraz ze swoją żoną Ayida Wédo (boginią tęczy) tworzy pierwotną parę bóstw-stwórców. Wyznawcy opętani przez Damballaha nie mówią, tylko wiją się na ziemi jak węże. Jego bezpośrednie porozumienie z wyznawcami (typowe dla innych bóstw voodoo) nie jest możliwe. Odgłosy, które wydaje Damballa są zupełnie niezrozumiałe dla ludzi. Używa on bowiem syczących i gwiżdżących dźwięków, które uniemożliwiają porozumienie. Często, aby zrozumieć jego przesłanie, wzywa się innego boga o imieniu Ogoun, który może wystąpić w charakterze tłumacza. Czasami roli tej podejmuje się również kapłan voodoo. Wzywać Damballaha mogą tylko kapłani powyżej 40 roku życia, specjalnie szkoleni od dzieciństwa. W trakcie rytualnych opętań, charakterystycznych dla ceremonii voodoo, Damballah-wąż najchętniej zajmuje miejsce w pojemniku z wodą.
W filmie-horrorze "Laleczka Chucky" Damballah miał umożliwić duchowi zabójcy opanowanie ciała wybranej ofiary.

</doc>
<doc id="659978" url="https://pl.wikipedia.org/wiki?curid=659978" title="Władysław Zamoyski (generał)">
Władysław Zamoyski (generał)

Władysław Zamoyski herbu Jelita (ur. w 1803 w Paryżu, zm. 11 stycznia 1868 tamże) – pułkownik wojsk polskich w powstaniu listopadowym, generał dywizji wojsk tureckich, generał brytyjski, hrabia.
Życiorys.
Syn Stanisława Kostki Zamoyskiego i Zofii z Czartoryskich Zamoyskiej, brat hrabiego Andrzeja Zamoyskiego. Ojciec Władysława, fundatora Zakładów Kórnickich.
Karierę rozpoczął w armii Królestwa Polskiego. Od 1824 oficer armii Królestwa Polskiego. Pełnił w niej funkcje sztabowe. W 1828 został adiutantem wielkiego księcia Konstantego. Bliski współpracownik, krewny i zaufany księcia A.J. Czartoryskiego. Pośredniczył w rokowaniach, prowadzonych przez Radę Administracyjną Królestwa Polskiego z wielkim księciem Konstantym. Potem zameldował mu swoje odejście do powstania.
W czasie powstania listopadowego był adiutantem gen. Jana Skrzyneckiego, 6 kwietnia 1831 awansowany na podpułkownika. W ostatniej fazie powstania szef sztabu Korpusu gen. Girolamo Ramorino w stopniu pułkownika. Odegrał dwuznaczną rolę w jego zdradzieckiej rejteradzie i kapitulacji w Galicji. W marcu 1831 odznaczony Krzyżem Złotym Orderu Virtuti Militari. Po klęsce powstania udał się na emigrację do Francji. Był jednym z najbliższych współpracowników księcia Adama Jerzego Czartoryskiego i z jego ramienia kierował polityką zagraniczną Hotelu Lambert. Członek władz Związku Jedności Narodowej.
Członek Towarzystwa Monarchicznego Trzeciego Maja.
Od września 1832 do 24 czerwca 1839 był oficerem nowo powstałej armii belgijskiej. Od 1843 prezes Towarzystwa Monarchicznego. W czasie Wiosny Ludów, organizował w latach 1848-1849 polskie oddziały we Włoszech, przy boku armii królestwa Sardynii razem z gen. W. Chrzanowskim, z gen. J. Bemem w Portugalii, gen. H. Dembińskim w Hiszpanii.
W 1835 roku został skazany przez władze rosyjskie na konfiskatę dóbr za udział w powstaniu listopadowym.
Tworzył także sam oddziały w Turcji i Wielkiej Brytanii. W Turcji w 1853 rozpoczął ożywioną działalność wojskową rywalizując z Sadykiem Paszą. W czasie wojny krymskiej został generałem brygady armii tureckiej, u boku której formował pozostający na żołdzie brytyjskim II Pułk Kozaków Sułtańskich (16 września 1855-31 lipca 1856). Generał z nominacji Wielkiej Brytanii. Żadnej roli na froncie nie odegrał, podtrzymywał jedynie niechlubne tradycje rozgrywek i waśni między Polakami na obczyźnie. W czasie powstania styczniowego był kierownikiem dyplomatycznej Agencji Angielskiej w Londynie. Usiłował nakłonić Wielką Brytanię do wsparcia powstania w Polsce, jednak bez rezultatu.
Od 1852 był mężem własnej siostrzenicy Jadwigi z Działyńskich, z którą miał synów Władysława i Witolda oraz dwie córki: przedwcześnie zmarłą w Anglii Marię (1857-1858) i drugą także Marię (1860-1937).
Po śmierci został pochowany na polskim cmentarzu Les Champeaux w Montmorency.
Był autorem „Pamiętników”.
Pisma.
Jego pamiętniki i korespondencja ukazały się w sześciotomowym zbiorze "Generał Zamoyski" (1910-1930).

</doc>
<doc id="659980" url="https://pl.wikipedia.org/wiki?curid=659980" title="Jerzy Bilip">
Jerzy Bilip

Jerzy Kazimierz Bilip (ur. 3 lutego 1932 w Radomiu) – polski polityk i inżynier elektronik, minister przemysłu w rządzie Zbigniewa Messnera.
Życiorys.
Syn Bolesława i Józefy. Ukończył studia na Wydziale Łączności Politechniki Warszawskiej w 1954. Związał się z przemysłem elektronicznym, od 1953 do 1970 pracował w Zakładach Radiowych im. Marcina Kasprzaka w Warszawie, w tym jako pełnomocnik zakładów na Kubie i zastępca dyrektora do spraw technicznych. Następnie został dyrektorem technicznym, a od 1977 dyrektorem naczelnym Zjednoczenia Przemysłu Elektronicznego „Unitra-Dom”. W latach 1981–1987 był dyrektorem Zakładów Kineskopowych UNITRA-POLKOLOR w Piasecznie.
23 lipca 1962 wstąpił do Polskiej Zjednoczonej Partii Robotniczej. Od 24 października 1987 do 19 września 1988 sprawował urząd ministra przemysłu w rządzie Zbigniewa Messnera.
Odznaczony m.in. Krzyżem Oficerskim i Kawalerskim Orderu Odrodzenia Polski oraz Orderem Sztandaru Pracy II klasy.

</doc>
<doc id="659982" url="https://pl.wikipedia.org/wiki?curid=659982" title="Sultan Husajn">
Sultan Husajn

Sultan Husajn (znany często jako Husajn) (ur. 1668?, zm. 1726) – władca Persji z dynastii Safawidów, panujący w latach 1694–1722.
Podczas ostatnich lat jego panowania doszło do powstania Pasztunów w Afganistanie, wymierzonego przeciwko kuzynowi Sultana Husajna, zarządcy Kabulu. Po zabiciu znienawidzonego urzędnika powstańcy oblegli Isfahan. Sultan Husajn do momentu oblężenia Isfahanu nie miał pojęcia o tym co się dzieje w Afganistanie, nie będąc poinformowanym o tych wydarzeniach przez swych dworskich urzędników. Zmuszony został wkrótce do uznania władzy królewskiej w Afganistanie przywódcy powstańców – Mahmuda. Wkrótce Mahmud najechał Iran i pozbawił Sultana Husajna w roku 1722 władzy, rozpoczynając okres afgańskiej okupacji. W roku 1726 Sultan Husajn z rozkazu Mahmuda został zabity. Okupację afgańską zakończył przyszły szach – Nadir, dzięki czemu w roku 1729 władzę nad imperium mógł objąć syn Sultana Husajna – Tahmasp II.

</doc>
<doc id="659983" url="https://pl.wikipedia.org/wiki?curid=659983" title="Władysław Zamoyski">
Władysław Zamoyski



</doc>
<doc id="659984" url="https://pl.wikipedia.org/wiki?curid=659984" title="Pistolet maszynowy Walther MP">
Pistolet maszynowy Walther MP

Walther MP – niemiecki pistolet maszynowy skonstruowany w 1963 roku. Produkowany w wersjach MPL ("Maschinenpistole Lang") i MPK ("Maschinenpistole Kurz") różniących się długością lufy. Obie wersje były używane przez niemiecką policję, oraz portugalską i meksykańską marynarkę wojenną. Walthery MPK/MPL były także używane przez oddziały US Navy Seals podczas wojny w Wietnamie.
Walther MP działał na zasadzie odrzutu zamka swobodnego, zamek w kształcie litery "L", częściowo umieszczony nad lufą. Mechanizm spustowy z przełącznikiem rodzaju ognia umożliwiał prowadzenie ognia pojedynczego i seriami. Dźwignia przełącznika rodzaju ognia pełniąca również rolę bezpiecznika nastawnego, po obu stronach komory zamkowej. Dźwignia napinania zamka po lewej stronie komory zamkowej. Zasilanie z magazynków dwurzędowych, o pojemności 32 naboi. Kolba metalowa, składana na prawy bok broni. Przyrządy celownicze mechaniczne składały się z muszki i celownika przerzutowego o nastawach 75 i 125 m

</doc>
<doc id="659985" url="https://pl.wikipedia.org/wiki?curid=659985" title="Ludwik Kosicki">
Ludwik Kosicki

Ludwik Kosicki (ur. 24 sierpnia 1793 w Bolesławcu, zm. 20 października 1846 w Krakowie) - polski historyk i pedagog.
Po ukończeniu gimnazjum rozpoczął karierę pedagogiczną - od 1811 pracował jako kolaborant (pomocnik nauczyciela). W późniejszych latach był nauczycielem gimnazjalnym i równocześnie kształcił się na Uniwersytecie Jagiellońskim. Magister sztuk wyzwolonych od 1817, doktor filozofii od 1830. Organizował i kierował później (1834-1845) Instytutem Technicznym w Krakowie. 
Zmarł w Krakowie; pochowany jest na Cmentarzu Rakowickim (pas 19, płd.). 

</doc>
<doc id="659987" url="https://pl.wikipedia.org/wiki?curid=659987" title="Studia Turcologica Cracoviensia">
Studia Turcologica Cracoviensia

Studia Turcologica Cracoviensia (STC) – seria książek turkologicznych o zasięgu międzynarodowym, założona w 1995 r. przez Stanisława Stachowskiego na Uniwersytecie Jagiellońskim w Krakowie. Część tomów składa się z artykułów krakowskich i zagranicznych orientalistów, a część stanowią monografie książkowe. Dotąd opublikowano 15 tomów. STC są poświęcone całej filologii tureckiej, publikują zatem zarówno prace językoznawcze, jak i literaturoznawcze, zarówno osmanistyczne, jak i na przykład środkowoazjatyckie czy syberystyczne.

</doc>
<doc id="659991" url="https://pl.wikipedia.org/wiki?curid=659991" title="Kobylarnia (województwo wielkopolskie)">
Kobylarnia (województwo wielkopolskie)

Kobylarnia – wieś w Polsce położona w województwie wielkopolskim, w powiecie międzychodzkim, w gminie Sieraków, przy drodze wojewódzkiej nr 198. Wieś wchodzi w skład sołectwa Chorzępowo.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Kobylarnia należała do okręgu sierakowskiego tego powiatu i stanowiła część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 79 mieszkańców, którzy zamieszkiwali 6 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="659993" url="https://pl.wikipedia.org/wiki?curid=659993" title="Zbigniew Marcin Kowalewski">
Zbigniew Marcin Kowalewski

Zbigniew Marcin Kowalewski (ur. 28 stycznia 1943) – badacz ruchów lewicowych, autor książek i artykułów, tłumacz, redaktor czasopism.
Życiorys.
W latach 1961-1966 studiował etnografię u prof. Kazimiery Zawistowicz-Adamskiej na Uniwersytecie Łódzkim, a następnie, w latach 1969-1975 pracował w Instytucie Historii Kultury Materialnej Polskiej Akademii Nauk oraz uczestniczył w seminarium prowadzonym przez prof. Tadeusza Łepkowskiego w Zakładzie Dziejów Ameryki Łacińskiej, Azji i Afryki Instytutu Historii PAN oraz współpracował z wydawanym przez ten zakład pismem Estudios Latinoamericanos. Pisał wtedy także do Odgłosów, Współczesności, Polityki, Łódzkich Studiów Etnograficznych, Etnografii Polskiej, kubańskiego Pensamiento Crítico, wenezuelskiego S.C. Libre, argentyńskiego Nuevos Aires oraz uczestniczył w debatach na łamach Current Anthropology. W dwóch wydanych przez Walter de Gruyter wyborach referatów na IX Międzynarodowy Kongres Nauk Antropologicznych i Etnologicznych (1973) ukazał się jego referat The Cultural Dependency of Rural Communities and Peasant Guerrillas. Korespondował z Andre Gunder Frankiem, Willemem F. Wertheimem, Gerritem Huizerem.
W latach 1975-1979 przebywał na Kubie, gdzie kształcił tłumaczy z języka polskiego oraz współpracował z przebywającymi tam na uchodźctwie działaczami chilijskiego Ruchu Lewicy Rewolucyjnej (MIR) i argentyńskiej Rewolucyjnej Partii Pracujących (PRT). Poddał tam krytyce latynoamerykańską teorię zależności, której był wcześniej zwolennikiem.
W 1981 został wybrany do Prezydium Zarządu Regionu Łódzkiego NSZZ Solidarność, był delegatem na I Krajowy Zjazd Delegatów Niezależnego Samorządnego Związku Zawodowego „Solidarność”. Występował na rzecz przejmowania zakładów pracy przez robotników i tworzenia samorządów pracowniczych, mających kierować procesami decyzyjnymi w zakładach pracy. W wydanej wówczas broszurze "O taktyce strajku czynnego" zawarł m.in. postulat tworzenia straży robotniczej.
Wprowadzenie stanu wojennego 13 grudnia 1981 zastało go we Francji, dokąd pojechał na zaproszenie francuskich związków zawodowych. Próba wydalenia go stamtąd zakończyła się ostrymi protestami środowisk lewicowych, w tym szeroko zakrojoną kampanią wsparcia ze strony francuskiej sekcji Czwartej Międzynarodówki i w efekcie przedłużeniem pozwolenia na pobyt. Na emigracji przebywał do 1989. W tym czasie współdziałał z francuskim lewicowym ruchem solidarności z „Solidarnością”. Współredagował wydawane w języku polskim i przemycane do Polski pismo Czwartej Międzynarodówki "Inprekor". Uzyskał dyplom studiów pogłębionych (DEA) w zakresie antropologii i socjologii polityczności na Uniwersytecie Paryskim VIII. W tym czasie pisał do Le Monde, Critique Communiste, Inprecor, Quatrième Internationale, Cahiers Léon Trotsky, Nouvelle Europe, International Viewpoint, International Marxist Review, Socialist Action (USA), Críticas de Economía Política (Meksyk), Bandera Socialista (Meksyk).
W czerwcu 2005 był jednym z pierwszych sygnatariuszy i zbierał podpisy pod apelem "Dość prowokacji i ingerencji", w którym krytyce poddana została polityka Stanów Zjednoczonych względem Kuby, jak również stosunek do tego polskich władz, polityków i mediów. Znajduje się w nim również krytyka całokształtu polityki zagranicznej USA, jak też polskiej polityki społecznej, korupcji oraz związków z polityką amerykańską.
W lipcu 2006 razem z Pawłem Michałem Bartolikiem opublikował protest "Kogo bronią obrońcy Oriany Fallaci", w którym gwałtownie skrytykowany został stosunek polskich elit do jej osoby. W listopadzie 2006 jego podpis znalazł się pod protestem przeciw poczynaniom władz meksykańskich w stanie Oaxaca, opublikowanym w wielkonakładowym dzienniku meksykańskim "La Jornada".
Autor wielu prac o ruchach i teoriach rewolucyjnych, publikowanych w kraju i za granicą (w Ameryce Łacińskiej, Ameryce Północnej, Europie Zachodniej i Wschodniej), a także obszernych posłowi do książek Étienne’a Balibara, Noama Chomskiego i Michała Siermińskiego. Jest również autorem prac o czarnej kwestii w amerykańskiej wojnie secesyjnej, „czerwonych i czarnych dwuleciach” w historii włoskiego ruchu robotniczego, rozłamie we włoskim operaizmie, ewolucji ideowej Pierre’a Bourdieu przed rewolucją algierską.
Od lat 80. XX w. zajmuje się historią Ukrainy, ukraińskich ruchów wyzwoleńczych i ucisku narodowego Ukraińców, o czym pisał w artykułach, wydawanych również na Zachodzie, m.in. we francuskim Hérodote. Wydawnictwa Narodowej Akademii Nauk Ukrainy dwukrotnie opublikowały jego pracę o powojennej strategii politycznej Ukraińskiej Powstańczej Armii w Polsce.
Tłumacz z hiszpańskiego, francuskiego i portugalskiego.
Był redaktorem półrocznika Rewolucja, współpracownikiem półrocznika Lewą Nogą oraz tygodnika Trybuna Robotnicza. Współpracował z portalem internetowym Viva Palestyna. Od 2006 jest zastępcą redaktora naczelnego polskiej edycji Le Monde Diplomatique.

</doc>
<doc id="659994" url="https://pl.wikipedia.org/wiki?curid=659994" title="Jabłonowo (powiat międzychodzki)">
Jabłonowo (powiat międzychodzki)

Jabłonowo – wieś sołecka w Polsce położona w województwie wielkopolskim, w powiecie międzychodzkim, w gminie Sieraków. Teren Sierakowskiego Parku Krajobrazowego.
Wieś o charakterze typowo rolniczym.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od końca XIV wieku. Wymieniona po raz pierwszy w dokumencie zapisanym po łacinie z 1390 pod obecną nazwą „Jabłonowo".
W 1499 miejscowość była wsią szlachecką i leżała w powiecie poznańskim Korony Królestwa Polskiego. Odnotowano ja w tym roku jako wieś zalegającą z podatkami. W 1508 należała do parafii Chrzypsko Wielkie. Na przełomie XIV i XV wieku należała do Jana Jabłonowskiego z Jabłonowa burgrabiego poznańskiego w latach 1452-54, wicewojewody w Poznaniu i w Kościanie w latach 1459-66. W 1519 Jerzy Rogaczewski dziedzic w Charcicach zapisał żonie Zofii córce Marcina Komornickiego po 100 grzywien posagu i wiana na Jabłonowie oraz na połowie Charcic. W 1519 tenże sprzedał wieś z zastrzeżeniem prawa odkupu za 100 grzywien Annie wdowie po Wojciechu Kurskim oraz jej synom Jakubowi, Dobrogostowi i Pielgrzymowi. W 1521 Wawrzyniec Izdbieński zapisał czynsz na Jabłonowie: dwie kopy groszy z prawem odkupu za 30 grzywien pannie Katarzynie Kaczlińskiej oraz 4 grzywny z prawem odkupu za 50 grzywien Tomaszowi ze Śremu koło Sierakowa. W 1522 tenże sprzedał Jabłonowo z zastrzeżeniem prawa odkupu za 100 grzywien Annie Górskiej wdowie po Piotrze Górskim z Góry koło Szamotuł.
W 1563 odnotowano pobór we wsi z 2,5 łana. W 1577 płatnikiem poboru był Jan Dziewierzewski herbu Nałęcz. W 1580 wieś szlachecka Jabłonowo położona była w powiecie poznańskim województwa poznańskiego w Rzeczypospolitej Obojga Narodów. Odnotowano wówczas płatność wiardunków królewskich z 3 łanów oraz 5 półłanków .
Po rozbiorach Polski miejscowość znalazła się w zaborze pruskim. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Jabłonowo należało do okręgu sierakowskiego tego powiatu i stanowiło część majątku Charcice, którego właścicielem był wówczas Zander. Według spisu urzędowego z 1837 roku wieś liczyła 106 mieszkańców, którzy zamieszkiwali 8 dymów (domostw).
W latach 1975–1998 miejscowość administracyjnie należała do województwa poznańskiego.
Demografia.
Według danych Urzędu Gminy w Sierakowie, na dzień 1 października 2012 r. Jabłonowo zamieszkiwało 61 osób. Powierzchnia wsi wynosi 1,92 km², co daje średnią gęstość zaludnienia rzędu 31,8 os. na km² w 2010 r. Jabłonowo należy do trzech najmniejszych sołectw w gminie.

</doc>
<doc id="659995" url="https://pl.wikipedia.org/wiki?curid=659995" title="Wargacz skalik">
Wargacz skalik

Wargacz skalik, skalik ("Ctenolabrus rupestris") - gatunek ryby z rodziny wargaczowatych (Labridae), jedyny przedstawiciel rodzaju "Ctenolabrus" . Bywa hodowana w akwariach morskich.
Zasięg występowania.
Wzdłuż europejskich wybrzeży Oceanu Atlantyckiego, Morze Śródziemne i Morze Czarne.
Charakterystyka.
Dorasta do 18 cm długości.

</doc>
<doc id="659997" url="https://pl.wikipedia.org/wiki?curid=659997" title="Ctenolabrus rupestris">
Ctenolabrus rupestris



</doc>
<doc id="659998" url="https://pl.wikipedia.org/wiki?curid=659998" title="No2id">
No2id



</doc>
<doc id="660004" url="https://pl.wikipedia.org/wiki?curid=660004" title="Diproctacanthus xanthurus">
Diproctacanthus xanthurus

Diproctacanthus xanthurus - gatunek ryby z rodziny wargaczowatych, jedyny przedstawiciel rodzaju "Diproctacanthus". Bywa hodowana w akwariach morskich.
Występowanie.
Rafy koralowe Oceanu Spokojnego - Filipiny, Indonezja, Nowa Gwinea i Wielka Rafa Koralowa.
Opis.
Osiąga do 10 cm długości.

</doc>
<doc id="660005" url="https://pl.wikipedia.org/wiki?curid=660005" title="Diproctacanthus">
Diproctacanthus



</doc>
<doc id="660011" url="https://pl.wikipedia.org/wiki?curid=660011" title="Doratonotus megalepis">
Doratonotus megalepis

Doratonotus megalepis - gatunek ryby z rodziny wargaczowatych, jedyny przedstawiciel rodzaju "Doratonotus"
Występowanie.
Zamieszkuje wody przybrzeżne oceanu Atlantyckiego, w zachodniej części, od okolic Florydy, aż do wód Brazylii, natomiast we wschodniej części oceanu u wybrzeży Afryki. 
Opis.
Największy zbadany osobnik osiągnął 9,4 cm oraz 10,80 g.

</doc>
<doc id="660012" url="https://pl.wikipedia.org/wiki?curid=660012" title="Doratonotus">
Doratonotus



</doc>
<doc id="660013" url="https://pl.wikipedia.org/wiki?curid=660013" title="Juventud Unida Universitario">
Juventud Unida Universitario

Club Atlético Juventud Unida Universitario, zwany też C.A.J.U.U. albo Juventud U.U. − argentyński klub piłkarski z siedzibą w mieście San Luis, stolicy prowincji San Luis.
Historia.
Klub założony został 8 listopada 1920 roku. W roku 1979 Juventud Unida Universitario wspólnie z miejscowym Club Deportivo Pringles utworzył tymczasowo klub o nazwie Alianza Juventud Pringles, który zakwalifikował się do pierwszej ligi mistrzostw Argentyny Nacional. Obecnie Juventud Unida Universitario gra w trzeciej lidze argentyńskiej Torneo Argentino A.

</doc>
<doc id="660016" url="https://pl.wikipedia.org/wiki?curid=660016" title="Club Atlético Juventud Unida Universitario">
Club Atlético Juventud Unida Universitario



</doc>
<doc id="660018" url="https://pl.wikipedia.org/wiki?curid=660018" title="DW296">
DW296



</doc>
<doc id="660020" url="https://pl.wikipedia.org/wiki?curid=660020" title="VLC media player">
VLC media player

VLC media player – odtwarzacz multimedialny rozwijany przez VideoLAN, rozpowszechniany na licencji GPL, który może być także używany jako serwer w sieciach komputerowych o dużej przepustowości.
Wśród obsługiwanych formatów znajdują się: Ogg, MPEG, DivX, MP3 i inne. Może również odtwarzać filmy z płyt DVD oraz VCD. Za jego pomocą można też oglądać film wraz z napisami (także ze znakami polskimi). W 2012 roku podano, że program został ściągnięty ze swojej strony internetowej ponad miliard razy.
Historia.
W wersji 0.9.2 wprowadzono wiele zmian i nowy interfejs graficzny, oparty na bibliotece Qt (poprzedni wykorzystywał wxWidgets).
Od wersji 1.0.1 VLC potrafi dekodować dźwięk ze ścieżki Blu-ray Linear PCM lub Dolby Digital Plus.
W wersji 1.1.0 ulepszono dekodery Real Video (wersje 3.0 i 4.0), MIDI oraz WMA. Pojawiła się również możliwość obsługi formatów Dirac, MLP i RealVideo w kontenerach MKV oraz obsługa kodeku dźwiękowego AMR, wykorzystywanego głównie przez telefony komórkowe, które nagrywają pliki wideo w formacie 3gp. VLC posiada również obsługę cyfrowych tunerów telewizji satelitarnej, kablowej i nadziemnej. Dodano eksperymentalną obsługę nośników Blu-ray i materiałów AVCHD. Dołączony został dostęp do serwera mediów strumieniowych Icecast i popularna wtyczka wizualizacji MilkDrop.
W wersji 3.0 wprowadzono m.in. obsługę odtwarzania filmów w trybie 10-bitowym oraz HDR, wsparcie dla rozdzielczości 4K i 8K, obsługę dźwięku 3D i filmów sferycznych. Dodano funkcję przesyłania filmów do urządzeń wspierających Chromecast.
Wspierane systemy operacyjne.
Program VLC media player jest dostępny na następujące systemy operacyjne: Windows, macOS, Linux, BSD, Chrome OS, QNX oraz OS/2. Dostępne są również wersje na mobilne systemy operacyjne iOS, Android oraz Windows Phone. Wspierane są urządzenia Xbox One oraz AppleTV.

</doc>
<doc id="660022" url="https://pl.wikipedia.org/wiki?curid=660022" title="No2ID">
No2ID

No2ID (ang. "Nie dla identyfikatorów") – kampania społeczna stworzona w 2004 roku przeciwko planom rządowi Wielkiej Brytanii dotyczącym wprowadzenia Brytyjskiej Narodowej Karty Identyfikacynej ("UK ID Card") i związanego z nią Narodowego Rejestru Tożsamości. Rejestr ma być olbrzymią scentralizowaną bazą danych zawierającą wszelkie możliwe informacje na temat aktywności obywateli. Członkowie kampanii obawiają się masowej inwigilacji na niespotykaną dotychczas skalę oraz zagrożeń związanych z dostępem do bazy danych i z możliwych konsekwencji wykorzystania ich w złych celach, np. kradzieży tożsamości (zobacz też ).

</doc>
<doc id="660023" url="https://pl.wikipedia.org/wiki?curid=660023" title="Axa">
Axa

AXA – francuska firma ubezpieczeniowa, działająca we wszystkich działach ubezpieczeń, uwzględniając ubezpieczenia na życie, chorobowe, majątkowe, komunikacyjne itd. Prowadzi także doradztwo inwestycyjne – Axa Investment Managers. Centrala spółki znajduje się w dzielnicy La Défense, w Paryżu.
Historia.
Firma z której narodził się koncern AXA powstała w latach 70. i nazywała się "Ancienne Mutuel". Datą przełomową w historii ubezpieczyciela jest połączenie firmy-poprzedniczki AXA z paryskim ubezpieczycielem "Union des assurances de Paris", które nastąpiło w 1996 roku. Wstępując na rynki zagraniczne ubezpieczyciel przyjął łatwą do zapamiętania i wymówienia nazwę AXA.
Firma w różnych krajach w jakich prowadzi interesy występuje pod różnymi nazwami, lub zakłada spółki-córki. W Stanach Zjednoczonych firma AXA Financial obejmuje takie podmioty jak AXA Advisors, AXA Network, AXA Equitable Life Insurance, Mutual of New York, Alliance Bernstein. W rejonie Azji i Pacyfiku działa AXA Asia Pacific Holdings Ltd (AXA APH), której akcje notowane są na australijskiej giełdzie (wchodzą w skład indeksu S&amp;P/ASX 200).
Grupa AXA.
Rozwój międzynarodowy firmy AXA:
AXA znajduje się wśród największych ubezpieczycieli w Europie Zachodniej, Ameryce Północnej, w regionie Azji i Pacyfiku, a także na Bliskim Wschodzie.
W roku 2006 AXA odkupiła od szwajcarskiego koncernu Credit Suisse spółkę Winterthur za 7,9 mld € (12,3 mld CHF).
AXA w Polsce.
W Polsce rozpoczęła działalność pod koniec 2006 roku od oferty ubezpieczeń komunikacyjnych dla osób fizycznych oferowanych w modelu direct, czyli przez telefon i Internet. Firma działa w formie oddziału o nazwie Avanssur SA i posługuje się marką "AXA Direct".
W roku 2007 spółki Winterthur w Polsce zmieniły nazwy na:
Pierwsza nieudana próba wejścia na polski rynek związana była z udziałem w przetargu na pakiet kontrolny PZU, który został zakupiony poprzez konsorcjum Eureko.
Z dniem 1 stycznia 2008 działalność w Polsce rozpoczęła spółka dystrybucyjna – AXA Polska S.A.
W 2021 AXA została wykupiona przez firmę ubezpieczeniową Uniqa.

</doc>
<doc id="660024" url="https://pl.wikipedia.org/wiki?curid=660024" title="Epibulus insidiator">
Epibulus insidiator

Epibulus insidiator - gatunek ryby z rodziny wargaczowatych.
Występowanie: rafy koralowe od Morza Czerwonego po Hawaje, Japonię i Nową Kaledonię, na głębokościach do 40 m p.p.m.
Opis.
Osiąga do 54 cm długości.

</doc>
<doc id="660025" url="https://pl.wikipedia.org/wiki?curid=660025" title="Epibulus">
Epibulus

Epibulus – rodzaj ryb z rodziny wargaczowatych (Labridae).
Klasyfikacja.
Gatunki zaliczane do tego rodzaju:

</doc>
<doc id="660029" url="https://pl.wikipedia.org/wiki?curid=660029" title="Eupetrichthys angustipes">
Eupetrichthys angustipes

Eupetrichthys angustipes – gatunek ryby z rodziny wargaczowatych, jedyny przedstawiciel rodzaju "Eupetrichthys". 
Występowanie.
Ocean Indyjski wzdłuż południowych wybrzeży Australii.
Opis.
Osiąga do 12 cm długości.

</doc>
<doc id="660030" url="https://pl.wikipedia.org/wiki?curid=660030" title="Eupetrichthys">
Eupetrichthys



</doc>
<doc id="660032" url="https://pl.wikipedia.org/wiki?curid=660032" title="Ostrów (powiat lubliniecki)">
Ostrów (powiat lubliniecki)

Ostrów (niem. "Ostrow") – wieś w Polsce położona w województwie śląskim, w powiecie lublinieckim, w gminie Kochanowice.
W latach 1975–1998 miejscowość administracyjnie należała do województwa częstochowskiego.
Miejscowość znajduje się na obszarze Parku Krajobrazowy Lasy nad Górną Liswartą.

</doc>
<doc id="660034" url="https://pl.wikipedia.org/wiki?curid=660034" title="John C. Mather">
John C. Mather

John Cromwell Mather (ur. 7 sierpnia 1946 w Roanoke) – amerykański astrofizyk pracujący w Goddard Space Flight Center. W 2006 wspólnie z George'em Smootem został uhonorowany Nagrodą Nobla w dziedzinie fizyki „za odkrycie zgodności mikrofalowego promieniowania tła z modelem ciała doskonale czarnego i obserwację anizotropii tegoż promieniowania”. Był pomysłodawcą budowy satelity COBE, dzięki któremu udało się potwierdzić teorię Wielkiego Wybuchu.
Życiorys.
Licencjat uzyskał w Swarthmore College w 1968, a w 1974 – doktorat z fizyki na Uniwersytecie Kalifornijskim w Berkeley.

</doc>
<doc id="660045" url="https://pl.wikipedia.org/wiki?curid=660045" title="Jowin Fryderyk Bystrzycki">
Jowin Fryderyk Bystrzycki

Jowin Fryderyk Alojzy Bystrzycki herbu Bończa (ur. 6 marca 1737 w Wyszonkach-Wypychach, zm. 11 lipca 1821 w Warszawie) – polski duchowny rzymskokatolicki, jezuita, biskup pomocniczy nominat warszawski w 1821, nadworny astronom i fizyk, matematyk i geometra. Pionier polskiej meteorologii, kanonik inflancki w 1783 roku, kanonik kapituły kolegiackiej św. Jana Chrzciciela w Warszawie "fundi" Kossowo w 1786 roku, kantor płockiej kapituły katedralnej, archidiakon płockiej kapituły katedralnej, kustosz sandomierski w 1818 roku.
Życiorys.
Urodził się w Wyszonkach-Wypychach jako syn Kazimierza Grzegorza, burgrabiego łukowskiego, i Ewy z Sobolewskich, wojszczanki mielnickiej. Został ochrzczony imionami Jowin Fryderyk (trzecie imię Alojzy przybrał w późniejszym czasie). Początkowo kształcił się w Drohiczynie, po czym 23 lipca 1758 wstąpił do zakonu jezuitów. Edukacje kontynuował w warszawskim kolegium jezuickim, gdzie otrzymał wykształcenie matematyczne i filozoficzne. Następnie wyjechał do Wilna, gdzie zdobywał wiedzę z zakresu astronomii jako uczeń Marcina Poczobutta-Odlanickiego i studiował teologię, uzyskując z niej doktorat w 1772. Jeszcze w tym samym roku powrócił do Warszawy, gdzie nauczał matematyki i filozofii w kolegium jezuickim.
Po kasacie zakonu jezuitów w 1773 został astronomem, matematykiem i fizykiem na dworze króla Stanisława Augusta Poniatowskiego. Urządził i nadzorował obserwatorium astronomiczne na Zamku Królewskim, gdzie wykonywał obserwacje. Wyniki jego dostrzeżeń wykorzystał w 1775 Leonhard Euler do obliczenia szerokości geograficznej Warszawy.
Zajmował się także określaniem współrzędnych geograficznych na podstawie zaćmień Słońca i Księżyca. W latach 1779–1799 sporządzał, pierwsze w Warszawie, systematyczne pomiary meteorologiczne dotyczące temperatury i ciśnienia. Z ramienia Komisji Edukacji Narodowej był egzaminatorem geometrów. W latach 1774–1781 pełnił funkcję zastępcy prefekta szkoły normalnej w Warszawie. Był jednym z inicjatorów stosowania nowych zabezpieczeń przed piorunami. Pod jego kierunkiem w 1783 roku na pałacu w Dęblinie zamontowano jeden z pierwszych piorunochronów w Rzeczypospolitej.
W 1776 otrzymał probostwo w Stężycy nad Wisłą. W 1778 został kanonikiem inflanckim, a w 1786 warszawskim. W 1791 otrzymał godność kantora, później także archidiakona płockiego. W latach 1789–1792 był komisarzem cywilno-wojskowym ziemi stężyckiej. W 1812 został kustoszem sandomierskim. Tego samego roku przystąpił do Konfederacji Generalnej Królestwa Polskiego.
8 stycznia 1821 papież Pius VII mianował go biskupem pomocniczym warszawskim i biskupem tytularnym Lycopolis. Jednak sakry biskupiej nie zdążył przyjąć. W 1795 został kawalerem Orderu Świętego Stanisława. Był członkiem i korespondentem Królewskiej Akademii Nauk w Londynie oraz Akademii Nauk w Mannheim.
Pochowany został w katakumbach cmentarza Powązkowskiego w Warszawie.
Domniemane wejście na Babią Górę.
W „Dodatku” do „Gazety Warszawskiej” nr 86 z 26 października 1813 r. ksiądz Bończa-Bystrzycki ogłosił szerszy tekst, dotyczący katastroficznej powodzi, jaka nawiedziła m.in. dorzecze Wisły w sierpniu i wrześniu tegoż roku. W artykule tym podał, jakoby w 1782 r. został wysłany przez króla Stanisława Augusta "(...) do Wiednia, i dla zwiedzenia pierwey Babiej góry, Tatrów i Matrów tak zwanych (...), a także wymierzenia wysokości Babieygóry, Tatrów i Matrów względem Krakowa (...)". Dalej podał również opis wejścia na Babią Górę, najwyższy szczyt Beskidów Zachodnich: "(...) iakoż dnia 8 lipca z kilkunastu strzelcami dla bezpieczeństwa, zrana o godzinie 6tey poiechaliśmy na Babigórę, końmi tamteyszymi, które zwykły biegac po górze iak sarny, iechaliśmy na Babiągórę, ile tylko można było końmi iechać godzin 5, a cztery godziny piechotąśmy szli. (...) Z wierzchołka tey góry widzieliśmy Kraków, tak iak na dłoni, dystyngwując kolory dachów oczyma własnemi, a używszy lunet Angielskich dystyngwowaliśmy szyby w oknach. Nawet widzieliśmy Święty Krzyż (...)".
W 1981 r. tekst ten przedrukowany został w wydawanych przez Ośrodek Kultury Turystyki Górskiej PTTK na Babiej Górze „Pracach babiogórskich 1980”. Dołączono do niego krótki życiorys księdza Bystrzyckiego i stwierdzenie, iż jest on "(...) pierwszym znanym z nazwiska polskim uczonym, który był na szczycie Babiej Góry w celach naukowych, 22 lata przed St. Staszicem". Stało się to podstawą do rozpowszechnienia się przeświadczenia o prymacie tego eksjezuity w zdobywaniu Babiej Góry, przyjętego początkowo bez zastrzeżeń wśród badaczy dziejów eksploracji polskich gór i trwającego przez długi czas, w niektórych środowiskach do chwili obecnej.
Tymczasem już 5 lat po publikacji wspomnianych „Prac babiogórskich” Aleksy Siemionow opublikował artykuł pt. „Kto pierwszy zdobył Babią Górę”, w którym wykazał, że Bystrzycki nigdy nie był na Babiej Górze, a cały opis wyprawy został zmyślony. Siemionow podkreślał, że wyprawa taka w tym czasie była niemożliwa z powodów politycznych (od ponad 10 lat Karpaty leżały poza granicami Rzeczypospolitej, a stosunki polsko-austriackie były wówczas bardzo napięte), ówczesny poziom optyki absolutnie nie pozwalał na tak dalekie i szczegółowe obserwacje, jak to podawał Bystrzycki, a poza tym nigdzie i nigdy (zarówno przed, jak i po publikacji Bończy-Bystrzyckiego w „Gazecie Warszawskiej”) nie pojawiło się żadne sprawozdanie ani nawet wzmianka o wynikach wyprawy. Jest to tym bardziej dziwne, że Babia Góra w owym czasie uznawana była za nieprzystępną i niebezpieczną.
Wydana w 1992 r. „Mała Encyklopedia Babiogórska” w haśle „Bystrzycki-Bończa Jowin Fryderyk” również podaje w wątpliwość bytność astronoma na Babiej Górze. Podpiera się przy tym krytyczną oceną Bystrzyckiego przez Karola Buczka, autora podstawowego do dziś jego biogramu w „Polskim Słowniku Biograficznym”. Inni badacze historii nauki polskiej podkreślają, że gdyby król Stanisław August rzeczywiście zechciał zorganizować jakąś misję do badań i pomiarów (utraconych niedawno) terenów górskich, to niewątpliwie skorzystałby z działających już wówczas na dworze fachowych „jeografów” (kartografów) pod wodzą Karola Perthéesa.
Obecnie przeważa zdanie, że Bystrzycki całą wyprawę datowaną na 1782 r. zmyślił w celu uwiarygodnienia swych – podawanych w przytoczonym tekście w „Gazecie Warszawskiej” – teorii o przyczynach powodzi, natomiast szereg realistycznie brzmiących szczegółów zaczerpnął z opublikowanych w 1810 r. relacji Stanisława Staszica, w którym ten opisał swe wejście na Babią Górę z 1804 r.
Upamiętnienie.
Dla uczczenia pamięci księdza Bystrzyckiego, jedna z przełęczy w masywie Babiej Góry została nazwana Siodłem Bończy.

</doc>
<doc id="660046" url="https://pl.wikipedia.org/wiki?curid=660046" title="Lewą Nogą">
Lewą Nogą

„Lewą Nogą” – półrocznik o tematyce społeczno-politycznej.
Wydawany od 1993 do 2005 roku w nakładzie 1000 egzemplarzy przez Fundację Instytut Wydawniczy „Książka i Prasa”. Początkowo pismo redagowali jego założyciele: Wojciech Orliński i Stefan Zgliczyński, później jednak miejsce Orlińskiego zajął Przemysław Wielgosz.
Współpracownicy: Samir Amin, Giovanni Arrighi, Maciej Gachewicz, Hanna Jankowska, Zbigniew Marcin Kowalewski, Antoni Malinowski, Ewa Mazierska, James Petras, Marcin Starnawski, Katarzyna Szumlewicz, Jerzy Szygiel, Mariusz Turowski, Michel Warschawski, Tomasz Rafał Wiśniewski.
Ukazało się 17 numerów pisma (ostatni w 2005 roku).

</doc>
<doc id="660047" url="https://pl.wikipedia.org/wiki?curid=660047" title="Frontilabrus caeruleus">
Frontilabrus caeruleus

Frontilabrus caeruleus - gatunek ryby z rodziny wargaczowatych, jedyny przedstawiciel rodzaju "Frontilabrus" . 
Występowanie.
Malediwy
Opis.
Osiąga do 9 cm długości.

</doc>
<doc id="660048" url="https://pl.wikipedia.org/wiki?curid=660048" title="Frontilabrus">
Frontilabrus



</doc>
<doc id="660052" url="https://pl.wikipedia.org/wiki?curid=660052" title="George F. Smoot">
George F. Smoot

George Fitzgerald Smoot III (ur. 20 stycznia 1945 w Yukon na Florydzie) – amerykański astrofizyk i kosmolog, profesor Uniwersytetu Kalifornijskiego w Berkeley. W 2006, wspólnie z Johnem Matherem, został uhonorowany Nagrodą Nobla w dziedzinie fizyki za „odkrycie zgodności mikrofalowego promieniowania tła z modelem ciała doskonale czarnego i obserwację anizotropii tegoż promieniowania”. Do prac swojego zespołu wykorzystywał dane zebrane przez satelitę COBE, dzięki któremu udało się potwierdzić teorię Wielkiego Wybuchu.
Życiorys.
Studiował w Massachusetts Institute of Technology, gdzie w 1966 uzyskał tytuł magistra matematyki i fizyki, a w 1970 doktorat z dziedziny fizyki cząstek elementarnych. W późniejszym czasie zainteresował się kosmologią. Pracował w Lawrence Berkeley National Laboratory, gdzie wspólnie z Luisem Alvarezem, przeprowadził serię eksperymentów HAPPE, w czasie których używano balonu stratosferycznego do wykrywania cząsteczek antymaterii w górnych warstwach atmosfery, których występowanie postulowała kosmologiczna teoria stanu stacjonarnego. Laureat Medalu Oersteda za nauczanie fizyki (2009).

</doc>
<doc id="660056" url="https://pl.wikipedia.org/wiki?curid=660056" title="George Smoot">
George Smoot



</doc>
<doc id="660057" url="https://pl.wikipedia.org/wiki?curid=660057" title="Labrichthys unilineatus">
Labrichthys unilineatus

Labrichthys unilineatus - gatunek ryby z rodziny wargaczowatych, jedyny przedstawiciel rodzaju "Labrichthys" . Poławiana na niewielką skalę, hodowana w akwariach morskich.
Występowanie.
Indo-Pacyfik od wybrzeży Afryki do Mikronezji i Samoa.
Opis.
Osiąga do 17 cm długości.

</doc>
<doc id="660058" url="https://pl.wikipedia.org/wiki?curid=660058" title="Labrichthys">
Labrichthys



</doc>
<doc id="660059" url="https://pl.wikipedia.org/wiki?curid=660059" title="R. C. Harris Water Treatment Plant">
R. C. Harris Water Treatment Plant

R. C. Harris Filtration Plant - budynek filtrów w Toronto, zabytek budownictwa przemysłowego. Powstał w latach 1937-1941. 
Budynek występuje w wielu filmach, np. serialu "Kameleon". Michael Ondaatje opisał ten budynek w powieści "W lwiej skórze".

</doc>
<doc id="660060" url="https://pl.wikipedia.org/wiki?curid=660060" title="Odyńczyk">
Odyńczyk

Odyńczyk ("Lachnolaimus maximus") – gatunek ryby z rodziny wargaczowatych, jedyny przedstawiciel rodzaju "Lachnolaimus". Poławiana na niewielką skalę.
Występowanie.
Zachodni Ocean Atlantycki od Nowej Szkocji po północną Brazylię.
Żyje w pobliżu raf koralowych na głębokości 3–30 m.
Opis.
Osiąga do 90 cm długości i 5–7 kg masy ciała. Pierwsze trzy promienie płetwy grzbietowej nitkowato wydłużone. Szczęki silnie uzębione, wysuwalne wargi.
Ubarwienie szaroczerwone z zielonkawym odcieniem. Osobniki żyjące na większych głębokościach są bardziej czerwone. U dorosłych samców płetwy nieparzyste i czoło czarne a szczęka dolna jasnożółta.

</doc>
<doc id="660061" url="https://pl.wikipedia.org/wiki?curid=660061" title="Lachnolaimus">
Lachnolaimus



</doc>
<doc id="660062" url="https://pl.wikipedia.org/wiki?curid=660062" title="IBM WebSphere MQ">
IBM WebSphere MQ

IBM WebSphere MQ - pakiet oprogramowania do przesyłania komunikatów (ang. MOM - "Message Oriented Middleware") firmy IBM. Pakiet powstał w 2002 roku na bazie MQSeries, podobnego pakietu powstałego w tej firmie w 1994 r.
System posiada następujące API:
System jest dostępny na wiele platform: UNIX (AIX, HP-UX, Solaris), Linux i Microsoft Windows i inne.
System może działać na zasadzie klient-serwer; biblioteki klienckie są darmowe.

</doc>
<doc id="660064" url="https://pl.wikipedia.org/wiki?curid=660064" title="Daniel Ostrowski">
Daniel Ostrowski

Daniel Eliasz Ostrowski herbu Korab (ur. 25 lipca 1762, zm. 30 sierpnia 1831) – polski biskup rzymskokatolicki, biskup pomocniczy gnieźnieński w latach 1816–1818, biskup pomocniczy warszawski (sufragan łowicki) w latach 1818–1831, sufragan łowicki, scholastyk gnieźnieński, archidiakon kurzelowski, proboszcz w Chełmnie, kanonik gnieźnieńskiej kapituły katedralnej od 1797 roku.
Życiorys.
Studia odbył w Rzymie i tam w 1790 przyjął święcenia kapłańskie. Następnie był rektorem tamtejszego kolegium i kościoła polskiego. Sprawował funkcję proboszcza w Chełmie koło Radomia. Był też archidiakonem kurzelowskim, kanonikiem gnieźnieńskim. W 1816 został dziekanem kapituły łowickiej.
18 grudnia 1815 papież Pius VII mianował go biskupem pomocniczym archidiecezji gnieźnieńskiej ze stolicą tytularną Bethsaida. W 1818 został przeniesiony do archidiecezji warszawskiej. Nie rezydował w Warszawie, a w Chełmie. Był też proboszczem w Skierniewicach i Makowie.

</doc>
<doc id="660065" url="https://pl.wikipedia.org/wiki?curid=660065" title="Kolejny krok">
Kolejny krok

Kolejny krok – pierwszy album studyjny zespołu Paprika Korps, nagrany w czerwcu 1999 w studio Czad, wydany na kasecie w listopadzie tego samego roku (wydawca: W Moich Oczach). W 2005 wydana została na CD wersja zremasterowana w warszawskim studio Jarka Smaka (wydawca: Karrot Kommando). Realizacją albumu zajmował się Sławomir Mizerkiewicz.

</doc>
<doc id="660067" url="https://pl.wikipedia.org/wiki?curid=660067" title="John Mather">
John Mather



</doc>
<doc id="660074" url="https://pl.wikipedia.org/wiki?curid=660074" title="Mikołaj Jan Manugiewicz">
Mikołaj Jan Manugiewicz

Mikołaj Jan Manugiewicz (ur. 21 kwietnia 1754 w Rychcicach, zm. 25 czerwca 1834 w Warszawie) – duchowny rzymskokatolicki, biskup pomocniczy warszawski w latach 1822–1825, biskup diecezjalny sejneński w latach 1826–1834.
Życiorys.
Święcenia prezbiteratu przyjął 6 marca 1785 w Rzymie. Pracował jako proboszcz w Kaskach. W 1809 został członkiem kapituły katedralnej w Warszawie, w 1815 kapituły katedralnej w Gnieźnie, a w 1816 kapituły kolegiackiej w Łowiczu. W 1812 jako kanonik katedralny warszawski przystąpił do Konfederacji Generalnej Królestwa Polskiego.
27 września 1822 został mianowany biskupem pomocniczym archidiecezji warszawskiej ze stolicą tytularną Thaumacus. Święcenia biskupie otrzymał 10 listopada 1822 w kościele Świętego Krzyża w Warszawie. Konsekrował go Szczepan Hołowczyc, arcybiskup metropolita warszawski, w asyście Jana Pawła Woronicza, biskupa diecezjalnego krakowskiego, i Józefa Szczepana Koźmiana, biskupa pomocniczego lubelskiego.
19 grudnia 1825 został przeniesiony na urząd biskupa diecezjalnego diecezji sejneńskiej. Ingres odbył 9 lipca 1826. Rezydował w Warszawie. W 1826 założył w Sejnach seminarium duchowne.
16 maja 1827 został mianowany senatorem Królestwa Kongresowego. W 1828 był członkiem sądu sejmowego mającego osądzić osoby oskarżone o zdradę stanu. Jako senator 25 stycznia 1831 podpisał akt detronizacji Mikołaja I Romanowa.
Konsekrował biskupa pomocniczego sejneńskiego Stanisława Kostkę Choromańskiego (1829). Był współkonsekratorem podczas sakry biskupa diecezjalnego podlaskiego Jana Marcelego Gutkowskiego (1826) i biskupa diecezjalnego krakowskiego Karola Skórkowskiego (1830).
W 1830 został odznaczony Orderem Świętego Stanisława I klasy.

</doc>
<doc id="660077" url="https://pl.wikipedia.org/wiki?curid=660077" title="Mistrzostwa Świata w Piłce Nożnej Plażowej 2006">
Mistrzostwa Świata w Piłce Nożnej Plażowej 2006

XII Mistrzostwa Świata w Piłce Nożnej Plażowej - turniej piłki nożnej plażowej, który odbył się w dniach 2-12 listopada 2006 w Rio de Janeiro na Copacabanie w Brazylii pod patronatem FIFA i Beach Soccer Worldwide, który wyłonił mistrza świata w plażowej piłce nożnej. 
W tych mistrzostwach po raz pierwszy w historii wystąpiła reprezentacja Polski, która wywalczyła awans z 3 miejsca w Europie podczas finałów Europejskiej Ligi Beach Soccera w Marsylii we Francji. Po porażkach 2:9 z Brazylią, 2:4 z USA i zwycięstwie 8:5 z Japonią, zespół odpadł po fazie grupowej. 
Mistrzem Świata po raz dziesiąty została Brazylia, która w finale pokonała Urugwaj 4:1. Trzecie miejsce przypadło obrońcom tytułu Francuzom, którzy pokonali Portugalię 7:4. Królem strzelców został Madjer (Portugalia) z 21 golami.
Faza grupowa.
Objaśnienia
Lp. - miejsce
M - mecze
Z - zwycięstwa
P - porażki,
Bramki - zdobyte i stracone bramki
Pkt. - punkty
Faza pucharowa.
Finał.
Mistrzostwo Świata w piłce nożnej plażowej:
 BRAZYLIA (10. tytuł)

</doc>
<doc id="660079" url="https://pl.wikipedia.org/wiki?curid=660079" title="104 Kompania Syndykalistów">
104 Kompania Syndykalistów

104 Kompania Związku Syndykalistów Polskich – oddział bojowy Rejonu I Obwodu Śródmieście AK wywodzący się ze Związku Syndykalistów Polskich uczestniczący w powstaniu warszawskim.
Geneza oddziału.
104 kompania została sformowana w ramach Armii Krajowej w 1943, na bazie oddziału bojowego Związku Syndykalistów Polskich. Początkowo oddział funkcjonował jako pluton 1028 Rejonu I Obwodu śródmieście AK.
Po przeformowaniu w kompanię, weszła ona w skład I Zgrupowania I Rejonu. Przed powstaniem została wyodrębniona ze zgrupowania i stanowiła odwód komendanta I Rejonu w składzie:
30 lipca kompania otrzymała z dowództwa Rejonu 12 granatów Sidolówek. Kwatera kompanii znajdowała się w fabryce firanek Szlenkiera przy ul. Świętojerskiej 10. W dniu 1 sierpnia przed godz. 17.00, dotarło tam sześćdziesięciu żołnierzy, w tym piętnaście kobiet. Uzbrojenie stanowiły: 5 pistoletów, 200 sztuk amunicji, dwa rewolwery i 12 granatów. 
Udział w powstaniu.
Pierwszy atak na szkołę przy ul. Barokowej nie udał się. W nocy z 1 na 2 sierpnia wskutek napływu ochotników kompania została przeformowana. Podporządkowano ją Zgrupowaniu „Róg” w ramach Grupy „Północ” pod dowództwem płk. Karola Ziemskiego „Wachnowski”. 
Początkowo 104. kompania ZSP liczyła ok. 50 ludzi, ale w miarę walk dołączali do niej nowi żołnierze, głównie ochotnicy, w wyniku czego już 3 sierpnia doszła do stanu ok. 360 osób. Uzbrojenie na początku walk wynosiło jedynie 5 pistoletów i 10-12 granatów własnej produkcji, ale szybko poprawiło się, zwłaszcza po zdobyciu 2 sierpnia Pałacu Krasińskich i w wyniku dalszych zdobyczy na Niemcach. Dowództwo kompanii stworzyło dla niej zaplecze aprowizacyjne w postaci kuchni polowej, w której wypiekano także chleb, i magazynów żywności, a także szpitala polowego (na jego czele stał strz. z cenzusem dr med. Adam Krakowski ps. „dr Adam” (od 16 sierpnia ppor., 26 sierpnia odznaczony Krzyżem Walecznych). Dożywiano również ludność cywilną.
1 sierpnia 104. kompania ZSP brała udział w dwóch nieudanych atakach na budynek szkoły przy ul. Barokowej 6, w którym mieścił się niemiecki szpital. W nocy większość Niemców ewakuowała się i następnego dnia szkoła została zdobyta (ok. 50 jeńców oraz sporo broni i amunicji). Kompania uczestniczyła też w ataku i zdobyciu pałacu Krasińskich (43 jeńców oraz duże ilości broni i amunicji), walkach o Polską Wytwórnię Papierów Wartościowych oraz obsadziła zakłady Fiata przy ul. Sapieżyńskiej 6. Po tych walkach kompania stała się najlepiej uzbrojonym oddziałem powstańczym na Starym Mieście(do 9 sierpnia kiedy to przybyło Zgrupowanie "Radosław"). 3 sierpnia kompania syndykalistów zdobyła szkołę przy ul. Rybaki 32 oraz wespół z oddziałem „Barry'ego” i grupą ochotników – pałac Blanka. W następnych dniach brała udział w walkach o teren Zamku Królewskiego i pl. Zamkowego. Następnie – w związku z naporem wojsk niemieckich – toczyła walki obronne na wylotach ulic: Kanonia, Brzozowa, Świętojańska, Świętojerska i Piwna oraz o katedrę św. Jana i klasztor O.O. Jezuitów. W II połowie sierpnia jej redutą stał się tzw. Dom Profesorów przy ul. Brzozowej 12, który utrzymała do końca walk na Starym Mieście. Podczas tych walk 104. kompania ZSP występowała pod czerwono-czarnymi barwami syndykalistów, co spowodowało konflikt z żandarmerią AK, żądającą zaprzestania ich noszenia i zmiany nazwy oddziału na 104. kompanię AK. 
Straty w zabitych i rannych wyniosły ok. 50% ogółu stanu osobowego.
1 września nad ranem przy powrocie z odprawy od mjr „Roga”, gdzie omawiano kolejność ewakuacji, kompania została pozbawiona swojego dowódcy i jego zastępcy, którzy, wracając z kwatery, zostali zasypani w jednym z domów na ul. Długiej i tam przetrwali do późnej jesieni, kiedy udało im się wydostać z miasta. 
Tego dnia nad ranem do Śródmieścia przeszła cześć kompanii (część rannych) w dwóch grupach z por. „Makowskim” i por. dr „Adamem”. Prawdopodobnie było to ok. 50 osób. Tego samego dnia w nocy podobno przeszła kolejna grupa plut. pchor. „Małego”. 
2 września nad ranem do Śródmieścia jako jedna z ostatnich grup przeszedł II i część III plutonu 104. kompanii w sile zaledwie 38 osób, z czego 4 sanitariuszki, pod dowództwem sierż. „Rysia” i pchor. „Nałęcza”.
Śródmieście.
W Śródmieściu 104. kompania została wcielona do Batalionu „Bończa”, a dowództwo jej objął ppor. Witold Wasilewski „Makowski”. Kompania została skierowana do Grupy „Powiśle”. Brała udział w walkach na Powiślu, w wyniku których do 6 września została rozbita i zdziesiątkowana. Według jednej z wersji resztkami oddziału dowodził pchor. „Nałęcz”, według innej pchor „Mały”. Po upadku Powiśla por. „Makowski” poszukując kontaktu z ZSP stracił kontakt z kompanią przechodząc do Brygady Syndykalistycznej w Śródmieściu. W jej skład weszła też część żołnierzy związana z syndykalistami. 
II pluton szturmowy w sile 26 ludzi pod dowództwem kpr. pchor. S. Komornickiego „Nałęcza” przedostał się na Czerniaków, gdzie – w ramach Batalionu „Tum” Zgrupowania „Kryska” – uczestniczył w jego obronie m.in. na ulicach: Mączna, Solec, Idźkowskiego i Wilanowska, aż do całkowitego zajęcia dzielnicy przez Niemców. 15 września 3 ludzi z tego plutonu przeprawiło się na prawy brzeg Wisły, powracając następnego dnia w roli przewodników desantujących się oddziałów 1 Armii WP, tzw. „berlingowców”. 22 września ostatnich 10 żołnierzy plutonu przepłynęło na drugą stronę Wisły, gdzie zostali wcieleni do 1 Armii WP. 
Powstańcza wytwórnia granatów znajdowała się przy ulicy Kruczej i opierała się na materiałach wybuchowych z niewypałów odzyskiwanych przez „Winiaka” i „Kanara”. Wytwórnia wykorzystywała pracę jednego lub więcej niemieckich jeńców wojennych. Wytwórnia zaopatrywała później także komórkę PAL, kontakt przez mecenasa Wincentego Wierzbickiego.
Prasa.
Przy kompanii działała grupa prasowo-informacyjna złożona głównie z członków Związku Syndykalistów Polskich, na czele której stał jeden z przywódców ZSP Stefan Szwedowski „Wojciech”. Wydawała ona dwa pisma powstańcze: „Iskra” (ukazywała się czasem 2 razy dziennie) i „Syndykalista”, korzystając z własnego nasłuchu radiowego i podsłuchu telefonicznego.
W czasie powstania dowództwo kompanii postanowiło o przeniesieniu dotychczasowej drukarni do nowej siedziby przy ul. Świętojerskiej 10. Tam powstała redakcja gazety „Iskra”, która miała stanowić biuletyn informacyjny dla powstańców. Wychodziła dwa – a niekiedy nawet trzy – razy dziennie. Poranne wydanie zawierało przeważnie informacje z nocnych nasłuchów radiowych oraz krótką analizę sytuacji na Starym Mieście z poprzedniego dnia. Popołudniowe wydanie zwierało informacje poranne, ciekawostki ze świata, a także dział poszukiwań rodzin. Wieczorne wydanie natomiast zawierało sprawozdanie z walk na Starym Mieście z dnia bieżącego, najnowsze informacje z nasłuchów radiowych, a także artykułami problemowymi.
Redaktorem naczelnym „Iskry” został Jerzy Szyndler, a w skład redakcji weszli m.in.: Stefan Kozakiewicz, Stanisław Korab-Kamiński, Jerzy Złotowski, Eugeniusz Poślada czy Janina Rosnowska. 
Ordre de Bataille (1 sierpnia - 2 września).
Kompania składała się z trzech plutonów szturmowych, plutonu odwodowego, plutonu żandarmerii, sanitarnego, pirotechniki i grupy łączniczek oraz zespołu aprowizacyjnego. Ich obsada osobowa była następująca:
Upamiętnienie.
104 kompania upamiętniona jest na tablicach pamiątkowych umieszczonych na:

</doc>
<doc id="660080" url="https://pl.wikipedia.org/wiki?curid=660080" title="Steve Kerr">
Steve Kerr

Stephen Douglas Kerr (ur. 27 września 1965 w Bejrucie) – amerykański trener oraz były koszykarz grający w NBA na pozycji rzucającego obrońcy. Dziewięciokrotny mistrz NBA (5 tytułów jako zawodnik i 4 jako trener), a także mistrz świata.
Życiorys.
Syn amerykańskiego arabisty Malcolma Kerra, urodził się w Libanie, a college ukończył w Kairze. Po tragicznej śmierci ojca, który został zamordowany w 1984 w Bejrucie, przeniósł się do USA. 
W czasie studiów na Uniwersytecie Arizony reprezentował barwy uczelnianej drużyny Arizona Wildcats. Ustanowił rekord NCAA trafiając co najmniej jeden rzut za 3 punkty w 38 spotkaniach z rzędu, w trakcie jednego sezonu (27.11.1987–2.04.1988). Występował w amatorskiej reprezentacji USA, która zdobyła mistrzostwo świata w 1986 w Hiszpanii. 
W 1988 został wybrany w drugiej rundzie draftu NBA przez drużynę Phoenix Suns, skąd rok później przeniósł się do Cleveland Cavaliers. Po trzech sezonach w Cleveland przeszedł do Orlando Magic, a następnie w 1993 trafił do Chicago Bulls, gdzie jako kluczowy rezerwowy, przyczynił się do zdobycia trzech kolejnych mistrzowskich tytułów. 
Jego rzut dał m.in. zwycięstwo w ostatnim szóstym finałowym meczu z Utah Jazz w 1997. Po rozpadzie mistrzowskiej drużyny Byków przeniósł się w 1998 do San Antonio Spurs, z którym to zespołem rok później zdobył czwarty z rzędu pierścień mistrzowski. Ostatni tytuł uwieńczył karierę Kerra w 2003.
Po zakończeniu kariery pracował jako komentator NBA. W czerwcu 2007 został generalnym menedżerem i prezydentem ds. koszykówki w klubie Phoenix Suns. 
Kariera trenerska.
W 2014 został głównym trenerem drużyny Golden State Warriors. Pod jego kierownictwem drużyna zaliczyła najbardziej udany okres w swojej historii, osiągając pięć kolejnych mistrzostw Konferencja Zachodniej, tym samym występując w 5 kolejnych finałach NBA (2015–2019), w tym wygrywając trzy mistrzostwa w 2015, 2017 i 2018. W sezonie 2015-16 Warriors pobili rekord ligi, zwyciężając w 73 meczach sezonu, poprawiając wcześniejsze osiągnięcie Chicago Bulls z sezonu 1995-96, gdzie Kerr występował jako zawodnik. Po sezonie 2014-2015 Steve Kerr wybrany został trenerem roku ligi NBA.
W Letnich Igrzyskach Olimpijskich 2020 w Tokio zdobył złoty medal jako asystent trenera Gregga Popovicha.
Osiągnięcia.
Po sezonie 1994/95 został rekordzistą NBA, uzyskując najwyższą w historii ligi skuteczność rzutów za 3 punkty (52,4%) w trakcie pojedynczego sezonu. Jego rezultat poprawił w 2010 Kyle Korver, osiągając skuteczność na poziomie 53,6%.

</doc>
<doc id="660083" url="https://pl.wikipedia.org/wiki?curid=660083" title="Józef Miaskowski">
Józef Miaskowski



</doc>
<doc id="660091" url="https://pl.wikipedia.org/wiki?curid=660091" title="Dowód tożsamości">
Dowód tożsamości



</doc>
<doc id="660103" url="https://pl.wikipedia.org/wiki?curid=660103" title="Robert Horry">
Robert Horry

Robert Horry (ur. 25 sierpnia 1970 w Hartford, Maryland) – amerykański koszykarz grający na pozycji niskiego skrzydłowego (small forward), siedmiokrotny mistrz NBA – dwa razy z drużyną Houston Rockets (1994–1995), trzykrotnie z Los Angeles Lakers (2000–2002), oraz dwukrotnie z San Antonio Spurs (2005, 2007).
Życiorys.
Ukończył studia na Uniwersytecie Alabama, a następnie został wybrany z numerem 11. w drafcie NBA przez drużynę Houston Rockets w 1992 r. Po czterech sezonach w Houston, uwieńczonych dwukrotnym tytułem mistrzów ligi, przeszedł do Phoenix Suns, skąd wkrótce trafił do Los Angeles Lakers. Z tą drużyną trzykrotnie z rzędu zdobył tytuł mistrza NBA. Po sukcesach w Los Angeles, w 2003, wzmocnił drużynę Spurs, gdzie w 2005 i 2007 r. zdobył swój, kolejny szósty i siódmy tytuł.
W sezonie 2008/2009 nie został zatrudniony w żadnej drużynie i pracuje obecnie jako komentator telewizyjny.
Kariera zawodnicza.
Houston Rockets.
Horry został wybrany w drafcie '92 z numerem 11 przez Houston Rockets na pozycję niskiego skrzydłowego (3). W sezonach 1993-94 oraz 1994-95 pomógł drużynie wywalczyć mistrzostwo NBA. W ciągu czterech sezonów spędzonych w drużynie z Houston, Horry zaledwie 3 razy nie wystąpił w pierwszym składzie. Jego średnie zdobycze to 10,5 punktów, 3,1 asyst oraz 5,3 zbiórek na mecz.
W lutym 1994 roku, na zasadzie wymiany, miał trafić do drużyny Detroit Pistons w zamian za Seana Elliotta, jednakże transakcja ostatecznie nie doszła do skutku. Horry w Rockets grał do końca sezonu 1995-96.
Phoenix Suns.
19 sierpnia 1996 roku Robert Horry, wraz z Samem Cassellem, Chuckiem Brownem i Markiem Bryantem, zostali wymienieni za byłego MVP ligi - Charlesa Barkleya i trafili do Phoenix Suns. Z powodu kłótni z trenerem Dannym Ainge, w barwach Słońc Horry grał tylko przez jeden sezon, występując w 32 meczach, przy czym jedynie 17 z nich rozpoczął w pierwszym składzie. 
Los Angeles Lakers.
W styczniu 1997 roku Robert Horry trafił do drużyny Los Angeles Lakers. W drużynie Jeziorowców Horry grał przez 7 sezonów, do roku 2003. W latach 2000-2002 udało mu się trzykrotnie z rzędu wywalczyć mistrzostwo ligi. 
Przez większość pobytu w Los Angeles Horry był zawodnikiem rezerwowym. Wystąpił w 448 meczach, z których 140 rozpoczął w wyjściowym składzie. W ciągu 25 minut gry notował średnio 6,3 punkty, 5,5 zbiórek oraz 1,0 bloków na mecz. W 2000 roku w finale w czwartym meczu przeciwko Indiana Pacers Horry zanotował 17 punktów, co jest jego rekordem Play-off'ów. 
San Antonio Spurs.
W 2003 roku Robert Horry jako wolny agent trafił do drużyny San Antonio Spurs. Pomógł drużynie zwyciężyć mistrzostwo w latach 2005 oraz 2007. W zespole z San Antonio Horry spędził 5 sezonów, w trakcie których notował średnio 4,7 punktów oraz 3,4 zbiórek na mecz. Po sezonie 2007-08 Horry zakończył karierę.
Ciekawostki.
Robert Horry razem ze Steve Kerrem tworzą specyficzny, uzupełniający się duet. Nie grając nigdy w jednej drużynie, nieprzerwanie w latach 1994-2003 i dodatkowo 2005 i 2007 zdobywali wymiennie tytuły mistrza NBA. 
Każdy z nich zdobył po trzy tytuły z rzędu pracując z trenerem Philem Jacksonem, a pozostałe z drużynami z Teksasu. Mimo różnicy wzrostu, obaj byli specjalistami w rzutach za 3 punkty.
Jest drugim, po Johnie Salleyu zawodnikiem, który zdobył pierścienie mistrzowskie NBA grając w trzech drużynach (trzecim w 2020 został LeBron James). Jest jednym z zaledwie dziewięciu graczy, którzy wygrali siedem lub więcej mistrzostw NBA i jedynym w tym zestawieniu spoza drużyny Boston Celtics, dominującej w latach 60. XX wieku.
Był pierwszym graczem, który zaliczył w jednym sezonie co najmniej 100 przechwytów, 100 bloków i 100 rzutów za 3 w jednym sezonie.

</doc>
<doc id="660104" url="https://pl.wikipedia.org/wiki?curid=660104" title="Edwin Saski">
Edwin Saski



</doc>
<doc id="660105" url="https://pl.wikipedia.org/wiki?curid=660105" title="Franciszek Skarbek-Malczewski">
Franciszek Skarbek-Malczewski

Franciszek Skarbek-Malczewski herbu Abdank (ur. 4 października 1754 w Chwalęcinie, zm. 18 kwietnia 1819 w Warszawie) – polski duchowny rzymskokatolicki, biskup diecezjalny kujawsko-pomorski w latach 1816–1818, arcybiskup metropolita warszawski i prymas Królestwa Polskiego w 1819. Kawaler Orderu św. Stanisława.
Życiorys.
W Rzymie odbył studia teologiczne i w 1783 przyjął święcenia kapłańskie. Był współpracownikiem arcybiskupa Michała Jerzego Poniatowskiego. Pracował jako proboszcz w Mokronosie i Pobiedziskach. W 1780 został kanonikiem gnieźnieńskim, w 1790 – wileńskim. W latach 1801–1805 pełnił funkcję wikariusza kapitulnego archidiecezji gnieźnieńskiej. Od 1806 do 1809 był administratorem apostolskim w diecezji poznańskiej.
W 1806 został mianowany przez rząd pruski, a w 1808 przez księcia warszawskiego Fryderyka Augusta biskupem kujawsko-pomorskim. Prekonizowany 4 września 1815, sakrę biskupią przyjął 5 listopada 1815 w Warszawie. Rządy w diecezji objął 1 czerwca 1816. W 1818 był delegatem apostolskim, któremu powierzono zorganizowanie nowego podziału administracyjnego Kościoła w Królestwie Polskim. Przez cara Rosji Aleksandra I został wyznaczony na pierwszego metropolitę warszawskiego (decyzję cara 2 października 1818 zatwierdziła Stolica Apostolska). Rządy w archidiecezji objął 1 stycznia 1819. Otrzymał dla siebie i swoich następców przywilej purpurowych szat biskupich oraz tytuł prymasa Królestwa Polskiego. W marcu 1819 ciężko zachorował.
17 kwietnia 1819 chorego prymasa nakłoniono do podpisania dekretu kasacyjnego (supresyjnego). W dekrecie do likwidacji przeznaczono 25 domów męskich i cztery żeńskie, zaś w trzech żeńskich zarządzono redukcję liczby zakonnic. Dekret był tak sformułowany, że dawał możliwość dokonywania w przyszłości dalszych kasat. Wykonaniem postanowień dekretu i administrowaniem pozyskanymi funduszami miała się zająć Deputacja Spraw Zniesionych Instytutów Duchownych. Likwidacji uległy w większości domy dobrze uposażone, mające znaczny majątek. Ostatecznie do supresji (kasacji) przeznaczono cztery domy kanoników laterańskich – w Lubrańcu, Mstowie, Warszawie i opactwo w Czerwińsku (najlepiej uposażone w diecezji płockiej).
Malczewski zmarł 18 kwietnia 1819. Został pochowany na cmentarzu Powązkowskim.
W XVIII wieku był członkiem loży wolnomularskiej Świątynia Izis.

</doc>
<doc id="660110" url="https://pl.wikipedia.org/wiki?curid=660110" title="Żyła płucna">
Żyła płucna



</doc>
<doc id="660114" url="https://pl.wikipedia.org/wiki?curid=660114" title="Przełącznica">
Przełącznica



</doc>
<doc id="660116" url="https://pl.wikipedia.org/wiki?curid=660116" title="Great Valley Products">
Great Valley Products

Great Valley Products (GVP) – amerykańskie przedsiębiorstwo produkujące sprzęt do komputerów marki Amiga. Najbardziej znana jest jako producent kontrolerów SCSI i kart turbo z procesorami MC68030 i MC68040. Firma była liderem wysokiej technologii w zastosowaniach telewizyjnych i graficznych. Pierwsza wprowadziła na rynek kontroler SCSI z funkcją Autoboot.
Historia.
Firmę GVP założono w 1987 roku. Początkowo GVP obok własnych dystrybuowała produkty firmy Hydra Systems. Przez całą działalność firma tworzyła jedynie sprzętową część swoich produktów. Stroną programową przedsięwzięcia zajmowali się programiści działający na własną rękę i deweloperzy, co było częste w środowisku twórców związanych z Amigą. Człowiekiem stojącym na czele małej grupy programistów był Ralph Babel. W roku 1990 firma zatrudniała 22 pracowników, a część produkcji realizowali podwykonawcy, co pozwalało na wykorzystanie nowoczesnej technologii. W 1994 roku majątek firmy i technologia zostały w równych częściach sprzedane firmom Power Computing i M-Tec, a nowo powstała firma GVP-M nie zatrudniła dawnych pracowników. Część dotychczasowych produktów była sprzedawana, ale nowe konstrukcje nie powstały.
Produkty.
GVP wprowadziło na rynek kilka rodzin produktów:
Ponadto firma produkowała inne modele akceleratorów, kontrolerów SCSI, rozszerzeń pamięci. A także: genlock i mikser dźwięku (G-Lock), korektor podstawy czasu z frame grabberem, frame bufferem i generatorem napisów (TBC Plus), sprzętowy emulator z procesorem Intel 80286/16 MHz (PC286), kartę I/O z portami serial, parallel (IOExtender), zintegrowany system: fax i poczta głosowa (PhonePak VFX), 8-bitowy sampler (DSS8). Do swoich akceleratorów firma wymagała stosowania własnych modułów SIMM 4MB/40 ns (inny rozkład pinów), których cena była średnio 50% wyższa od typowych SIMM 4 MB/60 ns.

</doc>
<doc id="660120" url="https://pl.wikipedia.org/wiki?curid=660120" title="Rivera Amplification">
Rivera Amplification

Rivera Amplification – producent wysokiej klasy, ręcznie robionych, lampowych wzmacniaczy gitarowych. 
Założona przez Paula Riverę w 1976 roku, w południowej Kalifornii firma może pochwalić się takimi użytkownikami jak: Michael „Fish” Herring (Prince, Christina Aguilera), Jim Root, Mick Thomson (Slipknot), David Barry (Janet Jackson), James „Munky” Shaffer (Korn), Dave Navarro (Jane’s Addiction), Adam Jones (Tool), Bruce Watkins (Dolly Parton), Brian „Head” Welch, Dave „Snake” Sabo, Scotti Hill (Skid Row), David Rhodes (Peter Gabriel), David Williams (Michael Jackson), Martin Gore (Depeche Mode), Max Lundholm (Roxette), Rudolph Schenker (Scorpions), Terry Balsamo (Evanescence), Vivian Cambell (Def Leppard) i wielu innych.

</doc>
<doc id="660123" url="https://pl.wikipedia.org/wiki?curid=660123" title="Pożar lasu koło Kuźni Raciborskiej 1992">
Pożar lasu koło Kuźni Raciborskiej 1992



</doc>
<doc id="660124" url="https://pl.wikipedia.org/wiki?curid=660124" title="Rohacz Płaczliwy">
Rohacz Płaczliwy

Rohacz Płaczliwy (słow. "Plačlivé", "Plačlivô", "Plačlivý Roháč") – szczyt w słowackich Tatrach Zachodnich o wysokości 2126 m n.p.m. Znajduje się w grani głównej Tatr Zachodnich pomiędzy Rohaczem Ostrym (2086 m), oddzielony od niego Rohacką Przełęczą (1962 m), a Trzema Kopami (2136 m), od których dzieli go Smutna Przełęcz (1963 m). Wzniesienie w połogiej części jego zachodniej grani, tuż za Smutną Przełęczą, gdzie znajdują się liczne, sztuczne kamienne kopczyki, nosi nazwę Nogawica (słow. "Nohavica", 2050 m). Północne, bardzo strome ściany Rohacza Płaczliwego opadają zerwą ok. 200–250 m wysokości do polodowcowego kotła Doliny Smutnej. W południowym kierunku odbiega od niego boczny grzbiet, poprzez Żarską Przełęcz do Barańca. Rozdziela on Dolinę Jamnicką od Doliny Żarskiej.
Jest to jeden z dwu szczytów Rohaczy – wyższy od Rohacza Ostrego, ale o nieco łagodniejszych kształtach. Doskonały punkt widokowy. Obydwa Rohacze są bardzo popularnymi celami turystycznymi. Od szczytu Rohacza Płaczliwego w kierunku zachodnim ciągnie się skalista grań o długości prawie 1 km. W niektórych miejscach szlak turystyczny prowadzi tą granią, ponad przepaścistą ścianą północną, odcinki te można jednak ominąć ścieżką prowadzącą bardziej łagodnym południowym zboczem. Najbardziej eksponowany jest odcinek Rohackiego Konia.
Szczyt uczęszczany był od dawna, m.in. zwiedzał go Juliusz Kossak, Mieczysław Karłowicz, Tytus Chałubiński. Najstarsze odnotowane wejście należy do Pála Kitaibela ok. 1804 r. W 1813 r. Ludwik Zejszner i Göran Wahlenberg zmierzyli jego wysokość barometrycznie. Stromą północną ścianę zdobyli w 1907 r. bracia Walery Goetel i Ferdynand Goetel oraz Tadeusz Pawlewski. Pierwszego wejścia zimowego dokonał w 1911 r. Mariusz Zaruski, Janusz Żuławski z grupą taterników.
Dokładne badania florystyczne przeprowadził w 1880 r. Bolesław Kotula.

</doc>
<doc id="660127" url="https://pl.wikipedia.org/wiki?curid=660127" title="Rohacz Ostry">
Rohacz Ostry

Rohacz Ostry (słow. "Ostrý Roháč", "Roháč") – skalisty, dwuwierzchołkowy szczyt o wysokości 2086 m n.p.m. w słowackich Tatrach Zachodnich, jeden z dwóch Rohaczy. Znajduje się w grani głównej Tatr Zachodnich pomiędzy Rohaczem Płaczliwym, od którego oddzielony jest Rohacką Przełęczą (1962 m), a Wołowcem, od którego oddziela go Jamnicka Przełęcz. Wznosi się ponad Doliną Smutną (górną częścią Doliny Rohackiej) i Doliną Jamnicką. We wschodnim kierunku odbiega od Ostrego Rohacza niski grzbiet Stawiańskiego Wierchu, pomiędzy którym i granią główną znajduje się najwyższe piętro Doliny Jamnickiej – Kocioł Jamnickich Stawów z dwoma Jamnickimi Stawami.
Jest to szczyt o nietypowej dla tego regionu Tatr budowie (ostro opadające ściany, wąska grań, skały krystaliczne – podobnie jak w Tatrach Wysokich). Od szczytu Rohacza Ostrego do Jamnickiej Przełęczy biegnie przez niego grzbietowy, widokowy szlak turystyczny w skalnej scenerii ze stromymi podejściami i licznymi ubezpieczeniami w postaci łańcuchów. Szlak jest miejscami bardzo eksponowany (zwłaszcza w rejonie tzw. Rohackiego Konia) i stąd uchodzi za trudny; wymaga dobrego przygotowania turystycznego oraz odporności na ekspozycję (nie powinni wybierać tej trasy ludzie z lękiem wysokości).
Sama nazwa góry, jak tłumaczył to już XVIII-wieczny słowacko-węgierski polihistor Matej Bel, pochodzi od słowa "rogaty", w czym ujawnia się nawiązanie do dwuwierzchołkowej sylwety góry. Zbudowane z wielkich bloków granitu partie szczytowe Ostrego Rohacza przecięte są szczeliną zwaną Rohacką Szczerbiną. Od przełęczy tej biegnie przecinające cały masyw pęknięcie, w którym ujawniają się mylonity. Wyższy wierzchołek (2086 m) znajduje się po zachodniej stronie Rohackiej Szczerbiny (2073 m); niższy o ponad metr (2085 m) jest wierzchołek wschodni. Wcześniejsze pomiary określały wysokość Rohacza Ostrego na 2072, 2084 lub 2088 m.
Na północnej, bardzo stromej ścianie opadającej do Doliny Smutnej, istnieją drogi wspinaczkowe dla taterników. Po raz pierwszy ścianę tę przeszedł w 1908 r. Walery Goetel z towarzyszami. 26 czerwca 1911 r. podczas wspinaczki północną ścianą zginęło tu dwóch niemieckich wspinaczy z Zabrza: Ludwig Koziczinski i Karl Jenne. Ich zwłoki po kilku dniach znieśli ratownicy TOPR-u pod kierownictwem Mariusza Zaruskiego.
Pierwszego wejścia zimowego na ten szczyt dokonali w marcu 1911 r. (częściowo na nartach) Henryk Bednarski, Józef Lesiecki, Leon Loria, Mariusz Zaruski, Stanisław Zdyb i Janusz Żuławski podczas pierwszego zimowego przejścia grani Rohaczy od Rakonia po Smutną Przełęcz. Zaruski pisał później: "„...biała grań śnieżna, w powietrznej głębi rzucona na podobieństwo mostu między dwoma cyplami wierzchołka. Asekurując się linami, ostrożnie czołgamy się po tym moście bajecznym a cała uwaga każdego z nas skupiona jest w jednym ognisku, w jednym życzeniu: jeżeli most nie wytrzyma mego ciężaru i pode mną się skruszy, mam spadać tak, ażebym nie przechylił się ku żadnej stronie przepaści i na grani pozostał”".

</doc>
<doc id="660131" url="https://pl.wikipedia.org/wiki?curid=660131" title="Pete Postlethwaite">
Pete Postlethwaite

Peter William Postlethwaite (ur. 7 lutego 1946 w Warrington, zm. 2 stycznia 2011 w Shropshire) – brytyjski aktor charakterystyczny.
Życiorys.
Urodził się i dorastał w Warrington w hrabstwie Lancashire w rodzinie rzymskokatolickiej jako czwarte i najmłodsze dziecko Mary Geraldine (z domu Lawless; 1913–2000) i Williama „Billa” Postlethwaite’a (1913–1988). Jego ojciec był bednarzem w Cheshire w Anglii, pracował też jako mechanik drewna i dozorca szkoły. Miał dwie siostry - Annę i Patricię oraz brata Michaela (1944–2006). Uczył się w St Benedict’s RC Junior School i Lymm High School w Lymm w Cheshire. W wieku 11 lat spędził dwa lata w seminarium, a później uczęszczał do St. Mary’s University w Twickenham. Uczył się dramatu w Loreto College w Manchesterze i Bristol Old Vic Drama School. 
Rozpoczął karierę sceniczną w Everyman Theatre w Liverpoolu, Manchester Royal Exchange i prestiżowym Royal Shakespeare Company. W 1975 zadebiutował w serialu BBC "Second City Firsts" jako Duffy. Pojawił się jako klient w Sid’s Cafe w serialu BBC One "Babie lato" ("Last of the Summer Wine", 1978). Szerszej publiczności stał się znany w połowie lat 80., kiedy to zaczął regularnie grać w produkcjach telewizyjnych i filmach kinowych. Ma w swoim dorobku szereg cenionych ról filmowych, zwłaszcza drugoplanowych, często pojawiał się w produkcjach amerykańskich. Steven Spielberg nazwał go „najlepszym aktorem na świecie”. Za rolę Giuseppe Conlona w dramacie Jima Sheridana "W imię ojca" (1993) został w 1994 nominowany do Oscara dla najlepszego aktora drugoplanowego. 
Od 2003 był żonaty z Jacqueline Morrish, z którą miał syna Williama (ur. 1989) i córkę Lily (ur. 1996).
Zmarł 2 stycznia 2011 w wieku 64 lat w szpitalu w Shropshire na raka trzustki.

</doc>
<doc id="660132" url="https://pl.wikipedia.org/wiki?curid=660132" title="Piotr Łukasz Bartynowski">
Piotr Łukasz Bartynowski



</doc>
<doc id="660136" url="https://pl.wikipedia.org/wiki?curid=660136" title="BŻ-1 GIL">
BŻ-1 GIL

BŻ-1 GIL – pierwszy eksperymentalny śmigłowiec polskiej konstrukcji.
Historia.
Śmigłowiec powstał w zakładach doświadczalnych Głównego Instytutu Lotnictwa w Warszawie z inicjatywy dr inż. Zbigniewa Brzoski ówczesnego kierownika Działu Wytrzymałościowo-Konstrukcyjnego. Działalność konstrukcyjna w Dziale, a następnie w Zakładzie Wytrzymałości IL. dotyczyła głównie konstrukcji niekonwencjonalnych lub stanowiących pierwsze w Polsce rozwiązania. Polski przemysł lotniczy został zniszczony po II wojnie światowej, dopiero w 1947 Instytut znalazł siedzibę w wyremontowanych pomieszczeniach wytwórni WS-1 na Okęciu. Dyrektor Instytutu inż. Władysław Fiszdon był jedyną osobą z konstruktorów, która widziała wcześniej śmigłowiec (Sikorsky R-4 w Anglii). Prace rozpoczęto w połowie stycznia 1948 w Dziale Wytrzymałościowo-Konstrukcyjnym GIL, gdzie został wyodrębniony trzyosobowy zespół. Głównym konstruktorem był inż. Bronisław Żurakowski (brat Janusza Żurakowskiego), który zaprojektował wirnik nośny i układ sterowania. Strukturę kadłuba, belki ogonowej, śmigło ogonowe o zmiennym skoku i podwozie zaprojektował inż. Tadeusz Chyliński, a napęd i przekładnię główną dr inż. Zbigniew Brzoska. W projekcie zużytkowano trochę poniemieckich części pozostałych po wojnie, m.in. silnik Hirth i koła wózka startowego szybowca Kranich. Śmigłowiec nie miał początkowo oficjalnej nazwy, jedynie znaki rejestracyjne SP-GIL (pochodzące od skrótu nazwy Instytutu). Z powodu znaków otrzymał on później nazwę Gil, a także oznaczenie BŻ-1, od inicjałów konstruktora. Śmigłowiec był zaprojektowany jako maszyna dwuosobowa, jednak tylko kilka razy wzniósł się z pasażerem, włączając w to próby z pasażerem stojącym na podwoziu. Budową prototypu kierował ówczesny szef warsztatu GIL. inż. Roman Berkowski
Śmigłowiec ukończono w 1949, pierwszy udany lot odbył się 4 kwietnia 1950. W czasie pierwszych lotów śmigłowiec ten pilotował sam konstruktor, Bronisław Żurakowski. Natrafiono na typowe "choroby wieku dziecięcego" – drgania, nieprecyzyjnie działający układ sterownic. Śmigłowiec miał kilka drobnych kraks, w czasie których ulegał licznym uszkodzeniom. W początkowej fazie prób uniósł raz (w sposób niezamierzony) 3 osoby – pilota, Bronisłwa Żurakowskiego i asystujących inżynierów: Chylińskiego i Fiszdona. Po zmianie wirnika nośnego i łopat z giętkich na sztywne oraz zamianie podwozia na inne, o bardzo szerokim rozstawie kół, śmigłowiec rozpoczął nową fazę lotów. Zmniejszony poziom drgań oraz poprawa w układzie kinematycznym sterownic spowodowały wyraźną poprawę właściwości lotnych. Oblatywał go Wiktor Pełka, pilot doświadczalny Instytutu Lotnictwa, będący też kapitanem w liniach lotniczych PLL LOT.
20 lipca 1952 został on zaprezentowany publicznie w czasie pokazu na Okęciu, najprawdopodobniej był to pierwszy publiczny pokaz śmigłowca w krajach Europy Wschodniej. 16 listopada 1953 uległ poważnemu wypadkowi – gdy Wiktor Pełka przeszkalał na ten śmigłowiec Andrzeja Abłamowicza, co czasowo zakończyło program testowy tej konstrukcji. Odbył 169 lotów o łącznym czasie 20 godzin i 21 minut.
W latach 19541955 był eksponatem wystawowym w warszawskim Arsenale.
Został naprawiony w 1956 i był używany do lotów próbnych i porównawczych, których dokonywali piloci doświadczalni wyszkoleni już wcześniej w pilotażu na śmigłowcu SM-1. W sumie latali na nim: Wiktor Pełka, Andrzej Abłamowicz, Ryszard Witkowski, Antoni Śmigiel. W niektórych lotach na pokładzie śmigłowca były 2 osoby.
Śmigłowiec miał małe siły na sterach, był bardzo stateczny, tak w locie, jak i w zawisie, z uwagi na niedużą moc silnika jego osiągi były bardzo uzależnione od warunków otoczenia (temperatury powietrza). 28 czerwca 1957 złamała się przekładnia w ogonie śmigłowca (oryginalnie pochodziła z motocykla z okresu II wojny światowej Zündapp), która okazała się nie do zastąpienia, co zakończyło służbę śmigłowca. W latach 1956–1957 odbył 185 lotów o łącznym czasie 12,5 godziny.
Pod koniec października 1960 r. śmigłowiec został skreślony z rejestru statków powietrznych i przekazany najpierw do Muzeum Techniki w Warszawie, a następnie do Muzeum Lotnictwa w Krakowie. Wskutek złych warunków składowania śmigłowiec został poważnie uszkodzony, ponadto brakowało wielu elementów.
W roku 1987 z inicjatywy koła SIMP przy Instytucie Lotnictwa, powstała idea odrestaurowania śmigłowca. Została ona zrealizowana przez Zakład Doświadczalny Instytutu Lotnictwa. 29 kwietnia 1989 r. nastąpiło przekazanie śmigłowca do Muzeum w Krakowie.
Eksponowany w Muzeum Lotnictwa Polskiego w Krakowie śmigłowiec BŻ-1 GIL jest odbudowanym egzemplarzem.
Konstrukcja.
Dwumiejscowy śmigłowiec doświadczalny.
Kadłub o konstrukcji kratownicowej wykonanej z rur stalowych, przechodzący w belkę ogonową wykonaną ze sklejki. Kabina pilota odkryta. 
Podwozie stałe, trójpunktowe z kółkiem przednim. 
Silnik Hirth HM 504 o mocy 105 KM napędzał wirnik główny z łopatami o konstrukcji drewnianej krytymi sklejką. Śmigło ogonowe dwułopatowe wykonane z drewna wielowarstwowego.

</doc>
<doc id="660140" url="https://pl.wikipedia.org/wiki?curid=660140" title="Dejonizator wody">
Dejonizator wody

Dejonizator wody – urządzenie do produkcji wody ultraczystej. Daje możliwość uzyskania wody o bardzo wysokim poziomie czystości chemicznej i bakteriologicznej. Ma liczne zastosowania w laboratoriach, farmacji, przemyśle i medycynie. 
Działanie dejonizatora opiera się na wykorzystaniu szeregu odmiennych sposobów oczyszczania wody. Najważniejsze to: odwrócona osmoza i podwójna wymiana jonowa oraz filtracja sedymentacyjna, adsorpcja, mikrofiltracja, ultrafiltracja, utlenianie fotochemiczne. Dejonizator cechują niskie koszty eksploatacji i znacznie lepsze parametry wody oczyszczonej niż parametry wody z destylatora.

</doc>
<doc id="660142" url="https://pl.wikipedia.org/wiki?curid=660142" title="Władysław Marek Turski">
Władysław Marek Turski

Władysław Marek Turski (ur. 17 października 1938 w Krakowie, zm. 18 lipca 2013 w Warszawie) – polski informatyk, profesor zwyczajny.
Życiorys.
Z wykształcenia był astronomem (specjalizacja: mechanika nieba), ukończył Moskiewski Uniwersytet Państwowy im. M.W. Łomonosowa (1960). Bezpośrednio po studiach odbył staż w obserwatorium radioastronomicznym w Jodrell Bank w Wielkiej Brytanii. Zapoznał się tam z programowaniem, symulując na komputerze Mercury (wraz ze swoim przełożonym J. G. Daviesem) zjawisko pojawiania się i znikania roju meteorów zwanego Drakonidami związanego z kometą Giacobiniego-Zinnera.
Latem 1961 podjął pracę w Centrum Obliczeniowym PAN (późniejszy Instytut Podstaw Informatyki PAN). W maju 1962 CO PAN otrzymało zakupiony w ZSRR komputer , w kilka tygodni później zostały zakończone prace nad systemem programowania symbolicznego KLIPA (Kod Liczbowej Interpretacji Parametrów Adresowych) dla tej maszyny, prowadzone od 1961 przez zespół w składzie: Marek Greniewski, Jadwiga Empacher, Jadwiga Zdanowska i Ryszard Solich, pod przewodem Turskiego, który wygłosił na ten temat pierwszy informatyczny referat „zza żelaznej kurtyny” na terytorium USA podczas ACM National Conference w Syracuse w 1962. W tymże roku uzyskał na Uniwersytecie Warszawskim stopień naukowy doktora nauk matematyczno-fizycznych, a w 1966 na Akademii Górniczo-Hutniczej w Krakowie stopień doktora habilitowanego nauk technicznych. W 1966 brał udział we wdrożeniu na komputerze Urał-2 dalekopisowego systemu bieżącej analizy danych ze stacji obserwacyjnych w RWPG i obliczania na tej podstawie efemeryd satelitów Ziemi. Jako astronom-informatyk prezentował wyniki podczas obrad COSPAR w Warszawie, gdzie poznał Adriaana van Wijngaardena, jednego z autorów Algolu-60 i głównego autora . Ten kontakt zaowocował powołaniem Turskiego w 1965 na członka Grupy Roboczej 2.1 (IFIP), a w 1966 – na sekretarza naukowego tej grupy. 1965 spędził na zaproszenie prof. S. Gilla w Imperial College of Science and Technology w Londynie, gdzie wykładał metody translacji języków programowania.
Po powrocie z Londynu nadal w ramach CO PAN we współpracy z Elwro brał udział jako projektant (realizacja była dziełem zespołowym, głównie J. Olszewskiego, J. Marońskiego i B. Muchlado-Marońskiej) w tworzeniu systemu operacyjnego SODA (System Operacyjny Dwu-Aktywny) dla ostatniego całkowicie polskiego komputera mainframe Odra 1204. Ukończony jesienią 1967 system umożliwiał jednoczesne konwersacyjne uruchamianie programów i wykonywanie wsadu „gotowych” programów w tle. W amerykańskiej recenzji SODA został uznany za jeden z dwu najciekawszych europejskich systemów operacyjnych, mogących stanowić wzór dla amerykańskich konstruktorów. Systemu ostatecznie nie wdrożono ze względu na zarzucenie przez Elwro produkcji tych maszyn na rzecz maszyn Odra serii 1300 (zgodnych z maszynami ICL serii 1900). Na zaproszenie prof. Silvio Navarro 1968 spędził w USA biorąc udział w realizacji programu dydaktycznego ACM Curriculum-68.
Od 1972 pracował w Instytucie Maszyn Matematycznych MERA, gdzie między innymi zajmował się posadowieniem systemu OS/360 na maszynach Jednolitego Systemu Riad 32.
W wieku 35 lat, w 1973 otrzymał od Rady Państwa tytuł profesora nadzwyczajnego nauk matematycznych.
W 1977 rozpoczął pracę na Uniwersytecie Warszawskim, gdzie był współtwórcą i wieloletnim dyrektorem Instytutu Informatyki, był dziekanem wydziału w latach 1996–1999. Brał udział w drugiej połowie lat sześćdziesiątych XX wieku w pracach nad językami programowania Algol-60 i Algol-68. W konsekwencji gorących dyskusji w łonie Grupy Roboczej 2.1 IFIP zajął się następnie problemami metodyki i inżynierii oprogramowania. W efekcie był aktywny w grupie 2.3 zajmującej się metodyką oprogramowania.
Członek założyciel Polskiego Towarzystwa Informatycznego, a następnie – w latach 1981–1987 – jego pierwszy prezes. Po zakończeniu kadencji otrzymał, jako pierwszy, tytuł członka honorowego PTI. Był również członkiem Polskiego Towarzystwa Matematycznego oraz Polskiego Towarzystwa Astronomicznego. Należał do oraz Brytyjskiego Towarzystwa Informatycznego, które przyznało mu tytuł "Distinguished Fellow" – w ciągu ponad czterdziestu lat tylko dwudziestu siedmiu uczonych i wybitnych przemysłowców otrzymało ten tytuł, wśród nich: Edsger Dijkstra, Grace Hopper, Maurice Wilkes, Andriej Jerszow, Tom Kilburn, Charles Bachman, Anthony Hoare, Gene Amdahl, Donald Knuth, Robin Milner, William Gates, Tim Berners-Lee, David Deutsch, Vint Cerf.
Autor książek i artykułów naukowych i popularyzatorskich, felietonista popularnych czasopism informatycznych "PCkurier" i "Teleinfo" oraz miesięcznika "Wiedza i Życie" (pod pseudonimem X. Rut). Wykładowca ("visiting professor") w ośrodkach naukowych USA, Kanady, RFN, Wielkiej Brytanii, NRD. Naukowy przewodniczący Światowego Kongresu Informatyki w Toronto w roku 1977. Członek zespołów redakcyjnych międzynarodowych czasopism naukowych z zakresu informatyki: "Acta Informatica", "Information Processing Letters", "Annals of Computer History" i innych. Gość specjalny ("keynote speaker") konferencji na całym świecie.
W filmie Krzysztofa Zanussiego "Iluminacja" (1972) w krótkim epizodzie zagrał samego siebie.
Życie prywatne.
Syn rektora UW Stanisława Turskiego, brat fizyka Łukasza Turskiego. Jego syn Marcin, absolwent UW, również został informatykiem. Pochowany na Cmentarzu Wojskowym na Powązkach.
Nagrody i odznaczenia.
Otrzymał wielokrotnie Nagrodę Ministra Nauki, Szkolnictwa Wyższego i Techniki, Nagrodę Sekretarza Naukowego PAN, Medal Komisji Edukacji Narodowej, Nagrodę IFIP „Silver Core” w 1974, Nagrodę PIIT w 2003.
Był odznaczony Krzyżem Oficerskim i Komandorskim (2005) Orderu Odrodzenia Polski.

</doc>
<doc id="660149" url="https://pl.wikipedia.org/wiki?curid=660149" title="Bałta (topór)">
Bałta (topór)

Bałta - topór bojowy, wywodzący się najprawdopodobniej z Bliskiego Wschodu. Bałta posiada duże i szerokie ostrze o kształcie półksiężyca lub rzadko półkola, osadzone na dużym toporzysku z drewna bądź metalu. Używany był zarówno do rzucania, jak i do walki wręcz. Często był ozdabiany grawerowanymi ornamentami. Używany był od XV do XVII wieku.

</doc>
<doc id="660151" url="https://pl.wikipedia.org/wiki?curid=660151" title="Wadium">
Wadium

Wadium (z a. , , , ) – określona suma pieniędzy lub zabezpieczenie jej zapłaty (np. gwarancja, poręczenie) składane w poczet zabezpieczenia dotrzymania warunków postępowania prowadzącego do zawarcia umowy (w szczególności przetargu lub aukcji) oraz zabezpieczenie samego zawarcia tej umowy. Stanowi wyraz zabezpieczenia interesów organizatora przed niesolidnym oferentem czy ofertą złożoną w celu „rozbicia przetargu”.
Inaczej wadium jest dodatkowym zastrzeżeniem pieniężnym, które może być zawarte w warunkach aukcji lub przetargu przez organizatora. 
Zastrzeżenie to, o ile zostało wprowadzone (gdyż nie jest obowiązkowe), wyznacza dalszy tok postępowania aukcji bądź przetargu i wiąże ich uczestników. Według art. 704 § 1 KC wysokość wadium wskazują warunki aukcji albo przetargu – zwykle jest to określony procent sumy pieniężnej od wartości przedmiotu licytowanego. Suma ta zazwyczaj jest uiszczona gotówką, niekiedy może być ona zabezpieczona przez udzielenie poręczenia. Podmiot, który wpłacił bądź zabezpieczył wadium, staje się czynnym uczestnikiem aukcji albo przetargu. Podmiot, który nie wpłacił bądź nie zabezpieczył wadium, nie bierze udziału w aukcji albo przetargu.
Art. 704 § 2 KC mówi, iż po zakończeniu przetargu bądź aukcji (zawarciu zamierzonej umowy) organizator jest obowiązany zwrócić uczestnikom uiszczone wadia natomiast, gdy zostały one zabezpieczone, poręczenie to wygasa z mocy ustawy. Wyjątkiem jest sytuacja, w której nie doszło do realizacji umowy. Jeżeli powstała ona wskutek winy uczestnika, tzn. gdy uchyla się on od zawarcia umowy, mimo iż jego oferta została wybrana – organizator może zachować wadium dla siebie lub dochodzić zaspokojenia sumy wadium z tytułu poręczenia. Jeżeli powstała ona wskutek winy organizatora, tzn. gdy uchyla się on od zawarcia umowy z uczestnikiem, którego oferta została wybrana – uczestnik może żądać zwrotu podwójnej wysokości wadium bądź w inny sposób domagać się naprawienia szkody.

</doc>
<doc id="660153" url="https://pl.wikipedia.org/wiki?curid=660153" title="Zenon Książek">
Zenon Książek

Zenon Książek (ur. 27 września 1931 w Dębicy) – polski piłkarz i trener. Wychowanek Wisłoki Dębica. Przez większość kariery był związany ze Stalą Mielec.
Życiorys.
Treningi rozpoczął w Wisłoce już w latach szkolnych. Maturę zdał w 1950 w Liceum Ogólnokształcącym im. W.Jagiełły w Dębicy. Następnie ukończył AWF w Krakowie w 1954 i otrzymał tytuł magistra wychowania fizycznego. Po studiach pracował jako nauczyciel wychowania fizycznego w Technikum Mechanicznym w Dębicy i kontynuował grę w Wisłoce jako zawodnik i trener. W 1955 został zatrudniony w WSK Mielec i przeniósł się do Stali Mielec. Uczestniczył w historycznym awansie Stali do II ligi. W 1959 wrócił do Dębicy i był grającym trenerem Stali Dębica.
Karierę zawodniczą zakończył w 1965, pracował jednak nadal jako trener. W 1964 otrzymał uprawnienia trenera klasy II, a w 1971 trenera klasy I. Pracował w Unii Tarnów, najpierw jako trener młodzieży, a następnie jako trener pierwszej drużyny grającej w II lidze. W latach 1966–1972 pracował jako drugi trener reprezentacji juniorów, a w 1973 prowadził młodzieżową reprezentację Polski do lat 21, z którą zdobył III miejsce na "Światowym Festiwalu Młodzieży i Studentów w Berlinie". W sezonie 1973/74 został trenerem ówczesnego mistrza Polski – Stali Mielec. Zdobył z nią 3. miejsce w sezonie 73/74 i wicemistrzostwo w sezonie 74/75. Następnie zajął się szkoleniem zespołów młodzieżowych Stali. W 1978 ponownie objął stanowisko trenera I drużyny i zdobył z nią 3. miejsce w 1979. W okresie 1980-82 został skierowany do Tunezji, gdzie trenował piłkarzy L’Etoile Sportive du Sahole Susa. Po zakończeniu kontraktu powrócił do Mielca na stanowisko kierownika wyszkolenia Stali. W latach 1986–1987 ponownie prowadził I drużynę Stali. Od 1990 zajął się juniorami Stali, z którymi czterokrotnie zdobył mistrzostwo okręgu rzeszowskiego oraz dwukrotnie 5. miejsce w finałach Mistrzostw Polski. Trenował także juniorów reprezentujących Okręg Podkarpacki w ogólnopolskich rozgrywkach o Puchar im. Kazimierza Deyny.
W latach 1975–1978 był wykładowcą w Punkcie Konsultacyjnym AWF w Mielcu. Organizował także kursy instruktorów piłki nożnej. Pełnił funkcję zastępcy przewodniczącego Rady Trenerów Podkarpackiego OZPN w Rzeszowie. Za wybitne osiągnięcia w pracy trenerskiej odznaczono go m.in. Złotym Krzyżem Zasługi, Złotą Odznaką PZPN, Złotą Odznaką 75-lecia PZPN, Odznaką „Zasłużony Trener”, Złotą Odznaką „Zasłużony Działacz Kultury Fizycznej”.

</doc>
<doc id="660155" url="https://pl.wikipedia.org/wiki?curid=660155" title="Soryt (zoologia)">
Soryt (zoologia)

Soryt – forma rozwojowa, prawdopodobnie partenogenetyczna, gąbek morskich. Powstaje z jednego archeocytu, który otacza się komórkami odżywczymi i wydostaje się na zewnątrz organizmu macierzystego, gdzie tworzy pływającą larwę. Osłonka sorytu ma mniej skomplikowaną budowę niż u gemuli.

</doc>
<doc id="660157" url="https://pl.wikipedia.org/wiki?curid=660157" title="Stanisław Kostka Zwoliński">
Stanisław Kostka Zwoliński

Stanisław Kostka Zwoliński (ur. 1804, zm. 29 września 1877) – duchowny katolicki, wikariusz generalny, administrator w archidiecezji warszawskiej w latach 1866-1872.
Życiorys.
Od 1845 był kanonikiem honorowym płockim i sędzią surogat. Od 1861 był kustoszem archikatedralnym i proboszczem w kościele Matki Bożej Loretańskiej na warszawskiej Pradze. W latach 1861–1864 był członkiem Rady Stanu Królestwa Polskiego. W 1865 został kanonikiem warszawskim i sędzią surogat. Będąc wikariuszem generalnym w okresie od 4 kwietnia 1866 do 28 października 1872 był administratorem archidiecezji warszawskiej w zastępstwie nieobecnego metropolity Felińskiego.
Został odznaczony orderami św. Anny i Stanisława I klasy.
Został pochowany w mogile zbiorowej księży emerytów Warszawskiej Kapituły Metropolitalnej na cmentarzu Powązkowskim w Warszawie (kw. 107–VI–23/30).

</doc>
<doc id="660159" url="https://pl.wikipedia.org/wiki?curid=660159" title="Symulator">
Symulator



</doc>
<doc id="660166" url="https://pl.wikipedia.org/wiki?curid=660166" title="Adam Paszkowicz">
Adam Paszkowicz

Adam Tomasz Paszkowicz (ur. 1784, zm. 1834) – duchowny rzymskokatolicki, wikariusz kapitulny archidiecezji warszawskiej w latach 1831–1833, wikariusz kapitulny diecezji krakowskiej w latach 1833–1834.
Życiorys.
Od 1818 był kanonikiem krakowskim. W 1828 został archidiakonem metropolity warszawskiego. W okresie od 11 marca 1831 do 17 października 1833 piastował urząd wikariusza kapitulnego archidiecezji warszawskiej. Następnie do 1834 administrował diecezją krakowską w Królestwie Polskim z siedzibą w Kielcach.

</doc>
<doc id="660170" url="https://pl.wikipedia.org/wiki?curid=660170" title="Jasło (stacja kolejowa)">
Jasło (stacja kolejowa)

Jasło – stacja kolejowa w Jaśle, w województwie podkarpackim, w Polsce. Główny węzeł kolejowy na południu województwa podkarpackiego. Ze stacji wychodzą linie w stronę Stróż, Rzeszowa, Zagórza i dalej na Słowację i Ukrainę. Stacja i perony są w pełni zelektryfikowane w kierunku Stróż i Jasło Towarowa.
W roku 2017 stacja obsługiwała 100–149 pasażerów na dobę.
Od 1 kwietnia 2010 r. Jasło było stacją początkową i końcową dla 1 pary pociągów osobowych relacji: Jasło-Rzeszów Główny oraz stacją pośrednią dla pociągów relacji:
Od 14 grudnia 2014 po kilku latach przerwy do Jasła wróciły pociągi dalekobieżne, były to pociągi PKP Intercity TLK „Monciak” (obecnie „Karpaty”) kursujące z Gdyni Głównej przez Warszawę, Kraków, Rzeszów, Jasło do Zagórza.
Jasło-Rzeszów.
1 października 2017.r uruchomiono połączenia Kraków – Gorlice-Jasło obsługiwanego przez Koleje Małopolskie z wykorzystaniem nowych pociągów typu „Impuls”.
11 marca 2018 roku trasa Jasło–Zagórz obsługiwana jest przez SKPL na zlecenie PKP Intercity, zastępując pociągi TLK Karpaty i TLK Małopolska.
Od 13 grudnia 2020 roku stacja obsługuje ww. weekendowe połączenia Kolei Małopolskich relacji Kraków - Jasło, pociągi regionalne spółki Polregio w relacjach Jasło - Sanok, Jasło - Rzeszów, Gorlice - Rzeszów, Sanok - Rzeszów oraz wakacyjny Rzeszów - Medzilaborce, a także dwie pary codziennych pociągów dalekobieżnych PKP Intercity - TLK Wetlina i TLK Bieszczady relacji Zagórz - Kraków, obsługiwane spalinowym zespołem trakcyjnym SN84 należącym do SKPL.

</doc>
<doc id="660173" url="https://pl.wikipedia.org/wiki?curid=660173" title="Sons of Northern Darkness">
Sons of Northern Darkness

Sons of Northern Darkness – siódmy album norweskiego blackmetalowego zespołu Immortal. Został wydany 5 lutego 2002 roku przez wytwórnię płytową Nuclear Blast.
Według danych z kwietnia 2002 album sprzedał się w nakładzie 3,223 egzemplarzy na terenie Stanów Zjednoczonych.
Lista utworów.
DVD ("Live at BB Kings Club New York 2003", dodatek do reedycji z 2005 roku).
Nagranie pochodzi z koncertu, który odbył się w ramach Metal Gods Tour w klubie B.B. Kings w Nowym Jorku, Stany Zjednoczone.

</doc>
<doc id="660181" url="https://pl.wikipedia.org/wiki?curid=660181" title="Komórki Langerhansa">
Komórki Langerhansa



</doc>
<doc id="660184" url="https://pl.wikipedia.org/wiki?curid=660184" title="Edward Czarnecki">
Edward Czarnecki

Edward Czarnecki (ur. 1774 w Szczucinie, zm. 5 marca 1831 w Warszawie) – duchowny rzymskokatolicki, pijar, wolnomularz, kanonik płocki i warszawski, wikariusz kapitulny archidiecezji warszawskiej w latach 1829–1831, kustosz warszawskiej kapituły katedralnej w 1829 roku, referent sekcji duchowieństwa rzymskokatolickiego Rady Ogólnej Komisji Rządowej Wyznań Religijnych i Oświecenia Publicznego w 1830 roku.
Życiorys.
Urodził się w Szczucinie w rodzinie Katarzyny z Danowskich i Marcina Czarneckich. Współorganizował szkolnictwo w Księstwie Warszawskim. W latach 1809–1815 piastował stanowisko rektora kolegium zakonnego w Warszawie. Od 1809 był członkiem Towarzystwa Warszawskiego Przyjaciół Nauk, a od 1810 również Towarzystwa do Ksiąg Elementarnych. W 1816 został kanonikiem płockim, a w 1820 – warszawskim. Od 1826 był kustoszem kapituły metropolitalnej archidiecezji warszawskiej. Od 17 grudnia 1829 do 5 marca 1831 był wikariuszem kapitulnym archidiecezji warszawskiej.
Był członkiem kapituły Rycerze Gwiazdy z loży wolnomularskiej Bracia Zjednoczeni, kandydat na urząd Wielkiego Wschodu Narodowego Polski w 1813.
Zmarł wieczorem 5 marca 1831 w swoim mieszkaniu przy Kanonii w Warszawie.

</doc>
<doc id="660201" url="https://pl.wikipedia.org/wiki?curid=660201" title="Anna Freud">
Anna Freud

Anna Freud (ur. 3 grudnia 1895 w Wiedniu, zm. 9 października 1982 w Londynie) – najmłodsza córka Sigmunda i Marthy Freudów, austriacko-brytyjska terapeutka dziecięca. Członkini Wiedeńskiego Instytutu Psychoanalizy od roku 1922 i jego dyrektorka w latach 1925–1938, od 1959 r. honorowa członkini Amerykańskiej Akademii Sztuki i Nauki.
Rozwijała teorię psychoanalityczną swego ojca, koncentrując się na psychologii ego i mechanizmach obronnych osobowości. Wniosła twórczy wkład w teorię relacji z obiektem poprzez dyskusję nad rozwojem dziecka z Margaret Mahler.

</doc>
<doc id="660206" url="https://pl.wikipedia.org/wiki?curid=660206" title="Passus">
Passus



</doc>
<doc id="660209" url="https://pl.wikipedia.org/wiki?curid=660209" title="Urodzeni mordercy">
Urodzeni mordercy

Urodzeni mordercy (tytuł oryginalny "Natural Born Killers") – amerykański film fabularny z 1994 roku w reżyserii Olivera Stone’a, na podstawie historii Quentina Tarantino. 
W role główne wcielili się Woody Harrelson i Juliette Lewis. Film wzbudził wiele kontrowersji na całym świecie, jednak jest również określany jako kultowy i niepowtarzalny. Film ten bardzo różni się od innych dzieł Olivera Stone’a (oprócz "U-Turn" z 1997 roku). Pomimo iż scenariusz należący pierwotnie do Quentina Tarantino został przetworzony, film jest zdecydowanie bardziej podobny (stylistycznie) do jego filmów.
Opis fabuły.
Mickey (Woody Harrelson) i Mallory (Juliette Lewis) Knox są parą kochanków. Podróżują przez Stany Zjednoczone fikcyjną drogą nr 666 dokonując brutalnych morderstw na przypadkowo spotkanych, niewinnych ludziach. Zostawiają zawsze jednego żywego świadka, aby opowiedział o tym, co zobaczył. Media śledzą i relacjonują ich dokonania. Mickey i Mallory stają się bohaterami i idolami nowej generacji.

</doc>
<doc id="660211" url="https://pl.wikipedia.org/wiki?curid=660211" title="Andrzejów (Lisowice)">
Andrzejów (Lisowice)

Andrzejów – miejscowość w Polsce położona w województwie śląskim, w powiecie lublinieckim, w gminie Pawonków, część wsi Lisowice.
W latach 1975–1998 miejscowość administracyjnie należała do województwa częstochowskiego
Autochtoniczna, używana ciągle nazwa brzmi "Handrystol" (z niem. "Andreasthal"). Osada założona w czasie kolonizacji fryderycjańskiej na gruntach miejscowości Lisowice.

</doc>
<doc id="660212" url="https://pl.wikipedia.org/wiki?curid=660212" title="Reprezentacja Niemiec w koszykówce mężczyzn">
Reprezentacja Niemiec w koszykówce mężczyzn

Reprezentacja Niemiec w koszykówce mężczyzn – drużyna, która reprezentuje Niemcy w koszykówce mężczyzn. Mistrzowie Europy z 1993 roku, wicemistrzowie z 2005. W 2002 roku sięgnęli po brązowy medal mistrzostw świata. Aktualnym trenerem jest Emir Mutapčić.
W rankingu FIBA (stan na 22 września 2013) jest na 14. miejscu.
Udział w imprezach międzynarodowych.
Aktualna drużyna jest uważana za następcę reprezentacji Niemiec Zachodnich.
Aktualna drużyna jest uważana za następcę reprezentacji Niemiec Zachodnich.

</doc>
<doc id="660214" url="https://pl.wikipedia.org/wiki?curid=660214" title="USS Ticonderoga">
USS Ticonderoga

Okręty US Navy o nazwie USS "Ticonderoga", upamiętniającej zdobycie fortu Ticonderoga 10 maja 1775 przez Ethana Allena, Benedicta Arnolda i Green Mountain Boys.

</doc>
<doc id="660218" url="https://pl.wikipedia.org/wiki?curid=660218" title="Szumsk (miasto)">
Szumsk (miasto)

Szumsk (ukr. Шумськ) – miasto na Ukrainie, w obwodzie tarnopolskim w rejonie krzemienieckim, była siedziba rejonu szumskiego, do 1945 w Polsce, w województwie wołyńskim, w powiecie krzemienieckim, siedziba gminy Szumsk.
Historia.
Szumsk jest jedną z najwcześniej wzmiankowanych miejscowości na Wołyniu (1149). W 1637 roku założono tu klasztor bazylianów, zniszczony wraz z całym miastem podczas powstania Chmielnickiego. W 1715 roku Stanisław Maliński ufundował klasztor franciszkanów, po powstaniu listopadowym skasowany; kościół klasztorny zamieniono na cerkiew prawosławną.
W okresie międzywojennym miejscowość była siedzibą gminy Szumsk. Miasteczko było zamieszkane głównie przez ludność żydowską (70%), która została wymordowana przez Niemców z pomocą ukraińskiej policji 8 sierpnia 1942 roku podczas likwidacji getta; za miastem znajduje się zbiorowa mogiła 1792 rozstrzelanych mieszkańców.
W nocy z 20 na 21 marca 1943 na Szumsk napadła bojówka złożona ze zbiegłych policjantów ukraińskich i banderowców, wywlekając z domów kilku Polaków i zabijając na terenie byłego getta. Miasto stało się schronieniem dla około 3 tys. Polaków uciekających z wiosek przed rzeziami UPA; wsie gminy w znacznej części były polskie. Niemcy utworzyli w Szumsku oddział policji złożony z Polaków, który dawał ochronę uchodźcom.
Armia Czerwona zajęła Szumsk 26 lutego 1944 roku. Polacy zostali ekspatriowani z miasta w maju 1945 roku.
Po wojnie ludność ukraińska została poddana represjom, liczne wywózki na wschód, procesy upowców.

</doc>
<doc id="660219" url="https://pl.wikipedia.org/wiki?curid=660219" title="Edward Braddock">
Edward Braddock

Edward Braddock III (ur. ok. 1695 w Szkocji, zm. 13 lipca 1755 niedaleko Great Meadows, obecnie stan Pensylwania) – brytyjski generał, dowódca wojsk angielskich w bitwie nad Monongahelą w czasie wojny Indian z Francuzami.
Braddock urodził się ok. 1695 roku w Szkocji. Nieznana jest ani dokładna data ani miejsce urodzenia. Był synem Edwarda Braddocka II, kapitana elitarnych jednostek Coldstream Guards, jego matka zmarła zaraz po porodzie. Edward Braddock III również został przeznaczony do zawodowej służby wojskowej. Naukę pobierał w najprawdopodobniej w elitarnej Royal College of St. Peter at Westminster. W 1710 roku został przyjęty do oddziałów Coldstream Guards w stopniu chorążego. Większość służby spędził w Anglii nie biorąc udziału w żadnej kampanii wojennej.
W 1743 roku awansował na stopień drugiego majora Coldstream Guards. W 1747 roku towarzyszył admirałowi Richardowi Lestock w wyprawie wojskowej na kontynencie. W latach 1746-1748, w drugiej fazie wojny o sukcesję austriacką, służył w Holandii, gdzie brał udział w bitwie pod Bergen op Zoom. W 1753 roku został mianowany pułkownikiem i głównodowodzącym czternastego Regimentu Piechoty na Gibraltarze, przez co objął dowodzenie jednym z najważniejszych strategicznie punktów w całej Europie.
W 1754 roku dotarły do Londynu wiadomości o konflikcie w dolinie rzeki Ohio i bitwie na Great Meadows (niedaleko obecnego Uniontown, w stanie Pensylwania). Król Jerzy II za zgodą Parlamentu zdecydował o wysłaniu ekspedycji wojskowej. Jej dowodzenie otrzymał Braddock wraz z awansem na stopień generała-majora Coldstream Guards. Braddock objął dowodzenie nad 44 i 48 Regimentem Piechoty, które stanowiły podstawę ekspedycji, oddziały wyruszyły w połowie grudnia 1754 roku z Irlandii. 20 lutego 1755 Braddock zszedł na ląd w Wirginii w Hampton. Od 10 maja do 7 czerwca 1755 roku stacjonował w Fort Cumberland (obecnie Cumberland w stanie Maryland) przygotowując wyprawę do fortu du Quesne (ang. fortu Pitt, obecnie Pittsburgh w stanie Pensylwania). 9 lipca 1755 dowodził w przegranej bitwie pod Monongahelą. 12 lipca 1755 roku przekazał dowodzenie ekspedycją na ręce Thomasa Dunbara. W wyniku odniesionych ran zmarł 13 lipca 1755 roku. W nocy z 13 na 14 lipca został pochowany z honorami przez Jerzego Waszyngtona w nie oznakowanym grobie niedaleko Great Meadows. W 1804 roku 2 km od Great Meadows odnaleziono domniemane szczątki generała w trakcie prac nad budową drogi, zostały one ekshumowane i przeniesione w inne miejsce, w roku 1913 postawiono monument upamiętniający E. Braddocka.

</doc>
<doc id="660220" url="https://pl.wikipedia.org/wiki?curid=660220" title="Plac Konstytucji 3 Maja w Radomiu">
Plac Konstytucji 3 Maja w Radomiu

Plac Konstytucji 3 Maja – centralny plac Radomia, położony w dzielnicy Śródmieście. Usytuowany u zbiegu ulicy Żeromskiego z ulicami Piłsudskiego i Focha.
Historia.
Plac zaprojektowany w 1846 wytyczono w 1875 przy okazji budowy cerkwi św. Mikołaja (po przebudowie w latach 1925–1930 kościół garnizonowy św. Stanisława). Powstał on zamiast przewidzianego w planie regulacyjnym Radomia z 1822 roku placu, usytuowanego na skrzyżowaniu ulic Sienkiewicza i Piłsudskiego.
Nazwa.
Nazwa placu wielokrotnie ulegała zmianom:
Architektura.
Dominującym typem zabudowy są reprezentacyjne kamienice mieszczańskie z XIX i I połowy XX wieku. Charakterystyczny elementem placu jest neobarokowa bryła kościoła garnizonowego św. Stanisława, przebudowanego w latach 1925–1930 z cerkwi pw. św. Mikołaja wraz z Grobem Nieznanego Żołnierza, usytuowanym przed frontonem świątyni od strony ulicy Żeromskiego.
Spośród pozostałej zabudowy wyróżniają się:
Północną pierzeję placu tworzą budynki usytuowane przy ulicy Żeromskiego:
W rejestrze zabytków Narodowego Instytutu Dziedzictwa wpisane są poniższe obiekty, których adresem jest plac Konstytucji 3 Maja:
Pomniki.
Przed kościołem garnizonowym znajduje się Grób Nieznanego Żołnierza – pomnik w kształcie płyty zbudowany w 1925 roku, zniszczony w czasie okupacji niemieckiej, odbudowany w 1995 roku. We wschodniej części placu, w pobliżu ulicy Żeromskiego, znajduje się pomnik Leszka Kołakowskiego, zaś w zachodniej pomnik Witolda Gombrowicza.

</doc>
<doc id="660224" url="https://pl.wikipedia.org/wiki?curid=660224" title="Edward FitzRoy">
Edward FitzRoy

Edward Algernon FitzRoy (ur. 24 lipca 1869, zm. 3 marca 1943) – brytyjski polityk, młodszy syn Charlesa FitzRoya, 3. barona Southampton i Ismanii Catherine Nugent. W młodości pełnił funkcję Page of Honour na dworze królowej Wiktorii.
W latach 1896-1921 zasiadał w Radzie Hrabstwa Northamptonshire. W 1900 r. został wybrany do Izby Gmin z okręgu Northamptonshire South. W Izbie zasiadał do 1906 r. Cztery lata później został ponownie wybrany w tym samym okręgu. Podczas I wojny światowej, jako członek Parlamentu ("Member of Parliament", MP) brał udział w walkach we Francji jako kapitan 1. Regimentu Life Guards i został ranny w pierwszej bitwie pod Ypres.
W 1918 r. został ponownie wybrany do Parlamentu z okręgu Daventry. W 1923 r. został Speakerem Izby Gmin. Urząd ten pełnił aż do śmierci. W 1931 r. został doktorem prawa Uniwersytetu Cambridge, zaś w 1934 r. Honorowym Doktorem Prawa Cywilnego Uniwersytetu Oksfordzkiego. Był również członkiem Tajnej Rady.
19 listopada 1891 r. poślubił Muriel Douglas-Pennant, późniejszą 1. wicehrabinę Daventry (8 sierpnia 1869 - 1962), córkę podpułkownika Archibalda Douglas-Pennanta i Harriet Elli Gifford, córki Roberta Gifforda, 2. barona Gifford. Edward i Muriel mieli razem trzech synów i córkę:

</doc>
<doc id="660225" url="https://pl.wikipedia.org/wiki?curid=660225" title="Łanowce (rejon krzemieniecki)">
Łanowce (rejon krzemieniecki)

Łanowce (ukr. Ланівці) – miasto na Ukrainie nad rzeką Żyrak (ukr. Жирак) dopływ rzeki Horyń, w obwodzie tarnopolskim, w rejonie krzemienieckim.
Znajduje tu się stacja kolejowa Łanowce, położona na linii Szepetówka – Tarnopol.
Historia.
Miasto lokowane było w roku 1444, kiedy to protoplasta rodziny Jełowickich, Paszko Bożeniec Jełowicki, otrzymał nadanie miejscowości Łanowce od Kazimierza Jagiellończyka. Historyk Teodor Żychliński, określa dom Jełowickich jako: "jeden z najdawniejszych na Wołyniu, spokrewniony z najstarszymi rodami z tego regionu".. 
Miejscowość Łanowce w roku 1545 uzyskało prawa miejskie. Przechodząc z pokolenia na pokolenie Jełowickich, znalazła się w połowie XVI wieku w posiadaniu potomka Paszka – Hniewosza, syna Iwana. O wydarzeniu tym świadczy zachowany dokument przyznania miejscowości przez króla Zygmunta II Augusta w 1565 roku. Od tego momentu miejscowość Łanowce należała do rodu Jełowickich aż do 1868 roku"". Do roku 1795 znajdowało się w granicach I Rzeczypospolitej w województwie wołyńskim. Dobra łanowieckie z przyległymi wsiami należały do rodziny Jełowickich do licytacji w 1868, następnie do Wiśniowieckich, Mniszchów, a pod koniec XIX wieku do Rzewuskich.
W okresie międzywojennym w miejscowości stacjonowała kompania graniczna KOP „Łanowce”.
Od 1921 do 1924 Łanowce leżały w gminie Białozórka, w latach 1924–1939 w gminie Łanowce, w powiecie krzemienieckim, w województwie wołyńskim, w Polsce.
Po wkroczeniu Niemców w 1941 r. w Łanowcach miał miejsce antysemicki pogrom dokonany przez ludność ukraińską. Zginęło 60 Żydów. W lutym 1942 r. utworzono tam getto, "zlikwidowane" w sierpniu 1942 r. przez Niemców i policję ukraińską. W lipcu 1943 r. w miasteczku doszło do pogromu ludności polskiej, liczby ofiar nie udało się ustalić. 4 lutego 1944 w miejscowym kościele zostało zamordowanych przez upowców 11 Polaków, w tym Ryszard Andrzej Wadas, chrześniak marszałka Rydza-Śmigłego. Wcześniej, podczas próby ewakuacji do Wiśniowca zginęło 129 osób.
W 1989 liczyło 9318 mieszkańców. Do 2013 liczba mieszkańców spadła do 8752.
W 1997 roku ZSZ № 31 została zlikwidowana.
Do 2020 siedziba władz rejonowych rejonu łanowieckiego.

</doc>
<doc id="660227" url="https://pl.wikipedia.org/wiki?curid=660227" title="Monarchianizm">
Monarchianizm

Monarchianizm (gr. μόνος Αρχή jedna zasada) – heterodoksalny nurt doktrynalny, który rozwinął się pod koniec II wieku. Zakładał jedność Bożej substancji i osoby ontycznej. Wyróżnia się dwie odmiany monarchianizmu:
Adopcjaniści twierdzili, iż Chrystus był jedynie człowiekiem, natchnionym przez Ducha Świętego. Modaliści natomiast zacierali różnice pomiędzy Ojcem, Synem i Duchem Świętym.
Dwoistość monarchianizmu.
Monarchianizm składa się z dwóch form nauczania: adopcjanizm i modalizm. Choć są one diametralnie różne, zostały połączone przez historyków Kościoła w jeden nurt pod wspólną nazwą. Zaklasyfikowanie obu form do monarchianizmu wynika z głoszonych przez wyznawców idei Boskiej jedności (monarchii). Po raz pierwszy opisania adopcjanizmu i modalizmu jako odmian monarchianizmu podjął się w połowie III wieku Nowacjan. Objaśniał on, że twórcy obu poglądów próbowali na swój sposób wytłumaczyć i zachować dogmat o jedności Bożej.
Adopcjanizm.
Adopcjanizm, zwany też dynamicznym monarchianizmem, był poglądem, opierającym się na rozumie. Jego wyznawcy darzyli poważaniem Arystotelesa i Euklidesa oraz współczesnego im Galena. Idee adopcjanizmu zostały upowszechnione w ostatniej dekadzie II wieku przez uczonego bizantyjskiego, handlarza skórą, Teodota. Utrzymywał on, że Chrystus był cnotliwym człowiekiem, który po zstąpieniu na niego Ducha Świętego podczas chrztu w Jordanie potrafił czynić cuda. Niektórzy wyznawcy adopcjanizmu wierzyli, że stał się Bogiem po zmartwychwstaniu. Swoje poglądy Teodot opierał na wierszu 15 rozdziału 18 Księgi Powtórzonego Prawa oraz na wierszu 35 rozdziału 1 Ewangelii Łukasza. Adopcjanizm został potępiony przez papieża Wiktora I.
Modalizm.
Modalizm oparty był na koncepcji patrypasjanistycznej. Istnieją dwa nurty modalizmu: właściwy monarchianizm i sabelianizm.
Właściwy monarchianizm.
Wczesny modalizm był jednym z nurtów monarchianizmu. Współcześni nazywali go właściwym monarchianizmem. Zapoczątkował go Noetus ze Smyrny, który uważał, że Ojciec cierpiał wraz z Synem, dlatego niemożliwy jest podział w Bogu. Jego uczniowie głosili, że Bóg jest uniwersalną monadą i łączy w sobie sprzeczne cechy (np., śmiertelność i nieśmiertelność). W kolejnej fazie rozwoju modaliści uważali, że Słowo nie istnieje samodzielnie. Tym, który narodził się z Dziewicy, umarł i zmartwychwstał, a następnie zstąpił w postaci Ducha Świętego, był Ojciec. W tej fazie rozwoju modaliści zbliżyli się do poglądów adopcjanizmu.
Sabelianizm.
Sabelianiści, czyli wyznawcy późnego modalizmu, twierdzili, że Bóstwo jest monadą, wyrażającą się w trzech działaniach. Pogląd ten został zapoczątkowany przez Sabeliusza. Tłumaczył on jedność Boga za pomocą analogii słońca, tj. ciała, które emanuje światłem i ciepłem. Istotą Bóstwa jest Ojciec, natomiast Syn i Duch Święty są sposobami jego samowyrażania się. Jedynym Bogiem jest Ojciec, który narodził się jako Syn, a następnie pojawił się jako Duch Święty.

</doc>
<doc id="660230" url="https://pl.wikipedia.org/wiki?curid=660230" title="Wicehrabia Daventry">
Wicehrabia Daventry

Wicehrabiowie Daventry 1. kreacji (parostwo Zjednoczonego Królestwa)
Następca 4. wicehrabiego Daventry: Humphrey John FitzRoy Newdegate

</doc>
<doc id="660233" url="https://pl.wikipedia.org/wiki?curid=660233" title="Cmentarz przy ulicy Wróblewskiego w Katowicach">
Cmentarz przy ulicy Wróblewskiego w Katowicach

Cmentarz przy ulicy Wróblewskiego w Katowicach − najstarsza nekropolia miasta, zlokalizowana w dzielnicy Bogucice, przy ulicy Walerego Wróblewskiego i ulicy Podhalańskiej.
Cmentarz parafialny.
Pierwsza wzmianka o cmentarzu pojawiła się w 1598, w protokole wizytacji parafii bogucickiej, sporządzonym przez ks. Kazimierskiego. Nekropolia została usytuowana na górce w Bogucicach wokół drewnianego kościółka. Fragment protokołu wizytacji z 1598:
Do dzisiejszych czasów przetrwały nagrobki z XIX wieku (najstarszy to grób Bartłomieja Kulerskiego, zmarłego 12 stycznia 1825). Na cmentarzu znajduje się kaplica cmentarna z 1910. Cmentarz funkcjonuje jako regularny po likwidacji cmentarza przykościelnego w 1894, spowodowanej budową nowej świątyni.
Mogiły powstańcze
Pośrodku głównej alei cmentarnej zlokalizowany jest krzyż na neogotyckim cokole, z figurką Matki Boskiej Bolesnej. Pod figurką znajduje się inskrypcja:
Cmentarz bonifraterski.
Cmentarz bonifraterski założono w 1874 bezpośrednio przy cmentarzu parafialnym. Początkowo był on przeznaczony jedynie dla zakonników. W XX wieku zaczęto tam chować mieszkańców dzielnicy i okolic. Teren dzisiejszego cmentarza bonifraterskiego był jeszcze w latach 50. zajmowany przez pole uprawne należące do zakonników. Później stopniowo zaczęto powiększać nekropolię. Na cmentarzu znajduje się zbiorowy grób wojenny, w którym pochowano sześciu nieznanych żołnierzy Wojska Polskiego poległych we wrześniu 1939 roku.
Cmentarz przy kościele św. Szczepana.
Pozostałość cmentarza znajdującego się przy dawnym drewnianym kościółku. Usytuowany jest on w narożniku placu kościelnego między ul. ks. Leopolda Markiefki i ul. Leopolda. Znajduje się na nim kilka mogił z połowy XIX wieku. Obecnie trudno odczytać zatarte napisy na starych płytach. Teren tego małego cmentarza jest zadbany i odpowiednio wkomponowany w architekturę placu kościelnego.

</doc>
<doc id="660240" url="https://pl.wikipedia.org/wiki?curid=660240" title="Henryk Śniegocki">
Henryk Śniegocki

Henryk Śniegocki (ur. 18 stycznia 1893 w Kościanie, zm. 1 grudnia 1971 w Poznaniu) – nauczyciel, komendant miejscowej Komendy Skautowej i następnie Głównej Kwatery Skautowej na Rzeszę Niemiecką.
Po ukończeniu szkoły elementarnej, rozpoczął naukę zawodu i podjął działalność w Stowarzyszeniu Samokształcącym Młodzieży "Iskra". Był współzałożycielem pierwszej drużyny skautów w Poznaniu. Uczestniczył w demonstracjach patriotycznych. W 1913 przyjęty został do Towarzystwa Tomasza Zana. Został komendantem drużyn skautowych w Poznaniu. Członek Polskiej Organizacji Wojskowej Zaboru Pruskiego. Uczestnik powstania wielkopolskiego, w wolnej Polsce komendant Chorągwi Wielkopolskiej ZHP 1925–1927, nauczyciel. Został pochowany na Cmentarzu Junikowo w Poznaniu (pole 15-B-4-12).

</doc>
<doc id="660244" url="https://pl.wikipedia.org/wiki?curid=660244" title="Równowaga hydrofilowo-lipofilowa">
Równowaga hydrofilowo-lipofilowa

Równowaga hydrofilowo-lipofilowa – (ang. "hydrophilic-lipophilic balance", HLB) – surfaktantu jest parametrem, mówiącym w jakim stopniu jest on hydrofilowy, czy lipofilowy. Wyznacza się go obliczając wartości tych cech dla różnych regionów cząsteczki (Griffin). Inną metodę wyznaczania HLB podaje także Davies.
Metoda Griffina.
Metoda Griffina wyznaczania HLB dla niejonowych surfaktantów opisana w 1954:
formula_1
gdzie Mh to masa molekularna hydrofilowej części cząsteczki, a M to masa molekularna całej cząsteczki, co daje umowną skalę wartości HLB od 0 do 20.
Wartość HLB równa 0 odpowiada cząsteczce całkowicie hydrofobowej, a wartość 20 cząsteczce zbudowanej w całości z części hydrofilowych.
Wartości HLB mogą być użyte w przewidywaniach właściwości cząsteczek:
Powyższy podział jest bardzo umowny. Poszczególne klasy mogą na siebie zachodzić wartościami HLB.
Metoda Daviesa.
W 1957 Davies zasugerował metodę obliczania HLB opartą na grupach chemicznych danej cząsteczki. Zaletą tej metody jest uwzględnienie efektu silnijeszych i mniej silnych grup hydrofilowych na wartość HLB. HLB według tej metody oblicza się według równania:
formula_2
gdzie m to liczba grup hydrofilowych w cząsteczce
Hh to wartość grup hydrofilowych
n to liczba grup lipofilowych w cząsteczce
Hl to wartość grup lipofilowych.

</doc>
<doc id="660245" url="https://pl.wikipedia.org/wiki?curid=660245" title="HLB">
HLB



</doc>
<doc id="660246" url="https://pl.wikipedia.org/wiki?curid=660246" title="Adam Sandauer">
Adam Sandauer

Adam Marek Sandauer (ur. 17 grudnia 1950 w Warszawie, zm. 15 marca 2023) – polski doktor fizyki, społecznik.
Był założycielem, przez wiele lat przewodniczącym, a później honorowym przewodniczącym Stowarzyszenia Pacjentów „Primum Non Nocere”, organizacji domagającej się udzielania natychmiastowej pomocy ofiarom błędów medycznych. Członek Stowarzyszenia Wolnego Słowa.
Życiorys.
Pochodził ze zasymilowanej rodziny żydowskiej; jego ojcem był pisarz Artur Sandauer, matką plastyczka Erna Rosenstein. W 1969 Adam Sandauer został oskarżony o rozpowszechnianie ulotek m.in. protestujących przeciwko aresztowaniom studentów po wydarzeniach marca 1968 i przeciwko inwazji wojsk Układu Warszawskiego w Czechosłowacji. Został za to usunięty ze studiów. Postępowanie karne przeciwko Adamowi Sandauerowi zakończyło ogłoszenie amnestii. Po kilku latach został ponownie przyjęty na studia, które ukończył w 1975. Obronił pracę doktorską z fizyki w IF PAN w 1980.
Działalność polityczna.
W 1980 był inicjatorem społecznej akcji zbierania podpisów pod apelem do władz o uwolnienie osób więzionych za przekonania. Na początku lat 90. doradzał klubowi parlamentarnemu Konfederacji Polski Niepodległej, w wyborach parlamentarnych w 1993 bez powodzenia kandydował z ramienia tej partii do Senatu. Współpraca ta została zakończona w połowie lat 90. W czasie wyborów parlamentarnych w 1997 był rzecznikiem prasowym Krajowego Porozumienia Rencistów i Emerytów RP.
Był jednym z inicjatorów powołania obywatelskiej koalicji pod hasłem "Zdrowie prawem, nie towarem".
W 2001 kandydował samodzielnie do Senatu rejestrując Komitet Wyborczy Wyborców „Primum Non Nocere – Po pierwsze nie szkodzić”, otrzymał ponad 110 tys. głosów; nie wystarczyło to na uzyskanie mandatu senatora.
Został członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010, a w 2015 roku uczestniczył w prezydenckiej kampanii wyborczej Andrzeja Dudy.
Działalność społeczna.
Od czasu powstania w 1998 Stowarzyszenia Pacjentów „Primum Non Nocere”, apelował o stworzenie prawa zapewniającego pomoc wszystkim poszkodowanym w wyniku błędów i wypadków medycznych. Od 2000 roku prowadził kampanie na rzecz utworzenia urzędu Rzecznika Pacjenta, jako instytucji powołanej dla niesienia pomocy tym osobom.
Nagrody i odznaczenia.
W 2016 roku został odznaczony przez prezydenta RP Andrzeja Dudę Krzyżem Oficerskim Orderu Odrodzenia Polski. W 2018 roku został odznaczony Krzyżem Wolności i Solidarności.

</doc>
<doc id="660247" url="https://pl.wikipedia.org/wiki?curid=660247" title="Igła preparacyjna">
Igła preparacyjna

Igła preparacyjna – drucik, zwykle zaostrzony, wykonany ze stali nierdzewnej, osadzony w oprawce (często z możliwością jego wymiany). Może być zakrzywiony lub prosty, także spłaszczony lancetowato. 
Popularne narzędzie podręczne w laboratoriach biologicznych. Służy do manipulacji z materiałem biologicznym, podczas autopsji lub preparacji. Także do posiewów mikrobiologicznych, szczególnie wgłębnych. Używana do manipulacji próbką w mikroskopii elektronowej i sporządzania innych preparatów mikroskopowych.

</doc>
<doc id="660251" url="https://pl.wikipedia.org/wiki?curid=660251" title="Wicehrabia Falmouth">
Wicehrabia Falmouth

Wicehrabia Falmouth (ang. Viscount Falmouth) - tytuł szlachecki stylizowany dwukrotnie - najpierw w Anglii, następnie w Wielkiej Brytanii.
Lista wicehrabiów Falmouth.
Wicehrabiowie Falmouth 1. kreacji (parostwo Anglii)
Wicehrabiowie Falmouth 2. kreacji (parostwo Wielkiej Brytanii)
Następca 9. wicehrabiego Falmouth: Charles Richard Boscawen

</doc>
<doc id="660255" url="https://pl.wikipedia.org/wiki?curid=660255" title="USS America">
USS America

Okręty US Navy o nazwie USS "America", pochodzącej od nazwy kontynentu i częściowo nazwy kraju:

</doc>
<doc id="660262" url="https://pl.wikipedia.org/wiki?curid=660262" title="L-asparaginaza">
L-asparaginaza



</doc>
<doc id="660267" url="https://pl.wikipedia.org/wiki?curid=660267" title="Glosatorowie">
Glosatorowie



</doc>
<doc id="660269" url="https://pl.wikipedia.org/wiki?curid=660269" title="Szkoła glosatorów">
Szkoła glosatorów



</doc>
<doc id="660275" url="https://pl.wikipedia.org/wiki?curid=660275" title="Cormophyta">
Cormophyta



</doc>
<doc id="660277" url="https://pl.wikipedia.org/wiki?curid=660277" title="Droga wojewódzka nr 279">
Droga wojewódzka nr 279

Droga wojewódzka nr 279 (DW279) – droga wojewódzka w zachodniej części Polski w Lubuskiem przebiegająca przez Zieloną Górę (dzielnica Nowe Miasto) oraz powiat zielonogórski.
We wrześniu 2021 roku dokonano zmiany przebiegu trasy na terenie Zielonej Góry – arteria zamiast kończyć swój bieg na skrzyżowaniu ze starym śladem drogi krajowej nr 3 w Zawadzie łączy się z drogą wojewódzką nr 283 w rejonie Osiedla Kopernika. Pomimo wejścia w życie uchwał Sejmiku Województwa Lubuskiego wykaz dróg wojewódzkich opracowany przez Generalną Dyrekcję Dróg Krajowych i Autostrad za miejsce zakończenia nadal przyjmuje skrzyżowanie w Zawadzie. 
Historia numeracji i kategorii.
Nieznana jest historia numeracji trasy przed 1986 rokiem – na ówcześnie wydawanych mapach i atlasach samochodowych droga była oznaczana jako lokalna („droga inna”); w niektórych wydaniach brakowało fragmentów przebiegu.
Aktualny numer wprowadzono 14 lutego 1986 r., na mocy uchwały Rady Ministrów z 2 grudnia 1985 r.
W latach 1985–1998 posiadała kategorię drogi krajowej. Od 1 stycznia 1999 r. jest drogą wojewódzką.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na całej długości drogi największy dopuszczalny nacisk na pojedynczą oś wynosił 8 ton.

</doc>
<doc id="660279" url="https://pl.wikipedia.org/wiki?curid=660279" title="Tysiąc Wysp">
Tysiąc Wysp

Tysiąc Wysp (ang. "Thousand Islands", fr. "Mille-Îles") – łańcuch wysp na Rzece Św. Wawrzyńca, na pograniczu USA i Kanady, pomiędzy stanem Nowy Jork (USA) i prowincją Ontario. Wyspy leżą na rzece na odcinku ok. 80 km w dół od Kingston, gdzie rzeka wypływa z jeziora Ontario.
Odrzucając z rachuby śródrzeczne kępy i głazy, na których nie rośnie ani jedno drzewo lub krzew i które nie pozostają powyżej powierzchni wód rzeki przez cały rok, oblicza się, że wysp spełniających te kryteria jest 1865, przy czym największa z nich, leżąca na początkowym odcinku rzeki przy samym jeziorze Wolfe Island, ma 124 km² powierzchni, a następna, leżąca w sąsiedztwie Howe Island, ma 31 km² (obie tworzą wspólnie hrabstwo Frontenac).
Granica państwowa USA i Kanady przebiega nurtem rzeki tak, że część z Tysiąca Wysp znajduje się po jednej, a część po drugiej stronie linii granicznej, np. trzy duże wyspy sąsiadujące z kanadyjskim hrabstwem Frontenac – Carleton Island, Grindstone Island i Wellesley Island – należą do USA, a kilka dalszych, m.in. Hill Island i Grenadier Island – do Kanady.
Jedną z atrakcji turystycznych Tysiąca Wysp jest leżący na nich zamek – Boldt Castle – wybudowany na początku XX wieku na Heart Island (po stronie USA).

</doc>
<doc id="660280" url="https://pl.wikipedia.org/wiki?curid=660280" title="Francesco Accorso">
Francesco Accorso

Franciscus Accursius, wł. Francesco Accorso, Accorso di Bagnolo (ur. 1182, zm. 1260) – włoski prawnik, jeden z najwybitniejszych przedstawicieli szkoły glosatorów i średniowiecznych komentatorów Kodeksu Justyniana – "Corpus Iuris Civilis".
Życiorys.
Accorso urodził się we Impruencie pod Florencją około 1182 roku. Był uczniem Azona, studiował prawo w rodzinnym mieście, wkrótce potem mianowany na profesora w Bolonii, gdzie odnosił sukcesy jako wykładowca. Był także zaangażowany w doradztwo prawne. Dwukrotnie żonaty. Z pierwszego małżeństwa miał syna Francesca, z drugiego Cervotta, Guglielma i Corsina. Trzej najstarsi synowie także byli jurystami.
Zmarł w Bolonii około 1260 roku.
"Glossa ordinaria".
Accorso zebrał i uporządkował wiele glos do Kodeksu Justyniana. Dzieło to nazywano "Glossa ordinaria" (1228) lub "magistralis" – "Wielka Glosa" czy "Glossa Accursiana".
Istnieje legenda, według której Francesco Accorso w trakcie swych prac glosatorskich usłyszał o podobnej inicjatywie innego prawnika bolońskiego, Odofreda. Upozorował więc niedyspozycję, przerwał uniwersytecką działalność i odizolował się do czasu, aż w największym pośpiechu nie dokończył dzieła.
W drugiej połowie XIII wieku, "Glossa ordinaria" stała się wstępem do każdej egzegezy "Corpus Iuris Civilis" i w niektórych jurysdykcjach zyskała moc prawną. ""Znaczenie "Glossa ordinaria" polega na gruntownym omówieniu prawa cywilnego, w którym Accorso nie tylko wypunktował problematyczne zagadnienia, lecz także – w odróżnieniu od poprzedników – zaproponował dla nich rozwiązania".
Najnowsze badania dowodzą, że Francesco Accorso w swoim dziele opracował blisko 100 tysięcy glos. Najlepsze wydanie "Glossa ordinaria" w opracowaniu Denisa Godefroy (1540 – 1621), opublikowane w Lyonie w 1589 roku, składało się aż z sześciu tomów.
"Glossa ordinaria" zyskała tak wielki autorytet, że Accorso został rychło obwołany największym glosatorem i bożyszczem jurystów; jednak następne pokolenia zwracały mniej uwagi na jego zasługi. Ostatecznie szesnastowieczni humaniści, m.in. Rabelais w Gargantui i Pantagruelu, krytycznie polemizowali z glosami Accorsa.
Zdobyła uznanie także w sądownictwie, czego wyrazem było związane z jego dziełem powiedzenie: "Quidquid non agnoscit Glossa, non agnoscit curia", ("Czego nie zna glosa, tego nie zna sąd").

</doc>
<doc id="660283" url="https://pl.wikipedia.org/wiki?curid=660283" title="Porsche Tennis Grand Prix">
Porsche Tennis Grand Prix

Porsche Tennis Grand Prix – kobiecy turniej tenisowy kategorii WTA 500 zaliczany do cyklu WTA Tour. Rozgrywany na kortach ceglanych w hali od 1978 roku. Do 2005 roku rozgrywany był w Filderstadt, a obecnie w Stuttgarcie.

</doc>
<doc id="660286" url="https://pl.wikipedia.org/wiki?curid=660286" title="Meßkirch">
Meßkirch

Meßkirch – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba wspólnoty administracyjnej Meßkirch. Leży w Górnej Szwabii, nad rzeką Ablach, ok. 14 km na południowy zachód od Sigmaringen, przy drogach krajowych B311 i B313.

</doc>
<doc id="660287" url="https://pl.wikipedia.org/wiki?curid=660287" title="Messkirch">
Messkirch



</doc>
<doc id="660289" url="https://pl.wikipedia.org/wiki?curid=660289" title="Vauxhall Monaro">
Vauxhall Monaro



</doc>
<doc id="660291" url="https://pl.wikipedia.org/wiki?curid=660291" title="Pfullendorf">
Pfullendorf

Pfullendorf – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba wspólnoty administracyjnej Pfullendorf. Leży ok. 20 km na południe od Sigmaringen.

</doc>
<doc id="660295" url="https://pl.wikipedia.org/wiki?curid=660295" title="Śrem (Przemyśl)">
Śrem (Przemyśl)

Śrem – przysiółek wsi Przemyśl w Polsce, położony w województwie wielkopolskim, w powiecie międzychodzkim, w gminie Sieraków nad jeziorem Śremskim. Wchodzi w skład sołectwa Przemyśl.
W latach 1975–1998 przysiółek należał administracyjnie do województwa poznańskiego.

</doc>
<doc id="660298" url="https://pl.wikipedia.org/wiki?curid=660298" title="Kradzież tożsamości">
Kradzież tożsamości

Kradzież tożsamości, a ściślej fałszerstwo tożsamości – celowe używanie danych osobowych innej osoby, adresu zameldowania, numeru PESEL, najczęściej w celu osiągnięcia korzyści majątkowej. Kradzież tożsamości zwana jest także defraudacją tożsamości, gdyż chodzi o podszywanie się pod czyjeś dane, a nie "usunięcie" danych ofiary.

</doc>
<doc id="660299" url="https://pl.wikipedia.org/wiki?curid=660299" title="Scheer">
Scheer

Scheer – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Mengen. Leży nad Dunajem, ok. 7 km na wschód od Sigmaringen, przy drodze krajowej B32.

</doc>
<doc id="660302" url="https://pl.wikipedia.org/wiki?curid=660302" title="Trzy jedności">
Trzy jedności



</doc>
<doc id="660308" url="https://pl.wikipedia.org/wiki?curid=660308" title="Andrea Rossi">
Andrea Rossi

Andrea Rossi (ur. 7 listopada 1986 w San Benedetto del Tronto) – włoski piłkarz występujący na pozycji obrońcy lub pomocnika.

</doc>
<doc id="660314" url="https://pl.wikipedia.org/wiki?curid=660314" title="Morgan Sportes">
Morgan Sportes

Morgan Sportes (ur. 12 października 1947 w Algierze) – francuski pisarz pochodzenia algierskiego.
Studiował językoznawstwo i literaturę, prowadził badania antropologiczne w Tajlandii.

</doc>
<doc id="660324" url="https://pl.wikipedia.org/wiki?curid=660324" title="Rafał Trzaskalik">
Rafał Trzaskalik

Rafał Trzaskalik (ur. 28 stycznia 1976 w Wodzisławiu Śląskim) – gitarzysta zespołu Łzy.
Debiutował w zespole Goddamn jako gitarzysta. W 1999 dołączył do Łez jako rezerwowy, z czasem jednak jako drugi gitarzysta. Dotąd z zespołem wydał 5 płyt: "W związku z samotnością", "Jesteś jaki jesteś", "Nie czekaj na jutro", "Historie, których nie było" i "The Best of 1996-2006".
Obecnie Rafał gra również w zespole Lady Frau.

</doc>
<doc id="660325" url="https://pl.wikipedia.org/wiki?curid=660325" title="Galicja Cisna">
Galicja Cisna



</doc>
<doc id="660327" url="https://pl.wikipedia.org/wiki?curid=660327" title="Orzeł Przeworsk">
Orzeł Przeworsk

Orzeł Przeworsk – polski klub piłkarski z siedzibą w Przeworsku. Obecnie klub występuje w podkarpackiej IV lidze.
Zawodnicy i trenerzy.
Trenerem klubu w latach 2008-2009 był Andrzej Jaskot. W drużynie występował m.in. Sylwester Janowski (2007). Obecnie drużynę prowadzi trener Grzegorz Sitek.

</doc>
<doc id="660329" url="https://pl.wikipedia.org/wiki?curid=660329" title="Iskra Tarnobrzeg">
Iskra Tarnobrzeg



</doc>
<doc id="660330" url="https://pl.wikipedia.org/wiki?curid=660330" title="Lechia Sędziszów Małopolski">
Lechia Sędziszów Małopolski

Lechia Sędziszów Małopolski – polski wielosekcyjny klub sportowy z siedzibą w Sędziszowie Małopolskim.
Historia.
Klub powstał w 1914.
Piłka nożna.
Z okazji jubileuszu 100-lecia istnienia klubu w dniu 6 września 2014 w Sędziszowie został rozegrany mecz towarzyski, w którym Lechia uległa ekstraklasowej Wiśle Kraków 0:6.
Trenerem Lechii był Tadeusz Hogendorf.
Podnoszenie ciężarów.
Sekcja podnoszenia ciężarów została założona w 1971. Drużyna sztangistów Lechii uczestniczy w rozgrywkach I ligi drużynowych mistrzostw Polski w podnoszeniu ciężarów mężczyzn.

</doc>
<doc id="660332" url="https://pl.wikipedia.org/wiki?curid=660332" title="Crasnovia Krasne">
Crasnovia Krasne



</doc>
<doc id="660338" url="https://pl.wikipedia.org/wiki?curid=660338" title="Beata Zawadzka">
Beata Zawadzka

Beata Zawadzka (z domu Kądziołka, ur. 26 czerwca 1986 w Warszawie) – polska szachistka, arcymistrzyni od 2006 roku.
Kariera szachowa.
Od najmłodszych lat osiągała znaczące sukcesy, wielokrotnie zdobywając medale mistrzostw Polski juniorek w różnych kategoriach wiekowych, zarówno indywidualnie, jak i drużynowo. Pierwszym sukcesem było zdobycie srebrnego medalu w mistrzostwach Polski juniorek w szachach szybkich w 1998 r. (wynik ten powtórzyła w 2000 roku). Również w 2000 r. wywalczyła brązowy medal mistrzostw Polski juniorek do lat 14 w Białej. W 2001 r. zdobyła brązowy medal w kategorii do lat 16, w mistrzostwach rozegranych w Zakopanem. Pierwszy tytuł mistrzyni Polski juniorek zdobyła w 2002 r. w Bartkowej, triumfując w kategorii do lat 16. W 2003 r. zdobyła w Jarnołtówku tytuł wicemistrzyni Polski juniorek do lat 20, natomiast w następnym roku zdobyła kolejne dwa medale: brązowy w kategorii do lat 18 (w Łebie) oraz srebrny wśród juniorek do lat 20 (w Środzie Wielkopolskiej). W 2006 r. zwyciężyła we Wrocławiu w Akademickich Mistrzostwach Polski, a w 2007 r. zdobyła w Szczucinie tytuł mistrzyni Polski w szachach szybkich.
Wielokrotnie startowała w finałach mistrzostw Polski kobiet, zdobywając trzy brązowe medale (w latach 2002, 2003 i 2004). W swoim dorobku posiada również złoty medal Drużynowych Mistrzostw Polski, zdobyty w roku 2006 wraz z drużyną Polonii Plus GSM Warszawa oraz złoty medal Drużynowych Mistrzostw Polski Kobiet w grze błyskawicznej (Polanica Zdrój 2005).
Wielokrotnie reprezentowała Polskę na mistrzostwach świata i Europy juniorek w różnych kategoriach wiekowych, największe sukcesy notując w latach 2002 (brązowy medal na mistrzostwach Europy do 16 lat) oraz 2005 (również brązowy medal na mistrzostwach świata do 20 lat w Stambule).
Reprezentantka Polski w rozgrywkach drużynowych, m.in.: , w 2002 r. zdobywając wspólnie z drużyną brązowy medal oraz .
Najwyższy ranking w karierze osiągnęła 1 stycznia 2006 r., z wynikiem 2381 punktów dzieliła wówczas 69-71. miejsce na światowej liście FIDE, jednocześnie zajmując 4. miejsce wśród polskich szachistek.
Życie prywatne.
W lipcu 2014 r. wyszła za mąż za mistrza międzynarodowego Stanisława Zawadzkiego.

</doc>
<doc id="660341" url="https://pl.wikipedia.org/wiki?curid=660341" title="Bonitacja (zootechnika)">
Bonitacja (zootechnika)

Bonitacja (z łac. "bonus" – dobry) – w zootechnice, ocena wartości hodowlanej i użytkowej zwierzęcia.
Przeprowadza się ją punktowo lub za pomocą umownych znaków (klucza bonitacyjnego) z podkreśleniem zalet i wad ocenianego zwierzęcia. Istota bonitacji polega głównie na tym, że wycenie nie jest poddawane zwierzę jako całość, lecz poszczególne jego partie i dopiero zsumowanie wszystkich not daje końcową ocenę w punktach. Ten sposób oceny stosowany jest np. przy wpisie zwierząt do ksiąg zarodowych.
Bonitację owiec przeprowadza się na podstawie wyglądu zewnętrznego oraz jakości wełny za pomocą klucza bonitacyjnego.
Bonitację bydła przeprowadza się na podstawie produkcyjności, pokroju, konstytucji i pochodzenia.
Bonitacja koni jest czynnością pomocniczą w dokładnej wycenie typu, budowy i pokroju zwierząt.
Przy bonitacji świń ocenia się ich pokrój przez punktowanie i pomiary poszczególnych partii ciała.

</doc>
<doc id="660343" url="https://pl.wikipedia.org/wiki?curid=660343" title="Maria Piłsudska (1865–1921)">
Maria Piłsudska (1865–1921)

Maria Piłsudska, "de domo" Koplewska, "primo voto" Juszkiewicz (ur. ok. 1865 w Wilnie, zm. 17 sierpnia 1921 w Krakowie) – polska nauczycielka, działaczka Polskiej Partii Socjalistycznej; pierwsza żona Józefa Piłsudskiego.
Życiorys.
Urodziła się ok. 1865. Była córką Konstantego Koplewskiego (lekarza) i Ludmiły z domu Chomicz.
Ukończyła Instytut Klasyczny, a następnie studia medyczne na uniwersytecie dla kobiet w Sankt Petersburgu, tzw. studia Bestużewa. Podczas studiów udzielała się w ruchu społeczno-narodowym. Pracowała jako nauczycielka. Należała do Wielkiego Proletariatu. W 1885 została uwięziona (brak danych co do miejsca osadzenia). Początkowo zamieszkiwała w Wilnie. Tam była żoną inżyniera Juszkiewicza. Z tego małżeństwa, zakończonego rozwodem, miała córkę Wandę (1889–1908).
Po przeniesieniu na obszar Królestwa Polskiego zaangażowała się w działanie ruchu robotniczego. Działała w Polskiej Partii Socjalistycznej; była współorganizatorką łódzkiej drukarni PPS. Nazywana była przez działaczy PPS "Piękną Damą" lub "Piękną Panią". 15 lipca 1899 zawarła związek małżeński z Józefem Piłsudskim w luterańskim kościele w Paproci Dużej. Wraz z nim redagowała czasopismo „Robotnik”. W związku z działalnością konspiracyjną została aresztowana przez władze rosyjskie w 1900 i przez kilka tygodni była więziona w więzieniu carskim w Łodzi, a następnie przez 11 miesięcy w X Pawilonie Cytadeli Warszawskiej.
Po odzyskaniu wolności nadal była aktywna w działalności niepodległościowej, w tym podczas rewolucji 1905. Później zmuszona była szukać schronienia, poza obszarem Królestwa, w związku z czym przebywała z mężem we Lwowie i w Krakowie. Po wybuchu I wojny światowej była zaangażowana w pomoc i wsparcie Legionów Polskich.
Formalnie pozostała żoną Piłsudskiego do końca życia (faktycznie po 1907 jego partnerką życiową była Aleksandra Szczerbińska).
Maria Piłsudska zmarła na serce 17 sierpnia 1921 w szpitalu garnizonowym w Krakowie, gdzie była hospitalizowana w związku z wielomiesięcznym zapaleniem opłucnej. Od 19 sierpnia 1921 jej zwłoki w trybie przyspieszonym do pierwotnie planowanego były eksportowane z Krakowa przez Lidę (tam przebywał wówczas Józef Piłsudski, mając się dołączyć do konduktu) do Wilna. Zgodnie ze swoją wolą została pochowana na cmentarzu Na Rossie w Wilnie, gdzie wcześniej spoczęły jej matka i córka.

</doc>
<doc id="660346" url="https://pl.wikipedia.org/wiki?curid=660346" title="Strzelanina w szkole amiszów w Nickel Mines">
Strzelanina w szkole amiszów w Nickel Mines

Strzelanina w szkole amiszów w Nickel Mines – zdarzenie, do którego doszło 2 października 2006 roku w miejscowości Nickel Mines, w hrabstwie Lancaster, w stanie Pensylwania (USA).
32-letni uzbrojony mężczyzna Charles Carl Roberts IV, z zawodu kierowca, wtargnął do szkoły podstawowej prowadzonej przez amiszów i wziął kilkanaście znajdujących się tam osób za zakładników. Następnie uwolnił ciężarną nauczycielkę wraz z matkami małymi dziećmi i dziewczynkami.
Potem zabił strzałami w głowę na miejscu 3 dziewczynki, a inne postrzelił, z których 2 zmarły w wyniku odniesionych ran następnego dnia, a pozostałe były w stanie krytycznym. Po interwencji policji napastnik popełnił samobójstwo.
W liście i rozmowie telefonicznej z żoną, Roberts wyjaśniał, że jego postępek jest następstwem „tego co zdarzyło się 20 lat temu”. Z relacji żony wynika, że Roberts zwierzył się i zostawił informacje w pożegnalnych listach, że molestował wtedy dwoje dzieci, które były z nim spokrewnione.
Odniesienia w kulturze.
O strzelaninie napisano wiele książek, a także powstał film "Amish Grace", którego premiera miała miejsce 28 marca 2016.

</doc>
<doc id="660348" url="https://pl.wikipedia.org/wiki?curid=660348" title="Hutnik Warszawa">
Hutnik Warszawa

Hutnik Warszawa – polski klub piłkarski z siedzibą w Warszawie, założony w 1957. Klub rozgrywa swoje mecze na Stadionie Hutnika Warszawa.
W sezonie 2018/2019 występuje w IV lidze, w grupie mazowieckiej północnej. Jest to piąta klasa rozgrywek piłki nożnej w Polsce.
Przed sezonem 2019/2020 sponsorem klubu została firma forBET zakłady bukmacherskie. Umowa dotyczy współpracy przez najbliższy sezon, z opcją przedłużenia. Logo firmy pojawia się na przodzie koszulek meczowych.
Historia.
Klub został utworzony 21 kwietnia 1957 przy Hucie Warszawa jako Koło Sportowe Hutnik.
Hymn i herb.
Hymnem Hutnika Warszawa jest powstała w październiku 2010 roku piosenka „Hutnik HKS”. Autorem muzyki jest Mieczysław Jurecki, a tekstu – Andrzej Zygierewicz. Miesiąc wcześniej powstał utwór o Hutniku „Bielańska Rodzina” który jest oficjalnie uznawany przez klub, ale nie jest on hymnem.
Hutnik jest jednym z nielicznych stołecznych klubów sportowych, który ma w herbie Syrenkę.
Historia rozgrywek.
Źródło: Hutnik Warszawa.

</doc>
<doc id="660349" url="https://pl.wikipedia.org/wiki?curid=660349" title="Legionovia Legionowo (piłka nożna)">
Legionovia Legionowo (piłka nożna)

Legionovia Legionowo – polski klub piłkarski z siedzibą w Legionowie, założony w 1930, występujący w III lidze.

</doc>
<doc id="660351" url="https://pl.wikipedia.org/wiki?curid=660351" title="Mazur Karczew">
Mazur Karczew

Mazur Karczew – polski klub piłkarski z siedzibą w Karczewie, założony w 1942, występujący w IV lidze gr. mazowieckiej.
Stadion.
Stadion Ludowy, Karczew, ul. Ludwika i Jana Trzaskowskich 1.

</doc>
<doc id="660354" url="https://pl.wikipedia.org/wiki?curid=660354" title="Okęcie Warszawa (piłka nożna)">
Okęcie Warszawa (piłka nożna)

Okęcie Warszawa – polski klub piłkarski z siedzibą w Warszawie, założony w 1929 roku. Największym sukcesem drużyny były występy w III lidze.
O klubie.
Historia RKS Okęcie rozpoczęła się w maju 1929 roku, gdy grupa pracowników warszawskich zakładów „Skoda” wywodząca się z nieistniejącego już wówczas Robotniczego Stowarzyszenia Sportowego „Lauda” oraz Harcerskiego Klubu Sportowego „Varsovia” postanowiła wraz ze swymi przełożonymi założyć przy zakładach klub sportowy. Planowano prowadzenie nie tylko działalności sportowej, ale również kulturalną. Dla nowo powstałego klubu przyjęto nazwę Klub Kulturalno-Sportowy SKODA. Gdy w 1936 Polskie Zakłady Skoda zostały przekształcone w PZL-Wytwórnię Silników Lotniczych w Warszawie na Okęciu 28 marca tegoż roku podczas walnego zebrania zmieniono nazwę na Klub Kulturalno-Sportowy Okęcie.
Inicjatorami założenia klubu byli piłkarze, jednak w początkowych latach jego istnienia, czołową sekcją „Okęcia” byli bokserzy, należący wówczas do najpoważniejszych kandydatów do zdobycia tytułu drużynowego mistrza Polski. Prężnie działały też sekcje kolarska, motocyklowa, sportów wodnych, strzelecka, koszykówki oraz tenisa stołowego. W roku 1938 piłkarze nieomal nie wywalczyli awansu do pierwszej ligi państwowej, do czego zabrakło im zaledwie jednej bramki strzelonej w meczu przeciwko Brygadzie Częstochowskiej. Znamiennym jest fakt, że w 1932 na Okęciu ruszyła pierwsza w Warszawie drużyna piłkarska młodzików co pozwoliło na wychowanie szeregu utalentowanych zawodników. Najcenniejsze sukcesy z tamtego okresu (mimo zmiany przez kilku czołowych zawodników barw klubowych) to zdobycie pucharu im. Mariana Wejchera, pucharu w turnieju szóstkowym oraz udział wielu zawodników Klubu w reprezentacji Warszawy.
Wybuch II wojny światowej przerwał nagle rozwój sportu na Okęciu, ale go nie zlikwidował. Mimo wydanego przez okupanta zakazu prowadzenia jakiejkolwiek działalności przez kluby sportowe, w Okęciu nadal postanowiono uprawiać sport. Jako jedni z pierwszych na boiska wyszli piłkarze Okęcia. Na mecze rozgrywane w czasie okupacji przychodziło w Warszawie po kilka tysięcy osób. Rozgrywki te miały wydźwięk patriotyczny, wzmagały wiarę w przetrwanie. Zawody niejednokrotnie były przerywane przez obławy i łapanki. Klub Okęcie wykazał największą wśród warszawskich klubów aktywność, rozgrywając ponad 100 meczów. Działały cztery drużyny – dwie seniorów i dwie „bosaków”. Osiągnięcia tego okresu to II miejsce z Polonią Warszawa w mistrzostwach stolicy na rok 1942, wygranie turnieju XV-lecia klubu z udziałem Polonii, Grochowa, Korony i zespołu gospodarzy, a także pokonanie w 1943 reprezentacji Piaseczna 4:2, przy czym w drużynie przeciwnika grała wówczas nieomal cała reprezentacja Krakowa. Ponadto należy podkreślić stały udział zawodników Okęcia w reprezentacji Warszawy. Wkrótce po wyzwoleniu stolicy, a więc po 17 stycznia 1945 Klub Sportowy Okęcie wznowił działalność. Ograniczone możliwości sprawiły, że na razie poprzestano tylko na piłce nożnej. Wobec zniszczenia przez okupanta przedwojennego boiska rozpoczęto działalność na byłym boisku Klubu Sportowego „Okęcianka”. Znajdowało się ono na rogu Alei Krakowskiej i ul. Hynka. Później młodzież własnymi rękami zamieniła teren zajęty w czasie okupacji przez działki w boisko sportowe.
25 marca 1945 na boisku AZS na Pradze odbył się pierwszy w wyzwolonej Warszawie mecz, podczas którego spotkały się drużyny RKS Okęcie i Polonii Warszawa. Dał on początek organizowanemu corocznie przez Okęcie turniejowi piłkarskiemu w dniu wyzwolenia Warszawy, tj. 17 stycznia. W każdym kolejnym turnieju oprócz drużyny Okęcia występował również zespół stołecznej Polonii.
Z czasem powstają nowe sekcje. Systematycznie rozwijała się sekcja piłkarska. Okęcie od momentu powstania ligi międzywojewódzkiej grało w tej klasie rozgrywkowej zajmując zawsze miejsca w środkowej części tabeli. Zespół rozgrywał największą liczbę spotkań spośród wszystkich drużyn zgłoszonych w WOZPN. W 1947 juniorzy Okęcia zdobywają mistrzostwo Warszawy, co świadczy o efektach pracy z młodzieżą. Wychowankowie klubu, Kulesza, Struczak i Wasiak dostąpili potem zaszczytu grania w reprezentacji.
W 1963 klub otrzymał nowy obiekt przy ulicy Radarowej. W roku 1966 Okęcie walczyło o awans do II ligi. Wkrótce przyszedł jednak kryzys i Okęcie znalazło się w A klasie. Nastąpił długi okres walki o awans. Klub położył największy nacisk na prace z młodzieżą, w efekcie czego w 1975 Okęcie wywalczyło promocję do klasy okręgowej. W roku 1976 powstała sekcja piłki nożnej kobiet, która wywalczyła wicemistrzostwo Polski. Sukcesy notowała także sekcja lekkoatletyczna, sekcja motocyklowa (przejęta jednak potem w całości przez KS „Skra”), działały sekcja hokeja na lodzie oraz sekcja koszykówki kobiet.
Z licznych niegdyś sekcji ostały się jedyne, poza piłką nożną, sekcja tenisa ziemnego i powstała dopiero w 1969 sekcja podnoszenia ciężarów, należąca obecnie do czołówki krajowej. W sezonie 2019/2020 klub uzyskał awans do 4 ligi.
W 2022 roku Urząd m.st. Warszawy częściowo wypowiedział klubowi prawo użytkowania gruntów przy ul. Radarowej 1 z powodu wykorzystywanie ich bez zgody miasta na cele komercyjne.

</doc>
<doc id="660358" url="https://pl.wikipedia.org/wiki?curid=660358" title="Peter William Postlethwaite">
Peter William Postlethwaite



</doc>
<doc id="660363" url="https://pl.wikipedia.org/wiki?curid=660363" title="Ogg Theora">
Ogg Theora



</doc>
<doc id="660367" url="https://pl.wikipedia.org/wiki?curid=660367" title="Oberhof">
Oberhof

Oberhof – miasto w Niemczech, w kraju związkowym Turyngia, w powiecie Schmalkalden-Meiningen, w 2010 roku mieszkało tu 1530 osób. Miasto jest ważnym ośrodkiem sportów zimowych w skali landu.
Sport.
W Oberhofie znajduje się duża skocznia narciarska Hans-Renner-Schanze o punkcie konstrukcyjnym na 120 metrze. Na skoczni od wielu lat odbywają się międzynarodowe zawody w kombinacji norweskiej. W Oberhofie zbudowano także obiekt Wadebergschanze, a wcześniej znajdował się tu skocznia Thüringenschanze, wyburzona w 1986. W miejscowości tej odbyły się Mistrzostwa Świata w Narciarstwie Klasycznym 1931. Poza tym w Oberhofie co roku odbywają się zawody biathlonowe. W 2004 rozgrywały się Mistrzostwa Świata w Biathlonie. Ważnym obiektem sportowym w tym mieście jest również sztucznie lodzony tor saneczkowy, na którym odbywają się różne imprezy sportowe.
Współpraca.
Miejscowości partnerskie:

</doc>
<doc id="660368" url="https://pl.wikipedia.org/wiki?curid=660368" title="Budynek inwentarski">
Budynek inwentarski

Budynek inwentarski – budynek do utrzymania zwierząt gospodarskich.
Wyróżnia się trzy podstawowe formy zabudowy:
Zależnie od gatunku zwierząt i kierunku produkcji stosuje się różne rozwiązania technologiczne i funkcjonalno-przestrzenne.
Stosownie do przeznaczenia budynki inwentarskie dzieli się je dla:
Warunki mikroklimatyczne w budynkach inwentarskich są jednym z podstawowych czynników wpływających na wyniki i efekty chowu zwierząt. W prawidłowo zaprojektowanych i wykonanych budynkach temperatura i wilgotność powietrza oraz oświetlenie powinny utrzymywać się granicach optymalnych dla danego gatunku zwierząt.
Nowoczesny budynek inwentarski powinien charakteryzować się: 

</doc>
<doc id="660370" url="https://pl.wikipedia.org/wiki?curid=660370" title="Unis">
Unis

Unis (Wenis, Unas) – władca starożytnego Egiptu, ostatni faraon V dynastii.
Pochodzenie i rodzina.
Pochodził prawdopodobnie z libijskiego rodu, osiadłego w Fajum ("Kwiatkowski"). Niektórzy widzą w nim syna Dżedkare ("Grimal"). Jego żonami były Nebet, Chenut i prawdopodobnie Seszseszet. Najprawdopodobniej ani Unis, ani jego małżonki nie pochodziły z królewskiego rodu. Był „królem między dynastiami” i „osobowością, której pamięć potomni zachowali w niezwykłej formie” ("Munro"). 
Miał 3 córki o imionach Iput, Hemetre i Nefrut, a także 2 synów: starszego, przewidzianego na następcę tronu, o nieznanym dla nas imieniu, oraz młodszego Unasancha. Obaj zmarli jednak jeszcze przed ojcem.
Działalność.
Według Manethona władał Egiptem przez 33 lata, natomiast Kanon Turyński podaje 30 lat jego panowania. Okoliczności wstąpienia na tron tego władcy są nieznane. Być może został wyniesiony do władzy w wyniku zamieszek, do jakich doszło w Abydos ("Kwiatkowski"). Pewne jest, że jako władca walczył z Beduinami na Synaju i że podczas jego panowania doszło do dalszego osłabienia władzy centralnej na rzecz wysokich dygnitarzy dworskich i prowincjonalnych. Prowadził również czynną dyplomację w Byblos i Nubii oraz działalność budowlaną na Elefantynie i w północnej Sakkarze.
Kompleks grobowy.
Kompleks grobowy Unisa został wzniesiony w Sakkarze w sąsiedztwie kompleksu Dżesera, Tetiego i Sechemcheta. Tam też Unis został pochowany. Jego piramida jest najmniejszą z piramid władców z V dynastii, co też jest symbolicznym świadectwem osłabienia władzy monarszej w końcowym okresie panowania tej dynastii. Jednocześnie to właśnie w niej pojawiają się po raz pierwszy, wyryte na ścianach grobowca, słynne Teksty Piramid. Zwyczaj dekorowania ścian wewnątrz piramid władców, zapoczątkowany przez Unisa, utrzyma się do czasów VIII dynastii.

</doc>
<doc id="660372" url="https://pl.wikipedia.org/wiki?curid=660372" title="Larabicus quadrilineatus">
Larabicus quadrilineatus

Larabicus quadrilineatus - gatunek ryby z rodziny wargaczowatych, jedyny przedstawiciel rodzaju "Larabicus" . 
Występowanie.
Morze Czerwone i Zatoka Adeńska.
Opis.
Osiąga do 11,5 cm długości.

</doc>
<doc id="660374" url="https://pl.wikipedia.org/wiki?curid=660374" title="Larabicus">
Larabicus



</doc>
<doc id="660375" url="https://pl.wikipedia.org/wiki?curid=660375" title="Pogoń Grodzisk Mazowiecki">
Pogoń Grodzisk Mazowiecki

GKS Pogoń Grodzisk Mazowiecki – polski klub piłkarski z siedzibą w Grodzisku Mazowieckim, założony w lipcu 1922. W sezonie 2022/2023 występuje w III lidze, grupie I.

</doc>
<doc id="660378" url="https://pl.wikipedia.org/wiki?curid=660378" title="Szydłowianka Szydłowiec">
Szydłowianka Szydłowiec

MKS Szydłowianka Szydłowiec – polski klub sportowy, z sekcją piłki nożnej, z siedzibą przy ulicy Targowej 1 w Szydłowcu.
Historia.
"KS Szydłowianka" ma ponad siedemdziesięcioletnią historię. Od początku swej działalności był klubem jednosekcyjnym piłki nożnej. W ramach Klubu działały również sekcje piłki ręcznej, tenisa stołowego, podnoszenia ciężarów i brydża sportowego. Liczne kryzysy finansowe Klubu doprowadziły jednak do zlikwidowania w/w sekcji.
Drużyna KS "Budowlani" zaczynała przygodę z piłką nożną w klasie "C". Od roku 1959 sekcja piłki nożnej grała w klasie "B". Jako KS "Stal" Szydłowiec rozgrywała spotkania w klasie "B" od roku 1960. Awans do klasy "A" nastąpił w roku 1964. Piłkarze KS "Stal" awansowali po raz pierwszy do klasy okręgowej w sezonie 1968/1969 i grali w niej ze zmiennym szczęściem do roku 1971.
Podczas rozgrywek sezonu 1971/1972 Klub zmienił nazwę na KS "Ogniwo" Szydłowiec i jeszcze trzy lata walczy w klasie "A".
Od roku 1973 szydłowieccy piłkarze grali w klasie "A" pod szyldem MKS "Szydłowianka", aż do lat 90., kiedy zarząd klubu odrzucił z nazwy słowo "Międzyzakładowy". Od sezonu 1985/1986 MKS "Szydłowianka" występowała nieprzerwanie w klasie wojewódzkiej.
Dwanaście lat później KS "Szydłowianka" awansowała po raz pierwszy w historii do III ligi – sezon 1998/1999.
Przez cały ten okres, w sekcji piłki nożnej, trenowali zawodnicy we wszystkich kategoriach wiekowych. Sukcesami najlepszych młodych piłkarzy były powołania do kadry wojewódzkiej i narodowej.
Klub przez wiele lat borykał się z problemami natury finansowej. Wprowadzone dobrowolne opodatkowanie załóg szydłowieckich zakładów pracy i aktywna pomoc w zarządzaniu Klubu przyniosła dodatkowe korzyści jedynie przez pierwsze dwa lata (1988–1989). Prowadzony w jej ramach sklep, w roku 1992 przynosił same straty. Obsługa targowisk (od 1990) przynosiła większe pieniądze. 
W latach 90., gdy zaczęły upadać państwowe zakłady i spółdzielnie, Zarząd stanął przed trudnym zadaniem. Musiał szukać środków na utrzymanie Klubu w sektorze prywatnym. Prywatni sponsorzy i pomoc finansowa zamożnych sympatyków Klubu umożliwiała udział piłkarzy w rozgrywkach III ligi. KS "Szydłowianka" grała w trzeciej lidze w sezonie 1998/1999.
Wychowankami klubu byli m.in. Dominik Furman, Adam Makuch i Marcin Sasal.

</doc>
<doc id="660382" url="https://pl.wikipedia.org/wiki?curid=660382" title="Korona Ostrołęka">
Korona Ostrołęka



</doc>
<doc id="660391" url="https://pl.wikipedia.org/wiki?curid=660391" title="Malapterus reticulatus">
Malapterus reticulatus

Malapterus reticulatus - gatunek morskiej ryby z rodziny wargaczowatych. Jedyny przedstawiciel rodzaju "Malapterus".
Występowanie.
Południowo-wschodni Ocean Spokojny wokół archipelagu Juan Fernández.

</doc>
<doc id="660392" url="https://pl.wikipedia.org/wiki?curid=660392" title="Malapterus">
Malapterus

Malapterus – rodzaj morskich ryb z rodziny wargaczowatych (Labridae). 
Występowanie.
Południowo-wschodni obszar Pacyfiku.
Klasyfikacja.
Gatunki zaliczane do tego rodzaju:

</doc>
<doc id="660394" url="https://pl.wikipedia.org/wiki?curid=660394" title="Struga Goleniowska">
Struga Goleniowska

Struga Goleniowska (zwana także "Strumykiem Goleniowskim" albo "Smródką"), jedna z trzech rzek przepływających przez miasto Goleniów w woj. zachodniopomorskim. Struga Goleniowa wpada do rzeki Iny w pobliżu mostu na ul. Szczecińskiej.
Przez tę okolicę przepływają jeszcze dwie rzeki: Ina (129,1 km – największa rzeka Goleniowa) oraz Wiśniówka. Dawniej Struga zasilała fosę znajdująca się przy murach miejskich. Pobliskimi, znaczącymi dopływami Iny są również Mała Ina i Krąpiel, które uchodzą do Iny w okolicach Stargardu (nie przepływają przez Goleniów).
Historia nazwy.
Struga Goleniowska jedną ze swych nazw ("Smródka") zawdzięcza temu, iż kilka lat temu woda w nim płynąca wydzielała fetor, który powodowany był odprowadzaniem do rzeki ścieków z zakładu karnego, POMetu i betoniarni. Nieoczyszczone ścieki (w połączeniu ze ściekami bytowymi z domów przy ul. Bohaterów Warszawy i ul. Pocztowej) trafiały do Strugi Marszewskiej, a trochę dalej do Strugi Goleniowskiej.
Trasa Strumyka.
Długość Strumyka wynosi ok. 4,9 km. Rozpoczyna się rurociągiem drenarskim o średnicy 0,3 m, zbierającym wodę z sieci drenarskiej wsi Budno. Dalsza trasa prowadzi wzdłuż linii kolejowej Goleniów – Kołobrzeg, przez niewielkie stawy hodowlane, przepływając również pod linią kolejową Goleniów – Świnoujście. Następnie płynie przez ogródki działkowe przy ul. Bohaterów Warszawy, gdzie wpada do niego Struga Marszewska. Obok Netto przechodzi pod mostem na ul. Szkolnej, a następnie płynie obok ul. Partyzantów i pod mostem na ul. Puszkina. W przeszłości w tym miejscu spiętrzona woda Strumyka napędzała turbiny młyna. Dalsza Strumyk płynie wzdłuż Plantów, przepływa pod ul. Konstytucji 3 Maja i płynąc obok pasażu przy ul. Kościuszki wpada do Iny.
Dane techniczne.
Strumyk Goleniowski już od początku ma bardzo duży spadek dna, wynoszący od 0,4-7 promila, czyli 7 m wysokości na 1000 m długości. Tak duży spadek powoduje, że płynąca szybko woda podmywa skarpy i niszczy je. Aby temu zapobiec wybudowano bystrotoki z umocnionym betonowymi płytami dnem, przez co spadek wynosi nawet 66 promili na 12 metrach. Maksymalny przepływ wody wynosi 0,62 m3/sek. Do strumyka wpada 29 rowów, wybudowane są 3 zastawki służące do spiętrzania wody, 11 przepustów i 5 mostów. Głębokość Strumyka wynosi od 0,68-1,39 m, a pod nim zalega warstwa torfu o miąższości 1,5-3 m.
Znaczenie Strumyka.
Historyczne.
Ponieważ trasa Strumyka od ul. Puszkina wiedzie wzdłuż murów miejskich Goleniowa, przypuszcza się, że pełnił on rolę naturalnej miejskiej fosy. Gdy poziom wody był znacznie wyższy niż dziś, zalewała teren podmokłych łąk (dzisiejsze Planty), co utrudniało zdobycie grodu przez najeźdźców. Od strony południowo-zachodniej taką przeszkodą trudną do pokonania była rzeka Ina.
Obecne.
W dolinie Strumyka, obok stawów hodowlanych, znajdują się studnie głębinowe, będące dla Goleniowa źródłem zaopatrzenia w wodę. Niebezpieczeństwo zatrucia wody stanowiły opakowania po agrochemikaliach stosowanych w rolnicwie, które składowane były w (mogilnikach) nieopodal Strumyka. Po kontroli Państwowej Inspekcji Sanitarnej, agrochemikalia zostały wywiezione, a mogilnik zlikwidowany.
Na przełomie lat 2003-2004 zostały wyremontowane brzegi Stugi na odcinku od mostu na ul. Konstytucji 3 Maja do pensjonatu Graff. Dzięki temu zaniedbany Strumyk zyskał wysokie walory krajobrazowe. Podczas renowacji ze Strugi usunięto m.in. butelki, płyty chodnikowe, połamane parasole, niesprawne odkurzacze, a nawet fotel.
Rzeczka, podobnie jak inne cieki tej wielkości (małe dopływy), mogłaby pełnić ważną rolę naturalnego tarliska dla ryb, takich jak występujące w Inie szczupaki czy trocie wędrowne. Niestety ryby, które zapuszczą się do Strugi mają do dyspozycji jedynie b. krótki, parusetmetrowy odcinek, po którym natrafiają na wysokie spiętrzenie, którego nie są w stanie sforsować. Zgromadzone pod spiętrzeniem ryby łatwo padają łupem kłusowników – los ten spotkał choćby sporą ilość szczupaków wiosną 2005 roku. Obecnie (2008 rok) przy ujściu strumienia do rzeki Iny zaobserwować można bobry.
W czasie srogich zim spiętrzenie wody na wysokości pensjonatu Graff zamarza, tworząc ścianę lodu, która jest nie lada atrakcją w mieście. Ostatnio takie zjawisko nastąpiło na początku roku 2009 w czasie zimy temperatura spadła poniżej -20 °C.

</doc>
<doc id="660396" url="https://pl.wikipedia.org/wiki?curid=660396" title="Burakochwasty">
Burakochwasty

Burakochwasty – jednoroczne mieszańce, powstałe ze skrzyżowania buraka cukrowego z dziką jednoroczną formą buraka "Beta macrocarpa" i "Beta maritima", występującymi na południu Europy, gdzie produkowane są nasiona wielu odmian zachodnioeuropejskich. 
Burakochwasty, które dostały się na pole razem z materiałem siewnym zakwitają, bez uprzedniej jaryzacji, już po sześciu tygodniach. W początkowej fazie wzrostu nie różnią się wyglądem od roślin buraków uprawnych. Często uważa się je za pośpiechy; jednak zasadnicza różnica między pośpiechami a burakochwastami polega na tym, że te pierwsze pochodzą z nasion handlowych, którymi plantację obsiano i występują wyłącznie w rzędach, mniej więcej równomiernie na całym polu. Burakochwasty natomiast pojawiają się samorzutnie z nasion zalegających w glebie na polach, gdzie uprawia się różne gatunki, w tym również burak cukrowy, i rosną zarówno w rzędach, jak i między nimi, tworząc nieregularnie rozmieszczone zagęszczenia w postaci smug lub plam. Ze względu na możliwość krzyżowania się z burakiem cukrowym, stwarzają one także niebezpieczeństwo dla rodzimej hodowli i reprodukcji nasion. Występując na plantacji, stanowią źródło tworzenia się nowych burakochwastów.
Burakochwasty występujące w burakach nie mogą być zwalczone żadnym herbicydem. Mimo trwającej od wielu lat systematycznej walki z nimi, stanowią nadal poważne zagrożenie. W skrajnych przypadkach cukrownie odmawiają przyjmowania surowca, ponieważ korzenie tych roślin są bardzo twarde i zawierają dużą ilość szkodliwych niecukrów. Najskuteczniejszym sposobem zwalczania burakochwastów jest ich ręczna eliminacja przed zakwitnięciem. Próbuje się je zwalczać mechanicznie (przez kilkakrotne koszenie lub za pomocą specjalnego urządzenia z ruchomymi taśmami), szokiem termicznym lub chemicznie, stosując mazacze nasycone herbicydem Roundup. Spośród metod agrotechnicznych zaleca się ich niszczenie w innych uprawach, stosowanie głęboszowania zamiast orki, które nie wydobywa nasion burakochwastów z głębszych warstw na powierzchnię gleby, wydłużenie rotacji buraka cukrowego do ponad 5–6 lat, a także wczesny zbiór buraków, uniemożliwiający osypanie się burakochwastów.

</doc>
<doc id="660397" url="https://pl.wikipedia.org/wiki?curid=660397" title="Minilabrus striatus">
Minilabrus striatus

Minilabrus striatus - gatunek ryby z rodziny wargaczowatych, jedyny przedstawiciel rodzaju "Minilabrus" . 
Występowanie.
Morze Czerwone
Opis.
Osiąga do 6 cm długości.

</doc>
<doc id="660399" url="https://pl.wikipedia.org/wiki?curid=660399" title="Minilabrus">
Minilabrus



</doc>
<doc id="660404" url="https://pl.wikipedia.org/wiki?curid=660404" title="Biblioteka Uniwersytetu Łódzkiego">
Biblioteka Uniwersytetu Łódzkiego

Biblioteka Uniwersytetu Łódzkiego (BUŁ, potocznie: BUŁ-a, Buła) – biblioteka Uniwersytetu Łódzkiego.
Biblioteka mieści się w Łodzi przy ul. Jana Matejki 32/38. Jest obecnie jedną z największych bibliotek w Polsce (ponad 3,2 mln woluminów) i jedną z najbardziej nowoczesnych w tej części Europy. BUŁ jest też największą biblioteką w województwie łódzkim.
Historia.
Uruchomiona wraz z powstającym w Łodzi Uniwersytetem z dniem 11 lutego 1945. 
W latach 1955–1960 wybudowano dla niej nową siedzibę przy ul. Jana Matejki, według projektu arch. Edmunda Orlika i arch. Eugeniusza Budlewskiego, która uznawana została jako jedno z najbardziej dopracowanych dzieł architektonicznych okresu PRL w Łodzi. Przed II wojną światową w tym miejscu miał powstać nowy gmach Urzędu Wojewódzkiego Łódzkiego, ale nie rozpoczęto nawet prac ziemnych.
Zdobienia gmachu wykonali łódzcy artyści plastycy: ceramiczną płaskorzeźbę w holu głównym na parterze – Antoni Starczewski; malowidło ścienne na I piętrze – Stanisław Fijałkowski; malowidło ścienne w Czytelni Czasopism – Lech Kunka; rzeźbę w holu na II piętrze – Mieczysław Szadkowski.
Goszczący w Łodzi w listopadzie 1959 wybitny śpiewak, łodzianin z pochodzenia, Alfred Orda, podarował miastu 10 tys. funtów z przeznaczeniem na rozwój Działu Muzykaliów Biblioteki. W intencji było to podziękowanie za 600-złotowe stypendium udzielone mu w 1936 przez Samorząd m. Łodzi na naukę w Konserwatorium w Warszawie. 
23 czerwca 2003 rozpoczęła się budowa nowego gmachu według projektu Andrzeja Pietkiewicza, obok dotychczasowej siedziby. Nowa część biblioteki została otwarta dla studentów 1 października 2006.
Zbiory.
Zbiory początkowo pochodziły z porzuconych księgozbiorów w Łodzi i okolicach, a także z darów od osób prywatnych i instytucji. Od 1947 biblioteka otrzymuje egzemplarz obowiązkowy, z którego to pochodzi większość zbiorów. Biblioteka gromadzi, opracowuje, udostępnia i przechowuje piśmiennictwo ze wszystkich dziedzin wiedzy, zarówno historyczne, jak i współczesne, polskie i zagraniczne, ze szczególnym naciskiem na zbiory z zakresu dziedzin reprezentowanych na Uniwersytecie Łódzkim.
W skład Głównej Biblioteki Uniwersyteckiej w Łodzi wchodzi sieć 91 bibliotek zakładowych.

</doc>
<doc id="660405" url="https://pl.wikipedia.org/wiki?curid=660405" title="BUŁ">
BUŁ



</doc>
<doc id="660406" url="https://pl.wikipedia.org/wiki?curid=660406" title="Nelabrichthys ornatus">
Nelabrichthys ornatus

Nelabrichthys ornatus – gatunek ryby z rodziny wargaczowatych, jedyny przedstawiciel rodzaju "Nelabrichthys". 
Występowanie.
Południowo-wschodni Ocean Atlantycki i zachodni Ocean Indyjski.
Dorasta do 4 cm długości.

</doc>
<doc id="660407" url="https://pl.wikipedia.org/wiki?curid=660407" title="Nelabrichthys">
Nelabrichthys



</doc>
<doc id="660411" url="https://pl.wikipedia.org/wiki?curid=660411" title="Suberyna">
Suberyna

Suberyna – hydrofobowa substancja złożona przede wszystkim z długołańcuchowych kwasów tłuszczowych oraz ich estrów z alkoholami alifatycznymi. W porównaniu do kutyny zawiera kwasy o dłuższych łańcuchach węglowych (od 16 do 30 atomów węgla), a dodatkowo różne kwasy nienasycone i dikarboksylowe.
Występuje u roślin w ścianach komórek korka i wchodzi w skład pasemek Caspary'ego w endodermie.
Pełni funkcję wzmacniającą i termoizolacyjną.

</doc>
<doc id="660414" url="https://pl.wikipedia.org/wiki?curid=660414" title="Oxyjulis californica">
Oxyjulis californica

Oxyjulis californica – gatunek ryby z rodziny wargaczowatych, jedyny przedstawiciel rodzaju "Oxyjulis". Bywa hodowana w akwariach morskich.
Występowanie.
Wschodni Ocean Spokojny
Charakterystyka.
Dorasta do 25 cm długości.

</doc>
<doc id="660415" url="https://pl.wikipedia.org/wiki?curid=660415" title="Gochy">
Gochy

Gochy () – region w Polsce, będący częścią Kaszub. Region leży na dawnych obszarach historycznego powiatu człuchowskiego (Brzeźno Szlacheckie, Borzyszkowy i Zapceń), tym samym terminem określa się również mieszkańców tego regionu, którzy zamieszkują również kaszubskie wsie w powiecie bytowskim. Gochy graniczą na zachodzie z ziemią miastecką, na południu z północnymi krańcami dzisiejszego powiatu chojnickiego, na wschodzie z Zaborami i na północy z Pojezierzem Bytowskim. Wywodzi się stąd wiele kaszubskich rodów szlachty zaściankowej. 
Główne miejscowości Gochów to:
Pochodzenie nazwy.
Zgodnie z kaszubską etymologią ludową nazwa Gochy pochodzi od słowa "doch" (kaszub. z niem. „przecież”), którego tamtejsza ludność miała rzekomo przesadnie nadużywać.
W rzeczywistości kaszubskie słowo "gòchë" oznacza nieurodzajne piaszczyste ziemie z kamieniami morenowymi, które są charakterystyczne dla tej części Kaszub.

</doc>
<doc id="660416" url="https://pl.wikipedia.org/wiki?curid=660416" title="Oxyjulis">
Oxyjulis



</doc>
<doc id="660421" url="https://pl.wikipedia.org/wiki?curid=660421" title="IANA">
IANA



</doc>
<doc id="660422" url="https://pl.wikipedia.org/wiki?curid=660422" title="Parajulis poecilepterus">
Parajulis poecilepterus

Parajulis poecilepterus - gatunek ryby z rodziny wargaczowatych, jedyny przedstawiciel rodzaju "Parajulis" . Poławiana gospodarczo i w wędkarstwie, hodowana w akwariach morskich.
Występowanie.
Północno-zachodni Ocean Spokojny.
Dorasta do 34 cm długości.

</doc>
<doc id="660423" url="https://pl.wikipedia.org/wiki?curid=660423" title="Parajulis">
Parajulis



</doc>
<doc id="660425" url="https://pl.wikipedia.org/wiki?curid=660425" title="Klasztor Dafni">
Klasztor Dafni

Dafni (gr. "Δάφνι", "Δάφνιον") – niegdyś klasztor, obecnie muzeum państwowe, położony w Chaidari, w aglomeracji Aten, w Attyce, w Grecji. Zdobiące go mozaiki zaliczane są do arcydzieł średniowiecza. 
Miejsce zawdzięczało swą nazwę krzewom z rodziny wawrzynowatych ("Lauraceae"), czyli po grecku: "δάφνη". 
W 1990 roku został wpisany wraz z klasztorami Osios Lukas i Nea Moni na listę światowego dziedzictwa UNESCO.
Historia.
Pierwsza świątynia chrześcijańska na miejscu dzisiejszego kościoła klasztornego powstała w V wieku w miejscu świątyni Apollina zburzonej w 395 roku. W czasie wznoszenia bazyliki oraz otaczających ją murów obronnych wykorzystano kamienne bloki starożytnej budowli oraz jońskie kolumny umieszczając je w portyku. Do dziś pozostała jedynie jedna kolumna antyczna. Pozostałe elementy portyku zostały wywiezione do Londynu przez lorda Elgina, za zgodą jedynie tureckich władz okupacyjnych. 
Obecny kościół klasztorny oraz refektarz został wzniesiony około 1070 roku, gdy ustanowiono sam klasztor. Powstał on na oktagonalnym planie greckiego krzyża. Jest jednym z najcenniejszych przykładów XI-wiecznej architektury bizantyńskiej. Bizantyjczycy mieszkali w klasztorze niewiele ponad 100 lat. Był to okres intelektualnego rozkwitu Bizancjum, jednocześnie jednak łączący się z upadkiem państwa. 
W 1204 roku, po zdobyciu Aten przez Franków, klasztor został złupiony przez krzyżowców. W następnych latach przejęli go od prawosławnych mnichów cystersi z Bellevaux. Sprowadził ich pierwszy frankoński diuk Aten, Otto de la Roche. Zachowały się uszkodzone sarkofagi, z herbem rodziny de la Roche. Cystersi dokonali licznych przeróbek, rozbudowując kościół, wyposażając dziedziniec w gotyckie krużganki, wznosząc otaczające zespół budynków i częściowo zachowane mury obronne. Po zajęciu Attyki przez wojska Imperium Osmańskiego cystersi musieli opuścić klasztor. W 1458 roku powrócili mnisi prawosławni, wygnani ponownie za udzielenie pomocy powstańcom w 1821 roku. 
Z obiektów klasztornych i wcześniejszych – pogańskich, poza samą świątynią, zachowało się niewiele historycznej substancji. Istnieją podziemia i cysterny wodne, kilka pomieszczeń klasztornych, fragmenty krużganków, z reszty jedynie wyraźnie rozplanowane fundamenty. Pierwsze, poważne prace konserwatorskie podjęto w 1888 roku. Po trzęsieniu ziemi 1999 roku, konstrukcja świątyni wymagała natychmiastowych, głębokich interwencji inżynierskich. Proces ratowania obiektu przedstawiają plansze, w sali projekcji audiowizualnych. 
W 1990 roku został wpisany wraz z klasztorami Osios Lukas i Nea Moni na listę światowego dziedzictwa UNESCO.
Mozaiki.
Wewnątrz kościoła zachowały się bizantyjskie mozaiki. Przedstawiają sceny z życia Chrystusa, Matki Boskiej, świętych (głównie z Syrii), archaniołów i proroków. Jednak najważniejszym dziełem sztuki jest Chrystus Pantokrator w kopule kościoła, której średnica wynosi 8 metrów. Postać przedstawiona została na złotym tle. Oświetla ją 16 okien w tamburze. Lewa dłoń Zbawiciela spoczywa na apokaliptycznej Księdze Życia. Otaczają go wizerunki 16 proroków. W północno-zachodnim narożniku kopuły przedstawiono "Przemienienie". Mozaiki w narteksie przedstawiają m.in. "Ostatnią Wieczerzę", "Umywanie stóp" i "Zdradę Judasza".

</doc>
<doc id="660431" url="https://pl.wikipedia.org/wiki?curid=660431" title="The End Records">
The End Records

The End Records – amerykańska wytwórnia płytowa założona 1998 roku na Brooklynie w Nowym Jorku.
Dziedziną wytwórni są awangardowe odmiany rocka i metalu oraz wszelkie inne projekty z elementami ambientu. Wytwórnia współpracuje z europejską Candlelight Records, wydającą albumy w Europie. Nakładem wytwórni ukazały się albumy takich wykonawców jak: Agalloch, Age of Silence, Antimatter, Arcturus, Darkthrone, Dissection, Enslaved, Green Carnation, Head Control System, In the Woods..., Nightingale, Nokturnal Mortum, Novembers Doom, Peccatum, Star of Ash, The Gathering, Ulver, Winds.
W 2016 roku wytwórnię nabył koncern BMG.

</doc>
<doc id="660438" url="https://pl.wikipedia.org/wiki?curid=660438" title="Pseudocheilinops ataenia">
Pseudocheilinops ataenia

Pseudocheilinops ataenia – gatunek ryby z rodziny wargaczowatych, jedyny przedstawiciel rodzaju "Pseudocheilinops" . 
Występowanie.
Ocean Spokojny (Filipiny i Indonezja).
Charakterystyka.
Dorasta do 6,5 cm długości.

</doc>
<doc id="660439" url="https://pl.wikipedia.org/wiki?curid=660439" title="Cold Meat">
Cold Meat



</doc>
<doc id="660441" url="https://pl.wikipedia.org/wiki?curid=660441" title="Pseudocheilinops">
Pseudocheilinops



</doc>
<doc id="660444" url="https://pl.wikipedia.org/wiki?curid=660444" title="Juryj Zacharanka">
Juryj Zacharanka

Juryj Mikałajewicz Zacharanka (, , "Jurij Nikołajewicz Zacharienko"; ur. 4 stycznia 1952 w Wasilewiczach, porwany 7 maja 1999) – radziecki i białoruski milicjant, pułkownik milicji (w latach 1994–1996 generał-major), białoruski polityk, w latach 1994–1995 minister spraw wewnętrznych Białorusi; od 1996 związany z opozycją sprzeciwiającą się władzy prezydenta Alaksandra Łukaszenki; założyciel Związku Oficerów; członek Zjednoczonej Partii Obywatelskiej (ZPO); 7 maja 1999 roku porwany przez nieznanych sprawców i nigdy nie odnaleziony; zdaniem opozycji zamordowany z przyczyn politycznych z polecenia władz.
Życiorys.
Urodził się 4 stycznia 1952 roku w mieście Wasilewicze, w rejonie rzeczyckim obwodu homelskiego Białoruskiej SRR, ZSRR. W 1977 roku ukończył Wołgogradzką Szkołę Wyższą MSW ZSRR, a w 1987 roku (według innego źródła – w 1989 roku) – Akademię MSW ZSRR. Odbył zasadniczą służbę wojskową w radzieckiej Flocie Bałtyckiej. W latach 1977–1989 pracował jako oficer śledczy w Swietłahorsku i Homlu, kierownik wydziału śledczego. W latach 1989–1991 pełnił funkcję zastępcy szefa Urzędu Spraw Wewnętrznych Homelskiego Obwodowego Komitetu Wykonawczego. W latach 1991–1992 pracował jako zastępca szefa Międzyregionalnego Wydziału do Walki z Przestępczością Zorganizowaną MSW ZSRR. W latach 1992–1994 pełnił funkcję kierownika Wydziału Śledczego, później Komitetu Śledczego MSW Białorusi. Brał udział w ostatnim zjeździe Komunistycznej Partii Związku Radzieckiego.
Wchodził w skład ekipy Alaksandra Łukaszenki w czasie wyborów prezydenckich w 1994 roku. Po zwycięstwie wyborczym Łukaszenki, 28 lipca 1994 roku został mianowany ministrem spraw wewnętrznych Republiki Białorusi. 5 sierpnia 1994 roku został awansowany przez prezydenta ze stopnia pułkownika milicji do stopnia generał-majora służby wewnętrznej. 12 sierpnia 1994 roku został mianowany przewodniczącym nowo utworzonego przez prezydenta Kolegium MSW.
16 października 1995 roku Juryj Zacharenko został dyscyplinarnie zdymisjonowany ze stanowiska ministra spraw wewnętrznych. Jako oficjalną przyczynę podano "poważne naruszenie dyscypliny finansowej, wyrażające się w niecelowym wykorzystaniu środków budżetowych". Tego samego dnia na stanowisko p.o. ministra spraw wewnętrznych i p.o. przewodniczącego Kolegium MSW mianowano Wiktara Szejmana. 16 kwietnia 1996 roku prezydent Łukaszenka zdegradował go z powrotem ze stopnia generał-majora służby wewnętrznej do stopnia pułkownika milicji. Jako oficjalną przyczynę podano: "poważne uchybienia finansowe, wyrażające się w niecelowym wykorzystaniu środków budżetowych w wysokości 8,9 miliarda rubli" podczas remontu i przebudowy hotelu MSW z Żdanowiczach, a także niezadowalającą pracę na rzecz zwalczania przestępczości w kraju. Zdaniem autorów biografii Zacharenki, umieszczonej na portalu internetowym "Kto jest’ kto w Riespublikie Biełaruś" prowadzonym przez „BDG Gazietę”, prawdziwą przyczyną dymisji i degradacji ministra były różnice światopoglądowe między nim a prezydentem Łukaszenką i jego otoczeniem.
Po dymisji z rządu Juryj Zacharanka blisko związał się z opozycją sprzeciwiającą się władzy prezydenta Łukaszenki. Utworzył Związek Oficerów – niezależną od władz organizację białoruskich wojskowych. Aktywnie uczestniczył w praktycznie wszystkich publicznych akcjach opozycji. W 1996 roku został członkiem Rady Politycznej opozycyjnej Zjednoczonej Partii Obywatelskiej. W lutym 1998 roku wszedł w skład utworzonego przez opozycję Narodowego Komitetu Wykonawczego. Pełnił w nim funkcję przewodniczącego Komitetu Bezpieczeństwa.
Porwanie.
Juryj Zacharanka został porwany w drodze do domu przez nieznanych sprawców, 7 maja 1999 roku, w rejonie prospektu Żukowskiego w Mińsku. Zdarzenie to zostało zauważone przez świadków, którzy następnie złożyli zeznania śledczym. Prokuratura jednak nigdy nie wyjaśniła, gdzie znajduje się zaginiony, ani kto odpowiada za jego porwanie. Wkrótce po zdarzeniu opozycyjna Rada Koordynacyjna Sił Demokratycznych wydała oświadczenie, że porwanie było motywowane politycznie, a władze rozpoczęły realizację planu neutralizacji opozycji. Były oficer specnazu Uładzimir Baradacz zarzucił wykonywanie porwań Radzie Bezpieczeństwa Białorusi. Wkrótce potem nastąpiły kolejne przypadki porwań i zaginięć (Wiktara Hanczara, Anatola Krasouskiego, Dzmitryja Zawadskiego), a także aresztowania i pobicia działaczy społecznych, co zdaniem liderów opozycji potwierdza teorię o istnieniu wspomnianego przez nich planu. Zdaniem autorów biografii na stronie "Kto jest’ kto w Riespublikie Biełaruś", w białoruskim społeczeństwie istnieje opinia, że Zacharenko został zamordowany z polecenia władz jako oponent polityczny. W biografii zwraca się uwagę, że utworzenie Związku Oficerów – organizacji wojskowych poza bezpośrednią kontrolą władz – stanowiło dla nich szczególne zagrożenie. Zdaniem Anatola Labiedźki, przewodniczącego ZPO, Zacharanka należał do czołówki białoruskich narodowych liderów i był jednym z kandydatów na wybory prezydenckie w 2001 roku.
Życie prywatne.
Juryj Zacharanka miał żonę i dwie córki. W 2000 roku jego rodzina opuściła Białoruś i otrzymała azyl polityczny w Niemczech. Matka Zacharanki mieszkała na Homelszczyźnie. W rocznicę zaginięcia syna odwiedzana była przez działaczy opozycji, którzy przekazywali jej wyrazy solidarności. Zmarła w 2018 roku.

</doc>
<doc id="660449" url="https://pl.wikipedia.org/wiki?curid=660449" title="Pseudodax moluccanus">
Pseudodax moluccanus

Pseudodax moluccanus – gatunek ryby z rodziny wargaczowatych, jedyny przedstawiciel rodzaju "Pseudodax" . 
Występowanie.
Indopacyfik wzdłuż wschodnich wybrzeży Afryki do południowej Japonii.
Opis.
Osiąga do 30 cm długości.

</doc>
<doc id="660450" url="https://pl.wikipedia.org/wiki?curid=660450" title="Pseudodax">
Pseudodax



</doc>
<doc id="660455" url="https://pl.wikipedia.org/wiki?curid=660455" title="Podmiot (filozofia)">
Podmiot (filozofia)

Podmiot – byt, który subiektywnie doznaje, przeżywa, a także wchodzi w zależność z innym bytem (istnieniem) lub przedmiotem, przy czym w tej ostatniej relacji "podmiot" jest obserwatorem, a "obiekt" – rzeczą obserwowaną.
W teorii krytycznej i psychologii podmiotowość to także akcje i ukierunkowania zmierzające do budowy indywidualizmu.

</doc>
<doc id="660456" url="https://pl.wikipedia.org/wiki?curid=660456" title="Effi Briest">
Effi Briest

Effi Briest (1894) – powieść niemieckiego pisarza Theodora Fontane.
Effi Briest jest córką szlachcica z północnych Niemiec. W wieku lat 17 wyszła za mąż za barona Geerta von Innstettena, mężczyznę dwukrotnie od niej starszego, który lata temu nieskutecznie zabiegał o względy matki Effi. Starania te zostały odrzucone z powodu jego zbyt niskiej pozycji społecznej, która w międzyczasie polepszyła się.
Wątek romansowy jest tu pretekstem do ukazania spraw szerszych. Effi Briest buntuje się przeciwko kanonom moralnym, obowiązującym w sferach pruskiej burżuazji, gdzie aprobuje się małżeństwo bez miłości, a potępia głos serca i niszczy uczucia w imię fałszywie pojętego honoru.

</doc>
<doc id="660458" url="https://pl.wikipedia.org/wiki?curid=660458" title="Berhaneyesus Demerew Souraphiel">
Berhaneyesus Demerew Souraphiel

 
Berhaneyesus Demerew Souraphiel CM (ur. 14 lipca 1948 w Tchela Claka) – etiopski hierarcha Kościoła katolickiego obrządku etiopskiego, arcybiskup metropolita Addis Abeby, kardynał.
Życiorys.
Wyświęcony na kapłana 4 lipca 1976. Sakrę biskupią przyjął 25 stycznia 1998 (udzielił mu jej kardynał Paulos Tzadua). Otrzymał tytuł biskupa tytularnego Bity. Od 7 lipca 1999 roku arcybiskup Addis Abeby.
4 stycznia 2015 ogłoszony kardynałem przez papieża Franciszka. Insygnia nowej godności odebrał 14 lutego.

</doc>
<doc id="660460" url="https://pl.wikipedia.org/wiki?curid=660460" title="Tautoga czarna">
Tautoga czarna

Tautoga czarna ("Tautoga onitis") – gatunek ryby z rodziny wargaczowatych, jedyny przedstawiciel rodzaju "Tautoga" . Poławiana gospodarczo na niewielką skalę oraz w wędkarstwie.
Występowanie: zachodni Ocean Atlantycki wzdłuż wybrzeży Ameryki Północnej.
Opis.
Osiąga do 91 cm długości i 11,3 kg wagi.

</doc>
<doc id="660462" url="https://pl.wikipedia.org/wiki?curid=660462" title="Tautoga onitis">
Tautoga onitis



</doc>
<doc id="660463" url="https://pl.wikipedia.org/wiki?curid=660463" title="Marek Kurzyk">
Marek Kurzyk

Marek Kurzyk (ur. 2 grudnia 1956) – polski kontradmirał w stanie spoczynku i magister inżynier nawigator, morski oficer pokładowy okrętów rakietowych. Był dowódcą ORP „Górnik” oraz 2 dywizjonu Okrętów Rakietowych, dowódcą 3 Flotylli Okrętów 2006 oraz zastępcą Szefa Sztabu Marynarki Wojennej. W latach 2009–2011 zastępca szefa Sztabu ds. Wsparcia Dowództwa Komponentu Morskiego NATO.
Wykształcenie.
Marek Kurzyk urodził się 2 grudnia 1956 w Żyrardowie. W latach 1979–1983 studiował na Wydziale Nawigacji i Uzbrojenia Okrętowego w Wyższej Szkole Marynarki Wojennej w Gdyni, otrzymując promocję oficerską i tytuł magistra inżyniera nawigatora. Jest również absolwentem podyplomowych studiów dowódczo-sztabowych w Akademii Marynarki Wojennej w Gdyni (1996–1997) oraz podyplomowych studiów operacyjno-strategicznych w Akademii Dowodzenia Marynarki Wojennej Stanów Zjednoczonych ("Naval Command College") w Newport (2002–2003).
Służba wojskowa.
Po promocji oficerskiej otrzymał przydział służbowy na korwetę rakietową ORP „Górnik”, na której był kolejno dowódcą działu II rakietowo-artyleryjskiego (1983–1987), zastępcą dowódcy okrętu (1987–1988) i dowódcą okrętu (1988–1993). Od 1993 pracował w Sztabie 2 dywizjonu Okrętów Rakietowych w Gdyni, początkowo jako starszy oficer operacyjny, a później szef Sztabu – zastępca dowódcy dywizjonu. W 1997 wyznaczono go dowódcą 2 dywizjonu Okrętów Rakietowych, a w 2000 został starszym specjalistą Oddziału Operacyjnego w Dowództwie Marynarki Wojennej w Gdyni. Od 2003 do 2004 kierował Pionem Działań Bieżących w Centrum Operacji Morskich w Gdyni. Następnie został szefem Sztabu 3 Flotylli Okrętów w Gdyni. 27 czerwca 2006 objął stanowisko dowódcy 3 Flotylli Okrętów, a w 2009 został zastępcą szefa Sztabu Marynarki Wojennej. Od 1 października 2009 do 31 sierpnia 2011 roku pełnił obowiązki na stanowisku zastępcy szefa Sztabu ds. Wsparcia Dowództwa Komponentu Morskiego NATO w Northwood. Od października 2013 roku zajmował stanowiska w Zarządzie Szkolenia - P7 Sztabu Generalnego Wojska Polskiego. Wcześniej jako zastępca szefa, a do 23 lipca 2014 jako Szef Zarządu. 31 stycznia 2016 roku przeszedł w stan spoczynku.

</doc>
<doc id="660464" url="https://pl.wikipedia.org/wiki?curid=660464" title="David Topolski">
David Topolski

David Topolski (ur. 1 maja 1984 w Pittsburghu) – polski piłkarz grający zarówno na pozycji obrońcy, a także pomocnika. Posiada dwa obywatelstwa: polskie i amerykańskie.
Kariera klubowa.
Swoją karierę rozpoczął w SKP Słupca. Później trafił do Victorii Września. Kolejne kluby w jego karierze to m.in. Sparta Brodnica i Świt Nowy Dwór Mazowiecki. Sezony 2003/04 – 2005/06 spędził w Lechu Poznań. Jednak w przerwie letniej, gdy Lecha przejął holding Amica S.A. trafił do Górnika Łęczna. Tam po serii słabych występów został wystawiony na listę transferową, a jego nowym pracodawcą zostało Zagłębie Sosnowiec. Następnie występował w Turze Turek. Później wyleciał do USA grać w New Jersey Ironmen. Zanim wrócił do Polski rozegrał trzy spotkania w Newark Ironbound Express. W sezonie 2009/10 grał w Stilonie Gorzów, wtedy jego ojciec prowadził ten klub. Rozegrał tam 22 spotkania. Po sezonie powrócił do Tura Turek. Od roku 2012 do 2015 bronił barw Victorii Września.
Kariera reprezentacyjna.
Reprezentant Polski do lat 16, 17, 18, 19 i 21.
Rodzina.
Syn Adama Topolskiego oraz brat cioteczny Mariusza Mowlika i siostrzeniec Piotra Mowilka.

</doc>
<doc id="660465" url="https://pl.wikipedia.org/wiki?curid=660465" title="Tautoga">
Tautoga



</doc>
<doc id="660467" url="https://pl.wikipedia.org/wiki?curid=660467" title="ORP Grom (korweta)">
ORP Grom (korweta)



</doc>
<doc id="660468" url="https://pl.wikipedia.org/wiki?curid=660468" title="Terelabrus rubrovittatus">
Terelabrus rubrovittatus

Terelabrus rubrovittatus - gatunek ryby z rodziny wargaczowatych, jedyny przedstawiciel rodzaju "Terelabrus". 
Występowanie.
Ocean Spokojny (Nowa Kaledonia i Indonezja).
Charakterystyka.
Dorasta do 10 cm długości.

</doc>
<doc id="660469" url="https://pl.wikipedia.org/wiki?curid=660469" title="Terelabrus">
Terelabrus



</doc>
<doc id="660470" url="https://pl.wikipedia.org/wiki?curid=660470" title="Tomasz Młodzianowski">
Tomasz Młodzianowski

Tomasz Młodzianowski herbu Dąbrowa (ur. 21 grudnia 1622 pod Ciechanowem, zm. 3 lub 9 października 1686 w Wolbromiu) – polski duchowny katolicki, teolog, kaznodzieja i publicysta religijny.
Życiorys.
Pochodził z drobnej szlachty mazowieckiej, osiadłej w ziemi ciechanowskiej. W 1637 rozpoczął nowicjat u jezuitów. W 1648 otrzymał święcenia kapłańskie. W latach 1654-1656 prowadził misje w Isfahanie. Wracając stamtąd, zwiedził Ziemię Świętą. Wykładał w kolegiach na obszarze całej Rzeczypospolitej, był też przez wiele lat kapelanem. W 1673 otrzymał godność wiceprowincjała. Od 1680 do 1683 pełnił funkcję rektora kolegium jezuickiego w Poznaniu. Zmarł w Wolbromiu. Pochowano go w kościele św. Piotra i Pawła w Krakowie. Przez 22 lata po śmierci jego ciało nie ulegało zepsuciu.
Twórczość.
Zyskał sławę wielkiego kaznodziei. W 1674 wygłosił kazanie na Mszy koronacyjnej Jana III Sobieskiego. Spisał 73 homilie i 179 kazań. Mowy okolicznościowe publikował osobno. Pozostałe wydał w potężnym zbiorze "Kazania i Homilyie" (1681), liczącym ponad 2000 stron in folio w 4 tomach. Unikał makaronizmów, wysławiał się jasno i dobitnie (urozmaicając wykład między innymi konceptami), przybliżał słuchaczom abstrakcyjne pojęcia (przyrównując na przykład apostołów do posłów i senatorów), nie gardził przysłowiami.
Wydał również dzieła:

</doc>
<doc id="660471" url="https://pl.wikipedia.org/wiki?curid=660471" title="ORP Orkan (korweta)">
ORP Orkan (korweta)



</doc>
<doc id="660472" url="https://pl.wikipedia.org/wiki?curid=660472" title="Stefan Paszkowski">
Stefan Paszkowski

Stefan Paszkowski – polski matematyk i informatyk, profesor zwyczajny.
Życiorys.
Pracował na Uniwersytecie Wrocławskim, od października 1962 roku jako kierownik Katedry Metod Numerycznych (KMN), w której w połowie tego roku zainstalowano brytyjski komputer Elliott 803, a w 1969 r. komputer Odra 1204. Brał udział w wielu pracach badawczo-rozwojowych dotyczących oprogramowania maszyn cyfrowych i metod numerycznych, w tym we współpracy z Wrocławskimi Zakładami Elektronicznymi Mera-Elwro. Spośród tych prac można wymienić m.in. autokod MOST 1 dla maszyny Odra 1003, realizację języka ALGOL 60 i jego translator dla Odry 1204, system operacyjny MASON i bibliotekę około 200 podstawowych algorytmów numerycznych.
Jest autorem bardzo starannie przygotowanego pod względem translacji na język polski tłumaczenia specyfikacji języka Algol 60. Przez wielu polskich informatyków jest ono uważane za legendarne, gdyż zapoczątkowało rodzimą terminologię informatyczną.
Pracuje w Instytucie Niskich Temperatur i Badań Strukturalnych PAN we Wrocławiu. Jest członkiem Polskiego Towarzystwa Matematycznego.

</doc>
<doc id="660474" url="https://pl.wikipedia.org/wiki?curid=660474" title="Polsat Viasat Explore">
Polsat Viasat Explore

Polsat Viasat Explore (dawniej Polsat Viasat Explorer) – szwedzka stacja telewizyjna. Na antenie stacji emitowane są programy dokumentalne i rozrywkowe o tematyce przyrodniczo-podróżniczej, przygodowej, nowych technologii, kryminalistycznej, łowiecko-wędkarskiej i motoryzacyjnej. Dawniej emitowano również programy ze świata dzikich zwierząt i sportów ekstremalnych. Nadawcą kanału jest grupa medialna Viasat i Telewizja Polsat.
Sygnał.
Viasat Explorer rozpoczął swoje nadawanie w krajach Skandynawii (Szwecji, Danii, Finlandii i Norwegii) w 2002 roku, a w 2003 roku rozpoczął swoją ekspansję na pozostałe rynki europejskie.
Sygnał Viasat Explore nadawany jest w:
W Polsce stacja dostępna jest od 2003 roku w polskiej wersji językowej. Od 2004 roku sygnał stacji dostępny był w godzinach 05:00-23:00, gdyż dzielił nadawanie z amerykańską stacją erotyczną Spice w godzinach 23:00–05:00.
Do 15 maja 2012 Viasat Explorer była nadawana we wspólnej wersji w Środkowej i Wschodniej Europie, krajach bałtyckich i Europie Północnej. W celu dokonania możliwości wyboru programów, które będą dostosowane dla widzów regionu Europy Środkowej i Wschodniej nadawca zdecydował się na uruchomienie osobnego dosyłu Viasat Explorer CEE. Od połowy maja 2012 roku w Europie nadają dwie wersje programu.
Od tego dnia stacja nadaje w panoramicznym formacie obrazu 16:9. Jednocześnie Viasat Explorer nadaje o jedną godzinę dłużej. Emisja rozpoczyna się o godz. 5 rano i kończy o północy (do tej pory o 23:00). Rozdzielenie dosyłu miało wpływ również na kanał Spice, który nadaje od tego dnia od północy do piątej rano. Od 29 kwietnia 2014 roku europejska wersja nadaje pod nazwą Viasat Explore.
Programy.
W ciągu 18-godzinnego bloku emisyjnego oferowane są programy poświęcone takim zagadnieniom jak:

</doc>
<doc id="660476" url="https://pl.wikipedia.org/wiki?curid=660476" title="Sigmaringen">
Sigmaringen

Sigmaringen – miasto powiatowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, siedziba związku gmin Mengen. Leży nad Dunajem, ok. 80 km na południe od Stuttgartu.
Do XIX wieku stolica księstwa Hohenzollern-Sigmaringen, w którym panowała katolicka gałąź rodu Hohenzollernów, późniejszych królów Rumunii.
Współpraca.
Miejscowości partnerskie:

</doc>
<doc id="660477" url="https://pl.wikipedia.org/wiki?curid=660477" title="Xenojulis margaritaceus">
Xenojulis margaritaceus

Xenojulis margaritaceus - gatunek ryby z rodziny wargaczowatych, jedyny przedstawiciel rodzaju "Xenojulis" . Hodowana w akwariach morskich.
Występowanie.
Zachodni Ocean Spokojny (Filipiny, Nowa Gwinea i zachodnia Australia).
Charakterystyka.
Osiąga do 10 cm długości.

</doc>
<doc id="660478" url="https://pl.wikipedia.org/wiki?curid=660478" title="Xenojulis">
Xenojulis



</doc>
<doc id="660490" url="https://pl.wikipedia.org/wiki?curid=660490" title="Flyff Online">
Flyff Online

Flyff, skrót od Fly For Fun, jest grą z gatunku MMORPG stworzoną przez koreańską firmę Aeonsoft. Flyff odróżnia się od innych gier MMORPG możliwością latania i walki na desce, miotle lub innych pojazdach, a także bajkową grafiką i dużą liczbą szczegółów, potworów i przedmiotów.
Wersje gry.
Jest wiele wersji tej gry, zależnie od kraju w którym gramy. Aktualnie serwery z odpowiednią wersją są zlokalizowane w Korei, Japonii, Chinach, Tajlandii, na Filipinach, w Niemczech, i międzynarodowa (angielska) wersja obsługująca Europę, Południową Afrykę, Północną Amerykę i Oceanię. Wersja dostępna na Filipinach jest także po angielsku, ale odrzuca ona połączenia spoza Filipin. Większość wersji jest obsługiwana przez inne firmy powiązane z Aeonsoft. Poniżej jest lista kilku takich firm obsługujących serwery:
8 czerwca 2011 roku miało miejsce łączenie serwerów (Gala-Net):
Inne servery:
Cash Shop.
Wszystkie serwery działają w systemie "free-to-play" z dochodami generowanymi z tzw. "Cash Shop". Gracz kupuje za prawdziwe pieniądze punkty, które może w sklepie zamienić na różne ubrania, przedmioty i dodatki, np. napój który zapewnia nieskończoną ilość many na pewien czas.
Gracz może kupić także zwierzaka, który będzie za nim chodził i podnosił przedmioty. Zwierzaki zostały wprowadzone do gry w sierpniu 2006 roku (tydzień po wprowadzeniu wersji 6)
Darmowe przedmioty z cash shopu są dawane każdemu graczowi po wykonaniu zadania (questa) na pierwszą zmianę klasy.
Są to "reskill scroll", "Activation Scroll", "bull hamstern" i zależnie od klasy "VitalDrink X" lub "Refresher Hold".
System gry.
Interfejs Flyffa jest bardzo podobny do innych gier typu MMORPG. Postać zabija potwory i wykonuje zadania (questy) za które dostaje doświadczenie i przedmioty. Jedzenie jest używane do odnowy punktów życia, ale postać potrzebuje chwili żeby jeszcze raz coś zjeść. Gdy życie postaci spadnie do 0 punktów umiera. Martwa postać może pojawić się w najbliższym mieście, bądź zostać wskrzeszona przez innego gracza posiadającego skill resurrect, będącego assistem, billposterem lub ringmasterem, gdyż tylko te klasy mogą wskrzeszać innych. Jeśli ktoś nie wskrzesi postaci pojawi się ona w mieście i straci procent doświadczenia, zależnie od poziomu doświadczenia. Z każdym zdobytym poziomem (levelem) dostajemy do dyspozycji 2 punkty, które możemy rozdać pomiędzy:
Pieniądze.
Jak w każdym MMORPGu muszą być pieniądze. We Flyffie zwie się to penyą (penya). Pieniądze można dostać praktycznie za wszystko (od dropów aż po najróżniejsze questy). Aby sporo zarobić można sprzedać rzeczy z Cash Shopu.
Zakładalne rzeczy.
Flyff zbytnio nie rozwinął tej sekcji. Oto co można nosić:
Latanie.
Po osiągnięciu 20 poziomu każda postać o ile posiada miotłę, lub deskę może latać po świecie „Flyffa”. Prędkość i przyśpieszenie pojazdów latających zależy od ich ceny, najlepsze rzeczy do latania sprzedawane są w Cash Shopie za realne pieniądze. Postać nie posiadająca pojazdu z Cash Shop może posiadać deskę której maksymalna prędkość to 218 km/h. Postać może w czasie lotu zdjąć deskę i opaść na ziemie (nic sobie nie robiąc). Latając gracz może napotkać latające potwory, za zabicie siebie dostanie "flying level". Im wyższy "flying level" tym szybciej można „wsiąść” na deskę lub miotłę, a także szybciej przyśpieszymy.
PvP (walka z innymi postaciami).
Dwiema dostępnymi formami walki między graczami są "PvP" (player vs. player).
Dueling.
Znany także jako PvP. Jedna postać pyta drugą o zgodę na rozegranie pojedynku. Jeżeli się zgodzi obie osoby zostaną do siebie dopuszczone i mogą się atakować. Jedynymi ograniczeniami jest brak „duelowania” osób o 30 lvlów wyżej od siebie, a także blokada na osoby, które nie ukończyły pierwszego szkolenia (1st job).
PK.
Serwer PK (możliwość zabijania innych graczy) jest to „Demian”. Jest to serwer, gdzie gracze mogą atakować i zabijać się nawzajem i jedynym ograniczeniem jest niemożność atakowania graczy poniżej poziomu 20. W miastach spotkać można kilku Guardian NPC którzy zabiją każdego gracza mającego punkty "disposition".
Arena fight.
W każdym mieście jest osoba, która może cię przeteleportować na Arenę. W tej arenie postacie mogą się atakować bez ograniczeń (tylko a 1st job). Dozwolone są wszystkie skille.
Postacie.
We Flyffie do czasu osiągnięcia 15 poziomu gramy postacią nazywaną vagrant. Po osiągnięciu 15 poziomu musimy zmienić naszą profesję na wojownika, maga, kapłana lub acrobata.
System Party.
Istnieje również system party dzięki któremu gracz może stworzyć drużynę oraz wspólnie zabijać potwory i zdobywać EXP (Doświadcznie). Niemal jedynie spotykanym typem party są 4 grupy dwuosobowe (walczące oddzielnie), z których jedną z postaci jest fighter (osoba bijąca moby – pojedynczo lub aoe), a drugą supporter – Ringmaster, Billposter lub assist. W takiej kombinacji najszybciej zdobywa się doświadczenie, zwłaszcza przy aoe, gdyż osoba używająca skilli obszarowych zbiera zazwyczaj wszystkie moby z danego spawnu.
W systemie party istnieje też tzw. Plvl, polega on na tym, że gracz odszukuje osobę, która jest o (maksymalnie) 19 poziomów wyższa, postać na wyższym lvlu zabija silniejsze potwory a gracz „przyczepiony” do wojownika w party otrzymuję część doświadczenia partnera.
Party daje liderowi możliwość używania specjalnych skilli party, które zwiększają obrażenia, liczbę i jakość przedmiotów wypadających z potworów czy szybkość regeneracji życia, many.

</doc>
<doc id="660491" url="https://pl.wikipedia.org/wiki?curid=660491" title="ORP Piorun (korweta)">
ORP Piorun (korweta)



</doc>
<doc id="660493" url="https://pl.wikipedia.org/wiki?curid=660493" title="Flyff">
Flyff



</doc>
<doc id="660498" url="https://pl.wikipedia.org/wiki?curid=660498" title="Fly For Fun">
Fly For Fun



</doc>
<doc id="660509" url="https://pl.wikipedia.org/wiki?curid=660509" title="Aleksander Waligórski">
Aleksander Waligórski

Aleksander Fortunat Józef Roch Waligórski herbu Odrowąż (ur. 26 lutego 1802 r. w Drugni koło Chmielnika w dawnym województwie krakowskim, zm. 19 lipca 1873 r. w Paryżu) – porucznik w powstaniu listopadowym, generał polski w powstaniu styczniowym, inżynier.
Życiorys.
Urodził się 26 lutego 1802 w Drugni koło Chmielnika w dawnym województwie krakowskim. Rodzicami byli: Roch (sędzia sądu krakowskiego z siedzibą w Kielcach) i Kornelia z d. Goczałowska.
Młodość.
Wykształcenie ogólne i wojskowe zdobywał w Korpusie Kadetów w Kaliszu, następnie w Szkole Wojskowej Aplikacyjnej w Warszawie. Od 1826 r. był wykładowcą w tej szkole oraz w Szkole Artylerii, gdzie nauczał matematyki, geometrii i mechaniki.
Powstanie listopadowe.
Uczestniczył w spisku przygotowującym powstanie listopadowe i brał w powstaniu czynny udział jako artylerzysta. Został dwukrotnie odznaczony krzyżem Virtuti Militari (17.3.1831 przez gen. Jana Skrzyneckiego i 1.9.1831 przez gen. Hieronima Ramorino). 21 marca 1831 r. awansował do stopnia porucznika i następnie kapitana drugiej klasy 14 września 1831 r.
Francja.
Po klęsce powstania listopadowego emigrował do Francji, gdzie dzięki poparciu Józefa Bema pogłębiał swoją wiedzę we francuskiej Szkole Artylerii w Metz.
Norwegia i Szwecja.
W 1838 r. wyjechał do Norwegii. Tam znalazł zatrudnienie jako asystent Dyrektora Kanałów i Portów, a od 1846 r. pełnił obowiązki dyrektora Departamentu ds. Kanałów. W Norwegii spędził 17 lat regulując rzeki i budując kanały. Brał udział w planowaniu linii kolejowej w Norwegii i kierował budową jej pierwszego odcinka. Wydał razem z Haraldem N.S. Wergelandem (1814-1893) pierwszą mapę drogową całej Norwegii.
Od 1848 r. przez ponad rok był agentem księcia Adama Czartoryskiego w Skandynawii, z siedzibą w Sztokholmie.
Francja i Turcja.
W listopadzie 1855 r. opuścił Norwegię i udał się do Paryża, gdzie został awansowany na majora i mianowany kwatermistrzem sztabu Dywizji Polskiej Kozaków Sułtańskich gen. Władysława Zamoyskiego. Wojna krymska wkrótce się zakończyła i Waligórski powrócił do Francji w końcu 1856 r. Tam utrzymywał się z dorywczych prac jako inżynier cywilny.
Włochy.
W 1862 roku był Dyrektorem Nauk w Szkole Wojskowej Polskiej w Cuneo. Wykładał topografię, pomiary, rysunek i prowadził laboratorium chemiczne.
Powstanie styczniowe.
4 marca 1863 udał się wraz ze swymi uczniami na pole walki i dotarł do obozu Mariana Langiewicza w Goszczy. 10 marca 1863 został mianowany generalnym kwatermistrzem wojsk powstańczych w stopniu generała brygady. Towarzyszył Langiewiczowi w przejściu do Galicji.
Waligórski brał udział w walkach na Lubelszczyźnie (Kobylanka, Huta Krzeszowska) w oddziałach gen. Antoniego Jeziorańskiego. W czerwcu 1863 r. został naczelnikiem wojskowym województwa lubelskiego i na tym stanowisku pozostał do listopada. Przebywał głównie w Galicji zajmując się formowaniem nowych oddziałów i koordynacją ich działań w południowej części Królestwa.
16 października 1863 r. Waligórski ze swoim oddziałem liczącym około 600 powstańców wkroczył w granice Królestwa w rejonie Tarnogrodu. 22 października oddziały pod jego dowództwem zostały rozbite przez Rosjan w bitwie pod Łążkiem Zaklikowskim. Sam Waligórski powrócił do Galicji. Ostatnią znaną bitwą, w której uczestniczył Waligórski jest zwycięska potyczka stoczona 18 listopada w miejscowości Puchaczów. Po klęsce pod Łążkiem postawiono Waligórskiego pod sąd i decyzją z 2 lutego 1864 r. Wydział Wojny Rządu Narodowego odsunął go od obowiązków czynnych w wojsku z powodu niedołężności spowodowanej jego podeszłym wiekiem.
Schyłek życia.
Waligórski powrócił do Francji, gdzie pracował jako księgowy i kreślarz rysunków i map.
W czasie wojny francusko-pruskiej (1870-1871) brał udział w obronie Paryża jako prosty żołnierz, ale odmówił udziału w Komunie Paryskiej. Mimo tej odmowy został skazany na karę pobytu na pontonach w Cherbourgu, gdzie spędził pół roku. Schorowany powrócił do Paryża i wkrótce został pensjonariuszem polskiego przytułku św. Kazimierza w Paryżu, w którym zmarł 19 lipca 1873 r.
Został pochowany na paryskim cmentarzu d'Ivry w nieopłaconym miejscu, we wspólnej mogile przeznaczonej dla ubogich.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
W dniu 2 maja 2016 r. wysiłkiem lokalnej społeczności odsłonięto na cmentarzu parafialnym w Drugni symboliczny grób generała Aleksandra Waligórskiego.
Rodzina.
Pierwszą żoną była Emma Marie Meliss (ur. 22/9 1825 w Bawarii, zm. 26/10 1858 we Francji), z którą zawarł związek małżeński w Norwegii 13 maja 1845 r. Mieli ośmioro dzieci:1846-1863 Władysław Aleksander ur. w Norwegii, zginął pod Kobylanką, pow. cieszanowski, późniejsze Województwo lwowskie1847-1887 Bronisława Emma1849-1852 Anna Elżbieta1850-1859 Kazimierz Henryk1852-1915 Wanda Thora1853-1930 Amadeusz Olav Stanisław1855-1895 Paulina Julia Frederyka1857-1858 Eugénie Marie
Z drugą żoną Eglantine Bizeuil nie miał dzieci.

</doc>
<doc id="660514" url="https://pl.wikipedia.org/wiki?curid=660514" title="Never Gone">
Never Gone

Never Gone – szósta płyta zespołu Backstreet Boys wydana 14 czerwca 2005 roku. Utwór "Never Gone", skomponowany przez Kevina Richardsona, jest dedykowany jego zmarłemu ojcu Jeraldowi Wayne Richardsonowi (zmarł 26 sierpnia 1991 roku).

</doc>
<doc id="660515" url="https://pl.wikipedia.org/wiki?curid=660515" title="Życie Jarocina">
Życie Jarocina

Życie Jarocina, lokalny dwutygodnik społeczno-polityczny wydawany w Jarocinie od 2005.
„Życie Jarocina” swoim zasięgiem obejmowało powiat jarociński. Termin ukazywania się tytułu – poniedziałek. Pismo wychodziło od 2005 roku do co najmniej 2014 roku.

</doc>
<doc id="660522" url="https://pl.wikipedia.org/wiki?curid=660522" title="Wpust żołądka">
Wpust żołądka



</doc>
<doc id="660528" url="https://pl.wikipedia.org/wiki?curid=660528" title="HMS Repulse">
HMS Repulse

Nazwę HMS „Repulse” nosiło 12 okrętów Marynarki Brytyjskiej (Royal Navy). Najbardziej znany z nich jest krążownik liniowy „Repulse” z okresu międzywojennego i II wojny światowej, zatopiony przez japońskie samoloty w grudniu 1941:
Okręty o tej nazwie zostały uhonorowane 10 wyróżnieniami bojowymi ("battle honours"):

</doc>
<doc id="660530" url="https://pl.wikipedia.org/wiki?curid=660530" title="Maman Brigitte">
Maman Brigitte

Maman Brigitte (dosłownie: "Mama Brygida", czytaj: "mam'ą briżít") – jeden z duchów (loa) w religii voodoo, żona Barona Samedi. Opiekunka cmentarzy i grobów.
Jej imię zostało prawdopodobnie zapożyczone od św. Brygidy. Jest kobietą o białej skórze i rudych włosach, ubraną w czarną suknię z szalem na ramionach, przykrywa głowę chustą i nosi ciemne okulary w których brakuje prawego szkła. Jej ulubiony kolor to fiolet, a zwierzę ofiarne to czarna kura.
Opiekuje się każdym grobem, na którym stoi krzyż. Ceremonia jej poświęcona odbywa się na grobie pierwszej kobiety, pochowanej na nowym cmentarzu. Wraz z Baronem Samedi są rodzicami wszystkich Guédé.
Wyznawcy voodoo wzywają Maman Brigitte, aby skłoniła duchy zmarłych do pomocy w uzdrowieniu lub odwróceniu złego uroku. Osoby opętane przez nią używają wulgarnych i obscenicznych słów i piją rum z dodatkiem dużej ilości chili (którego w normalnym stanie nie mogliby wypić).

</doc>
<doc id="660532" url="https://pl.wikipedia.org/wiki?curid=660532" title="Chalkeje">
Chalkeje

Chalkeje – święto rzemieślników, a zwłaszcza ceramików i kowali, obchodzone w Atenach pod koniec miesiąca "pianepsion" ku czci Hefajstosa i Ateny Ergane ("Robotnicy", "Rzemieślniczki"). Niewiele wiadomo o tym święcie, ale zachowały się przekazy o pieśniach śpiewanych przez garncarzy z Keramejkos, mających zapewnić im opiekę Ateny i Hefajstosa przy pracy. Był to też czas, kiedy rozpoczynano prace nad "peplos" mającym zawisnąć na posągu Ateny w czasie Panatenajów w kolejnym roku.

</doc>
<doc id="660533" url="https://pl.wikipedia.org/wiki?curid=660533" title="Jxta">
Jxta



</doc>
<doc id="660534" url="https://pl.wikipedia.org/wiki?curid=660534" title="Mapa wektorowa">
Mapa wektorowa

Mapa wektorowa – numeryczne opracowanie kartograficzne złożone z obiektów typu: punkt, linia, obszar i ich odmian, dla których współrzędne zostały zapisane w bazie danych, natomiast obraz mapy jest generowany w zależności od ustawionej skali tak, że nie występuje zjawisko pikselizacji.
Treść mapy wektorowej nie odbiega od treści analogicznej dla niej mapy rastrowej. Różnica pojawia się w sposobie ich przetwarzania, gromadzenia i udostępniania. Mapy wektorowe powstają w ramach wprowadzania do bazy danych informacji z pomiarów bezpośrednich, jak również pozyskiwanych w procesie digitalizacji i wektoryzacji map rastrowych lub ortofotomapy, bądź w wyniku prac fotogrametrycznych lub teledetekcyjnych.
Obecnie trwa proces szeroko rozumianej digitalizacji zasobów geodezyjnych i kartograficznych celem zastąpienia m.in. tradycyjnych rastrowych map zasadniczych oraz topograficznych mapami numerycznymi w postaci wektorowej lub hybrydowej.
VMap.
VMap (Vector Smart Map) – baza danych geoprzestrzennych, której zobrazowaniem jest wektorowa mapa topograficzna. Dla obszaru Polski opracowana została przez Służbę Topograficzną Wojska Polskiego.

</doc>
<doc id="660538" url="https://pl.wikipedia.org/wiki?curid=660538" title="HP-42S">
HP-42S

HP-42S to jeden z najbardziej cenionych kalkulatorów firmy Hewlett-Packard, pracujący wyłącznie w systemie odwrotnej notacji polskiej (RPN).
Jest kontynuatorem serii HP-41 w linii Pioneer i z założenia jest w pełni kompatybilny pod względem składni oprogramowania. Posiada dwuwierszowy wyświetlacz dot matrix, analogicznie do modeli HP-17B, czy HP-27S. Pozwala to na łatwiejszą kontrolę operacji na stosie. Z innych możliwości warto wspomnieć edytor macierzy, operacje na liczbach zespolonych, ponad 500 wbudowanych funkcji, całkowanie numeryczne, możliwość wykonywania prostych wykresów oraz solver. Podstawową wadą jest brak jakiejkolwiek komunikacji I/O z innymi kalkulatorami lub komputerami, co sprawia, że programy należy wprowadzać ręcznie. Kalkulator nie posiada również architektury pozwalającej na rozbudowę pamięci.
Chociaż HP-42S nie przewyższa niczym szczególnym innych rozbudowanych modeli, np. HP-48, osiąga obecnie zawrotne ceny (praktycznie najwyższe ze wszystkich Pioneerów) na aukcjach internetowych, głównie ze względu na przyzwyczajenia użytkowników.

</doc>
<doc id="660540" url="https://pl.wikipedia.org/wiki?curid=660540" title="Zapis nutowy">
Zapis nutowy



</doc>
<doc id="660541" url="https://pl.wikipedia.org/wiki?curid=660541" title="Pismo nutowe">
Pismo nutowe



</doc>
<doc id="660545" url="https://pl.wikipedia.org/wiki?curid=660545" title="Baure">
Baure

Baure (Bauefre, Baefre, Bafre; gr. Biures) – domniemany władca starożytnego Egiptu z IV dynastii
Był synem Dżedefre i jego żony Chentetki, żoną jego była Meresanch II. Panował w l. 2546-2539 p.n.e. ("Kwiatkowski"). Imię jego wymienione jest na skalnej inskrypcji z okresu Średniego Państwa w Wadi el-Hammamat oraz na Papirusie Westcar. Niekiedy utożsamiany z Nebką II ("Helck, Grimal"). Według niektórych ("Schneider") przypuszczalnie nie panował nigdy, był tylko jednym z synów władcy.

</doc>
<doc id="660547" url="https://pl.wikipedia.org/wiki?curid=660547" title="Sinocentryzm">
Sinocentryzm

Sinocentryzm – chiński system światopoglądowy, zgodnie z którym Chiny jako „Państwo Środka” () znajdują się w centrum świata. Pogląd ten wynikał z tradycyjnej chińskiej kosmologii, zgodnie z którą Ziemia miała kształt kwadratu, zaś koliste niebo znajdowało się dokładnie nad jego środkiem, gdzie miały leżeć Chiny; stąd również inna tradycyjna nazwa Chin: To, Co Pod Niebem (). Sinocentryzm uniwersalistyczny zakładał, że władca Chin (będący Synem Nieba) ma wyłączne prawo rządzenia całym światem, a Chiny są najwyżej rozwiniętym cywilizacyjnie państwem, podczas gdy inne państwa i ludy były dziełem barbarzyńców. Sinocentryzm i poczucie wyższości względem innych nacji wciąż są wyznacznikiem chińskiej mentalności narodowej, aczkolwiek bez dawnego lekceważenia świata zewnętrznego.

</doc>
<doc id="660552" url="https://pl.wikipedia.org/wiki?curid=660552" title="Maszt radiolinii w Konstantynowie">
Maszt radiolinii w Konstantynowie

Maszt radiolinii w Konstantynowie – maszt o wysokości 76 metrów, zbudowany w 1974 w Konstantynowie. 
Służył on do dosyłu programu ze studia centralnego Programu I Polskiego Radia do radiostacji. Zapewniał również służbową łączność telefoniczną radiostacji z Warszawą. Przesył sygnału zapewniała aparatura japońskiej firmy NEC. Antena paraboliczna o średnicy 3 metrów jest skierowana na SLR Wiejca koło Kampinosu; stamtąd sygnał dosyłano do/z warszawskiego PKiN, gdzie na tarasie antenowym znajdowała się podobna antena, skierowana na SLR Wiejce. Antena z PKiN została zdemontowana w 2004 roku. SLR Wiejca koło Kampinosu służyła za stację wzmacniającą, bowiem przesłanie sygnału radiolinią na jednym odcinku ponad 80 km nie było możliwe.
Od kwietnia 1998 roku maszt radiolinii w Konstantynowie nie pełnił żadnej roli technicznej, z powodu wyłączenia łącza radiolinii. Jako że był on najwyższą konstrukcją w okolicy, posiadał oświetlenie przeszkodowe załączane co wieczór przez ochronę obiektu.
W dniu 30 września 2021 maszt radiolinii został zlikwidowany.

</doc>
<doc id="660554" url="https://pl.wikipedia.org/wiki?curid=660554" title="Spiker Izby Gmin">
Spiker Izby Gmin

Spiker Izby Gmin (ang. "Speaker of the House of Commons") – członek brytyjskiej Izby Gmin przewodniczący jej obradom. Nie należy mylić tej funkcji z inną o zbliżonej nazwie, lecz innym charakterze i roli – przewodniczącym Izby Gmin. Spiker posiada bardzo szerokie kompetencje w zakresie sterowania przebiegiem obrad, natomiast nie zajmuje się ustalaniem listy spraw poruszanych na poszczególnych posiedzeniach (jest to domena przede wszystkim przewodniczącego).
Wybór i status.
Spiker jest zwykle wybierany przez Izbę na pierwszym posiedzeniu po wyborach i jest to pierwsza decyzja, jaką podejmuje Izba w nowej kadencji. Wybór musi zostać formalnie zaakceptowany przez monarchę. Do czasu zakończenia wyborów obradami kieruje Ojciec Izby (lub Matka Izby, jeśli jest to kobieta), którym zostaje deputowany o najdłuższym nieprzerwanym stażu, o ile nie jest członkiem rządu. Spiker wypełniając swą funkcję ma obowiązek zachować całkowitą bezstronność i nie prowadzić samemu aktywnej działalności politycznej, w związku z czym w chwili objęcia urzędu jego dotychczasowe członkostwo w partii politycznej jest uważane za zakończone. Ponieważ apolityczność i brak udziału w bieżących sprawach nie sprzyjają popularności wśród wyborców, tradycyjnie żadna z trzech głównych partii nie wystawia w okręgu spikera z minionej kadencji kontrkandydata przeciw niemu. Tradycyjnie spikerzy sprawują swoją funkcję tak długo, aż sami nie zrezygnują. Jeśli spiker wyraża wolę pozostania na stanowisku i nie ma wobec niego poważniejszych zastrzeżeń, zostaje zwykle wybrany ponownie przez aklamację. Moment tuż po wyborze jest jedynym, kiedy ma prawo wygłosić przemówienie o charakterze politycznym, przy czym zwyczajowo służy ono głównie podziękowaniu własnym wyborcom. Przez setki lat prowadząc obrady spiker nosił ceremonialny strój z toga i peruką. Kiedy jednak w 1992 po raz pierwszy spikerem została kobieta – Betty Boothroyd – postanowiła zrezygnować z peruki. W 2009 nowy spiker John Bercow uczynił kolejny krok w stronę liberalizacji stroju, prowadząc obrady z rozpiętą togą, jedynie luźno zarzuconą na zwykły garnitur.
Spiker zajmuje miejsce na szczycie prostokąta, w kształcie którego jest sala obrad. Po jego prawej stronie zasiada partia rządząca, a po lewej (naprzeciwko rządu) opozycja.
Prowadzenie obrad.
W czasie obrad deputowani mają prawo zabrać głos wyłącznie po udzieleniu go przez spikera, do którego też zwracają się mówiąc (zakazane jest natomiast odnoszenie się do innych parlamentarzystów inaczej niż w trzeciej osobie). Spiker ma prawo usunąć z sali deputowanego zakłócającego porządek lub ignorującego jego polecenia, jednak zakaz udziału w obradach obowiązuje tylko do końca danego dnia. Dłuższe zawieszenie wymaga zgody Izby. W przypadkach skrajnego nieporządku na sali, spiker może w każdej chwili przerwać posiedzenie. Ma także prawo wprowadzania limitu długości czasu przemówień oraz nakazywania przemawiającemu (w tym członkowi rządu, a nawet premierowi) natychmiastowego zakończenia wypowiedzi.
Ponieważ w brytyjskim parlamencie obowiązuje zwykle ścisła dyscyplina partyjna, większość głosowań wygląda następująco: spiker zadaje pytanie w głosowanej kwestii, a członkowie parlamentu (wszyscy naraz) wyrażają głośno swój pogląd. Zazwyczaj wszyscy deputowani partii rządzącej głosują podobnie (tak samo opozycyjni), a ponieważ tych pierwszych jest zwykle więcej, spiker uznaje za przegłosowane stanowisko większości rządowej. Każdy deputowany może jednak wnioskować o głosowanie tajne, zaś spiker winien przychylić się do tego wniosku, o ile nie jest on, jego zdaniem, próbą niepotrzebnego przedłużania obrad.
Inne funkcje i uprawnienia.
W sytuacjach nadzwyczajnych na wniosek rządu spiker może nakazać deputowanym przybycie do Londynu na posiedzenie mimo trwających wakacji parlamentarnych. Spiker rozpisuje także wybory uzupełniające w razie opróżniania mandatów w trakcie kadencji, a także decyduje o przyznaniu ustawie statusu budżetowej ("money bill"), co oznacza nieco inną ścieżkę legislacyjną (przede wszystkim z mniejszą rolą Izby Lordów). Podlega mu również administracja parlamentu i zatrudnieni w nim urzędnicy służby cywilnej. Z urzędu jest przewodniczącym komisji decydującej o zmianach granic okręgów wyborczych.
Jak wszyscy deputowani, ma prawo podejmować interwencje w interesie mieszkańców swojego okręgu, jednak z zastrzeżeniem, że nie może przemawiać w tych sprawach w Izbie (może zabierać głos jedynie w kwestiach związanych z wypełnianiem obowiązków spikera).
Zastępcy.
Spiker ma trzech uszeregowanych hierarchicznie zastępców. Najważniejszemu z nich przysługuje historyczny już dziś tytuł Przewodniczącego Komitetu Sposobów i Środków ("Chairman of the Ways and Means [Committee]"). Dwaj pozostali noszą tytuły Pierwszego i Drugiego Zastępcy Przewodniczącego Komitetu. Prowadząc obrady, zastępcy mają uprawnienia równe spikerowi. Do nich również stosuje się wymóg bezstronności, jednak mogą być nieco bardziej niż sam spiker zaangażowani w bieżącą politykę, gdyż – w przeciwieństwie do niego – muszą stawać do wyborów na normalnych zasadach. W praktyce spiker prowadzi obrady przez ok. 3 godziny dziennie, a w pozostałym czasie czynią to jego zastępcy.
Przywileje.
Spiker zajmuje pierwsze miejsce w precedencji świeckich dostojników państwowych spoza rodziny królewskiej. Oprócz normalnego uposażenia parlamentarnego, przysługuje mu pensja równa członkowi gabinetu. Posiada także służbowy apartament w Pałacu Westminsterskim. Tradycyjnie zaraz po wyborze spiker jest powoływany do Tajnej Rady, zaś po odejściu ze stanowiska nie staje się ponownie zwykłym deputowanym, lecz otrzymuje tytuł szlachecki i dożywotnie miejsce w Izbie Lordów.
Lista Spikerów Izby Gmin.
Parlament Anglii
Parlament Wielkiej Brytanii
Parlament Zjednoczonego Królestwa

</doc>
<doc id="660555" url="https://pl.wikipedia.org/wiki?curid=660555" title="Alankara">
Alankara

Alankara - (sanskr. ozdoba) to w dawnej poezji indyjskiej środki stylistyczne (gł. porównania, metafory, aliteracje itp.), których zastosowanie decyduje o poetyckim, ozdobnym charakterze wypowiedzi.

</doc>
<doc id="660559" url="https://pl.wikipedia.org/wiki?curid=660559" title="Lechoń">
Lechoń



</doc>
<doc id="660561" url="https://pl.wikipedia.org/wiki?curid=660561" title="Guédé">
Guédé

Guédé lub Ghede to w religii voodoo duch (loa) płodności i śmierci.
Rodzicami wszystkich Guédé są Baron Samedi i Maman Brigitte. Guédé wyglądają jak wysocy mężczyźni w czarnym fraku, cylindrze i ciemnych okularach. Lubią pić rum. Są strażnikami granicy między życiem i śmiercią, swoimi mądrymi radami pomagają duchom zmarłych znaleźć właściwą drogę. Są także panami życia i płodności, dlatego Haitańczycy często zakopują w grobach symboliczne fallusy. Guédé pomagają żywym ludziom, ale mogą także przywrócić do życia zmarłych. Zamieszkują w ożywionych zwłokach - zombie. Czasem opętują żywych ludzi, a wobec takiego opętania są bezsilni nawet najbardziej doświadczeni kapłani voodoo. 
Najbardziej znani Guédé to: homoseksualista "Guédé Nibo" i przynoszący choroby "Guédé Zoreille".

</doc>
<doc id="660562" url="https://pl.wikipedia.org/wiki?curid=660562" title="Ichigo Kurosaki">
Ichigo Kurosaki

 jest głównym bohaterem anime oraz mangi "Bleach". Opowieść rozpoczyna się gdy Ichigo otrzymuje moce shinigami w wyniku przebicia jego serca przez zanpakutō Rukii Kuchiki, jednej z wielu shinigami, zamieszkujących Soul Society. Otrzymując nowe moce pozbawił ich Rukię, wskutek czego czasowo zmuszony jest chronić ludzi przed upadłymi duszami zwanymi hollowami oraz wysyłaniu dobrych dusz, plusów, do zaświatów. Według głosowań zawartych w magazynie „Weekly Shonen Jump”, Ichigo pozostaje pierwszą najpopularniejszą postacią serii "Bleach", chociaż jego przewaga stopniowo się zmniejsza.
Informacje ogólne.
Ichigo jest pesymistycznym 15-latkiem, który stara się robić wrażenie niedostępnego. Później okazuje się być jako milszym i inteligentniejszym, niż by sugerował jego wygląd.
Ichigo ma pomarańczowe włosy, przez co często bywa atakowany przez starszych uczniów swojej szkoły. W walkach często pomaga mu Sado „Chad” Yasutora. Twierdzi, że nie obchodzi go, co inni o nim myślą.
Ichigo lubi czekoladę i pikantne potrawy. Jego ulubionymi osobami są Al Pacino i Mike Ness, a najbardziej podziwia Williama Shakespeare’a. Czuje się niepewnie w pobliżu nagich lub skąpo ubranych kobiet.
Ichigo jest również zdolnym uczniem, plasującym się na 23. z 322 miejsc w jego szkole. O ile na początku przeraziło to Keigo Asano (obawiał się, że Ichigo zmienia się w kujona), Ichigo tłumaczy, że regularnie się uczy i nie zaniedbuje prac domowych głównie dlatego, że, według jego słów, nie ma nic lepszego do robienia w domu. Wielu ludzi źle go ocenia na podstawie jego niecodziennego koloru włosów, więc Ichigo ciężko pracuje, żeby pokazać im, na ile są w błędzie.
Jego imię oznacza „ten, który chroni” („一” jeden; „護” chronić). W jego nazwisku „kuro” (黒) znaczy „czarny”, a „saki” (崎) oznacza „przylądek”.
Rodzina.
Ichigo mieszka ze swoim ojcem, Isshinem Kurosaki, oraz dwiema siostrami, Yuzu i Karin. Jego ojciec prowadzi w domu małą klinikę medyczną, w czym pomaga mu cała rodzina. Isshin prowadzi swego rodzaju współzawodnictwo z synem, wskutek czego często atakuje Ichigo z zaskoczenia.
Rodzina Kurosaki wydaje się być w miarę normalna, oprócz jednego faktu. Ichigo, jak również w mniejszym stopniu jego rodzeństwo, posiada zdolność widzenia i komunikowania się z duchami. O ile cała rodzina jest w stanie widzieć duchy, Ichigo ma najwięcej naturalnej mocy duchowej – chociaż Karin ma porównywalny poziom świadomości duchowej. Okazuje się też, że ojciec Ichigo był dowódcą oddziału skazanym na banicję, który dwadzieścia lat przed główną fabułą mangi i anime wyrzekł się swoich mocy, dopiero niedawno je odzyskując.
Życiorys.
Matka Ichigo, Masaki Kurosaki, zapisała go do dojo, by uczył się karate, gdy miał 4 lata. Tam poznał Tatsuki Arisawę, z którą na początku przegrywał. Zawsze przy tym zaczynał płakać, i natychmiast pocieszała go jego matka, do której był bardzo przywiązany.
Kiedy Ichigo miał 9 lat, Masaki została zabita przez hollowa Grand Fishera („Wielkiego Rybaka”), chociaż Ichigo długo o tym nie wiedział, myśląc, że zabił ją samochód. Cała rodzina zmieniła się po śmierci Masaki – Karin zdecydowała się już nigdy nie płakać, a Yuzu przejęła obowiązki domowe. Zanim Ichigo dowiedział się o Grand Fisherze, czuł się winny za śmierć matki.
Na początku nauki w szkole średniej Ichigo spotkał Yasutorę Sado, wtedy chodzącego do szkoły średniej Mashiba, który pomógł mu w walce. Ichigo niepoprawnie odczytał imię Sado jako „Chado” (znak 茶 mógł być czytany na oba sposoby) i używał tego imienia nawet, kiedy został poprawiony. Chado, mimo niezwykłej siły, często bywał obiektem pobić, odmawiał walki w obronie własnej z powodu obietnicy, jaką złożył swojemu dziadkowi jako dziecko. Po odkryciu tego, Ichigo zawarł z Chado umowę, w której obiecali sobie walczyć za siebie nawzajem w każdej sytuacji.
Zdolności.
Moce shinigami.
Ichigo, mimo braku jakiejkolwiek oficjalnej rangi, potrafi walczyć na poziomie równym dowódcom oddziałów shinigami i posiada kilka silnych technik. Według Aizena i Urahary, jego najbardziej zadziwiającą zdolnością jest jego szybkość rozwoju: Ichigo opanowuje podstawy zaawansowanych technik w przeciągu dni, podczas gdy komuś innemu mogłoby to zająć tygodnie albo lata. Przykładem może być ostateczne uwolnienie mocy jego zanpakutō, które poznaje w trzy dni, podczas gdy normalny shinigami potrzebowałby co najmniej dziesięciu lat specjalnego treningu dla tych samych skutków. Trzeba jednak przyznać, że użył on specjalnego urządzenia zaprojektowanego przez Uraharę, by przyspieszyć proces. Poza tym, Ichigo szybko opanowuje "błyskawiczne kroki" (shunpō) podczas treningu z Yoruichi.
Fizycznie, Ichigo jest w najwyższej formie nawet, kiedy nie jest w swoim duchowym ciele. Był trenowany w sztukach walki od najmłodszych lat, profesjonalnie i w domu, przez ataki z zaskoczenia jego ojca. Regularnie walczył i pokonywał gangsterów oraz tych, którzy go prowokowali, w szkole średniej, i wcześnie stał się lepszy w sztukach walki nawet od Tatsuki (drugiej najsilniejszej uczennicy szkoły średniej w Japonii).
W postaci shinigami jego już godna podziwu siła jest podniesiona do o wiele wyższego poziomu. Z łatwością używa swojego ogromnego miecza jedną ręką, skacze kilka pięter w górę, a w jednym przypadku błyskawicznie odparł trzech wicekapitanów z uwolnionymi zanpakutō *Forma Shikai* gołymi rękami, jednego po drugim. Jedno z ich zanpakutō zniszczył jednym ciosem.
Styl walki Ichigo opiera się głównie na jego zanpakutō i użyciu "błyskawicznych kroków", co czyni go specjalistą od walki mieczem. Ichigo nigdy nikt nie nauczył się używania kidō (sztuk demonów, swoistej magii shinigami); ma nawet problemy z koncentrowaniem jego energii duchowej w określonym miejscu.
Zwykle, w świecie ludzi, moc kapitanów i wicekapitanów shinigami jest ograniczona do jednej piątej, żeby nie wywierali „niepotrzebnego wpływu”. Ichigo nie jest oficjalnym shinigami, więc nie ma takiego ograniczenia. Nie jest jasne, do czego odnosi się ten „niepotrzebny wpływ”, ale może chodzić o wypływającą moc duchową, doprowadzającą ludzi do świadomości duchowej i tworzenia własnej mocy. Moc ta może również przywoływać podążające za energią duchowa hollowy.
Ostatnia jego zdolność to Mugetsu (Ostateczna forma Tensy-Zangetsu). Kiedy to On Sam zmienia się w swoją katanę w jego prawej dłoni pojawia się czarny duchowy miecz ,a jego moc przewyższa moce shinigami oraz pustych jest potężniejszy niż ktokolwiek, skutek uboczny jest taki że traci on moc shinigami.
Moce hollow.
Moce duchowe Ichigo nie są ograniczone tylko do umiejętności shinigami; posiadł on moce charakterystyczne dla hollowów w wyniku swojego treningu z Uraharą. Próbując przywrócić swoje uśpione moce shinigami, Ichigo zaczął zmieniać się w hollowa, przerywając transformację chwilę przed jej końcem, ale pozostawiając uśpionego wewnątrz siebie hollowa.
Hollow wewnątrz Ichigo jest odwrotnością charakteru Ichigo, sugerują to odwrócone kolory. Ten duch jest pewien swojej wyższości i wyśmiewa słabości Ichigo przy każdej okazji, chociaż marzy o kontrolowaniu mocy Ichigo samemu. Wyśmiewanie słabości swoich przeciwników jest kolejną cechą drugiej strony bohatera. Jest sadystyczny, potrafi zabijać dla samej przyjemności i w adaptacji anime oraz grach wideo często można ujrzeć szaleńczy, żądny krwi uśmiech na jego twarzy.
W trakcie wydawania serii moce hollowa ukazywały się na różne sposoby. Na początku, maska hollowa pojawiała się na ciele Ichigo, blokując w założeniu śmiertelne ciosy, chociaż Ichigo nigdy tego nie zauważał w czasie walki. Podczas jego walki z Byakuyą Kuchiki maska pojawiła się na jego twarzy, kiedy był bliski śmierci, pozwalając wewnętrznemu hollowowi na przejęcie kontroli nad ciałem, dopóki Ichigo go nie opanował. To samo wydarzyło się później wiele razy, chociaż Ichigo nabrał wprawy, opanowując hollowa szybciej i szybciej za każdym razem, w końcu potrafiąc doprowadzić się do normalności prawie natychmiast. Koncentracja na hollowie pozostawiała go jednak praktycznie sparaliżowanym i niezdolnym do walki.
Kiedy wewnętrzny hollow przejmuje kontrolę, Ichigo jest w stanie zignorować wszystkie rany, stając się o wiele szybszym i silniejszym niż normalnie. Arrancar Ulquiorra stwierdził, że ta zwielokrotniona siła, kiedy Ichigo jest w szale, jest jeszcze większa od jego własnej, chociaż ciągle waha się od ogromnej do słabej. Te wahania były głównym powodem, dla którego Ulquiorra pozwolił Ichigo przeżyć ich pierwsze spotkanie. Podczas treningu z visoredami, fizyczne ciało Ichigo zostało na krótko całkowicie opanowane przez jego wewnętrznego hollowa, sprawiając, że zewnętrznie kompletnie zmienił się w hollowa. Jako pełny hollow, Ichigo okazał zdolność do używania kilku potężnych zdolności, jak natychmiastowa regeneracja, wzmocnienie kończyn, i zdolność do wystrzeliwania pocisków "cero" z palców. Ichigo jednak nie przebywał w tej formie długo; wydostał się z ciała hollowa jako normalny shinigami.
Po tym treningu i podporządkowaniu sobie wewnętrznego hollowa, Ichigo nauczył się używania swojej maski hollowa bez utraty kontroli nad ciałem. Pierwotnie transformacja trwała maksymalnie 11 sek (inni visoredzi potrafią utrzymać to do 3 minut), jednak później, podczas walki z Grimmjowem, okazuje się, że pobyt w Hueco Mundo i starcia z Arrancarami pozwoliły mu na znacznie dłuższe utrzymanie tej formy. Kiedy jest w masce, jego moce hollowa działają razem z mocami shinigami, dając mu o wiele wyższą szybkość i siłę.
Zanpakutō.
Zanpakutō Ichigo nazywa się "Zangetsu" (斬月 dosł. morderczy księżyc). W odróżnieniu od innych shinigami, którzy potrafią zapieczętować swoje zanpakutō po ich uwolnieniu, zanpakutō Ichigo zawsze pozostaje na pierwszym poziomie uwolnienia, prawdopodobnie z powodu niezwykłego poziomu mocy duchowej właściciela. Yoruichi Shihouin stwierdziła, że Zangetsu należy do zanpakutō zawsze pozostających w uwolnionej formie, sugerując, że jest to po prostu inny typ zanpakutō, który po pierwszym uwolnieniu pozostaje w tym stanie.
Duch Zangetsu przypomina 30-40-letniego mężczyznę. Jest ukazany najczęściej jako mądry i spokojny, często sprawdzając Ichigo na niecodzienne sposoby, z których wiele ma cel dokładnie przeciwny do spodziewanego.
Kiedy Ichigo pierwszy raz został shinigami, jego zanpakutō był po prostu ogromną wersją zwykłej katany, noszoną przez Ichigo na plecach. Rozmiar miecza wynikał z potężnej, niekontrolowanej mocy duchowej Ichigo. W rezultacie miecz był dość słaby, jako stworzony z niewielkiej ilości mocy duchowej. Byakuya Kuchiki odciął większość ostrza podczas pierwszego spotkania z Ichigo, później zaś Kisuke Urahara ściął resztę do rękojeści, zmuszając Ichigo do poznania imienia zanpakutō i uwolnienia jego prawdziwej formy.
Shikai.
Uwolniona forma Zangetsu nie ma tsuby i przywodzi na myśl ogromny tasak. Miecz jest równie wysoki jak Ichigo (1,74 metra) i posiada czarne ostrze ze srebrną krawędzią. Ichigo nosi swój zanpakutō na plecach na materiale przypominającym bandaż, owiniętym wokół rękojeści. Poza walką materiał rozszerza się, pokrywając cały miecz i opada, kiedy jest to potrzebne, skracając się do odpowiedniej do walki długości. Ten materiał z rzadka bywa także używany do machania bronią jak cepem i rzucania nią w przeciwników. Pierwszy raz pokazał tę umiejętność hollow we wnętrzu Ichigo podczas walki z Kenpachim Zarakim.
Specjalną umiejętnością Zangetsu jest "getsuga tenshō" (月牙天衝, dosł. księżycowy kieł wbijający się w niebo), która koncentrując część reiatsu Ichigo wystrzeliwuje skoncentrowane fale energii w kształcie sierpa księżyca z czubka ostrza. Ichigo używa tej umiejętności bez znajomości nazwy kilka razy, ale dopiero, kiedy ją poznaje, opanowuje technikę. Zangetsu stwierdza, że znajomość nazwy robi różnicę w ilości uwalnianej energii.
Bankai.
Ostateczne uwolnienie Zangetsu, nazwane "Tensa Zangetsu" (天鎖斬月, dosł. niebiańskie łańcuchy – tnący księżyc) jest uznawane za niecodzienne wśród wszystkich zanpakutō. W odróżnieniu od większości ostatecznych uwolnień, zwykle tworzących ogromne stworzenie lub potężny efekt, Tensa Zangetsu zmniejsza jego miecz do katany z czarnym ostrzem, tsubą w kształcie "manji" (które jest znakiem kanji 卍, co oznacza „pełny, idealny”) i krótkim łańcuchem zwisającym na końcu rękojeści, zastępującym materiał z pierwszego stopnia uwolnienia. Poza zmianą miecza, ubranie Ichigo zostaje zastąpione przez czarny płaszcz sięgający do kostek, z długimi rękawami i czerwonymi wykończeniami, zapięty na klatce piersiowej, podobnie do płaszcza Zangetsu.
O ile ostateczne uwolnienie zwykle trwa dość krótko, pierwsza transformacja (jak i kilka innych dla dramatycznego efektu) jest dłuższa. Najpierw Ichigo koncentruje swoją duchową moc dookoła siebie i swojego miecza. Materiał na rękojeści owija się wokół jego ramienia i Ichigo wystrzeliwuje energię naprzód lub w stronę, w którą wskazuje jego miecz. Transformacja pozostawia za sobą ogromne tornado, które ukazuje Ichigo z uwolnionym mieczem, rozwiewając się.
Byakuya Kuchiki wyjaśnia, że ostateczne uwolnienie Zangetsu to skompresowanie mocy, zamiast prostego w założeniach rozszerzenia jej, jak inne ostateczne uwolnienia. Ta skompresowana moc pozwala Ichigo poruszać się szybciej niż podczas "shunpou", dając mu również odpowiednią zręczność i refleks, co zapewnia mu możliwość używania jego naturalnej siły w pełni. Ichigo nie otrzymuje żadnych dodatkowych specjalnych zdolności, ale posiada czarną wersję "getsuga tenshō". Poza zmianą koloru, czarna "getsuga tenshō" jest o wiele silniejsza i jej ruch może być kontrolowany wolą Ichigo. Pierwszy zaprezentował tę technikę wewnętrzny hollow Ichigo, i na początku jej użycie niosło ryzyko uwolnienia hollowa, ale od kiedy Ichigo zyskał nad nim kontrolę, przestało to być problemem.
Saigo no Getsuga Tenshō.
(最後の月牙天衝, "Ostateczny Rozszarpujący Niebo Kieł Księżyca"): Technika nabyta przez Ichigo w formie Bankai. Nazywana „Ostateczną Getsugą Tenshō”, bo jeśli Ichigo jej użyje, straci moce Shinigami. Na czas trwania w tej formie, Ichigo ma długie czarne włosy do pasa oraz czerwone oczy. Jest opleciony bandażami w morskim odcieniu, a na lewej ręce widnieje coś w rodzaju tatuażu. W prawej dłoni trzyma swego rodzaju miecz pokryty czarnym Reiatsu, tak, jak cała jego postać w tej formie W tym stanie Ichigo może użyć Mugetsu, ale tylko raz. Po przemianie towarzyszy mu silny ból z powodu tracenia mocy Shinigami, a wtedy pada nieprzytomny na ziemię. Następnie gdy się budzi, Reiatsu powoli się stabilizuje (jakiś miesiąc), by później całe jego Reiryoku znikło.
Hollow Ichigo.
Zarys ogólny.
Zaliczana do czarnych charakterów ciemna strona Ichigo. Jest niepoczytalny, przebiegły, ani trochę chamski i za wszelką cenę pragnie przejąc moc Kurosakiego. Ichigo pojawia się po raz pierwszy w podświadomości Ichigo podczas jego treningu z Uraharą. Wtedy to objawia się na jako maska na jego ciele. Później pojawiał się jeszcze wiele razy i przeszkadza Ichigo w walce. Kurosaki stoczył z nim pierwszą walkę wewnątrz swojej podświadomości, kiedy to musiał zyskać zaufanie Zangetsu. Wtedy to po walce z usta hollowa padają takie słowa: „Wychowaj go dobrze Zangetsu, będzie mój w swoim czasie”. Kolorystyka Ichigo była odwrócona, co stworzyło teorie o alter ego. Na twarzy zawsze można było dostrzec sadystyczny uśmieszek. Dotąd był częścią Zangetsu i był przez niego świetnie kontrolowany, jednak rosnąc w siłę objął Zangetsu w swoje władanie i uczynił go swoja częścią. Od tego momentu zaczęły się prawdziwe kłopoty z hollowem, bowiem Ichigo torturował swojego „pana” psychicznie, co skłoniło Ichigo do szukania pomocy u Vizardów. W tym czasie pokazała się prawdziwa forma hollowa. Wyglądał wtedy jak jaszczur, a każda rana regenerowała się w zawrotnym tempie. Potrafił także wystrzelić pocisk cero z palców. Ichigo wygrał jednak ich pojedynek. Przed zniknięciem Ichigo poinformował shinigami: „Jeśli będziesz nieuważny, zaciągnę cię na dół i zmiażdżę ci czaszkę”, dodał jeszcze, że jeśli Ichigo będzie na krańcu wytrzymałość fizycznej, to hollow znów wróci. Od tego momentu mroczna część Ichigo objawia się tylko w postaci maski. Po wydarzeniach z Hueco Mundo maska nie odpada po 11 sekundach lecz czas jej działania jest zależny od determinacji Ichigo. Fani mają nadzieję, że hollow w Ichigo ponownie się przebudzi. Uwielbiał on bowiem walki i nie wahał się zabić nikogo.
Formy.
Zostały one przedstawione w kolejności ukazywania w anime. Obrazuje to zależności pomiędzy poszczególnymi formami Pustego. Każda kolejna forma maski, daje Ichigo większą moc, jednak coraz trudniej jest je kontrolować, co może doprowadzić do opanowania ciała użytkownika przez Pustego.
Formujący się Hollow.
Forma ta jest ukazana tylko raz, a mianowicie podczas treningu Ichigo z Uraharą przed wyruszeniem na misję ratowania Rukii. Nie posiada ona żadnej mocy, a maska jest jedynie bezużytecznym dodatkiem.
Maska – etap I.
Jest to pierwszy etap maski Ichigo. Posiada ona kilka czerwonych detali w okolicach lewego oka. Zwiększa ona moc Ichigo.
Hollow – etap I.
Hollow opanowuje i transformuje ciało Ichigo w Pustego. Ta postać Pustego jest znacznie silniejsza i szybsza od Ichigo. Potrafi także używać Cero, które w jej przypadku jest formowane na palcu wskazującym. Pierwszy raz forma ta jest pokazana podczas treningu Przedstawiciela Shinigami z Visoredami.
Maska – etap II.
Kolejna wersja maski. Tym razem czerwone pasy obejmują całą lewą połowę. Ponownie zwiększa siłę Ichigo.
Hollow – etap II (często spotykany pod nazwą Vasto Lorde).
Hollow opanowuje martwe ciało Ichigo i wskrzesza je. Dzieje się to podczas walki Ichigo z Ulquiorrą na dachu Las Noches, gdy Espada używa swojego Cero Oscuras, by wypalić sporą część klatki piersiowej Przedstawiciela Shinigami. Forma ta potrafi zatrzymać najpotężniejszy atak Ulquiorry – Lanza del Relampago, gołą ręką. Strzela Cero spomiędzy dwóch rogów, które posiada na głowie. Jest to najsilniejszy Pusty w anime.
Maska – etap III.
Ostatnia forma maski Ichigo. Pojawia się po walce z Ulquiorrą. Jest ona symetryczna. Dwa czerwone pasy przecinają w pionie oczy. Przypomina tą, którą posiada Full-hollow Ichigo. Jest ona trudna do kontrolowania. Za pierwszym razem Ichigo nie był w stanie utrzymać jej dłużej niż kilka sekund, więc nie wiadomo, w jakim stopniu wpływa na jego siłę.
Odbiór.
Ichigo Kurosaki zajął 10. miejsce w rankingu najlepszych postaci anime w 2004 roku według miesięcznika Animage. Rok później uplasował się na 11 pozycji. W 2006 roku ponownie znalazł się na 10. miejscu. Magazyn IGN umieścił go na 20 miejscu spośród 25 najbardziej popularnych bohaterów anime wszech czasów. W 2007 roku miesięcznik Newtype uznał Ichigo Kurosakiego najlepszym męskim bohaterem anime. W sondażach przeprowadzanych wśród fanów przez tygodnik wydający mangę Bleach – Weekly Shōnen Jump, główny bohater zajmował I miejsce do 2008 roku.

</doc>
<doc id="660564" url="https://pl.wikipedia.org/wiki?curid=660564" title="1 Piotra">
1 Piotra



</doc>
<doc id="660566" url="https://pl.wikipedia.org/wiki?curid=660566" title="Dariusz Sikora">
Dariusz Sikora

Dariusz Klemens Sikora (ur. 30 grudnia 1958 w Piekarach Śląskich) – polski hokeista, reprezentant Polski, olimpijczyk.
Kariera.
Środkowy napastnik zespołów: Podhale Nowy Targ, Cracovia oraz amerykańskiego Ułani Chicago, niemieckiego TSV Peissenberg i hiszpańskiego CHH Txuri Urdin.
W barwach Podhala dwukrotny (1978, 1979) mistrz Polski oraz czterokrotny (1980, 1981, 1982, 1986) wicemistrz kraju.
Uczestnik Zimowych Igrzyskach Olimpijskich w Lake Placid (1980) oraz 2 turniejów o mistrzostwo świata grupy B - 1983 w Tokio i 1986 we Fryburgu Bryzgowijskim.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Pod koniec 1998 z reprezentacją Polski wygrał turniej Mistrzostw Świata Weteranów w Klagenfurcie. Po zakończeniu czynnej kariery zawodniczej został zawodnikiem TS Old Boys Podhale, w 2014 zdobył z drużyną złoty medal mistrzostw Polski oldboyów.

</doc>
<doc id="660567" url="https://pl.wikipedia.org/wiki?curid=660567" title="2 Piotra">
2 Piotra



</doc>
<doc id="660569" url="https://pl.wikipedia.org/wiki?curid=660569" title="Andrzejów (powiat bełchatowski)">
Andrzejów (powiat bełchatowski)

Andrzejów – wieś w Polsce położona w województwie łódzkim, w powiecie bełchatowskim, w gminie Rusiec.
W latach 1975–1998 miejscowość administracyjnie należała do województwa sieradzkiego.
W Andrzejowie (wówczas wsi Błaś) urodził się ks. prof. Stanisław Włodarczyk. 

</doc>
<doc id="660571" url="https://pl.wikipedia.org/wiki?curid=660571" title="Beuron">
Beuron

Beuron – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Sigmaringen. Leży w Jurze Szwabskiej, nad Dunajem, ok. 20 km na zachód Sigmaringen.
W Beuron zlokalizowany jest klasztor benedyktyński. Opactwo to odegrało znaczącą rolę w formacji duchowej Edyty Stein w latach 1927 - 1933, przed wstąpieniem do karmelitanek.
Dzielnice.
Do gminy należą następujące dzielnice (niem. "Ortsteile"):

</doc>
<doc id="660578" url="https://pl.wikipedia.org/wiki?curid=660578" title="Kod EMS">
Kod EMS

Kod EMS (ang. Easy Mind System) jest to system stworzony przez Międzynarodową Federację Felinologiczną FIFe w celu łatwej identyfikacji kotów rasowych. 
Kod EMS opisuje cechy zewnętrzne kota i obejmuje takie elementy jak: rasę, kolor oraz jego rozłożenia na ciele, kolory oczu, rodzaje ogona i uszu.
Podstawowy kod składa się z elementów: "ABC d 0x 2x 5x 6x 7x"
- dodatkowo oznacza się płeć:
1,0 - kocur
0,1 - kotka
Oznaczenie typu uszu.
Źródło: Międzynarodowa Federacja Felinologiczna

</doc>
<doc id="660579" url="https://pl.wikipedia.org/wiki?curid=660579" title="The Art Company">
The Art Company

The Art Company (język niderlandzki: "VOF De Kunst") – holenderski zespół muzyczny z lat 80. XX wieku. Jego wokalistą był Nol Havens. 
Zespół był znany m.in. z piosenki "Suzanna" ("I'm Crazy Loving You") z 1983 roku (cover piosenki nagrali Adriano Celentano i Michał Wiśniewski). Utwór został po raz pierwszy wydany w 1983 razem z "The 17th Floor" na płycie zatytułowanej "Susana Original Version" (w sumie w latach 1983 i 1984 pojawiły się 4 wydania tego utworu). W 1984 został wydany album "Get It out of My Head".

</doc>
<doc id="660580" url="https://pl.wikipedia.org/wiki?curid=660580" title="Wysokociśnieniowa lampa rtęciowa">
Wysokociśnieniowa lampa rtęciowa

Wysokociśnieniowa lampa rtęciowa (pot. rtęciówka) – rodzaj lampy wyładowczej, w której światło powstaje dzięki wyładowaniu elektrycznemu w parach rtęci. W odróżnieniu od niskoprężnych lamp rtęciowych zwanych potocznie świetlówkami, w których następuje wyładowanie jarzeniowe, w wysokociśnieniowych lampach rtęciowych zachodzi wyładowanie łukowe. Lampa tego rodzaju była wynalazkiem amerykańskiego inżyniera Petera Hewitta.
Budowa i zasada działania.
Z zewnątrz lampa rtęciowa przypomina lampę żarową, dlatego często nazywana jest błędnie żarówką. Składa się bowiem z zewnętrznej bańki szklanej, pokrytej wewnątrz luminoforem i gwintowanego cokołu, umożliwiającego instalację w oprawie.
Jarznik.
Właściwym źródłem promieniowania jest umieszczony wewnątrz lampy jarznik. Jest to zamknięta rurka ze szkła kwarcowego z wyprowadzonymi na zewnątrz dwiema elektrodami głównymi i jedną lub dwiema elektrodami pomocniczymi, zawierająca argon oraz rtęć. W temperaturze pokojowej prawie cała rtęć tworzy osadzone na ścianach jarznika krople. Pod wpływem napięcia ok. 180 woltów pomiędzy jedną z elektrod głównych a elektrodą pomocniczą (podłączoną szeregowo z rezystorem zapłonowym) następuje wyładowanie jarzeniowe (nazywane również "wyładowaniem tlącym") w argonie. Wyładowanie to powoduje rozgrzanie gazu i odparowywanie znajdującej się w jarzniku rtęci. Wraz ze wzrostem temperatury następuje zmiana wyładowania z jarzeniowego na łukowe, charakteryzujące się niższym napięciem i znacznie wyższym prądem; wyładowanie to odbywa się pomiędzy elektrodami głównymi i jest źródłem światła zawierającego linie widmowe rtęci o dużym poszerzeniu ciśnieniowym. Część tych linii leży w obszarze ultrafioletu – emisja takiego światła na zewnątrz lampy prowadziłaby do niebezpiecznych poparzeń osób, uszkodzeń wzroku oraz przyspieszonego niszczenia oświetlonych przedmiotów z tworzyw sztucznych.
Bańka zewnętrzna.
Barierę ograniczającą wydostawanie się szkodliwego światła ultrafioletowego na zewnątrz lampy stanowi jej bańka zewnętrzna, wykonana ze szkła o silnej absorpcji ultrafioletu, a ponadto pokryta od wewnątrz luminoforem. Luminofor przekształca znaczną część promieniowania ultrafioletowego na światło widzialne, leżące głównie w obszarze czerwieni. Luminofor pozwala zatem na poprawienie widma emitowanego światła (w stosunku do naturalnego światła słonecznego, widmo emisyjne łuku rtęciowego jest ubogie w czerwień). Ponadto luminofor poprawia sprawność lampy i dodatkowo ogranicza emisję ultrafioletu (szkło bańki zewnętrznej pochłania tylko pewną część szkodliwego promieniowania).
Niebezpieczeństwo po uszkodzeniu bańki zewnętrznej.
W większości wysokoprężnych lamp rtęciowych jarznik może nadal pracować po stłuczeniu zewnętrznej bańki, emitując duże ilości szkodliwego promieniowania ultrafioletowego. Emisja ultrafioletu z nieosłoniętego jarznika przy mocy lampy sięgającej 1000 W może powodować u osób znajdujących się w promieniu kilku metrów od lampy oparzenia skóry po kilku minutach ekspozycji, zaś obserwacja światła emitowanego przez jarznik stwarza już po kilkunastu sekundach ryzyko uszkodzenia wzroku (tym bardziej niebezpieczne, że ból oczu pojawia się dopiero po kilku godzinach od naświetlenia). Ultrafiolet emitowany przez jarznik jest niebezpieczny nie tylko dla ludzi i zwierząt – powoduje również przyspieszone niszczenie tworzyw sztucznych, m.in. poliwęglanów.
Z uwagi na powyższe ryzyko, lampy takie powinny być instalowane w kloszach stanowiących dodatkowe zabezpieczenie przed ultrafioletem (oraz przed uszkodzeniami mechanicznymi).
Produkowane są również lampy częściowo zabezpieczone przed skutkami pęknięcia bańki, ulegające samozniszczeniu po kilkunastu minutach pracy z pękniętą bańką. Zabezpieczenie jest realizowane poprzez podłączenie jednej z elektrod przez dodatkowy szeregowy rezystor węglowy o niewielkiej rezystancji (nie należy go mylić z rezystorem zapłonowym, obecnym na powyższym rysunku). Po uszkodzeniu bańki, gdy do jej wnętrza dostaje się powietrze, węgiel z rozgrzanego rezystora ulega przepaleniu, uniemożliwiając dalszą pracę jarznika.
Statecznik.
Do działania lampy rtęciowej konieczny jest statecznik w postaci połączonego szeregowo z lampą dławika. Lampa włączona do sieci bez statecznika ulegnie zniszczeniu z powodu przepływu bardzo wysokich prądów po przejściu od wyładowania jarzeniowego do łukowego. Statecznik ogranicza możliwość szybkiego wzrostu prądu, dzięki czemu w czasie od rozpoczęcia wyładowania do zakończenia półokresu napięcia przemiennego sieci zasilającej, prąd nie zdąży wzrosnąć do wartości zagrażającej lampie.
Lampa żarowo-rtęciowa.
Wykonuje się również lampy rtęciowe niewymagające statecznika. Zamiast niego posiadają one żarnik podobny do tego w tradycyjnej żarówce, włączony szeregowo z jarznikiem. Żarnik w lampach tego typu pełni funkcję statecznika. Lampy żarowo-rtęciowe, stosowane jako zamiennik tradycyjnej żarówki, zwane są czasami lampami o świetle mieszanym. Ich skuteczność świetlna jest znacznie mniejsza niż lamp ze statecznikiem, co istotnie ogranicza obszar zastosowań uzasadnionych ekonomicznie. Bańka tych lamp pokryta jest najczęściej specjalnym rozpraszaczem w przeciwieństwie do tradycyjnych lamp rtęciowych, gdzie do pokrycia stosowany jest luminofor. Odmianą konstrukcyjną klasycznej lampy rtęciowo-żarowej jest lampa rtęciowo-żarowa reflektorowa. Polskie oznaczenie takich lamp to MIX F (litera F informuje, czy bańka jest pokryta luminoforem lub rozpraszaczem).
Zastosowanie.
Lampy rtęciowe ustępują skutecznością świetlną lampom sodowym, metalohalogenkowym, a także nowoczesnym świetlówkom liniowym, dlatego coraz rzadziej spotyka się nowe instalacje z ich wykorzystaniem. Wcześniej były szeroko stosowane w oświetleniu zewnętrznym, hal przemysłowych oraz magazynów. Występuje w nich zjawisko stroboskopowe podobnie jak w świetlówkach. Produkuje się lampy rtęciowe o mocach od 50 do 2000 W. Lampy zwykłe mają sprawność od 36–61 lm/W, a rtęciowo-żarowe 10–26,5 lm/W.
Lampy rtęciowe dostępne w handlu.
W zależności od producenta, lampy rtęciowe noszą rozmaite nazwy oraz są produkowane w seriach o różnych mocach znamionowych (przeznaczone do różnych stateczników i montowane w gniazdach o różnych średnicach cokołu).
Lampy produkowane w Polsce przez Śląską Fabrykę Lamp Żarowych HELIOS w Katowicach oraz Zakłady Wytwórcze Lamp Elektrycznych i Rtęciowych POLAMP-Warszawa są oznaczane jako LRF-xxx (Lampa Rtęciowa Fluorescencyjna), gdzie xxx oznacza moc lampy. W przeszłości można było spotkać lampy nieistniejących już producentów: Telam oraz Polam. Obecnie produkowane są lampy o mocach 50, 80, 125, 175 250, 400, 700, 1000, 2000 W, przeznaczone do współpracy ze statecznikami magnetycznymi. Lampy o mocy 2000 W nie są jednak praktycznie stosowane. Polskie produkty tego typu oznaczone są symbolem STR-xxx (STatecznik Rtęciowy), gdzie xxx, analogicznie jak w przypadku lamp, oznacza moc lampy, np. STR-50 to statecznik przeznaczony do współpracy z lampą o mocy 50 W. Produkowane były odmiany konstrukcyjne lamp rtęciowych: lampy rtęciowe reflektorowe (polskie oznaczenie LRR lub LRRF w zależności czy bańka była pokryta luminoforem) oraz lampy rtęciowe bez luminoforu (polskie oznaczenie LR), które to ze względów technicznych przez polskiego producenta POLAMP nie są produkowane od lat 80. XX wieku.
Lampy te nazywane są wysokociśnieniowymi lub wysokoprężnymi (w rzeczywistości wyładowanie odbywa się przy ciśnieniu porównywalnym z atmosferycznym, określenie to ma odróżniać lampę od niskociśnieniowych lamp jarzeniowych, m.in. również rtęciowych). Zagraniczne koncerny stosują dla swoich lamp rtęciowych oznaczenia HQL (Osram), HPL (Philips), zaś anglojęzyczne nazwy takich lamp to m.in. "High Pressure Mercury Vapour Lamps".

</doc>
<doc id="660581" url="https://pl.wikipedia.org/wiki?curid=660581" title="Bingen (Badenia-Wirtembergia)">
Bingen (Badenia-Wirtembergia)

Bingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Sigmaringen. Leży w Jurze Szwabskiej, nad rzeką Lauchert, ok. 5 km na północny wschód od Sigmaringen.

</doc>
<doc id="660582" url="https://pl.wikipedia.org/wiki?curid=660582" title="Einherjer (zespół muzyczny)">
Einherjer (zespół muzyczny)

Einherjer – norweska grupa muzyczna wykonująca viking metal pochodząca z Haugesund. Nazwa zespołu zaczerpnięta jest z mitologii nordyckiej i oznacza wikinga poległego w walce (patrz: Einherjer).
Założony w 1993 roku przez Frodego Glesnesa i Gerharda Storesunda. Wkrótce dołączyli do nich Rune Bjelland i Audun Wold. W 1996 przyjęto Steina Sunda, w 1997 odeszli Audun, Rune i Stein, a w 1998 na krótko pojawił się Erik Elden.
W 1998 roku odbyli trasę koncertową po Europie jako support Cradle of Filth, na czas której Erika Eldena zastąpił Tchort (Satyricon). W 1999, w swojej drugiej trasie zespół supportował Kinga Diamonda. W 2003 roku odszedł Ragnar Vikse, a grupa po nagraniu ostatniej płyty "Blot" z Frodem Glesnesem jako wokalistą zawiesiła działalność. W 2008 roku grupa ponownie wznowiła działalność w składzie z 2004 roku.

</doc>
<doc id="660584" url="https://pl.wikipedia.org/wiki?curid=660584" title="Nowa Wieś (powiat krotoszyński)">
Nowa Wieś (powiat krotoszyński)

Nowa Wieś – wieś w Polsce położona w województwie wielkopolskim, w powiecie krotoszyńskim, w gminie Rozdrażew.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Nowa Wieś należała do okręgu krotoszyńskiego tego powiatu i stanowiła odrębny majątek, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 596 mieszkańców, którzy zamieszkiwali 67 dymów (domostw).
W latach 1975–1998 miejscowość administracyjnie należała do województwa kaliskiego. We wsi znajdował się przystanek rozebranego odcinka Krotoszyn - Pleszew Krotoszyńskiej Kolei Dojazdowej. Pociąg zakończył bieg 12 stycznia 1986 r.

</doc>
<doc id="660585" url="https://pl.wikipedia.org/wiki?curid=660585" title="Hipertermia">
Hipertermia

Hipertermia – stan podwyższonej temperatury ciała spowodowany czynnikami zewnętrznymi (jak np. słońce, gorąca kąpiel) lub wewnętrznymi (nadprodukcja i zaburzone oddawanie ciepła), który wymaga podjęcia kroków ochładzających organizm, w przeciwnym wypadku grozi uszkodzeniem mózgu lub nawet śmiercią.
Hipertermia nie wynika z przestawienia centralnego ośrodka termoregulacji, dlatego należy ją różnicować z gorączką.
Objawy hipertermii

</doc>
<doc id="660589" url="https://pl.wikipedia.org/wiki?curid=660589" title="Teoria europejskiego cudu">
Teoria europejskiego cudu

Teoria europejskiego cudu () – koncepcja Erica Jonesa, autora "The European Miracle: Environments, Economies and Geopolitics in the History of Europe and Asia" mówiąca, że Europa i Europejczycy już przed 1492 rokiem miała specjalne cechy, które pozwoliły na odkrycie Nowego Świata, rozwój kapitalizmu, i zdominowanie światowego handlu i polityki. Choć poprzednika tej teorii można widzieć w osobie Maxa Webera, autora słynnego opracowania "Etyka protestancka a duch kapitalizmu", w którym argumentuje, że społeczność protestancka miała cechy predestynujące ją do wytworzenia stosunków kapitalistycznych, to teorię europejskiego cudu uważa się często za przykład wulgarnego europocentryzmu.
Centralnym punktem tej teorii jest idea specyficznej struktury europejskiej rodziny. Kobiety wychodziły za mąż późno i miały mało dzieci, gdy tymczasem reszta świata, by zacytować Jonesa, „bezsensownie się mnożyła” (por. Thomas Malthus). Jones wskazywał również na specyfikę europejskich miast, które, jak dowodził, miały powstać wcześniej i lepiej się rozwinąć. Szczególnie chwalił na wpół autonomiczny model włoskich XV-wiecznych miast-państw, w których narodziła się bankowość. Dzięki wrodzonej racjonalności, Europejczycy byli zdolni do wdrożenia rewolucyjnych innowacji, które sprawiły, że społeczeństwo stało się bardziej produktywne i wybudowało lepsze statki, co spowodowało zdominowanie handlu.
Krytyka.
Teorię europejskiego cudu za mit uznał niemiecki ekonomista i socjolog André Gunder Frank. James Blaut nazwał teorię Idle'a „rasizmem kulturowym”. Krytycy wskazują na to, że w XV wieku inne części świata były równie rozwinięte. Ponad połowa populacji żyjącej w miastach (powyżej 10 000) zamieszkiwała Chiny. Wyprawy Zheng He pozwalają wierzyć, że chińskie statki były wówczas lepsze od europejskich.
Konkurencyjną teorią jest, że Europejczycy zaczęli się szybciej rozwijać, ponieważ dotarli do amerykańskiego złota i srebra jako pierwsi.

</doc>
<doc id="660593" url="https://pl.wikipedia.org/wiki?curid=660593" title="2 Koryntian">
2 Koryntian



</doc>
<doc id="660594" url="https://pl.wikipedia.org/wiki?curid=660594" title="RGO">
RGO



</doc>
<doc id="660595" url="https://pl.wikipedia.org/wiki?curid=660595" title="1 Koryntian">
1 Koryntian



</doc>
<doc id="660597" url="https://pl.wikipedia.org/wiki?curid=660597" title="Palpitacja">
Palpitacja

Palpitacja, kołatanie serca – objaw podmiotowy polegający na nieprzyjemnym odczuciu silnej, przyspieszonej lub nieprawidłowej akcji serca. Chociaż jest objawem chorobowym, może występować także u osób zdrowych. Jest jednym z najczęstszych powodów zgłaszania się pacjentów do kardiologa. Kołatanie serca rzadko jest objawem groźnej choroby.
Przyczyny.
Niektóre przyczyny palpitacji to:

</doc>
<doc id="660599" url="https://pl.wikipedia.org/wiki?curid=660599" title="Władysław Jan Kulczyński">
Władysław Jan Kulczyński



</doc>
<doc id="660601" url="https://pl.wikipedia.org/wiki?curid=660601" title="Inzigkofen">
Inzigkofen

Inzigkofen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Sigmaringen. Leży na pograniczu Jury Szwabskiej i Górnej Szwabii, ok. 3 km na południowy zachód od Sigmaringen.

</doc>
<doc id="660602" url="https://pl.wikipedia.org/wiki?curid=660602" title="Tristan Tzara">
Tristan Tzara

Tristan Tzara, właśc. Samuel Rosenstock (ur. 16 kwietnia 1896 w Moinești w okręgu Bacău w Rumunii, zm. 25 grudnia 1963 w Paryżu) – francuski poeta i eseista pochodzenia rumuńskiego, inicjator dadaizmu – jednego z awangardowych nurtów w sztuce i literaturze początku XX wieku, w późniejszym okresie – surrealista.
Życiorys.
Przyjmuje się, że dadaizm narodził się w 1916 w Zurychu, gdzie Tzara wraz z m.in. Hugo Ballem, Emmy Hennings, Hansem Arpem, Richardem Huelsenbeckiem i Sophie Täuber dyskutowali na temat sztuki i w przedstawieniach Cabaretu Voltaire dawali wyraz swemu niezadowoleniu z toczącej się wojny oraz negacji wszelkich uznawanych wartości i tradycji. Z dyskusji tych wyrosła koncepcja sztuki jako bazującej na absurdalnym dowcipie improwizacji i zabawie. Tworzone dzieło zaś, miało być spontanicznym połączeniem oderwanych obrazów i słów.
Tzara był autorem pierwszych tekstów dadaistycznych: "La Première Aventure céleste de Monsieur Antipyrine" (1916), "Vingt-cinq poèmes" (1918) oraz manifestu tego ruchu pt. "Sept manifestes Dada" ("Siedem manifestów dada", 1924).
Od 1919 roku Tzara brał również aktywny udział działalności paryskich dadaistów. Wraz z André Bretonem, Philippe'em Soupaultem i Louisem Aragonem szokował eksperymentalnymi próbami dezintegracji struktury języka.
Pod koniec 1929, znużony nihilizmem i dezintegracją, zwrócił się w swej twórczości w kierunku surrealizmu. Z okresu surrealistycznego pochodzi m.in. poemat "L'homme approximatif" (1931).
Tzara żywo interesował się życiem politycznym, był zwolennikiem marksizmu, wstąpił nawet w 1937 roku do Francuskiej Partii Komunistycznej, brał udział w hiszpańskiej wojnie domowej, a w czasie II wojny światowej był aktywnym członkiem Résistance (francuskiego ruchu oporu). Z partii komunistycznej wypisał się w 1956 roku w proteście przeciw radzieckiej inwazji w czasie rewolucji na Węgrzech.
W swej późniejszej twórczości, często inspirowanej doświadczeniami politycznymi, zwrócił się w kierunku problematyki bardziej egzystencjalnej (m.in. "La face intérieure", 1953).
Zmarł 25 grudnia 1963. Pochowany jest na cmentarzu Montparnasse w Paryżu.

</doc>
<doc id="660603" url="https://pl.wikipedia.org/wiki?curid=660603" title="7 tp">
7 tp



</doc>
<doc id="660605" url="https://pl.wikipedia.org/wiki?curid=660605" title="Atlas Agena A">
Atlas Agena A

Atlas Agena A (Atlas LV-3A Agena A) – wojskowa amerykańska rakieta nośna wywodząca się z rakiet ICBM Atlas i RM-81 Agena. Dla US Air Force wynosiła w kosmos satelity ostrzegania przed rakietami balistycznymi serii MIDAS i SAMOS. Startowała tylko cztery razy. Połowa startów była nieudana z powodu awarii w 2. członie rakiet.

</doc>
<doc id="660606" url="https://pl.wikipedia.org/wiki?curid=660606" title="Lista komet nieokresowych">
Lista komet nieokresowych

Pod pojęciem komet nieokresowych rozumie się komety widziane tylko raz, które cechuje dłuższy od 200 lat okres obiegu wokół Słońca (tzw. długookresowe) oraz komety, które dostały się do Układu Słonecznego z przestrzeni międzygwiazdowej.
Oznaczenia.
Międzynarodowa Unia Astronomiczna oficjalnie oznacza komety nieokresowe literą „C”. Jeżeli orbita komety nie może być wyznaczona z dostateczną precyzją, stosuje się oznaczenie „X”. Komety, które zostały zgubione przez obserwatorów lub rozpadły się albo zderzyły z jakąś planetą, oznaczane są literą „D” w nazwie.
Od 2017 roku, kiedy został odkryty pierwszy obiekt niewątpliwie pochodzący spoza Układu Słonecznego, komety (i planetoidy) międzygwiezdne oznacza się literą „I”.
Po roku 1910 (kolejność alfabetyczna).
Poniższa tabela wymienia wybrane komety nieokresowe:

</doc>
<doc id="660610" url="https://pl.wikipedia.org/wiki?curid=660610" title="Dowództwo Wojsk Lądowych Rzeczypospolitej Polskiej">
Dowództwo Wojsk Lądowych Rzeczypospolitej Polskiej



</doc>
<doc id="660613" url="https://pl.wikipedia.org/wiki?curid=660613" title="Guede">
Guede



</doc>
<doc id="660614" url="https://pl.wikipedia.org/wiki?curid=660614" title="Humanista">
Humanista



</doc>
<doc id="660615" url="https://pl.wikipedia.org/wiki?curid=660615" title="Uściług">
Uściług

Uściług (ukr. "Устилуг") – miasto na Ukrainie, w rejonie włodzimierskim obwodu wołyńskiego. 2,1 tys. mieszkańców. Leży na granicy z Polską, nad Bugiem, naprzeciwko polskiej wsi Zosin, na Wołyniu. W mieście funkcjonuje drogowe przejście graniczne Uściług – Zosin oraz stacja kolejowa Uściług, położona na linii Włodzimierz Wołyński – Łudzin – LHS.
Miejsce dwóch zwycięskich bitew w historii Polski: w 1431 i 1812.
Historia.
Osada powstała w średniowieczu. Nazwa miasta pochodzi od wyrażenia „ujście Ługi” – rzeki, nad którą leży.
W 1240 gród zniszczyli Mongołowie.
W 1431 stoczono pod Uściługiem pierwszą bitwę wojny łuckiej. Polacy pod wodzą króla Władysława II Jagiełły pokonali tu liczebniejsze siły Świdrygiełły.
W Uściługu znajdował się zamek, który w XVI w. należał do Krupskich i Łysakowskich, a w XVIII w. do Lubomirskich. W 1653 Uściług otrzymał prawo magdeburskie. W 1747 został założony w Uściługu klasztor kapucynów.
Po III rozbiorze Polski od 1795 w zaborze rosyjskim. W 1812 w pobliżu miasta Polacy stoczyli z zaborcą zwycięską bitwę o Uściług. W Uściługu zmarł polski poeta Józef Massalski. W 1861 w pobliskim Horodle odbyła się Manifestacja Jedności Rzeczypospolitej Obojga Narodów, a kompania niewpuszczona przez zaborcę rosyjskiego do Kongresówki uczestniczyła w nabożeństwie w Uściługu. Przed I wojną światową w Uściługu mieszkał i tworzył Igor Strawinski.
W Uściługu w 1920 stacjonowała 21 Eskadra Niszczycielska lotnictwa wojskowego II RP. W 1921 miasto liczyło 3728 mieszkańców. Leżało w województwie wołyńskim II Rzeczypospolitej.
Od 1939 okupowane przez Sowietów, od 1941 przez Niemców, a od 1944 ponownie przez Sowietów. Utracone przez Polskę w 1945.
W 1989 liczyło 2404 mieszkańców.

</doc>
<doc id="660616" url="https://pl.wikipedia.org/wiki?curid=660616" title="Reprezentacja Hiszpanii w koszykówce mężczyzn">
Reprezentacja Hiszpanii w koszykówce mężczyzn

Reprezentacja Hiszpanii w koszykówce mężczyzn – drużyna, która reprezentuje Hiszpanię w koszykówce mężczyzn, aktualni mistrzowie świata i byli mistrzowie Europy. Za jej funkcjonowanie odpowiedzialny jest Hiszpański Związek Koszykówki (FEB). Obecnie zajmuje 2. miejsce w Rankingu FIBA. Aktualnym trenerem jest Sergio Scariolo.
Historia.
Mistrzostwa Europy.
Hiszpanie startowali w mistrzostwach Starego Kontynentu od samego początku, czyli od 1935 roku, kiedy to czempionat odbywał się w Szwajcarii. W pierwszej rundzie pokonali Belgów, a w półfinale Czechosłowację. W finale przegrali z Litwą 24:18. Jednak do gry w mistrzostwach powrócili po 24-letniej przerwie, występując w Turcji i zajmując tam 13 miejsce.
Po nieudanych występach na kolejnych imprezach Hiszpanie na kolejny medal musieli czekać aż do 1973, gdy sami zorganizowali turniej. Przegrali wówczas w finale z Jugosławią.
Pierwsze złoto w europejskim czempionacie Hiszpanie zdobyli na Mistrzostwach Europy odbywających się w Polsce w 2009. Finałowy mecz odbył się w katowickim Spodku, gdzie Hiszpanie pokonali drużynę Serbii 85:63. Dwa lata później Hiszpanie obronili tytuł wygrywając w Kownie z Francją 98:85.
Dotychczas zdobyli 4 złota, 6 srebrnych i 4 brązowe medale.
Mistrzostwa Świata.
Podczas turniejów o mistrzostwo świata hiszpańscy koszykarze zadebiutowali w 1950, w Argentynie, gdzie w gronie dziesięciu drużyn zajęli 9. miejsce. Alvaro Salvatores był najlepiej punktującym zawodnikiem (średnia 13,7 pkt na mecz), a także został wybrany do drużyny turnieju.
Na kolejnych mistrzostwach, 24 lata później, w Portoryko, zajęli piąte miejsce, zaś Wayne Brabender znalazł się w drużynie turnieju. W 1982 zostali sklasyfikowani na 4. miejscu, po przegranej 117-119 z Jugosławią w meczu o brązowy medal. Podczas jedynego czempionatu rozgrywanego w Hiszpanii, w 1986 roku, zajęli piątą pozycję. W kolejnych trzech mistrzostwach zajmowali dwukrotnie 10. i dwukrotnie piątą pozycję.
Mają w dorobku 2 złote medale: po raz pierwszy zdobyli go w 2006, w Japonii, po pokonaniu w finale Grecji 70:47. Po turnieju Pau Gasol został wygrany MVP turnieju, a w klasyfikacji najlepiej punktujących, ze średnią 21 pkt, zajął trzecie miejsce (wygrał Chińczyk Yao Ming). Po raz drugi po trofeum sięgnęli w 2019.
Igrzyska Olimpijskie.
Na igrzyskach Hiszpanie występują od 1960, kiedy to zajęli 14. miejsce. Pierwszy raz na podium stanęli w Los Angeles w 1984, przegrywając w finale z Amerykanami 65:96. W Pekinie pod wodzą Aíto García Renesesa zdobyli drugi medal, srebro, także po porażce z USA. Na igrzyskach w roku 2012 w Londynie zdobyli srebrny medal przegrywając w finale z drużyną Stanów Zjednoczonych.

</doc>
<doc id="660622" url="https://pl.wikipedia.org/wiki?curid=660622" title="Paczka trojańska">
Paczka trojańska

Paczka trojańska lub trojańska paczka falowa (ang. "Trojan wave packet" lub "Trojan Wavepackets") – w mechanice kwantowej stan stacjonarny hamiltonianu Starka-Zeemana, który jest również pakietem falowym w układzie współrzędnych nie poruszającym się względem obserwatora. Źródło silnego promieniowania cyklotronowego o częstotliwości optycznej lub mikrofalowej.
Paczka trojańska jest generowana podczas wzbudzania rozrzedzonego gazu wodorowego w silnym polu lasera lub mikrofal. Obserwacja paczki trojańskiej wiąże się z obserwacją przewidywań atomu Bohra w laboratorium fizycznym. Jest ona także przykładem poprawności twierdzenia Ehrenfesta, wyjaśniającego tzw. zasadę korespondencji pomiędzy mechaniką klasyczną i kwantową, tzn. dlaczego normalnie niewidzialna mechanika kwantowa posiada granicę klasyczną postrzeganą na co dzień. Paczka trojańska została po raz pierwszy zaobserwowana w eksperymencie w 2004 na Uniwersytecie Wirginii w USA na wysoce ekscentrycznej orbicie eliptycznej, a w 2009 w oryginalnej konfiguracji na orbicie kołowej poprzez rozszerzanie tej orbity eliptycznej adiabatyczną zmianą polaryzacji mikrofal z liniowej do kołowej.
Paczka trojańska jest również przykładem kwantowego stanu Glaubera lub inaczej stanu koherentnego, dla elektronu, a nie dla pola elektromagnetycznego, za którego odkrycie i znaczenie w teorii światła spójnego przyznano w 2005 roku nagrodę Nobla z fizyki. Ściślej odpowiada ona światłu spójnemu w ściśniętym stanie koherentnym spolaryzowanemu kołowo.
Podstawy modelu.
Ponieważ paczka trojańska jest przybliżonym stanem własnym hamiltonianu jej poszukiwanie zaczyna się od równania Schrödingera dla atomu wodoru w polu fali spolaryzowanej kołowo w układzie współrzędnych obracającym się z częstością fali
gdzie:
i formula_3 jest operatorem z-towej składowej momentu pędu.
Dla uproszczenia można ograniczyć się tylko do dwóch wymiarów przestrzennych. Równanie to po pominięciu członów krzywizny laplasjanu i założeniu wolnoznozmienności, a stałości niektórych członów przybiera wtedy we współrzędnych biegunowych uproszczoną, odseparowaną postać
gdzie formula_6 a formula_7 jest punktem minimum potencjału części hamiltonianu zależnej od współrzędnej radialnej i dlatego promieniem orbity klasycznej. Ponieważ potencjał radialny ma minimum paczka trojańska jest w tej teorii iloczynem dobrze zlokalizowanej radialnej funkcji Gaussa i dobrze zlokalizowanego wzbudzonego stanu wahadła matematycznego, odpowiadającej stanowi wahadła odwróconego do góry będącego funkcją Mathieu o wartości charakterystycznej (i energii) równej w dobrym przybliżeniu formula_8 Bardziej dokładna teoria pokazuje, że jest to wahadło o ujemnej masie równej –1/3 masy elektronu i dlatego jest to jego stan podstawowy o takiej samej energii w odwróconym spektrum.
Aby to zauważyć zatrzymajmy jeszcze poprawkę z rozwinięcia członu odśrodkowego
i rozważmy jej działanie na składową Fouriera formula_10 np. formula_11
Dodatkowy potencjał odśrodkowy będzie równy wtedy:
Wywoła on przesunięcie minimum i obniżenie energii radialnego oscylatora harmonicznego o:
Zastępując z powrotem formula_14 operatorem z-towej składowej momentu pędu, otrzymujemy:
Dodając tę poprawkę w równaniu Schrödingera, otrzymujemy równanie z ujemną i ułamkową masą elektronu –1/3 formula_16
umożliwiającą gaussowską lokalizacje elektronu w maksimum, a nie w minimum potencjału w kierunku kątowym.
Paczka trojańska w modelu atomu dwupoziomowego.
Zjawisko paczki trojańskiej można wyjaśnić już w najbardziej znanym w optyce kwantowej przybliżeniu dwóch poziomów kwantowych. Widoczne zarzewie ruchu po orbicie kołowej jest wynikiem interferencji dwóch funkcji trygonometrycznych: sinus i cosinus będących czynnikiem stanu wzbudzonego. Jej dalsza lokalizacja względem wielkości orbity jest efektem małości odwrotności głównej liczby kwantowej atomu wodoru formula_18 tzn. formula_19 Równanie Schrödingera w bazie dwóch poziomów kwantowych, tzn. stanu podstawowego n=1 i pierwszego wzbudzonego formula_20 przybiera prostą postać macierzową formula_21
gdzie:
z rozwiązaniami
Stałość elementów diagonalnych macierzy jest wynikiem dokładnego rezonansu z polem, tzn. formula_28 Równanie to ma dwa rozwiązania z których stan o wyższej energii to paczka trojańska, a o niższej tzw. paczka antytrojańska. Energie w funkcji pola są liniami prostymi o przeciwnym współczynniku kierunkowym. W odróżnieniu od limitu dużych liczb kwantowych kształt stanu kwantowego nie zależy od wielkości pola, tzn. wodór w tych stanach ma stały rotujący moment dipolowy nawet dla pola znikającego podobnie jak w zwykłym statycznym efekcie Starka.
Ponieważ rozwiązanie to jest stacjonarne w układzie współrzędnych obracającym się, a funkcja falowa stanu wzbudzonego formula_29 zawiera wykładnik kąta azymutalnego elektronu, wektory Blocha paczki trojańskiej i anty trojańskiej w układzie laboratoryjnym poruszają się z przesunięciem fazowym formula_30 też po okręgu będącym równikiem sfery Blocha, tzn. dla paczki trojańskiej jego współrzędne są
a
dla paczki antytrojańskiej.
Planetoidy trojańskie.
Paczka trojańska z punktu widzenia mechaniki klasycznej jest przeskalowaną wersją planetoid trojańskich, kiedy to pole fali elektromagnetycznej odpowiada Jowiszowi, proton wodoru Słońcu, a asteroidy gęstości prawdopodobieństwa elektronu. Z powodu braku krzywizny stałego pola elektrycznego w porównaniu z polem grawitacyjnym dwie grupy asteroid redukują się do jednej paczki.
Paczka trojańska i stany Landaua.
Warto zauważyć, że podobne paczki falowe można uzyskać w dwóch wymiarach przestrzennych już w samym jednorodnym polu magnetycznym poprzez rozpędzenie tzw. stanu Landaua, stanu własnego elektronu odpowiadającego za kwantowy efekt Halla tak, aby poruszał się on po cyklotronowym okręgu. Najniższy stan Landaua jako stan własny oscylatora harmonicznego o częstości cyklotronowej odpowiada symetrycznemu, zlokalizowanemu stanowi Gaussa.
Ściśle równanie Schrödingera z Hamiltonianem Landaua elektronu w polu magnetycznym formula_37
może być zinterpretowane jako równanie dla oscylatora harmonicznego o częstości formula_40 i w układzie obracającym się z częstością formula_40 z powodu członu z formula_42 Stany koherentne tego oscylatora które są przesuniętym stanem podstawowym i które mogą poruszać się też po okręgu z częstością oscylatora formula_40 są nierozpływającymi się paczkami falowymi w układzie stacjonarnym poruszającymi się z częstością cyklotronową formula_44
Dodanie potencjału kulombowskiego atomu wodoru w środku okręgu spowoduje wtedy dodatkową lokalizację w trzecim wymiarze w kierunku osi formula_47 a dodanie pola fali spolaryzowanej kołowo zmieni jeszcze bardziej promień orbity i częstość obiegu. Zgodnie z twierdzeniem Ehrenfesta centrum takiego „Gausonu” będzie poruszać się po orbicie klasycznej po okręgu pod działaniem siły Lorentza, siły Coulomba i siły od rotującego pola. Paczka trojańska odpowiada wtedy granicy znikającego do zera stałego pola magnetycznego prostopadłego do płaszczyzny ruchu.
Paczka trojańska i kwantowy efekt Halla.
Paczka trojańska umożliwia obserwacje efektu analogicznego do kwantowego efekt Halla, płynnie zmieniając częstość pola spolaryzowanego kołowo zamiast pola magnetycznego. Ruch pojedynczego elektronu po okręgu można interpretować jako prąd Halla podczas kiedy napięcie pomiędzy jądrem wodoru a elektronem jako wyindukowane napięcie Halla ponieważ jest ono prostopadłe do tego prądu. I rzeczywiście definiując
otrzymamy w punktach dokładnego rezonansu
kwantowanie oporu przy pomocy oporu podstawowego
gdzie zdefiniowaliśmy bezwymiarowe pole elektryczne jako współczynnik proporcjonalności do pola w odległości promienia Bohra:
W odróżnieniu od normalnego kwantowego efektu Halla opór podstawowy jest dowolnie strojony polem.
Alternatywnie napięcie Halla można zdefiniować względem potencjału Coulomba, a nie pola zewnętrznego jako różnice potencjałów Coulomba pochodzących od jądra na orbicie paczki Trojańskiej i w nieskończoności, tzn.
Wtedy w punktach dokładnego rezonansu otrzymujemy kwantowanie oporu bez żadnych stałych proporcjonalności podobnie jak w oryginalnym eksperymencie Klausa von Klitzinga jedynie z tą różnicą, że jest on proporcjonalny, a nie odwrotnie proporcjonalny do formula_18 tzn.
Jest to także kwantowanie tego oporu zdefiniowanego tak samo dla oryginalnego modelu atomu Bohra, tzn.
gdyby elektron klasyczny definiujący prąd jednoelektronowy poruszał się po skwantowanych orbitach kołowych pod prostopadłym do niego napięciem jądrowym względem nieskończoności kompensującym siłę odśrodkowa, tzn. tu mechaniczną siłę Lorentza.
Stała von Klitzinga formula_57 jest więc wartością tak zdefiniowanego oporu dla pierwszej orbity Bohra.

</doc>
<doc id="660623" url="https://pl.wikipedia.org/wiki?curid=660623" title="George Herbert (5. hrabia Carnarvon)">
George Herbert (5. hrabia Carnarvon)

George Edward Stanhope Molyneux Herbert, 5 Earl of Carnarvon (ur. 26 czerwca 1866 w posiadłości rodzinnej Highclere Castle w Hampshire, zm. 5 kwietnia 1923 w Kairze) – angielski egiptolog, arystokrata, wicehrabia Porchester. 
Pochodził z bardzo majętnej, ziemiańskiej rodziny z wielowiekowymi tradycjami. Edukację rozpoczął od uczęszczania do lokalnej, publicznej szkoły, położonej nieopodal rodzinnej posiadłości. Wkrótce jednak ją opuścił i dalszą naukę pobierał w rodzinnym domu, by wkrótce dostać się do Eton. W wyniku niewielkich postępów, jakie tam czynił, zmuszony był opuścić i tę szkołę. Po opuszczeniu Eton kontynuował naukę ponownie w lokalnej szkole, by wkrótce, z niezwykłym entuzjazmem, podjąć naukę w szkołach przygotowawczych o przyspieszonym kursie nauczania, w Londynie i Niemczech, z zamiarem kontynuowania nauki w szkołach wojskowych. Niebawem jednak nadzieje na karierę wojskową przepadły i szczęśliwym zbiegiem okoliczności udało mu się dostać do Trinity College na Uniwersytecie Cambridge. W uczelni spędził jedynie dwa lata, nie uzyskując promocji. W tym okresie rozpoczął kolekcjonowanie grafik, głównie francuskich, stając się ich znawcą, potrafiącym z zadziwiającym wyczuciem wykorzystywać okazje w ich zakupie. Po opuszczeniu uczelni owładnęła nim pasja podróżowania. W siedmioletnim okresie najpierw pożeglował wokół kuli ziemskiej. Przemierzając niespełna cały dystans, znalazł się w Afryce południowej, następnie pożeglował do Australii i kolejno do Japonii, by później powrócić do Europy, przemierzając Turcję, Włochy, Niemcy i Francję.
Następną podróż odbył do Stanów Zjednoczonych, przemierzając kontynent od oceanu do oceanu. Jego częste powroty do rodzinnego Highclere przerywane były krótkimi wypadami do Paryża, Hanoweru czy Konstantynopola. Tytuł Earl of Carnarvon odziedziczył w 1890 roku, w wieku niespełna 24 lat. 26 czerwca 1895 roku poślubił Alminę Viktorię Marię Aleksandrę Wombwell, córkę Marii Boyer i Frederika Charlesa Wombwella. Ze związku tego wkrótce narodziło się dwoje dzieci: starszy syn Henryk i młodsza córka Evelyn, późniejsza wierna towarzyszka ojcowskich wypraw i prac wykopaliskowych w Egipcie. Poza podróżowaniem równie głęboko pasjonowały go wyścigi konne. Stał się jednym z najbardziej znanych właścicieli stajni wyścigowych.
Dał się również poznać z niepohamowanej pasji do szybkiej jazdy samochodami, co było przyczyną wypadku, do którego doszło w 1901 roku w Niemczech. Był wtedy o krok od śmierci i tylko natychmiastowa pomoc jego kierowcy uratowała mu życie. Jednakże odniesione urazy pozostawiły trwałe ślady na jego kondycji. Nigdy już nie odzyskał pełni sił i zdrowia. Wydarzenia te odmieniły także jego psychikę. W 1903 roku zgodnie z zaleceniem lekarza wyjechał do Egiptu dla podratowania zdrowia. Starożytna cywilizacja i ślady jej minionej wielkości wprost go olśniły.
Owładnęła nim nowa pasja – pasja wykopalisk. Powracał do Egiptu każdej zimy. W 1906 roku uzyskał
od Departamentu Służby Starożytności koncesję na prowadzenie wykopalisk w rejonie na zachód od Luksoru, nieopodal Doliny Królów. Nie posiadając fachowego przygotowania do tego typu prac, Carnarvon prowadził wykopaliska z wielkim zapałem, lecz w sposób całkowicie amatorski i chaotyczny. Nic więc dziwnego, że wysiłki te spełzły na niczym i im więcej przesypywano gruzu skalnego i pyłu oraz im więcej wylewano potu, tym bardziej rosło w lordzie Carnarvonie przekonanie o konieczności zaangażowania do dalszych poszukiwań specjalisty. Tym asystentem, specjalistą, niebawem został Howard Carter. Tak oto los zetknął dwu Anglików, którym dane było dokonać jednego z najdonioślejszych odkryć w historii archeologii i egiptologii.
Wspólną pracę rozpoczęli z początkiem 1907 roku. Charakteryzowała ją rywalizacja z Theodorem Davisem, również poszukującym grobowca Tutanchamona, oraz konieczność pokonywania niezliczonych problemów, głównie ze strony władz egipskich oraz Departamentu Służby Starożytności. 26 listopada 1922 roku późnym wieczorem ich trud został wynagrodzony. To wtedy zostały wypowiedziane dwa słynne, krótkie zdania: 
Carnarvonowi nie było dane ukończyć prac w grobowcu. Zmarł niespodziewanie w kilka miesięcy po dokonaniu odkrycia. Przyczyną zgonu było postępujące zakażenie krwi, prowadzące do ostrego zapalenia płuc, w wyniku skaleczenia podczas golenia, miejsca po ukąszeniu komara. Jego śmierć zainspirowała dziennikarzy do wymyślenia legendy o klątwie Tutanchamona.

</doc>
<doc id="660627" url="https://pl.wikipedia.org/wiki?curid=660627" title="Marta Bartel">
Marta Bartel

Marta Bartel (z domu Przeździecka, ur. 20 maja 1988 w Zambrowie) – polska szachistka, arcymistrzyni od 2009 roku.
Kariera szachowa.
Od roku 2000 wielokrotnie uczestniczyła w finałowych turniejach o mistrzostwo Polski juniorek w różnych kategoriach wiekowych. Pierwszy medalowy sukces odniosła w roku 2004, zdobywając w Łebie srebrny medal wśród juniorek do lat 16. W tym samym roku wystąpiła na mistrzostwach Europy juniorek do lat 16, zajmując V miejsce. W roku 2005 zdobyła brązowy medal w rozegranych w Środzie Wielkopolskiej mistrzostwach Polski juniorek do lat 20. W tym również roku wystąpiła po raz pierwszy w finale mistrzostw Polski kobiet w Suwałkach. Rok 2006 był zdecydowanie najlepszy w jej dotychczasowej karierze. Najpierw sprawiła dużą niespodziankę, dzieląc I-II miejsce w rozegranych w Trzebini mistrzostwach Polski kobiet (w dogrywce o złoty medal uległa Jolancie Zawadzkiej). Następnie zajęła IV miejsce w mistrzostwach Polski do lat 20, ponownie rozegranych w Środzie Wielkopolskiej. Kolejnym sukcesem zakończył się występ w mistrzostwach Europy kobiet, które odbyły się w Kuşadası. W turnieju tym zajęła XVI miejsce (wśród 96 uczestniczek) i okazała się najlepszą polską zawodniczką. W 2012 r. zdobyła w Guimarães srebrny medal mistrzostw świata studentów (w klasyfikacji drużynowej). W 2014 r. zdobyła w Katowicach brązowy medal Akademickich Mistrzostw Polski.
Wielokrotnie reprezentowała Polskę w rozgrywkach drużynowych, m.in.:
Najwyższy ranking w dotychczasowej karierze osiągnęła 1 września 2014 r., z wynikiem 2379 punktów zajmowała wówczas 80. miejsce na światowej liście FIDE, jednocześnie zajmując 5. miejsce wśród polskich szachistek.
Życie prywatne.
Bliźniaczka Marty Bartel, Ewa Rudnicka, jest również znaną szachistką (posiada tytuł mistrzyni FIDE).
W 2013 r. wyszła za mąż za czołowego polskiego szachistę, arcymistrza Mateusza Bartla.

</doc>
<doc id="660628" url="https://pl.wikipedia.org/wiki?curid=660628" title="Pałac Hegenscheidtów">
Pałac Hegenscheidtów

Pałac Hegenscheidtów – pałac położony w Ornontowicach w powiecie mikołowskim.
Historia.
Neorenesansowy pałac Hegenscheidtów, wybudowany według projektu berlińskiego architekta Hugona Hartunga, pochodzi z końca XIX wieku. Obiekt posiada cechy stylu neorenesansu północnego i eklektyzmu. Taki wygląd został mu nadany po przebudowie pod koniec XIX wieku, gdy jego właścicielami byli Otto i jego syn Klaus Hegenscheidtowie. Do II wojny światowej był siedzibą tego rodu, który od "Towarzystwa Akcyjnego Przemysłu Węglowego i Kolei" kupił Ornontowice wraz z folwarkami w Dębieńsku Starym i Dębieńsku Wielkim. Pałac w formie dwupiętrowego murowanego gmachu na wysokim cokole posiada wielospadowy dach (kryty dachówką ceramiczną), arkadowe podcienia, uskokowe gzymsy oraz portal w półokrągłym kształcie. Wewnątrz zachowały się oryginalne piece i boazerie. Po II wojnie światowej mieściła się tu szkoła rolnicza oraz internat. W 1998 roku pałac od gminy kupiło Konsorcjum Finansowo-Inwestycyjne Colloseum z upustem prawie pół mln zł – Colloseum zapewniało, że ma zgodę na utworzenie filii szkoły wyższej. Ta nigdy nie powstała. W 2003 roku pieczę nad pałacem przejął syndyk. Od 2005 roku pałac stanowi własność prywatną i nie jest udostępniany do zwiedzania.
Pałac jest otoczony parkiem krajobrazowym.

</doc>
<doc id="660629" url="https://pl.wikipedia.org/wiki?curid=660629" title="Robert Roy Macgregor">
Robert Roy Macgregor

Robert Roy MacGregor (ochrzczony 7 marca 1671, zm. 28 grudnia 1734) – właśc. Robert MacGregor, znany też jako Robert MacGregor-Campbell, Rob Roy, gael. Raibeart Ruadh MacGriogair) – szkocki zbójnik i banita z XVIII w., nazywany szkockim Robin Hoodem.
Urodził się w Glengyle nad Loch Katrine w środkowej Szkocji jako młodszy syn Donalda MacGregora z Glengyle i Margaret Campbell. Jako opiekun małoletniego bratanka, prawowitego wodza tej gałęzi klanu rościł sobie prawo do przywództwa rodu. Ponieważ od 1603 cały klan MacGregor był wyjęty spod prawa, pozbawiany ziemi i ścigany, wielu członków tego klanu trudniło się rozbojem, wymuszaniem okupów i kradzieżą bydła. Nie była to w pojęciu ówczesnych szkockich górali działalność hańbiąca, podobnie postrzegano na Podhalu zbójników tatrzańskich.
Rob Roy jako przywódca rozbójniczych MacGregorów zyskał sławę tak szlachetnego i honorowego, że przeszedł do legendy, stając się tematem ballad, poematów i powieści. Grób Rob Roya znajduje się w małej wiosce Balquhidder (droga A84 od Callander, zachodnia strona nad jeziorem Loch Voil)

</doc>
<doc id="660635" url="https://pl.wikipedia.org/wiki?curid=660635" title="Zbiornik zaporowy">
Zbiornik zaporowy

Zbiornik zaporowy – rodzaj zbiornika antropogenicznego (nazywany często jeziorem zaporowym), utworzonego przez spiętrzenie wód rzecznych zaporą wybudowaną w miejscu gdzie morfologia doliny sprzyja wzniesieniu takiej budowli piętrzącej. Funkcjonowanie zbiorników zaporowych nawet w okresach posusznych zapewniają precyzyjnie określone funkcje potencjalnej budowli i retencji powierzchniowej oraz wystarczająca ilość wód zasilających. Zasadniczą cechą morfometryczną zbiorników zaporowych jest rozkład głębokości nawiązujący do spadków podłużnych i poprzecznych zatopionej doliny, z minimum przy brzegach sąsiadujących z jej zboczami oraz w strefie cofki i maksimum w części zbiornika przy odwodnej stronie zapory. Są one również zróżnicowane pod względem powierzchni i możliwości retencyjnych w zależności od głębokości wcięcia doliny i rozległości jej dna.

</doc>
<doc id="660636" url="https://pl.wikipedia.org/wiki?curid=660636" title="Litewski Korpus Lokalny">
Litewski Korpus Lokalny



</doc>
<doc id="660640" url="https://pl.wikipedia.org/wiki?curid=660640" title="Cmentarz Wagańkowski">
Cmentarz Wagańkowski

Cmentarz Wagańkowski () – jeden z największych cmentarzy w Moskwie. Położony w północno-zachodniej części miasta, na terenie rejonu Priesnienskiego, nieopodal placu Krasnopriesnienskaja Zastawa. Zajmuje (2006) powierzchnię około 50 hektarów.
Historia.
W 1723 roku Piotr I wydał ukaz zabraniający chowania zmarłych (z wyłączeniem szlachty) w obrębie murów miejskich, co wymusiło na władzach Moskwy potrzebę ustanowienia nekropolii poza miastem. Cmentarz Wagańkowski został założony w 1771 roku, w czasie epidemii dżumy, jednakże już wcześniej na tym terenie odbywały się pochówki. Nekropolia powstała głównie z inicjatywy Grigorija Orłowa, który został wysłany do Moskwy przez cesarzową Katarzynę II, by uporać się z problemem panującej tam zarazy. Szacuje się, że w czasie trwania epidemii na tym terenie pochowano kilka tysięcy mieszkańców Moskwy i okolic. W XVIII wieku cmentarz nie uchodził za prestiżowy, chowano tu biedaków, chłopów, kupców, drobnych urzędników i niskiej rangi wojskowych. Dopiero w XIX w. cmentarz Wagańkowski stał się miejscem pochówku dla arystokratów i ludzi wysoko postawionych. W czasie wojny napoleońskiej na cmentarzu złożono we wspólnej mogile ciała rosyjskich żołnierzy poległych w obronie ojczyzny w czasie bitwy pod Borodino we wrześniu 1812 roku. Na początku XX wieku pochowanych zostało wiele ofiar paniki na Chodyńskim Polu. Upamiętnione są tu także ofiary represji stalinowskich z lat trzydziestych XX wieku, groby obrońców Moskwy z lat 1941–1942, ofiary puczu sierpniowego (1991), a także terrorystycznego ataku na teatr na Dubrowce. 
Przez prawie trzy stulecia istnienia nekropolii wagańkowskiej pochowano w niej ponad pół miliona osób. Na jej terenie znajduje się ponad sto tysięcy grobów. Od 2008 roku trwają prace rekonstrukcyjne, mające na celu odnowę cmentarza i zachowanie go dla przyszłych pokoleń.

</doc>
<doc id="660642" url="https://pl.wikipedia.org/wiki?curid=660642" title="Józef Grzybowski">
Józef Grzybowski

Józef Bolesław Grzybowski (ur. 17 marca 1869 w Krakowie, zm. 17 lutego 1922 tamże) – polski geolog, paleontolog, profesor Uniwersytetu Jagiellońskiego
Życiorys.
Syn krakowskiego księgarza Franciszka Grzybowskiego, stryj prawników Konstantego i Stefana Grzybowskich. Egzamin dojrzałości zdał 1887 w Gimnazjum św. Jacka w Krakowie. Studiował na Wydziale Prawa UJ w latach 1887-1891 uzyskując absolutorium. W tym czasie zainteresował się geologią, zostając w 1890 asystentem w katedrze geologii UJ, podjął w 1891 studia w tym kierunku na Wydziale Filozoficznym UJ w 1894 otrzymując absolutorium. Doktoryzował się z zakresu geologii i paleontologii w 1896 na podstawie rozprawy "Mikrofauna czerwonych iłów z Wadowic". Habilitację otrzymał w 1898. Na Uniwersytecie Jagiellońskim studiował mineralogię u prof. Feliksa Kreutza a geologię u prof. Władysława Szajnochy. W lipcu 1900 Grzybowski został mianowany docentem geologii i paleontologii na Wydziale Filozoficznym UJ, a w 1909 tytularnym profesorem. W sierpniu 1914 r. wstąpił do Legionów, gdzie mianowano go zastępcą komendanta Oddziału Intendentury. Dopiero po odzyskaniu przez Polskę niepodległości został mianowany w maju 1919 profesorem nadzwyczajnym i następnie w maju 1920 profesorem zwyczajnym. Zmarł po krótkiej chorobie, którą za późno rozpoznano. Zachorował na wrzód w gardle i sądzić można było, że opieka lekarzy tę lekką na pozór chorobę rychło usunie. Nagle nastąpiło wszakże niespodziewane dla otoczenia pogorszenie i sztuka lekarska nie mogła już widocznie przynieść ratunku. Został pochowany na Cmentarzu Rakowickim w Krakowie (pas 15, płd.).
Był badaczem otwornic, pionierem zastosowania w geologii złóż, zwłaszcza w stratygrafii warstw roponośnych, danych mikropaleontologicznych (otwornic). W latach 1895-1905 ogłosił kilka prac z tego zakresu: "Mikrofauna karpackiego piaskowca spod Dukli", "Otwornice warstw inoceramowych okolic Gorlic", "Otwornice czerwonych iłów Wadowic", "Otwornice pokładów naftonośnych okolic Krosna". Odbył wiele zagranicznych podróży naukowych i w charakterze eksperta-geologa naftowego m.in. do Ekwadoru. Przebywał kilka razy na Kaukazie w latach 1916-17 wykonał dla rządu tureckiego badania obszarów roponośnych Mezopotamii, a w latach 1919-21 pracował we Włoszech - w Apeninach, Ligurii, Kalabrii. Grzybowski był założycielem i organizatorem stworzonego w 1912 Zakładu Paleontologii Uniwersytetu Jagiellońskiego.
W latach 1895-1921 ogłosił 30 rozpraw naukowych. W tym czasie wydawał również podręczniki oraz publikował artykuły popularnonaukowe.

</doc>
<doc id="660643" url="https://pl.wikipedia.org/wiki?curid=660643" title="EDonkey">
EDonkey



</doc>
<doc id="660646" url="https://pl.wikipedia.org/wiki?curid=660646" title="Jezioro Mono">
Jezioro Mono

Jezioro Mono () – wysoko alkaliczne i hiperhalinowe słone jezioro w Stanach Zjednoczonych w Kalifornii. Znajduje się w hrabstwie Mono, na wschód od Parku Narodowego Yosemite i południowy wschód od Jeziora Tahoe. Stanowi ono ważny ekosystem, przystanek dla wielu gatunków przelatujących ptaków. Wiek jeziora jest szacowany na przynajmniej 760 000 lat.
Na jeziorze znajdują się dwie wulkaniczne wyspy – Negit i Paoha oraz liczne wystające z wody tufowe formacje skalne, które powstały wskutek reakcji słonych, zasadowych wód jeziora ze słodkowodnymi źródłami na dnie. Formacje te pojawiły się na powierzchni po roku 1941, gdy zaczęto pobierać wodę z rzek zasilających jezioro na potrzeby miasta Los Angeles, przez co poziom wody spadł znacząco − do 1962 roku o 8 metrów do 1982 roku o 15 m − a poziom zasolenia uległ podwojeniu. Badania jeziora przeprowadzone w 1976 roku przez Davida Gainesa dowiodły szkodliwości procesu czerpania wody dla środowiska jeziora. Utworzony dwa lata potem z jego inicjatywy komitet wywalczył jezioru ochronę prawną. W 2010 roku w jeziorze odkryto arsenooporną bakterię GFAJ-1.
Jezioro stanowiło plan dla filmów „Fair Wind to Java” i „Mściciel” oraz teledysku „Don’t know what you got (till it’s gone)”, pojawia się także na wewnętrznej okładce albumu „Wish You Were Here”.

</doc>
<doc id="660658" url="https://pl.wikipedia.org/wiki?curid=660658" title="Euboja">
Euboja



</doc>
<doc id="660659" url="https://pl.wikipedia.org/wiki?curid=660659" title="Stretching">
Stretching

Stretching (ang. rozciąganie) – zestaw ćwiczeń fizycznych polegający na rozciąganiu mięśni w celu ich uelastycznienia, a także poprawieniu ukrwienia układu motorycznego i spowodowanie jego rozruszania. Jest naturalnym systemem ćwiczeń, który zaczerpnięty został m.in. z obserwacji zwierząt łownych wykonujących podobne "ćwiczenia" łączącym w sobie elementy gimnastyki i kulturystyki łącząc naprzemienne serie ćwiczeń dynamicznych i statycznych. Standardowy zestaw ćwiczeniowy trwa kilkanaście do kilkudziesięciu minut jednej sesji. Polega na kilkunastosekundowej, izometrycznej pracy (napinaniu) mięśnia oraz następnie powolnym rozluźnianiu go, a następnie rozciąganiu go przez następne kilkadziesiąt sekund. Podczas wykonywania ćwiczeń ważne jest często zachowanie koordynacji ruchowej, równomiernego oddechu i nieprzesadzanie z napinaniem mięśni (nie wolno przekraczać progu bólu). Stretching używany jest również jako powszechna, ale zaawansowana, forma rehabilitacji.
Do wykonywania ćwiczeń rozciągających przydatne jest miękkie podłoże, np. mata, rozmaite przyrządy (np. drabinki) oraz luźny strój.
Do głównych faz i zasad stretchingu zalicza się:
Stretching można podzielić na kilka rodzajów:
Rozgrzewka przed rozciąganiem.
Pomimo iż stretching wykonywany jest również przez wielu sportowców sportów ekstremalnych w formie krótkiej, acz zaawansowanej rozgrzewki – sam jako ćwiczenia wymaga rozgrzewki, gdyż rozciąganie nierozgrzanych mięśni prowadzić może do kontuzji lub zapaleń, a w konsekwencji do zwyrodnień. Rozgrzewka może być lekka i składać się z prostych czynności – lekkiego biegu, przysiadów, podskoków itp. mających na celu rozgrzanie mięśni, dotlenienie i zwiększenie ciśnienia krwi – przygotowujących do faktycznej serii ćwiczeń rozciągających.

</doc>
<doc id="660662" url="https://pl.wikipedia.org/wiki?curid=660662" title="Rozciąganie (sport)">
Rozciąganie (sport)



</doc>
<doc id="660663" url="https://pl.wikipedia.org/wiki?curid=660663" title="Chalkidyka">
Chalkidyka



</doc>
<doc id="660666" url="https://pl.wikipedia.org/wiki?curid=660666" title="Krauchenwies">
Krauchenwies

Krauchenwies – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Sigmaringen. Leży w Górnej Szwabii, nad rzeką Ablach, ok. 10 km na południowy wschód od Sigmaringen.
W Krauchenwies znajduje się klasycystyczny zamek wybudowany w 1597, rezydencja letnia (gdzie urodziła się Stefania Hohenzollern-Sigmaringen – przyszła żona Piotra V.) oraz park Hohenzollernów (linia Hohenzollern-Sigmaringen).
Dzielnice.
Ważniejsze dzielnice gminy (liczba mieszkańców z 15 października 2004: 

</doc>
<doc id="660671" url="https://pl.wikipedia.org/wiki?curid=660671" title="Eubeja">
Eubeja



</doc>
<doc id="660672" url="https://pl.wikipedia.org/wiki?curid=660672" title="Fryderyk Jarosy">
Fryderyk Jarosy

Fryderyk Franciszek Jarosy, także Fryderyk Jarossy, Fryderyk Járosy (ur. 10 października 1890 w Grazu, zm. 6 sierpnia 1960 w Viareggio) – polski konferansjer węgierskiego pochodzenia, reżyser teatralny i dyrektor wielu teatrów kabaretowych międzywojennej Warszawy, literat, satyryk, piosenkarz.
Życiorys.
Młodość.
Urodził się w Austro-Węgrzech. W plebiscycie, pomimo węgierskiego pochodzenia, wybrał narodowość austriacką, a w 1938 otrzymał honorowe polskie obywatelstwo. W 1913 poślubił rosyjską arystokratkę Natalię von Wrotnowsky; mieli dwoje dzieci. Do Polski przyjechał w 1924 jako członek rosyjskiego teatrzyku "Siniaja Ptica (Niebieski Ptak)" i pozostał w Warszawie na wiele lat. Legenda głosi, że został w Warszawie z powodu Ordonki.
Rok po przybyciu do Polski zadebiutował w "Qui Pro Quo" także w roli konferansjera. Na początku nie znał języka polskiego, nauczył się go jednak bardzo szybko, do końca zachowując lekki cudzoziemski akcent. Do legendy przeszło jego powiedzenie „Prouszi panstwa” wygłaszane przed kurtyną, gdy zapowiadał kolejny występ.
Antoni Słonimski w "Alfabecie wspomnień" tak wspomina Jarosy’ego:
Założyciel warszawskich teatrów kabaretowych.
Był dyrektorem, reżyserem i założycielem wielu warszawskich teatrów kabaretowych: 1 października 1931 założył "Kabaret Banda", 1 września 1933 otworzył "Cyganerię", 1 sierpnia 1935 "Cyrulika Warszawskiego", 5 października 1938 "Teatr Buffo".
Wspierał młodych artystów. Do jego uczniów i współpracowników zaliczali się między innymi: Hanka Ordonówna, Stefcia Górska, Aleksander Żabczyński, Stefania Grodzieńska, Jerzy Jurandot.
II wojna światowa.
Aresztowany 24 października 1939 przez gestapo, zbiegł z transportu na przesłuchanie. Ukrywał się m.in. na terenie getta warszawskiego oraz przy ul. Korzeniowskiego 5. 
W czasie wojny używał nazwiska Franciszek Nowaczek. Brał udział w działalności konspiracyjnej, współpracując z wydziałem propagandy najpierw ZWZ, a następnie AK, pisał m.in. antyniemieckie wiersze satyryczne. Było ich ponad sto, były one, w tłumaczeniu niemieckim, przyklejane do niemieckich samochodów i pociągów, które jechały na front wschodni. W wersji polskiej drukowała je podziemna prasa. Publikował na łamach dziennika podziemnego „Demokrata” i w tygodniku satyrycznym „Moskit” oraz w „Krecie”. Wiersze ukazywały się pod pseudonimem Efen. Po powstaniu warszawskim (1944) był więźniem obozu koncentracyjnego Buchenwald.
W 1945 w Hanowerze wyszła broszurka "Mein Kampf. Walka z doktorem Goebelsem" z okupacyjnymi wierszami Jarosy’ego.
Działalność po wojnie.
Po II wojnie światowej wyemigrował do Wielkiej Brytanii. W Londynie żył w skrajnym niedostatku. Organizował przedstawienia teatralne w emigracyjnych ośrodkach polskich, występował także czasem w audycjach nadawanych przez Wolną Europę i BBC na teren Polski. W 1948 komunistyczny rząd pozbawił go polskiego obywatelstwa.
Konferansjerski styl Jarosy’ego, niemożliwy do dokładnego naśladowania i podrobienia, po wojnie kultywowali: Kazimierz Rudzki i Edward Dziewoński.
Zmarł w 1960 we Włoszech. Jego grób znajduje się obecnie na cmentarzu Neustifter Friedhof w Wiedniu.

</doc>
<doc id="660673" url="https://pl.wikipedia.org/wiki?curid=660673" title="Herb Bielawy">
Herb Bielawy

Herb Bielawy – jeden z symboli miasta Bielawa w postaci herbu. Herb wybrano 23 maja 1924, wkrótce po nadaniu Bielawie praw miejskich. 
Wygląd i symbolika.
Herb przedstawia stylizowane czółenka tkackie: białe na błękitnym polu i błękitne na białym polu. Czółenka odnoszą się do roli przemysłu tekstylnego w życiu miasta. Kolor biały pochodzi od słowiańskiego źródłosłowu niemieckiej nazwy miejscowości "Langenbielau", słowa "biała". Barwa niebieska oznacza prawdopodobnie wodę. Zwieńczenie herbu stanowi corona muralis – symbol miejskiego statusu miejscowości, nie odnosi się do umocnień, których Bielawa nie posiada.

</doc>
<doc id="660674" url="https://pl.wikipedia.org/wiki?curid=660674" title="Bitwa morska pod Euboją 1697">
Bitwa morska pod Euboją 1697



</doc>
<doc id="660676" url="https://pl.wikipedia.org/wiki?curid=660676" title="Ampelmannchen">
Ampelmannchen



</doc>
<doc id="660680" url="https://pl.wikipedia.org/wiki?curid=660680" title="Marian Książkiewicz">
Marian Książkiewicz

Marian Książkiewicz (ur. 22 stycznia 1906 w Krakowie, zm. 16 lutego 1981 tamże) – polski geolog, badacz geologii Karpat.
Życiorys.
W 1924 zdał maturę w V Gimnazjum im. Jana Kochanowskiego w Krakowie. W latach 1925-1929 studiował na Uniwersytecie Jagiellońskim, po czym został adiunktem, docentem, a wreszcie profesorem tej uczelni.
Brał udział w wyprawie naukowej Ludomira Sawickiego do Dobrudży w 1927 i na Bałkany w 1928 r. Odbył też podróże do Portugalskiej Afryki Wschodniej (obecnie Mozambik, 1939), Algierii (1952) i Syrii (1956). Prof. Książkiewicz opracował szereg rozpraw naukowych i podręczników. Był członkiem korespondentem Polskiej Akademii Nauk oraz członkiem honorowym Polskiego Towarzystwa Geologicznego.
Wspomnienia Mariana Książkiewicza z podróży po Mozambiku znalazły się w książce "Ze wspomnień podróżników" Warszawa 1958, pod redakcją Bolesława Olszewicza.
Został pochowany na Cmentarzu Rakowickim w Krakowie.

</doc>
<doc id="660682" url="https://pl.wikipedia.org/wiki?curid=660682" title="Bitwa morska pod Euboją">
Bitwa morska pod Euboją



</doc>
<doc id="660683" url="https://pl.wikipedia.org/wiki?curid=660683" title="Polskie platformy cyfrowe">
Polskie platformy cyfrowe

W Polsce funkcjonują 3 platformy telewizji cyfrowej: Polsat Box, Canal+, Orange TV. Dodatkowo za pomocą satelity istnieje możliwość odbioru kanałów telewizyjnych na zasadzie doładowań lub przedpłaty – w systemie prepaid, za pomocą Canal+ telewizja na kartę, Telewizji na kartę HD i Smart HD+.
Historia.
Pierwszą polską telewizyjno-radiową satelitarną platformą była Wizja TV, która zainaugurowała swoją działalność 1 czerwca 1998 roku. Jej operatorem była amerykańska spółka At Entertainment (przejęta po krótkim czasie przez operatora telewizji kablowej UPC). W tym samym roku – 16 listopada 1998 – została uruchomiona druga polska platforma cyfrowa – Cyfra+, której operatorem był Canal+ Cyfrowy. Ponad rok później 5 grudnia 1999 Telewizja Polsat uruchomiła Polsat 2 Cyfrowy (obecnie Polsat Box). Z kolei 1 marca 2002 roku doszło do fuzji dwóch najstarszych platform w Polsce – Wizji TV z konkurencyjną platformą Cyfra+. Natomiast 12 października 2006 na polskim rynku pojawiła się kolejna platforma pod nazwą n. Jej operatorem był ITI Neovision. 27 października 2008 Telekomunikacja Polska zaoferowała swoją ofertę znaną dotąd z sieci IPTV – Neostradę TP z telewizją poprzez satelitę, która od 16 kwietnia 2012 r. funkcjonuje pod nazwą Orange TV. Natomiast 21 marca 2013 roku doszło do połączenia dwóch konkurencyjnych platform Cyfry+ i n, w wyniku którego powstała nowa platforma nc+. 4 grudnia 2017 roku Telewizja Polsat zakupiła sieć kablową Netia. 3 września 2019 roku nc+ zmieniła się w Canal+.
Oferowane usługi.
Operatorzy satelitarni oferują swoim abonentom następujące usługi:
Liczba abonentów satelitarnych platform cyfrowych.
Na polskim rynku płatnej telewizji funkcjonują 3 cyfrowe platformy satelitarne, które posiadają łącznie ok. 6,6 mln abonentów. Poniższa tabela przedstawia liczbę abonentów oraz udział w rynku poszczególnych satelitarnych platform cyfrowych na koniec 2018 roku.
Oferty prepaid.
Po raz pierwszy dostęp do oferty kanałów na zasadzie przedpłaty był w Polsce dostępny w latach 1995-1998 w ramach pakietu MultiChoice Kaleidoscope. W latach 2006-2013 dostępna była usługa prepaid Cyfra+ na kartę. Natomiast 3 października 2008 uruchomiono projekt ITI Neovision Telewizję na kartę, która wygasła 31 października 2016. 21 maja 2010 ruszyła Telewizja na kartę HD. Natomiast 1 czerwca 2011 r. kolejna oferta przedpłacowa n na kartę. Od 11 lipca 2012 dostępna jest oferta Smart HD, która od 23 maja 2013 funkcjonuje pod nazwą Smart HD+. Parę miesięcy później pojawiła się oferta nc+ telewizja na kartę.

</doc>
<doc id="660688" url="https://pl.wikipedia.org/wiki?curid=660688" title="Bitwa morska pod Eubeją">
Bitwa morska pod Eubeją



</doc>
<doc id="660691" url="https://pl.wikipedia.org/wiki?curid=660691" title="I liga argentyńska (2003/2004)">
I liga argentyńska (2003/2004)



</doc>
<doc id="660695" url="https://pl.wikipedia.org/wiki?curid=660695" title="Meistriliiga">
Meistriliiga

Premium Liiga – najwyższa w hierarchii klasa męskich ligowych rozgrywek piłkarskich w Estonii, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Estoński Związek Piłki Nożnej (EJL). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Estonii, zaś najsłabsze drużyny są relegowane do Esiliigi (II ligi estońskiej).
Historia.
Mistrzostwa Estonii w piłce nożnej rozgrywane są od 1992 roku, po rozpadzie ZSRR w 1991. Wcześniej od 1921 roku organizowane mistrzostwa Łotwy każdego roku, z wyjątkiem sezonu 1941 z powodu okupacji radzieckiej. Po wkroczeniu wojsk niemieckich dwa sezony odbyły się podczas II wojny światowej. W okresie od 1945 do 1991 rozgrywane mistrzostwa Estońskiej SRR, a najlepsze kluby kraju uczestniczyły w mistrzostwach ZSRR. Po odzyskaniu niepodległości w 1992 wystartowały rozgrywki Premium Liigi. Następny sezon 1992/93 został rozegrany systemem jesień-wiosna. Po zakończeniu sezonu 1997/98 podobnie do krajów skandynawskich przywrócono system rozgrywek wiosna-jesień.
System rozgrywek.
Obecny format ligi zakładający podział rozgrywek na 4 koła obowiązuje od sezonu 1999.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2005 w lidze występuje 10 zespołów. W przeszłości liczba ta wynosiła od 8 do 14. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Estonii w piłce nożnej. Mistrz Estonii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Estonii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Esiliigi. Przedostatnia drużyna w tablicy walczy w barażach play-off z drugą drużyną Esiliigi o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Estonii zostało do tej pory zdobyte przez 13 różnych drużyn. 7 z nich zostało mistrzami od wprowadzenia obecnych zasad rozgrywek od sezonu 1992.
Stan na grudzień 2022.

</doc>
<doc id="660697" url="https://pl.wikipedia.org/wiki?curid=660697" title="Flora Tallin">
Flora Tallin



</doc>
<doc id="660699" url="https://pl.wikipedia.org/wiki?curid=660699" title="Non Stop">
Non Stop

„Non Stop” – miesięcznik muzyczny wydawany w latach 1972–1990 w Warszawie, przez długi czas jako dodatek do „Tygodnika Demokratycznego”. Uznawany za najbardziej wpływowe polskie pismo muzyczne lat 80..
Historia.
Założycielem i pierwszym, długoletnim redaktorem naczelnym pisma był Andrzej Tylczyński, autor tekstów piosenek. „Non Stop” był drugim w PRL (po „Jazzie”) czasopismem poświęconym muzyce rozrywkowej.
W latach 70. „NS” poświęcony był głównie muzyce pop, charakteryzował się też dużą liczbą felietonów i sztywnym językiem. Pismo poświęcało swoje łamy analizie twórczości artystów rockowych ówczesnego świata zachodniego takich, jak The Beatles, Pink Floyd, Led Zeppelin, Deep Purple, ale także wykonawcom polskim. W magazynie można było znaleźć czarno-białe zdjęcia idoli muzycznych, słuchanych wtedy w Polsce głównie poprzez rozgłośnie zachodnie i również w Programie III Polskiego Radia. 
Największe znaczenie pismo miało od 1983, gdy redaktorem naczelnym został Wojciech Mann, a razem z Janem Chojnackim i Romanem Rogowieckim zmienili jego profil na zdecydowanie rockowy. Szata graficzna oraz papier, na którym pismo było drukowane, odznaczały się niską jakością, mimo to miesięcznik zyskał duże uznanie, zwłaszcza wśród młodych ludzi. W piśmie, którego nakłady niejednokrotnie sięgały 100 tys. egzemplarzy, publikowali m.in.: Roman Waschko, Piotr Kaczkowski, Jerzy Bojanowicz, Dariusz Michalski, Marek Gaszyński, Wojciech Soporek, Grzegorz Brzozowicz, Jan Skaradziński, Jakub Wojewódzki, Wojciech Staszewski, Filip Łobodziński. 
W latach 80. rozluźnieniu uległ też język pisma, które wywierało duży wpływ na krajową scenę muzyczną. W 1986 roku pismo przygotowało koncert "Rock Opole". Pod koniec lat 80. w telewizji ukazywał się program muzyczny Wojciecha Manna, "Non Stop Kolor", nie miał on jednak związku z pismem. Redakcja „NS” organizowała także dla czytelników, a potem i dla dziennikarzy, coroczny plebiscyt na najpopularniejszych wykonawców, twórców, utwory i płyty, który cieszył się dużą popularnością.
W 1988 Non Stop przeszedł metamorfozę – wydawca wprowadził kolorową szatę graficzną, a także zmienił profil - poza tematyką muzyczną zaczęła się pojawiać ogólnokulturalna, a nawet polityczna, co nie znalazło akceptacji czytelników. Przez ostatnie dwa lata (1988–1989) redaktorem naczelnym był znany muzyk Zbigniew Hołdys. Wraz z nim „NS” redagowali: Wojciech Soporek, Filip Łobodziński, Mirosław Makowski (grafik i dziennikarz) oraz Krzysztof Wacławiak. 
Pod koniec 1989 Soporek, Łobodziński i Wacławiak (oraz większość zespołu) odeszli z „NS” i założyli nowy miesięcznik muzyczny – „Rock'n'Roll”. Ostatnie sześć numerów „NS” wydane zostało pod kierunkiem Sławomira Gołaszewskiego, z którym współpracowali m.in. Kain May (grafik), Adam Grzegorczyk, Tomasz Ryłko, Włodzimierz Kleszcz i Korneliusz Pacuda. Odznaczały się według Jana Skaradzińskiego przypadkową zawartością i nieprzejrzystą szatą graficzną.

</doc>
<doc id="660708" url="https://pl.wikipedia.org/wiki?curid=660708" title="Lumsk">
Lumsk

Lumsk – norweski zespół muzyczny założony w 2001, w Trondheim, grający folk metal. Zespół pisze i śpiewa teksty wyłącznie w języku norweskim, a tematami są skandynawskie legendy.

</doc>
<doc id="660721" url="https://pl.wikipedia.org/wiki?curid=660721" title="Zhuyin">
Zhuyin



</doc>
<doc id="660722" url="https://pl.wikipedia.org/wiki?curid=660722" title="Zhuyin zimu">
Zhuyin zimu



</doc>
<doc id="660725" url="https://pl.wikipedia.org/wiki?curid=660725" title="Parafia św. Jadwigi Śląskiej w Chorzowie">
Parafia św. Jadwigi Śląskiej w Chorzowie

Parafia św. Jadwigi Śląskiej – parafia dekanatu chorzowskiego leżąca w centrum Chorzowa.
Historia.
Kościół pw. św. Jadwigi Śląskiej, poświęcony 18 października 1874 roku był początkowo kościołem filialnym parafii św. Barbary w Chorzowie. W trakcie wizytacji kard. Georga Koppa w Królewskiej Hucie w 1888 roku pojawiła się myśl podziału parafii św. Barbary, liczącej już wówczas 40 tysięcy wiernych. Parafia św. Jadwigi Ślaskiej została erygowana 1 lipca 1889 roku.
Pierwszym proboszczem 7 czerwca 1893 roku został ustanowiony ks. Franciszek Tylla. Na początku proboszcz mieszkał w wynajętym jednopiętrowym domu. Probostwo zakończono budować w 1894 roku. W 1889 roku zakupiono grunt pod cmentarz parafialny. Dziesięć lat później zbudowano na cmentarzu kaplicę według projektu Ludwiga Schneidera. Przewidując, że cmentarz szybko okaże się niewystarczający, w 1911 roku wydzierżawiono teren pod cmentarz w Nowych Hajdukach.
Rozbudowa kościoła.
W 1908 roku parafia św. Jadwigi Śląskiej liczyła około 30 tysięcy wiernych. Gdy okazało się, że nowego kościoła z braku odpowiedniego miejsca wybudować już nie będzie można, postanowiono stary kościół poszerzyć. Do istniejącego kościoła dobudowano dwie tylne wieże, portal i chór organowy. Kościół wzbogacił się o ołtarz ze szlifowanego białego marmuru z figurą św. Jadwigi Śląskiej i figurami klęczących aniołów. W kościele stanęły nowe, większe organy. Obecny wystrój wnętrza kościoła jest autorstwa Adama Lisika i Andrzeja Kowalskiego. W kościele znajdują się mozaiki Adama Bunscha.
Bractwa, stowarzyszenia i organizacje kościelne.
W parafii św. Jadwigi działały następujące organizacje kościelne: Żywy Różaniec (zał. 1883), Katolicki Związek Ludowy (zał. 1884), III zakon św. Franciszka (zał. 1891), Bractwo Trzeźwości (zał. 1891), Alojzjanie (zał. 1892), Związek Abstynentów (zał. 1894), Konferencja Pań św. Wincentego a Paulo (zał. 1894), Bractwo Pocieszenia (zał. 1894), Straż Honorowa (zał. 1894), Bractwo Bożego Ciała (zał. 1894) i Bractwo Najświętszego Sakramentu Ołtarza, Bractwo Godziny Świętej i Komunii Wynagradzającej (zał. 1896), Sodalicja Mariańska Panien i Młodzieńców (1899), Katolickie Stowarzyszenie Młodzieży (zał. 1899), Bractwo Matek Chrześcijańskich (zał. 1904), Dzieło Dziecięctwa Pana Jezusa (zał. 1905), Stowarzyszenie Kobiet Pracujących (1907). W tym czasie bractwa i stowarzyszenia parafialne na Śląsku pełniły nie tylko ważne funkcje religijne, ale także narodowe.
Ośrodek Liturgiczny Ruchu Światło-Życie Archidiecezji Katowickiej im. św. Benedykta.
Przy parafii działa Ośrodek Liturgiczny Ruchu Światło-Życie Archidiecezji Katowickiej im. św. Benedykta zajmujący się rzymskokatolicką, łacińską liturgią.
Ośrodek skupia duchownych i osoby świeckie zainteresowanych badaniem i dbaniem o należytą celebrację liturgii katolickiej. Cel ten jest realizowany m.in. poprzez uroczyste celebracje Liturgii Godzin oraz Eucharystii, organizacje warsztatów muzyczno-liturgicznych, prowadzenie Chóru Ośrodka Liturgicznego, wydawnictwo śpiewników oraz płyt CD z muzyką liturgiczną oraz komentarzami do liturgii, publikacje na stronie internetowej ośrodka.

</doc>
<doc id="660727" url="https://pl.wikipedia.org/wiki?curid=660727" title="Nafplion">
Nafplion



</doc>
<doc id="660728" url="https://pl.wikipedia.org/wiki?curid=660728" title="Kalinin">
Kalinin

Miejsca.
Kalinin () – nazwa toponimów głównie w Rosji
m.in.:

</doc>
<doc id="660733" url="https://pl.wikipedia.org/wiki?curid=660733" title="Akronafplia">
Akronafplia



</doc>
<doc id="660735" url="https://pl.wikipedia.org/wiki?curid=660735" title="Rdutów (województwo łódzkie)">
Rdutów (województwo łódzkie)

Rdutów – wieś w Polsce położona w województwie łódzkim, w powiecie kutnowskim, w gminie Nowe Ostrowy.
W latach 1975–1998 miejscowość administracyjnie należała do województwa płockiego.

</doc>
<doc id="660736" url="https://pl.wikipedia.org/wiki?curid=660736" title="Yoruichi">
Yoruichi



</doc>
<doc id="660737" url="https://pl.wikipedia.org/wiki?curid=660737" title="Andrzej Flis (antropolog)">
Andrzej Flis (antropolog)

Andrzej Flis (ur. 4 lutego 1953 w Kraśniku, zm. 10 maja 2009) – polski antropolog i socjolog, specjalność filozofia kultury, porównawcze studia cywilizacji, socjologia kultury, socjologia teoretyczna, tytuł profesora nauk humanistycznych otrzymał 9 grudnia 2002. 
Profesor Uniwersytetu Jagiellońskiego, założyciel i kierownik Katedry Porównawczych Studiów Cywilizacji UJ. Został pochowany na Cmentarzu Rakowickim w Krakowie.

</doc>
<doc id="660738" url="https://pl.wikipedia.org/wiki?curid=660738" title="Ignacy Myślicki">
Ignacy Myślicki

Ignacy Izydor Myślicki (Myślicki-Halpern) (ur. 21 czerwca 1874 w Tomaszowie Mazowieckim, zm. 12 lipca 1935 w Piasecznie) – polski filozof, historyk i popularyzator filozofii, zwolennik pozytywizmu, znawca i interpretator filozofii Benedykta Spinozy, tłumacz, redaktor czasopism naukowych, profesor Wolnej Wszechnicy Polskiej. 
Edukacja.
Urodził się w rodzinie fabrykanckiej jako Izaak Jehuda vel Izydor Halpern. Był syn Dawida Halperna, miejscowego przemysłowca, działacza społecznego i literata, i Rozalii z domu Bloch. Szkołę średnią (II Męskie Gimnazjum Filologiczne) ukończył w Warszawie. W 1893 ukończył szkołę handlową w Lipsku. Następnie podjął studia w Lipsku i Berlinie. Studiował ekonomię społeczną, filozofię i historię sztuki. W 1901 uzyskał doktorat z filozofii na podstawie rozprawy zatytułowanej "Der Entwicklungsgang der Schleiermachter’schen Dialektik" (promotor prof. Wilhelm Dilthey, 1833–1911), opublikowanej w czasopiśmie naukowym Archiv für Geschichte der Philosophie 14(2), 1901. 
Myślicki tłumaczył dzieła Benedykta (Barucha) Spinozy. 
Pochowany na cmentarzu ewangelicko-reformowanym w Warszawie (kwatera 8-5-11).

</doc>
<doc id="660743" url="https://pl.wikipedia.org/wiki?curid=660743" title="Daniel Odija">
Daniel Odija

Daniel Odija (ur. 13 maja 1974 w Słupsku) – polski pisarz, dziennikarz, publicysta i animator kultury.
Życiorys.
Uczęszczał do I Liceum Ogólnokształcącego im. Bolesława Krzywoustego w Słupsku, gdzie w 1993 zdał egzaminy maturalne. Absolwent Akademii Pomorskiej w Słupsku. Studiował później w Mistrzowskiej Szkole Reżyserii Filmowej Andrzeja Wajdy w Warszawie. Pracował w słupskim oddziale Telewizji Polskiej.
Publikował w wielu periodykach literackich, w roku 2000 – nakładem słupskiego oddziału Związku Literatów Polskich – ukazał się zbiór jego opowiadań zatytułowany "Podróże w miejscu". Kolejne jego książki zostały wydane przez Wydawnictwo Czarne. Jego twórczość zalicza się do tzw. Prozy Północy. 
Jego pierwszą książką, która się ukazała jest "Ulica". W swoich utworach pisarz maluje realistyczny obraz tzw. Polski B przełomu tysiącleci. Akcja jego powieści i opowiadań rozgrywa się w podupadłych miasteczkach ("Ulica") oraz na popegeerowskiej wsi ("Tartak"). Bohaterami Odiji są przegrani transformacji ustrojowej – bezrobotni, bezdomni, podupadli intelektualiści, robotnicy oraz drobni kombinatorzy, złodzieje i oszuści, ale także młodzi ludzie dopiero wkraczający w dorosłość. Wszyscy z trudem utrzymują się na powierzchni, żyjąc z dnia na dzień bez większej nadziei na poprawę losu. Powieść "Tartak" w 2004 znalazła się wśród finalistów Nagrody Literackiej Nike, a "Kronika umarłych" była nominowana do Nagrody Literackiej Nike w 2011. 
Publikował m.in. w „Tygodniku Powszechnym”, „Gazecie Wyborczej”, „Playboyu”, „Piśmie”, czy „Blizie” oraz w antologiach literatury współczesnej. Jego opowiadania zostały przetłumaczone na kilkanaście języków, a powieści ukazały się w przekładzie na język francuski, niemiecki, ukraiński i macedoński.
Mieszka w Słupsku.
Twórczość (wybór).
W dorobku publikacyjnym D. Odija znajdują się m.in.:

</doc>
<doc id="660746" url="https://pl.wikipedia.org/wiki?curid=660746" title="Bez skrupułów (powieść Toma Clancy’ego)">
Bez skrupułów (powieść Toma Clancy’ego)

Bez skrupułów (ang. "Without Remorse") – sensacyjna powieść amerykańskiego pisarza Toma Clancy’ego. Pojawia się w niej nowy bohater, John Kelly, znany pod nazwiskiem operacyjnym Clark. Akcja toczy się w USA podczas wojny wietnamskiej.
Fabuła.
Głównym bohaterem powieści jest były komandos John Terrence Kelly, weteran z Wietnamu. Służył w elitarnej jednostce do zadań specjalnych za linią wroga (Komando foki), obecnie zajmuje się wysadzaniem obiektów przeznaczonych do rozbiórki. Po tragicznej śmierci żony Kelly izoluje się od świata, spędzając większość czasu na swoim jachcie "Springer". Pewnego dnia podczas podróży na ląd poznaje Pam, piękną nieznajomą, którą zabiera na swoją wyspę. Tam dowiaduje się o koszmarnej przeszłości dziewczyny, którą więził gang sutenerów i handlarzy narkotyków pod wodzą niejakiego Henry’ego Tuckera. Próbując pomóc nadal więzionym przyjaciółkom Pam, wpada w pułapkę, w wyniku której dziewczyna ginie, a on trafia do szpitala. Po odzyskaniu zdrowia rozpoczyna prywatną krucjatę przeciwko jej mordercom. 
Jednocześnie ze śledztwem Johna zostaje przygotowana operacja odbicia amerykańskich jeńców przetrzymywanych w tajnym obozie w Wietnamie. Ma nią kierować kilku admirałów z dowództwa lotnictwa Stanów Zjednoczonych i CIA. Jeden z dowódców postanawia poprosić o współpracę Johna, z którym miał już do czynienia podczas działań zbrojnych w Wietnamie. Nikt nie wie, że w obozie działa radziecki pułkownik, którego zadaniem jest za wszelką cenę zdobyć strategiczne informacje od schwytanych lotników. 
Tymczasem Kelly dokonuje kolejnych morderstw na handlarzach narkotyków, torując sobie drogę do Henry’ego, który doszedł do stopnia szefa wielkiej organizacji przestępczej. Zabija Billa i Ricka, ludzi odpowiedzialnych za śmierć Pam, w niedługim czasie także Burta, brata Tuckera. Przez likwidację także kilku żołnierzy mafii sprawia, że dostawy narkotyków przejmuje policja, a cała organizacja popada w ruinę. Z czasem Kelly'emu zaczyna pomagać zakochana w nim pielęgniarka, Sandy. Wkrótce John przestaje zabijać, gdyż chce pomóc swoim byłym dowódcom w przygotowaniu operacji. Pod przykrywką agenta CIA, Johna Clarka, rusza z nimi i grupą marines do Wietnamu, gdzie dokonuje zwiadu na terenie wroga. Niespodziewane posiłki uniemożliwiają zdobycie obozu, a Kelly musi ratować się ucieczką. Fiasko operacji jeszcze bardziej motywuje go w jego własnej sprawie. Wraca do Stanów Zjednoczonych i rusza do akcji. Wkrada się na posesję Tuckera, zabijając go razem z trzema członkami nowojorskiej mafii. Po strzelaninie ucieka na przystań, gdzie na pokładzie "Springera" spotyka porucznika Ryana, człowieka który prowadził sprawy jego zabójstw. Po krótkiej rozmowie gliniarz daje Kelly'emu godzinę. Ten ucieka, roztrzaskując łódź o kadłub wielkiego frachtowca. John Kelly zostaje uznany za zmarłego.
Pół roku później amerykańscy jeńcy, których załoga Kelly'ego miała uwolnić, wracają cali i zdrowi do kraju. Wszyscy z zadowoleniem oglądają transmisję z ich powitania na lotnisku. Razem z nimi John, mieszkający teraz pod nazwiskiem Clark razem ze swoją przyszłą żoną Sandy.

</doc>
<doc id="660748" url="https://pl.wikipedia.org/wiki?curid=660748" title="Twerca">
Twerca

Twerca (ros. Тверца) – rzeka w Rosji, lewy dopływ Wołgi, do której wpada na terenie miasta Twer.
Długość: 188 km, powierzchnia dorzecza – 6510 km². Nad rzeką położone także są miasta: Wysznyj Wołoczok, Torżok, a spośród innych miejscowości – Miednoje.
Dopływy lewe: Osieczenka, Małaja Tigma, Bolszaja Tigma, Łogowież, Kawa; dopływy prawe: Szegra i Osuga. Ta druga jest największym jej dopływem.

</doc>
<doc id="660750" url="https://pl.wikipedia.org/wiki?curid=660750" title="Without Remorse">
Without Remorse



</doc>
<doc id="660751" url="https://pl.wikipedia.org/wiki?curid=660751" title="Unión de Sunchales">
Unión de Sunchales

Club Atlético Unión de Sunchales jest argentyńskim klubem sportowym z siedzibą w mieście Sunchales leżącym w prowincji Santa Fe.
Historia.
Klub założony został 2 kwietnia 1948 roku i gra obecnie w trzeciej lidze argentyńskiej Torneo Argentino A.

</doc>
<doc id="660753" url="https://pl.wikipedia.org/wiki?curid=660753" title="Club Atlético Unión de Sunchales">
Club Atlético Unión de Sunchales



</doc>
<doc id="660756" url="https://pl.wikipedia.org/wiki?curid=660756" title="Pokaniewo-Kolonia">
Pokaniewo-Kolonia

Pokaniewo-Kolonia (dawn. "Pokaniewo-Awule") – kolonia w Polsce położona w województwie podlaskim, w powiecie siemiatyckim, w gminie Milejczyce.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Milejczycach.

</doc>
<doc id="660757" url="https://pl.wikipedia.org/wiki?curid=660757" title="Przylądek Biały (Mauretania)">
Przylądek Biały (Mauretania)

Przylądek Biały (arab. راس نواذيبو, "Ras Nawazibu", fr. "Cap Blanc", hiszp. "Cabo Blanco", po arab. także "Ras al-Abjad" = „Przylądek Biały”) – wąski skrawek lądu w Afryce Zachodniej, otoczony z trzech stron wodami Oceanu Atlantyckiego, położony na granicy między Mauretanią a Saharą Zachodnią. Biegnąca wzdłuż około 60 kilometrowego cypla granica dzieli przylądek na dwie mniej więcej równe części – zachodnią i wschodnią. We wschodniej części, należącej do Mauretanii, położone jest miasto Nawazibu. Po stronie Sahary Zachodniej zlokalizowane jest miasto Al-Kuwira.
Półwysep jest w większości piaszczysty, pokryty wydmami. Wzdłuż półwyspu przebiega trasa kolei mauretańskiej ze stacją rozładunkową w porcie na południe od Nawazibu oraz stacją pasażerską w samym mieście. Przez cypel prowadzi też asfaltowa droga dojazdowa z Nawazibu, która rozwidla się u nasady półwyspu, kierując się na południe do Nawakszutu i na północ do pasa ziemi niczyjej na przejściu granicznym z Saharą Zachodnią. U wschodnich wybrzeży półwyspu na północ od Nawazibu znajduje się też największe na świecie cmentarzysko statków.
Na przylądku znajduje się latarnia morska Ras Nawazibu.

</doc>
<doc id="660758" url="https://pl.wikipedia.org/wiki?curid=660758" title="Władysław Denhoff (1639–1683)">
Władysław Denhoff (1639–1683)

Władysław Denhoff herbu Denhoff (ur. w 1639, zm. 7 października 1683 pod Parkanami) – wojewoda pomorski w latach 1677-1683, podskarbi ziem pruskich w latach 1679-1683, kasztelan chełmiński w 1677 roku, podkomorzy pomorski w latach 1668-1677, starosta kościerski, lignowski, skarszewski, hrabia S.I.R., pułkownik regimentu pieszego 1664, dowódca gwardii królewskiej.
Życiorys.
Syn Gerarda, stryjeczny brat Ernesta, ojciec hetmana Stanisława Ernesta. Zapewne w młodości przeszedł na katolicyzm, co umożliwiło mu awans.
W 1662 pobierał z kasy ambasadora francuskiego w Rzeczypospolitej Antoine de Lumbres'a pensję w wysokości 9 000 franków za poparcie planu elekcji "vivente rege" kandydata francuskiego Ludwiki Marii Gonzagi. Poseł powiatów gdańskiego i tczewskiego województwa pomorskiego na sejm wiosenny 1666 roku i sejm jesienny 1666 roku. 
Poseł na sejm konwokacyjny 1668 roku z powiatów: gdańskiego i tczewskiego. Był członkiem konfederacji generalnej zawiązanej 5 listopada 1668 roku na tym sejmie. Jako poseł na sejm elekcyjny 1669 roku z województwa pomorskiego był elektorem Michała Korybuta Wiśniowieckiego z województwa pomorskiego w 1669 roku. Poseł na sejm nadzwyczajny 1670 roku z powiatów: gdańskiego i tczewskiego. 
Uczestnik wielu kampanii wojennych na kresach, osiągnął stopień pułkownika u boku Jana Sobieskiego w walkach z Turkami w latach 1671–1676. Był członkiem konfederacji malkontentów w 1672 roku. Jako poseł na sejm konwokacyjny 1674 roku z województwa pomorskiego był członkiem konfederacji generalnej zawiązanej 15 stycznia 1674 roku na tym sejmie. W 1674 roku był elektorem Jana III Sobieskiego z województwa pomorskiego. Doradca Jana III Sobieskiego w sprawach polityki bałtyckiej. Poseł sejmiku stargardzkiego na sejm 1677 roku. Uczestniczył w wyprawie wiedeńskiej (1683). Zginął w bitwie pod Parkanami.
Pochowany został w kaplicy św. Pawła I Pustelnika- mauzoleum Denhoffów przy bazylice jasnogórskiej w Częstochowie.

</doc>
<doc id="660759" url="https://pl.wikipedia.org/wiki?curid=660759" title="S.I.R.">
S.I.R.



</doc>
<doc id="660760" url="https://pl.wikipedia.org/wiki?curid=660760" title="Korzeniówka Mała">
Korzeniówka Mała

Korzeniówka Mała – wieś w Polsce położona w województwie podlaskim, w powiecie siemiatyckim, w gminie Siemiatycze. Wieś jest częścią składową sołectwa Korzeniówka Duża.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Rocha w Miłkowicach-Maćkach.

</doc>
<doc id="660761" url="https://pl.wikipedia.org/wiki?curid=660761" title="Arno Penzias">
Arno Penzias

Arno Allan Penzias (ur. 26 kwietnia 1933 w Monachium) – amerykański fizyk i astronom pochodzenia niemieckiego, pracownik Bell Telephone Laboratories w Holmdel (New Jersey), laureat Nagrody Nobla w dziedzinie fizyki za odkrycie mikrofalowowego promieniowania tła. Nagrodę Nobla otrzymał w roku 1978 wraz z Robertem W. Wilsonem.
Dorobek.
Obaj laureaci prowadzili badania w dziedzinie radioastronomii. Odkrycia „mikrofalowego promieniowania tła” dokonali przypadkowo w latach 1964–1965, w czasie prób stosowania nowego typu anteny – poszukując przyczyn występowania szumów (zob. szum elektryczny) stwierdzili istnienie promieniowanie pochodzącego z różnych kierunków („z nieba”). Interpretację nieoczekiwanych obserwacji umożliwił George Gamow, który już w latach 40. XX w. postulował istnienie mikrofalowego promieniowania tła. Doświadczalne potwierdzenie tych przypuszczeń stało się potwierdzeniem teorii Wielkiego Wybuchu jako początku historii Wszechświata (jedną z obserwacyjnych podstaw kosmologii).

</doc>
<doc id="660762" url="https://pl.wikipedia.org/wiki?curid=660762" title="Arno Allan Penzias">
Arno Allan Penzias



</doc>
<doc id="660763" url="https://pl.wikipedia.org/wiki?curid=660763" title="Wiercień Mały">
Wiercień Mały

Wiercień Mały – wieś w Polsce położona w województwie podlaskim, w powiecie siemiatyckim, w gminie Siemiatycze. Bierze tu początek Mahomet.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Trójcy Przenajświętszej w Dziadkowicach.

</doc>
<doc id="660764" url="https://pl.wikipedia.org/wiki?curid=660764" title="Popęd śmierci">
Popęd śmierci



</doc>
<doc id="660765" url="https://pl.wikipedia.org/wiki?curid=660765" title="Skiwy Małe">
Skiwy Małe

Skiwy Małe – wieś w Polsce położona w województwie podlaskim, w powiecie siemiatyckim, w gminie Siemiatycze.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Rocha w Miłkowicach-Maćkach.

</doc>
<doc id="660766" url="https://pl.wikipedia.org/wiki?curid=660766" title="Ira Aldridge">
Ira Aldridge

Ira Frederick Aldridge (ur. 24 lipca 1807 w Nowym Jorku, zm. 7 sierpnia 1867 w Łodzi) – amerykański aktor, znany z ról tytułowych w "Makbecie" i "Otellu". Był pierwszym czarnoskórym tragikiem szekspirowskim.
Życiorys.
Był synem Daniela Aldridge, pastora i kobiety imieniem Lurona (nazwisko panieńskie nieznane). Chociaż niektóre źródła historyczne podają, że urodził się w Senegalu w Afryce, jako wnuk wodza plemienia Fulah, współczesne badania biograficzne dowiodły, że Aldridge urodził się w Nowym Jorku i że chociaż pochodzenie Fulah jest możliwe, jego pochodzenie z plemiennej rodziny królewskiej jest niepotwierdzone. Zachowane dowody dotyczące życia Aldridge są w dużej mierze pobieżne, sprzeczne lub przesadzone, prawdopodobnie częściowo z powodu wyolbrzymiania teatralnej reklamy.
Kariera.
Większość swojej kariery spędził w Londynie. Koniec swojego życia spędził w Rosji. W latach 1852–1867 odbywał tournée w wielu krajach europejskich, m.in. na terenach dzisiejszej Belgii, Niemiec, Danii, Szwecji, Szwajcarii, Czech, Polski, Rosji i Francji.
Do Polski aktor przyjeżdżał siedmiokrotnie. Umarł podczas swojej wizyty w Łodzi (prawdopodobnie na zapalenie płuc) 7 sierpnia 1867 r., przygotowując się do wystawienia z lokalnym zespołem "Otella". Jego pogrzeb zgromadził wiele tysięcy mieszkańców miasta, a konduktowi pogrzebowemu przewodził ówczesny prezydent Łodzi – Edmund Pohlens. Został pochowany na ewangelickiej części Starego Cmentarza. 23 lata po śmierci aktora jego córka – primadonna Suranah Aldridge – przeznaczyła zysk (w wysokości 314,27 rubli) z koncertu, w którym wystąpiła 11 maja 1890 roku w łódzkim teatrze „Thalia”, na postawienie zachowanego do dziś nagrobka.
Aldridge był światowej sławy aktorem, którego podejmowały koronowane głowy w całej Europie. O popularności aktora świadczy fakt, że w Stanach Zjednoczonych istnieje obecnie około 70 teatrów jego imienia, a także zespoły teatralne czy ulice. W siedzibie brytyjskiego The Royal Shakespeare Company znajduje się oryginalne krzesło z jego imieniem, a te nadawano tylko najwybitniejszym aktorom.
Upamiętnienie.
10 listopada 2014 odsłonięto tablicę upamiętniającą aktora na ścianie kamienicy przy ul. Piotrkowskiej 175, w pobliżu miejsca, w którym w XIX wieku znajdował się zajazd i teatr „Paradyż”. To w nim Ira Aldridge w 1867 roku miał zagrać swoją popisową rolę Otella. Autorem tablicy jest rzeźbiarz Marian Konieczny, a fundatorami: prezydent Łodzi, Muzeum Kinematografii oraz Barbara Johnson-Williams, badaczka dziejów Aldridge’a. W odsłonięciu tablicy wzięła udział prof. Krystyna Kujawińska Courtney z Uniwersytetu Łódzkiego, autorka książki "Ira Aldridge (1807–1867). Dzieje pierwszego czarnoskórego tragika szekspirowskiego".

</doc>
<doc id="660767" url="https://pl.wikipedia.org/wiki?curid=660767" title="Heraldyka napoleońska">
Heraldyka napoleońska

Heraldyka napoleońska – nowy system heraldyczny wprowadzony przez cesarza Napoleona I dekretem z 1 marca 1808 w miejsce zniesionych przez rewolucję herbów i tytułów Ancien Régime'u. Obejmował wszystkie herby francuskie – państwowy (cesarstwa), rodowe, terytorialne i miejskie.
Szczegółowe rozróżnienie hierarchii tytułów i rang odzwierciedlało system biurokratyczny cesarstwa. Rygorystyczną kontrolą używania herbów i tytułów oraz tworzenie herbów nowo kreowanej szlachty zajmowała się powołana w tym celu heroldia cesarska (franc. "Conseil du Sceau"). Symbolika i styl heraldyki napoleońskiej nawiązywały często do cesarstwa rzymskiego i panującego stylu Empire. Obowiązywała do upadku Napoleona. Po restauracji Burbonów nie była stosowana (z wyjątkiem okresu II Cesarstwa Francuskiego, kiedy została na krótko przywrócona), aczkolwiek herby i tytuły nadane przez Napoleona zostały w większości zatwierdzone.
Heraldyka napoleońska, choć krótko stosowana, wywarła duży wpływ na heraldykę francuską; wiele jej elementów zostało przyjętych także przez heraldykę republikańską, zwłaszcza w herbach miejskich i terytorialnych. Napoleońskie tytuły arystokratyczne, mimo że oficjalnie zniesione jak reszta tytułów, są nadal stosowane w stosunkach prywatnych i nieoficjalnych, choć są traktowane zwykle jako mniej zaszczytne niż dawne tytuły Ancien Régime'u.
Herb cesarstwa.
Napoleon wprowadził w miejsce zniesionego przez rewolucję królewskiego herbu Francji ze złotymi liliami nowy herb cesarski, przedstawiający w błękitnym polu złotego orła z opuszczonymi skrzydłami, patrzącego w lewo, trzymającego w szponach wiązki błyskawic. Orzeł stylistyką nawiązywał do orłów legionów rzymskich, był także nawiązaniem do symboliki monarchii Karolingów.
Za tarczą otoczoną łańcuchem Legii Honorowej były skrzyżowane złote berło cesarskie i złote berło, zakończone srebrną dłonią, tzw. berło sprawiedliwości. Hełm złoty, otwarty, ozdobiony damaskinażem, zwieńczony koroną cesarską. Zamiast labrów całość otaczał płaszcz podbity gronostajem, czerwony, usiany złotymi pszczołami.
Pszczoły w napoleońskiej heraldyce obecne były często, nawiązywały do symboliki państwa Merowingów, gdyż w grobowcu króla Childeryka znaleziono kilkaset miniaturowych złotych obiektów, niekiedy identyfikowanych jako przedstawienie pszczół.
Oznaczenia czapek napoleońskich.
W miejsce hełmów i koron rangowych wprowadzono specjalny typ czapek – biretów, różniących się w zależności od godności kolorem i liczbą ozdabiających je piór strusich. Wierzch biretu był zawsze z czarnego aksamitu, ozdobiony dookoła złotą wąską wypustką, z przodu zaś złotym, trójkątnym umocowaniem piór ozdobionym okrągłą broszą z perłami. Otoki biretów różniły się wyglądem w zależności od rangi: kawaler miał otok zielony, wyższe godności – z różnych odmian futer heraldycznych.
Jedynymi herbami, w których pozostawiono korony były herb cesarski i herby utworzonych przez Napoleona suwerennych księstw. Herb cesarski był zdobiony zamkniętą koroną cesarską, natomiast herby książąt suwerennych – dawną francuską koroną książęcą, z błękitną podkładką wewnątrz:
Oznaczenia w tarczy herbowej.
Prócz czapek heraldyka napoleońska wprowadziła oznaczenia godności umieszczane w samej tarczy herbowej. Oznaczenia te bardzo precyzyjnie informowały nie tylko o randze właściciela herbu, ale także na jakim polu zasłużył na tytuł.
Oznaki najwyższych godności – książęcych (prince i duc), były umieszczane w głowicy tarczy, oznaki pozostałych tytułów zaś w kantonie lub franc-quartier. Tło tych zaszczytnych figur było błękitne dla książąt ("prince") i hrabiów, natomiast czerwone dla diuków, baronów i kawalerów.
W herbie książąt suwerennych w błękitnej głowicy umieszczony był złoty cesarski orzeł, w herbie książąt rangi "prince" – błękitna głowica usiana była złotymi pszczołami, a herby książąt niższej rangi ("duc") miały czerwoną głowicę usianą srebrnymi pięcioramiennymi gwiazdami. Godła umieszczane w polach (złote na błękitnym, srebrne na czerwonym) pozostałych rang informowały, że właściciel herbu i tytułu jest np. wojskowym, prokuratorem generalnym, członkiem parlamentu, radcą dworu, właścicielem ziemskim, duchownym, senatorem czy też urzędnikiem określonego szczebla.
Na tarczy herbowej umieszczano również oznaczenia dla kawalerów orderów – Legii Honorowej, Żelaznej Korony oraz Ordre de la Réunion.
Specjalnie wyróżniano herby kobiet, umieszczając odpowiednie godła nie w kwadratowym polu, lecz małej tarczy sercowej, złotej dla hrabin, a srebrnej dla baronowych. Herby wdów po poległych w służbie cesarskiej wojskowych udostojniane były złotą tarczą sercową z czarną bordiurą i czarnym mieczem w słup.
Zewnętrzne oznaki godności.
Prócz biretów i oznaczeń tarczy arystokratom cesarstwa przysługiwały zewnętrzne oznaki godności. Najwyższe rangi otaczały herb płaszczem w kolorze błękitnym lub czerwonym (tylko rodzina cesarska), ozdobionym złotymi sznurami i chwostami. Dodatkowo obok tarczy lub za tarczą umieszczane były symbole piastowanego urzędu – np. laski Marszałka Francji, klucze Wielkiego Szambelana.
Zgodnie z dekretem różna była wielkość (liczba "liści") labrów otaczających herb: princes i diukowie mieli prawo do trzech złotych (z każdej strony tarczy), hrabiowie do podwójnych, górne złote, dolne srebrne, baronowie do podwójnych srebrnych, zasada ta jednak rzadko była stosowana.
Heraldyka miejska.
Heraldyka napoleońska wprowadzała też zmiany w herbach miejskich i terytorialnych. Odpowiednio oznaczana była ranga i wielkość miast. Stosowane były, podobnie jak w przypadku herbów personalnych oznaczenia umieszczane na tarczy (najczęściej cyfra cesarza, z dodatkami, gwiazdą, pszczołą, mostem, kolumnami). Wyższa ranga oznaczana była umieszczaniem tych dodatków w głowicy herbu. Rangę miasta określało także kilka odmian korony muralis. Praktykowane było również umieszczanie orderów herbowych w samej tarczy lub poniżej. Tarczę herbu miejskiego otaczał wieniec, z lewej z gałązek oliwnych, z prawej z dębowych, opleciony wstęgami.
Heraldyka napoleońska wywarła duży wpływ na współczesne herby miejskie. Zwłaszcza zewnętrzne elementy herbu, wieńce, korony, stylistyka są często stosowane w herbach miast wielu krajów świata.

</doc>
<doc id="660768" url="https://pl.wikipedia.org/wiki?curid=660768" title="Krasewice-Jagiełki">
Krasewice-Jagiełki

Krasewice-Jagiełki – wieś w Polsce położona w województwie podlaskim, w powiecie siemiatyckim, w gminie Siemiatycze. 
Wieś jest częścią składową sołectwa "Krasewicze".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Podwyższenia Krzyża Świętego w Czartajewie.

</doc>
<doc id="660769" url="https://pl.wikipedia.org/wiki?curid=660769" title="Pawieł Szuwałow">
Pawieł Szuwałow

Pawieł Andriejewicz Szuwałow (ros. Павел Андреевич Шувалов; ur. 25 listopada 1830 w Lipsku, zm. 20 kwietnia 1908 w Jałcie) – hrabia, rosyjski polityk i dyplomata, generał-gubernator warszawski od grudnia 1894 do 12 grudnia 1896.
Był bratem Piotra Szuwałowa. Od 1848 służył w armii (m.in. w Korpusie Paziów), w 1849 brał udział w pochodzie granicznym na Węgry podczas interwencji wojsk rosyjskich pomagających rządowym siłom austriackim stłumić powstanie na Węgrzech. W lipcu 1854 mianowany adiutantem księcia Mikołaja Mikołajewicza starszego, brał udział w wojnie krymskiej, m.in. w bitwie o Sewastopol i bitwie pod Inkermanem. Od 1859 kapitan, od 1861 dyrektor ds. handlowych Departamentu Ogólnego Ministerstwa Spraw Wewnętrznych. Od 30 sierpnia 1864 generał-major.
W czasie wojny rosyjsko-tureckiej 1877-1878 był szefem sztabu Gwardii Cesarskiej. W latach 1885–1894 był ambasadorem w Berlinie. Po powrocie z Warszawy spędził resztę swojego życia w Jałcie. Był odznaczony Orderem Świętego Andrzeja Apostoła Pierwszego Powołania (1896), Orderem Świętego Aleksandra Newskiego (1882), Orderem Orła Białego (1875), Orderem Świętego Jerzego III i IV klasy, Orderem Świętego Włodzimierza II, III i IV klasy, Orderem Świętej Anny I i III klasy, Orderem Świętego Stanisława I i II klasy, Złotą Szablą "Za Dzielność".

</doc>
<doc id="660770" url="https://pl.wikipedia.org/wiki?curid=660770" title="Wiktor Amedeusz II">
Wiktor Amedeusz II



</doc>
<doc id="660773" url="https://pl.wikipedia.org/wiki?curid=660773" title="Krasewice-Czerepy">
Krasewice-Czerepy

Krasewice-Czerepy – wieś w Polsce położona w województwie podlaskim, w powiecie siemiatyckim, w gminie Siemiatycze. Wieś jest częścią składową sołectwa "Krasewicze".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Różańcowej w Kłopotach Stanisławach.

</doc>
<doc id="660774" url="https://pl.wikipedia.org/wiki?curid=660774" title="P.O. Enquist">
P.O. Enquist



</doc>
<doc id="660776" url="https://pl.wikipedia.org/wiki?curid=660776" title="Majówka (województwo łódzkie)">
Majówka (województwo łódzkie)

Majówka – wieś w Polsce położona w województwie łódzkim, w powiecie pabianickim, w gminie Pabianice. Wieś jest częścią składową sołectwa Konin. Jest to typowa wieś letniskowa. Buduje się tam bardzo dużo całorocznych domów letniskowych. W roku 2008 w Majówce odbyły się sobótki, na które przyjechali mieszkańcy okolicznych miejscowości a także Przedstawiciele gminy Pabianice.
Prywatna wieś duchowna "Malówka" położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej. W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="660778" url="https://pl.wikipedia.org/wiki?curid=660778" title="Mackostwór">
Mackostwór



</doc>
<doc id="660782" url="https://pl.wikipedia.org/wiki?curid=660782" title="I liga argentyńska w piłce nożnej (2002/2003)">
I liga argentyńska w piłce nożnej (2002/2003)

Mistrzem Argentyny turnieju Apertura w sezonie 2002/2003 został Independiente, natomiast wicemistrzem Argentyny turnieju Apertura został Boca Juniors. Mistrzostwo Argentyny turnieju Clausura w sezonie 2002/2003 zdobył River Plate, natomiast wicemistrzem Argentyny turnieju Clausura został Boca Juniors.
O tym, które zespoły zagrają w międzynarodowych pucharach zadecydowała sumaryczna tabela łącząca wyniki turniejów Apertura i Clausura. Do Copa Libertadores w roku 2004 zakwalifikowały się następujące kluby:
Do Copa Sudamericana w roku 2003 zakwalifikowało się siedem klubów:
Tabela spadkowa zadecydowała o tym, które kluby spadną do drugiej ligi (Primera B Nacional Argentina), a które będą miały szanse obronić swój byt pierwszoligowy w barażach. Bezpośrednio spadły kluby, które w tabeli spadkowej zajęły dwa ostatnie miejsca – Unión Santa Fe i CA Huracán. Na ich miejsce awansowały dwie najlepsze drużyny z drugiej ligi – CA Argentino de Quilmes i Atlético Rafaela. Mecze barażowe musiały stoczyć Talleres Córdoba i Nueva Chicago Buenos Aires. Oba zespoły wygrały baraże i utrzymały się w pierwszej lidze.
Torneo Apertura 2002/03.
Tablica spadkowa na koniec turnieju Apertura 2002/03.
Tabela ma jedynie charakter orientacyjny. Dopiero stan tej tabeli na koniec turnieju Clausura zadecyduje, które z zespołów spadną do drugiej ligi, a które zagrają o utrzymanie się w lidze w barażach. Można z tej tabeli odczytać, które z drużyn przed turniejem Clausura były szczególnie zagrożone spadkiem.
Sumaryczna tabela sezonu 2002/03.
Tabela ma znaczenie nie tylko statystyczne. Na jej podstawie wyznaczane są kluby, które reprezentować będą Argentynę w dwóch największych klubowych turniejach południowoamerykańskich Copa Libertadores i Copa Sudamericana.
Kluby, które zakwalifikowały się do Copa Libertadores 2004:
Kluby, które zakwalifikowały się do Copa Sudamericana 2003:

</doc>
<doc id="660783" url="https://pl.wikipedia.org/wiki?curid=660783" title="Władysławów (powiat pabianicki)">
Władysławów (powiat pabianicki)

Władysławów – wieś w Polsce położona w województwie łódzkim, w powiecie pabianickim, w gminie Pabianice.
Wieś jest częścią składową sołectwa Jadwinin.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="660784" url="https://pl.wikipedia.org/wiki?curid=660784" title="CSyD La Florida">
CSyD La Florida

Club Social y Deportivo La Florida − argentyński klub piłkarski z siedzibą w La Florida leżącym w departamencie Leales w prowincji Tucumán
Historia.
Klub założony został 17 grudnia 1917 roku i gra obecnie w trzeciej lidze argentyńskiej Torneo Argentino A.

</doc>
<doc id="660785" url="https://pl.wikipedia.org/wiki?curid=660785" title="Club Social y Deportivo La Florida">
Club Social y Deportivo La Florida



</doc>
<doc id="660786" url="https://pl.wikipedia.org/wiki?curid=660786" title="Układ w Kiejdanach">
Układ w Kiejdanach

Układ w Kiejdanach (lit. "Kėdainių sutartis", zwany także "Umową Kiejdańską") – układ, który zawarli 20 października 1655 w Kiejdanach hetman wielki litewski Janusz Radziwiłł i jego kuzyn koniuszy wielki litewski Bogusław Radziwiłł z przedstawicielem króla szwedzkiego Karola X Gustawa Magnusem Gabrielem De la Gardie. Umowa ta poddawała pod protekcję Szwecji całe Wielkie Księstwo Litewskie i wraz z układem w Ujściu (gdzie wojewoda poznański Krzysztof Opaliński i wojewoda kaliski Andrzej Karol Grudziński oddali królowi Szwecji Wielkopolskę) stanowiła faktyczne poddanie Litwy i Wielkopolski Szwecji.
Układ negocjowali posłowie szwedzcy Gustaw Adolf Lewenhaupt i Bengt Skytte. Wobec różnic między stroną szwedzką i litewską 10 sierpnia przybył sam Magnus de la Gardie. Ze strony litewskiej układ podpisało w sumie 1163 osób. m.in.

</doc>
<doc id="660787" url="https://pl.wikipedia.org/wiki?curid=660787" title="Aleksandr Friedman">
Aleksandr Friedman

Aleksandr Aleksandrowicz Friedman lub Friedmann (ros. Александр Александрович Фридман, ur. w Sankt Petersburgu, zm. 16 września 1925 tamże) – rosyjski naukowiec: matematyk, meteorolog, fizyk i kosmolog, profesor uniwersytetu w Permie (od roku 1918), a od 1920 w Piotrogrodzie.
Życiorys.
Pierwszy artykuł naukowy o teorii liczb Bernoulliego opublikował w ostatniej klasie liceum w 1906. W tym samym roku rozpoczął studia matematyczne na Uniwersytecie Petersburskim. Po ich zakończeniu w 1910 został wykładowcą tej uczelni oraz Instytutu Górniczego. Od 1913 zajmował się głównie meteorologią. Po wybuchu I wojny światowej wstąpił do lotnictwa, gdzie za liczne loty obserwacyjne oraz za udane bombardowania przeciwnika otrzymał Order św. Jerzego. Po wojnie wykładał na uczelniach w Permie i Piotrogrodzie, jednocześnie od 1920 pracował w Głównym Laboratorium Fizycznym (zajmującym się fizyką atmosfery i geofizyką) w Piotrogrodzie, a w 1925 został dyrektorem tego laboratorium. W lipcu 1925 w czasie lotu balonem badawczym osiągnął rekordową na owe czasy wysokość 7400 m. Zmarł na tyfus brzuszny.
W badaniach zajmował się problemami kosmologicznymi w ogólnej teorii względności, stał się także twórcą tzw. meteorologii dynamicznej, w ramach której badał głównie zagadnienia turbulencji w atmosferze i powstawania oraz fizyki wichrów. Był jednym z pierwszych astrofizyków postulujących model Wielkiego Wybuchu w ewolucji Wszechświata.

</doc>
<doc id="660789" url="https://pl.wikipedia.org/wiki?curid=660789" title="Huta Janowska">
Huta Janowska

Huta Janowska – wieś w Polsce położona w województwie łódzkim, w powiecie pabianickim, w gminie Pabianice. Wieś jest częścią składową sołectwa Janowice.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="660790" url="https://pl.wikipedia.org/wiki?curid=660790" title="Kosmolog">
Kosmolog



</doc>
<doc id="660791" url="https://pl.wikipedia.org/wiki?curid=660791" title="Galaktyka radiowa">
Galaktyka radiowa



</doc>
<doc id="660792" url="https://pl.wikipedia.org/wiki?curid=660792" title="Centaurus A">
Centaurus A



</doc>
<doc id="660793" url="https://pl.wikipedia.org/wiki?curid=660793" title="Thanatos">
Thanatos



</doc>
<doc id="660794" url="https://pl.wikipedia.org/wiki?curid=660794" title="CXO">
CXO



</doc>
<doc id="660798" url="https://pl.wikipedia.org/wiki?curid=660798" title="Richard Kuklinski">
Richard Kuklinski

Richard Leonard Kuklinski ps. The Iceman (ur. 11 kwietnia 1935 w Jersey City, zm. 5 marca 2006 w Trenton) – amerykański gangster polskiego i irlandzkiego pochodzenia. Szacuje się, że w ciągu 30 lat zamordował ponad 200 osób.
Życiorys.
Richard Leonard Kuklinski urodził się 11 kwietnia 1935 roku w Jersey City w stanie New Jersey, był drugim z trójki dzieci Stanleya Kuklinskiego i Anny Kuklinski z domu McNally. Pochodził z patologicznej rodziny. Jego ojciec był alkoholikiem i często bił dzieci. Po śmierci starszego brata, zabitego przez ojca, Richard zaczął popadać w konflikt z rodziną, wychowywał się na ulicy. W tym okresie pojawiły się u niego skłonności sadystyczne. Na początku znęcał się nad zwierzętami. Wrzucał je do pieców lub przywiązywał do pociągu. Jego pierwsza ofiara to Charley Lane, lider sześcioosobowego gangu szkolnego, który znęcał się nad Richardem. Morderstwa dokonał mając 14 lat. Na zlecenie mafii zaczął zabijać w latach 60. Wcześniej zamordował około 50 bezdomnych osób.
W tym czasie Richard Kuklinski prowadził podwójne życie, przez 25 lat był mężem Barbary Kuklinski i miał dwie córki: Merrick i Chris oraz syna Dwayne'a. Oficjalnie pracował jako biznesmen.
Został schwytany przez policjantów w 1986 roku. Udział w schwytaniu mordercy miał detektyw ze stanu New Jersey Dominick Polifrone, który został umieszczony w strukturach mafii i przyjaźnił się z Richardem Kuklinskim. Dwa lata później sąd skazał Richarda Kuklinskiego na podwójną karę dożywotniego pozbawienia wolności, co oznaczało możliwość wyjścia na wolność za dobre sprawowanie w 2046 roku. Zmarł nagle 5 marca 2006 roku, prawdopodobnie z przyczyn naturalnych, lecz istnieje również podejrzenie tego, że śmierć była wynikiem zatrucia kadmem.

</doc>
<doc id="660800" url="https://pl.wikipedia.org/wiki?curid=660800" title="Operacja Rolling Thunder">
Operacja Rolling Thunder

Operacja Rolling Thunder (Dudniący Grom) – kryptonim kampanii powietrznej nad Wietnamem Północnym podczas wojny wietnamskiej, toczonej przez lotnictwo Stanów Zjednoczonych i Wietnamu Południowego, od 2 marca 1965 do 31 października 1968 roku. Celem kampanii było zniszczenie infrastruktury, zaplecza przemysłowego i obrony przeciwlotniczej Wietnamu Północnego, jak również przerwanie szlaku zaopatrzeniowego w Wietnamie Południowym, co w założeniu miało zmusić DRW do wycofania się ze wspierania partyzantów na Południu. Równolegle prowadzono również szeroko zakrojone bombardowania na terenie Wietnamu Południowego przeciwko działającym tam siłom Wietkongu.
Historia.
Podstawową przeszkodą w zrealizowaniu celów operacji był fakt że w Wietnamie praktycznie nie było zaplecza przemysłowego ani infrastruktury – . Przerwanie tych linii zaopatrzenia (co wymagałoby na przykład bombardowania radzieckich statków i chińskich linii kolejowych) nie wchodziło w grę, ponieważ Amerykanie chcieli ograniczyć zasięg konfliktu i uniknąć bezpośredniego zaangażowania w nim sił zbrojnych innych krajów komunistycznych. Z tych samych powodów selekcja celów bombardowań była nieustannie dyktowana przez względy polityczne, co znacznie redukowało skuteczność kampanii.
Podczas masowej kampanii zrzucono 864 tys. ton bomb na terytorium Wietnamu Północnego, i łącznie 1,6 mln ton bomb na terytorium całego Wietnamu (Północnego i Południowego), więcej niż całkowity tonaż bomb zrzucony przez lotnictwo amerykańskie podczas II wojny światowej (1,5 mln ton). Zniszczenia wyrządzone w Wietnamie Północnym były ogromne. Według ocen CIA zginęło tam około 90 tys. Wietnamczyków, w tym 74 tys. cywilów. Pomimo tego operacja nie osiągnęła swojego celu, czego dowodem była szeroko zakrojona Ofensywa Tết przeprowadzona przez siły Wietkongu w Wietnamie Południowym na początku 1968.
31 marca 1968 prezydent Lyndon B. Johnson ogłosił, że ataki na Wietnam Północny będą ograniczone, a cała operacja oficjalnie zakończyła się 31 października 1968.
Amerykanie stracili podczas kampanii ponad 1200 samolotów (750 z USAF i 470 z US Navy), w tym 919 bezpośrednio w wyniku operacji nad Wietnamem Północnym. Większość tych strat była spowodowana przez artylerię przeciwlotniczą, choć pod koniec kampanii coraz większe straty powodowały rakiety przeciwlotnicze i myśliwce (MiG-21 i MiG-17). Do strat przyczyniła się też zbliżona taktyka kolejnych nalotów, przez co ułatwione było rozmieszczenie stanowisk z przeciwlotniczą bronią rakietową. Szczególnie straty zadane przez wolniejsze i przestrzałe lecz bardzo zwrotne myśliwce MiG-17 szybkim lecz mało zwrotnym amerykańskim samolotom myśliwsko-bombowym (szczególnie F-105) były dla Amerykanów szokujące. Doświadczenia te spowodowały gruntowne zmiany w amerykańskiej filozofii projektowania samolotów bojowych i wpłynęły w znaczący sposób na właściwości następnej generacji wysoce zwrotnych myśliwców F-15, F-16 i F-18. Jako szybki środek zaradczy zastosowano pod koniec 1965 roku specjalnie wyposażone samoloty myśliwskie różnych typów oznaczone żargonowo jako „dzikie łasice”, które niszczyć miały radarowy system naprowadzania pocisków (Surface-to-Air Missile – SAM). Ograniczyło to w pewnym zakresie straty maszyn myśliwsko-bombowych. Zaś stosunkowo mała skuteczność masowych bombardowań przyśpieszyła z kolei prace nad stworzeniem pocisków i bomb kierowanych nowej generacji (tzw. "smart weapons").
Masowe bombardowania Wietnamu Północnego przez lotnictwo amerykańskie rozpoczęły się ponownie w 1972 roku w ramach operacji Linebacker i Linebacker II.

</doc>
<doc id="660801" url="https://pl.wikipedia.org/wiki?curid=660801" title="USN">
USN



</doc>
<doc id="660802" url="https://pl.wikipedia.org/wiki?curid=660802" title="Tau Ceti">
Tau Ceti

Tau Ceti ("τ Cet") – gwiazda w gwiazdozbiorze Wieloryba. Znajduje się w odległości niecałych 12 lat świetlnych od Słońca, jest jedną z najbliższych gwiazd. Gwiazda ma układ planetarny, który tworzą co najmniej cztery planety.
Nazwa.
Gwiazda ta najczęściej jest nazywana oznaczeniem Bayera Tau Ceti. Tradycyjna arabska nazwa oznaczająca „samice strusi” odnosiła się do gwiazd Eta, Theta, Tau, Zeta i Ypsilon Ceti. Egipski astronom Al Achsasi al Mouakket wymienił Tau Ceti w swoim katalogu pod nazwą (), co znaczy „trzecia samica strusia” (). Z kolei w Chinach gwiazda wchodziła w skład „kwadratowego niebiańskiego spichlerza” () wraz z gwiazdami Jota, Eta, Theta, Zeta i Ypsilon Ceti.
Charakterystyka obserwacyjna.
Tau Ceti ma wielkość obserwowaną 3,5. Jest widoczna gołym okiem, znajduje się w południowej części gwiazdozbioru Wieloryba.
Gwiazda ma optycznego towarzysza o wielkości gwiazdowej 13,95, oddalonego o 137 sekund kątowych (pomiar z 2000 roku); jego ruch własny wskazuje, że to niezwiązana gwiazda tła.
W pobliżu tej gwiazdy znajduje się radiant roju meteorów widocznego krótko w czerwcu, który nosi nazwę Tau Cetydy.
Słońce widziane z perspektywy układu Tau Ceti znajduje się w Gwiazdozbiorze Wolarza.
Charakterystyka fizyczna.
Tau Ceti to pojedyncza gwiazda ciągu głównego, żółty karzeł należący do typu widmowego G. Jest to najbliższa Słońca pojedyncza gwiazda należąca do tego samego co ono typu widmowego (druga po Alfa Centauri A, należącej do układu potrójnego). Ma ona jasność równą 0,45 jasności Słońca i temperaturę równą 5344 K. Jej masa to 0,78 masy Słońca, a promień jest równy 0,79 promienia Słońca.
Gwiazda ta jest starsza niż Słońce, jej wiek szacowano dawniej na około 5,8 miliarda lat, ale obecnie za bardziej prawdopodobny uważa się wiek 7,6 mld lat. Pomimo tego okrąża ją masywny dysk materii, o masie około 12 razy większej niż łączna masa ciał w pasie Kuipera wokół Słońca, który ma największą gęstość w obszarze od 10 do 55 au od gwiazdy. Ze względu na wiek gwiazdy, jej aktywność jest niska, cechy wskazujące na obecność plam i związanej z nimi aktywności magnetycznej są słabsze niż w przypadku Słońca, choć może występować tam jedenastoletni cykl zmian aktywności. Skład chemiczny tej gwiazdy odbiega od słonecznego, co ma wpływ na możliwy skład planet; w szczególności ma ona znacznie wyższy stosunek zawartości magnezu do krzemu (1,78 ± 0,04) niż Ziemia (1,21).
Układ planetarny.
Według stanu wiedzy z 2017 roku, wokół Tau Ceti krążą cztery planety o masach minimalnych niższych niż 5 mas Ziemi.
Badania.
W 2004 roku odkryto rozległy, chłodny dysk pyłowy otaczający tę gwiazdę. Astronomowie oceniają, że zawiera on dziesięciokrotnie więcej małych ciał niebieskich (komet i planetoid) niż Układ Słoneczny.
W 2012 ogłoszono, że słabe sygnały zaburzeń prędkości radialnej gwiazdy prawdopodobnie wskazują na istnienie pięciu potencjalnych planet pozasłonecznych orbitujących wokół Tau Ceti. Metoda, dzięki której odkryto sygnały mogące pochodzić od planet, była nowatorska i nie pozwalała wykluczyć, że zaburzenia powodują zjawiska zachodzące w samej gwieździe, a nie krążące planety. W 2017 roku opublikowano wyniki nowych analiz większej próby pomiarów prędkości radialnej, modelując szum zależny od częstotliwości. Wyniki okazały się tylko częściowo zgodne z poprzednimi; potwierdzone zostało istnienie planet Tau Ceti e i f, ale wykryto tylko dwie planety wewnętrzne i to o innych elementach orbitalnych niż wcześniejsze kandydatki, które oznaczono Tau Ceti g i h.
Planety wewnętrzne.
W wewnętrznej części układu Tau Ceti, na orbitach ciaśniejszych niż ekosfera układu, krążą co najmniej dwie planety. Tau Ceti g i h mają masy minimalne około 1,8 masy Ziemi, więc najprawdopodobniej są planetami skalistymi. Sygnały znalezione we wcześniejszej pracy, przypisane planetom oznaczonym Tau Ceti b, c, d, nie były na tyle wyraźne w analizach innego zespołu, aby potwierdzić istnienie tych planet. Jednak analizy dynamiki układu z 2020 roku wspierają możliwość istnienia wszystkich pięciu planet wewnętrznych.
Tau Ceti e, f i ekosfera.
Ekosfera Tau Ceti, według „zachowawczej” definicji, rozciąga się od 0,703 do 1,26 au od gwiazdy. Planety Tau Ceti e i f krążą blisko odpowiednio wewnętrznego i zewnętrznego skraju ekosfery. Mają one masy minimalne około 3,9 i mogą być planetami skalistymi (typu ziemskiego). Obecność masywnego dysku materii okrążającego gwiazdę sprawia, że mogą one podlegać dziesięciokrotnie intensywniejszemu bombardowaniu meteorytowemu niż Ziemia.
Odmienne proporcje pierwiastków w widmie gwiazdy sugerują, że planety typu ziemskiego mogą mieć górny płaszcz zdominowany przez oliwiny, zaś dolny przez ferroperyklaz, co skutkuje inną reologią niż w przypadku Ziemi. Mniejsza lepkość dolnego płaszcza ułatwiałaby konwekcję, wpływając na wulkanizm i tektonikę planet.
Teoretyczne modele uwzględniające efekt cieplarniany sytuują planetę Tau Ceti e poza ekosferą, przewidując zbyt wysokie temperatury powierzchni. Tau Ceti f ma bardziej złożoną historię. Jako że jasność gwiazdy rośnie w miarę jej ewolucji, ekosfera Tau Ceti objęła planetę f dopiero niedawno (znacznie mniej niż miliard lat temu) lub dopiero ją obejmie. Szanse, że wyewoluowało na niej życie, którego biosygnaturę można by wykryć z Ziemi, są bardzo niewielkie. Planeta pozostanie w ekosferze przez co najmniej 7 miliardów lat, aż gwiazda opuści ciąg główny i przez pewien czas gdy będzie w stadium podolbrzyma. Współczynnik podobieństwa do Ziemi (ESI) dla planety Tau Ceti f ma wartość 0,58, podobną jak dla Marsa.
Analizy dynamiki układu sugerują także, że wykryty sygnał o okresie 318–322 dni może pochodzić od jeszcze jednej planety, a nie od którejś z już znanych. W takim przypadku krążyłaby ona wewnątrz ekosfery.
Planeta olbrzym.
Pomiary astrometryczne sugerują, że wokół Tau Ceti może krążyć także odległa, masywna planeta typu jowiszowego, jednak jej parametry i elementy orbity są obecnie bardzo niepewne; może okrążać gwiazdę w odległości 3–20 au i mieć masę 1–2 masy Jowisza (nie większą niż 5 ).
Poszukiwanie życia pozaziemskiego.
W latach 60. XX wieku Tau Ceti i Epsilon Eridani zostały przez Franka Drake’a wytypowane do projektu OZMA, którego celem było poszukiwanie sygnałów radiowych mogących pochodzić od cywilizacji pozaziemskich. Kryteriami wyboru była stosunkowo nieduża odległość oraz fizyczne podobieństwo obu gwiazd do Słońca. W ramach projektu przeprowadzono ponad 100 godzin nasłuchu radiowego na częstotliwości 1420 MHz (promieniowanie neutralnego wodoru), wykorzystując do tego celu 26-metrowy radioteleskop Green Bank. Wyniki eksperymentu były negatywne.
Tau Ceti w fikcji.
Jako gwiazda bliska Słońca, Tau Ceti pojawia się w fantastyce naukowej. Fikcyjne planety lub księżyce planet krążących wokół tej gwiazdy pojawiają się m.in. w powieściach:

</doc>
<doc id="660803" url="https://pl.wikipedia.org/wiki?curid=660803" title="Beta Ceti">
Beta Ceti



</doc>
<doc id="660804" url="https://pl.wikipedia.org/wiki?curid=660804" title="Omikron Ceti">
Omikron Ceti



</doc>
<doc id="660805" url="https://pl.wikipedia.org/wiki?curid=660805" title="Rolling Thunder">
Rolling Thunder



</doc>
<doc id="660809" url="https://pl.wikipedia.org/wiki?curid=660809" title="Kazalnica (Stoły)">
Kazalnica (Stoły)

Kazalnica – turnia wznosząca się ponad lasem w Dolinie Kościeliskiej w Tatrach Zachodnich. Znajduje się ona we wschodniej ścianie Stołów opadającej do Kościeliskiego Potoku w odległości ok. 200 m od Sowy i znacznie powyżej niej. Wapienna turnia o pionowych ścianach i płaskim wierzchołku przypominała góralom kazalnicę w kościele i stąd pochodzi jej nazwa. Nazwa "kazalnica" jest dość rozpowszechniona w nazewnictwie – w Tatrach istnieje kilka turni lub ścian o tej nazwie. Kazalnica w Stołach jest dobrze widoczna z Polany Pisanej oraz z drogi prowadzącej przez Dolinę Kościeliską.
Płaski wierzchołek Kazalnicy porasta las, a w jej pobliżu znajdują się jaskinie: Wielka Szczelina, Jaskinia Zawaliskowa w Stołach, Schron pod Kazalnicą, Dziura pod Kazalnicą.

</doc>
<doc id="660818" url="https://pl.wikipedia.org/wiki?curid=660818" title="Michael Tucci">
Michael Tucci

Michael Tucci (ur. 15 kwietnia 1946 w Nowym Jorku) – amerykański aktor teatralny, telewizyjny i filmowy. 

</doc>
<doc id="660819" url="https://pl.wikipedia.org/wiki?curid=660819" title="Breza (nazwisko)">
Breza (nazwisko)

Breza (l.mn. Brezowie) – nazwisko polskie niemieckiego pochodzenia. Pochodzi od polskiej linii bocznej rodziny von Briesen z Marchii Brandenburskiej (pierwsze wzmianki 1170 r.), osiadłej na Śląsku w XV wieku, herbu własnego "Breza". W roku 1415 odnotowuje się obecność rodu von Briesen w zamku Ziebelle (obecnie Cybalin) k. Triebel (obecnie Rozbork). W roku 1591 Ernest von Briesen kupił dobra Goraj w Wielkopolsce. Ernest von Briesen traktowany jest jako założyciel polskiej gałęzi rodu. Od końca XVI wieku członkowie rodziny pisali się "z Goraja", a nazwisko ulegało spolszczeniu: "Briza", "Bryza", a od początku XVII w. — "Breza".
Znane osoby o nazwisku Breza.
Literaci.
Tadeusz Breza (ur. 31.12.1905 †19.5.1970) - Polski prozaik, eseista i publicysta, dziennikarz, dyplomata. Odbył nowicjat w zakonie benedyktynów w Belgii. Ukończył filozofię na Uniwersytecie Warszawskim. W 1929-1932 attaché ambasady RP w Londynie, radca do spraw kultury ambasad PRL w Rzymie (1955-1959) i Paryżu (1960-1965). Główne dzieła: "Adam Grywałd" (1936), "Mury Jerycha" (1946), "Niebo i ziemia" (tom I-II 1949-1950), "Uczta Baltazara" (1952), "Zawiść" (napisana w 1939, wydana w 1973), "Urząd" (1960), "Spiżowa Brama" (1960). Za całokształt twórczości otrzymał Tadeusz Breza w 1968 roku nagrodę państwową I stopnia.

</doc>
<doc id="660823" url="https://pl.wikipedia.org/wiki?curid=660823" title="Petrykozy-Osiedle">
Petrykozy-Osiedle

Petrykozy-Osiedle – część wsi Petrykozy w Polsce położona w województwie łódzkim, w powiecie pabianickim, w gminie Pabianice.
Wieś jest częścią składową sołectwa Petrykozy. 
W latach 1975–1998 miejscowość należała administracyjnie do ówczesnego województwa łódzkiego.
Inne miejscowości o nazwie "Petrykozy": Petrykozy

</doc>
<doc id="660825" url="https://pl.wikipedia.org/wiki?curid=660825" title="Barry Pearl">
Barry Pearl

Barry Lee Pearl (ur. 29 marca 1950 w Lancaster, Pensylwania) - amerykański aktor. Jego żoną jest Heather Brown.

</doc>
<doc id="660835" url="https://pl.wikipedia.org/wiki?curid=660835" title="Kelly Ward">
Kelly Ward

Kelly Ward (ur. 17 listopada 1956 w San Diego) – amerykański aktor, reżyser, scenarzysta i producent telewizyjny i filmowy, także reżyser dubbingu seriali animowanych takich jak "Klub przyjaciół Myszki Miki", "Jake i piraci z Nibylandii" czy "Star Butterfly kontra siły zła".

</doc>
<doc id="660837" url="https://pl.wikipedia.org/wiki?curid=660837" title="Wakułowicze">
Wakułowicze

Wakułowicze – wieś w Polsce położona w województwie podlaskim, w powiecie siemiatyckim, w gminie Nurzec-Stacja. 
Wieś jest częścią składową sołectwa Grabarka.
W latach 1975–1998 miejscowość należała administracyjnie do województwa białostockiego.
Miejscowość położona jest nad rzeką Moszczonką.
Wierni kościoła rzymskokatolickiego należą do parafii Matki Bożej Częstochowskiej w Nurcu-Stacji.

</doc>
<doc id="660838" url="https://pl.wikipedia.org/wiki?curid=660838" title="Rohacki Koń">
Rohacki Koń

Rohacki Koń – fragment grani Rohacza Ostrego, koń skalny znajdujący się poniżej jego wierzchołka, od strony Jamnickiej Przełęczy. Prowadzi przez niego znakowany, eksponowany (i poprzez to trudny) szlak turystyczny na ten szczyt, ubezpieczony przy pomocy łańcuchów (po obu stronach skały są urwiska). Pokonuje się go po południowej stronie grani, po stromo podciętej granitowej płycie, trzymając się łańcucha długości ok. 10 m. Mariusz Zaruski pisał o tym miejscu: "Koń skalny – najtrudniejsze miejsce w grani Rohacza Ostrego" (przebył ją zimą 1912 r.).

</doc>
<doc id="660841" url="https://pl.wikipedia.org/wiki?curid=660841" title="Sid Caesar">
Sid Caesar

Sid Caesar, właśc. Isaac Sidney Caesar (ur. 8 września 1922 w Yonkers, zm. 12 lutego 2014 w Beverly Hills) – amerykański aktor, komik i kompozytor pochodzenia żydowskiego.

</doc>
<doc id="660844" url="https://pl.wikipedia.org/wiki?curid=660844" title="Asparaginaza">
Asparaginaza

Asparaginaza – enzym rozkładający asparaginę. Jest wykorzystywany jako lek cytostatyczny ("Elspar") w leczeniu ostrej białaczki limfoblastycznej (ALL).
Jej działanie bazuje na fakcie, że zmutowane komórki białaczkowe nie są zdolne do syntezy asparaginy, podczas gdy zdrowe komórki – tak. W związku z tym zmutowane komórki zależą od wolnej asparaginy cyrkulującej w organizmie. Asparaginaza katalizuje rozkład L-asparaginy do kwasu asparaginowego i amoniaku, co likwiduje wolną asparaginę w organizmie.
Działania niepożądane.
Najważniejsze działania niepożądane (uboczne) asparaginazy:

</doc>
<doc id="660845" url="https://pl.wikipedia.org/wiki?curid=660845" title="Eve Arden">
Eve Arden

Eve Arden (ur. 30 kwietnia 1908 w Mill Valley, Kalifornia, zm. 12 listopada 1990 w Los Angeles) – amerykańska aktorka.

</doc>
<doc id="660846" url="https://pl.wikipedia.org/wiki?curid=660846" title="Klemens Moskarzewski">
Klemens Moskarzewski

Klemens z Moskorzewa, Klemens Moskarzewski (również Kamieniecki) herbu Pilawa, (zm. 22 listopada 1408 w Moskorzewie) – podkanclerzy koronny w latach 1387–1402, kasztelan wiślicki w latach 1403–1408, starosta krakowski w latach 1405–1406, starosta wileński w latach 1389–1390, starosta sanocki w latach 1398–1400, ochmistrz dworu królowej Anny w 1408 roku, właściciel dóbr Kamieniec i Zamku w Odrzykoniu.
Życiorys.
Jego ojciec Mikołaj z Moskarzewa (lub Klemens z Moskorzowa, poświadczonego w latach 1381-82) w 1387 – brał udział jako rycerz i podkanclerz Królestwa Polskiego w orszaku królewskim Władysława II Jagiełły i Jadwigi.
Karierę robił na dworze wojewody krakowskiego Spytka z Melszyna. W 1381 r. występował jako kierownik jego kancelarii. W rok po przybyciu Władysława Jagiełły do Polski 17 lutego 1387, Klemens z Moskorzewa, pełnił urząd podkanclerzego królewskiego w Wilnie, i towarzyszył królowi w wyprawie misyjnej oraz uczestniczył w zakładaniu Uniwersytetu i ufundował trzy prebendy w katedrze wawelskiej, za te oraz inne zasługi wojenne, król nadał mu zamek w Odrzykoniu. W roku 1387 bierze udział jako podkanclerzy Królestwa Polskiego w orszaku królewskim Władysława Jagiełły i Jadwigi. W 1389 wyruszył z wojskiem na Litwę przeciw Witoldowi, który dążył do oderwania jej od Polski. W 1390 roku, w miejsce Andrzeja Gasztołta, został mianowany starostą generalnym wileńskim. W Wilnie obronił Zamek Górny, mimo że Korygiełło, dowódca Zamku Dolnego, został zamordowany po wkroczeniu napastników. W 1392 przed ugodą w Ostrowie Klemens ustąpił Jaśkowi z Oleśnicy h. Dębno - ojcu słynnego kardynała Zbigniewa Oleśnickiego - stanowisko dowódcy.
Za dzielną obronę Klemens otrzymał od Jagiełły posiadłości, i m.in. wspomniany zamek w Odrzykoniu, (który rozbudował) i okoliczne wsie, a w 1390 r. starostwo dobczyckie miasto i zamek, oraz 12 wsi i Rębielice Królewskie koło Wielunia.
W roku 1394 podkanclerzy koronny Klemens zbudował kościół murowany w Moskorzewie. Był on m.in. właścicielem Korczyny. W 1397 kupił od Henryka Sobieńskiego wsie przy zamku: Wojkówkę, Bratkówkę i Wysoką, a od Piotra Sancygniewa w 1402 r. Komorniki, Bukownik i Wolicę. Dobra Klemensa liczyły 15 wsi oprócz Dobczyc.
W 1401 roku Klemens był sygnatariuszem unii wileńsko-radomskiej.
Klemens z Moskorzewa pełnił urząd podkanclerzego królewskiego (do 1402), uczestniczył w zakładaniu Uniwersytetu i ufundował trzy prebendy w katedrze wawelskiej. W 1402 roku został kasztelanem wiślickim. Był świadkiem pokoju w Raciążku w 1404 roku. W końcu 1405 r. przez krótki czas był starostą krakowskim. W kilka miesięcy przed śmiercią, 9 grudnia 1407 roku, zakupił Mikołowice k. Pilzna od Dobiesława z tej miejscowości i Jana ze Słaboszewic. Od 1407 roku rodzina Moskarzewskich zmieniła nazwisko na Kamienieccy.
Klemens z Moskarzewa umarł w roku 1408, pochowany został w ufundowanym przez siebie kościele w Moskorzewie. Dobra jego w całości przejął Marcin Kamieniecki (jedyny syn Klemensa z Moskarzewa).
Klemens z Moskarzewa jest protoplastą rodów Moskarzewskich i Kamienieckich. Braćmi jego byli Henryk z Moskarzewa i Sieciech z Moskarzewa. Wnukami jego byli: Henryk Andreas Kamieniecki (ok. 1430-1488), kasztelan sanocki, i Piotr Kamieniecki (po 1410-1447), starosta dobczycki.

</doc>
<doc id="660847" url="https://pl.wikipedia.org/wiki?curid=660847" title="Piszczatka (powiat siemiatycki)">
Piszczatka (powiat siemiatycki)

Piszczatka (dawn. "Piszczatka Bogacka") – wieś w Polsce położona w województwie podlaskim, w powiecie siemiatyckim, w gminie Nurzec-Stacja. 
Wieś jest częścią składową sołectwa Tymianka.
Wieś magnacka położona była w końcu XVIII wieku w hrabstwie wysockim w powiecie brzeskolitewskim województwa brzeskolitewskiego. W latach 1975–1998 miejscowość położona była w województwie białostockim.
Prawosławni mieszkańcy wsi należą do parafii Świętych Kosmy i Damiana w Telatyczach, a wierni kościoła rzymskokatolickiego parafii Podwyższenia Krzyża Świętego w Tokarach.
Dawniej nazywane "Piszczatką Bogacką" w celu odróżnienia jej od Piszczatki (Połowieckiej) koło Połowiec (dawniej obie Piszczatki należały do tej samej gminy Wierzchowice).

</doc>
<doc id="660849" url="https://pl.wikipedia.org/wiki?curid=660849" title="Wysoczyzna Wysokomazowiecka">
Wysoczyzna Wysokomazowiecka

Wysoczyzna Wysokomazowiecka (843.35) – jednostka fizycznogeograficzna Polski wchodząca w skład Niziny Północnopodlaskiej.
Położona jest pomiędzy Kotliną Biebrzańską na północnym zachodzie, doliną górnego biegu Narwi – na północy i wschodzie, a rzekami Bugiem i dolną częścią Nurca – na południu. Ciągnie się od okolicy Zambrowa poprzez Wysokie Mazowieckie i Szepietowo aż do ujścia rzeki Mianki do Nurca. Wysoczyzna Wysokomazowiecka jest częścią Wysoczyzny Podlasko-Białoruskiej, do której należą też Wysoczyzna Białostocka, Wysoczyzna Kolneńska, Kotlina Biebrzańska, Wysoczyzna Drohiczyńska oraz Wzgórza Sokólskie, Dolina Górnej Narwi i Równina Bielska.
Wysoczyzna Wysokomazowiecka zajmuje obszar o powierzchni ok. 2430 km². Stanowi rozczłonkowany obszar o falistym charakterze rzeźby terenu. Przeważają użytki rolnicze, z dużym licznymi kompleksami leśnymi. Jest to obszar równinny, zbudowany z utworów morenowych, urozmaicony niewysokimi pagórkami żwirowymi (do 172 m n.p.m.) i płytko rozcięty dopływami Bugu (Brok) oraz Narwi (Ślina, Gać).

</doc>
<doc id="660850" url="https://pl.wikipedia.org/wiki?curid=660850" title="Dody Goodman">
Dody Goodman

Dody Goodman (właśc. Dolores Goodman, ur. 28 października 1914 roku w Columbus, Ohio, zm. 22 czerwca 2008) – amerykańska aktorka.

</doc>
<doc id="660852" url="https://pl.wikipedia.org/wiki?curid=660852" title="Anusin (gmina Nurzec-Stacja)">
Anusin (gmina Nurzec-Stacja)

Anusin – kolonia w Polsce położona w województwie podlaskim, w powiecie siemiatyckim, w gminie Nurzec-Stacja. Kolonia jest częścią składową sołectwa Werpol.
W latach 1975–1998 miejscowość administracyjnie należała do województwa białostockiego.
W kolonii znajduje się prawosławna cerkiew pod wezwaniem Świętych Kosmy i Damiana, będąca siedzibą parafii w Telatyczach. Natomiast wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="660854" url="https://pl.wikipedia.org/wiki?curid=660854" title="Szumiłówka">
Szumiłówka

Szumiłówka – wieś w Polsce położona w województwie podlaskim, w powiecie siemiatyckim, w gminie Nurzec-Stacja. 
Wieś jest administracyjnie sołectwem "Szumilówka" w gmina Nurzec-Stacja.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="660855" url="https://pl.wikipedia.org/wiki?curid=660855" title="Sigmaringendorf">
Sigmaringendorf

Sigmaringendorf – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Sigmaringen. Leży na południowych obrzeżach Jury Szwabskiej, nad Dunajem, ok. 5 km na wschód od Sigmaringen.

</doc>
<doc id="660856" url="https://pl.wikipedia.org/wiki?curid=660856" title="Alice Ghostley">
Alice Ghostley

Alice Ghostley (ur. 14 sierpnia 1923 w Eve w stanie Missouri, zm. 21 września 2007 w Studio City) – amerykańska aktorka, zdobywczyni w 1991 roku nagrody Q na Viewers for Quality Television Awards w kategorii „Specialty Player” za rolę w serialu "Projektantki", nominowana do nagrody Emmy w 1992 roku w kategorii „Najlepsza aktorka drugoplanowa w serialu komediowym” za rolę w serialu "Projektantki".

</doc>
<doc id="660857" url="https://pl.wikipedia.org/wiki?curid=660857" title="Pistolet maszynowy Viking">
Pistolet maszynowy Viking

Viking – amerykański pistolet maszynowy skonstruowany przez Franka Csongora.
Viking jest bronią samczynno-samopowtarzalną działającą na zasadzie odrzutu zamka swobodnego. Zasilanie z dwurzędowych magazynków o pojemności 20 lub 36 naboi, gniazdo magazynka w chwycie pistoletowym. Kolba wysuwana, wykonana z wygiętego pręta. Przyrządy celownicze mechaniczne, do broni może być przyłączony celownik optyczny.

</doc>
<doc id="660859" url="https://pl.wikipedia.org/wiki?curid=660859" title="Horyzontalny transfer genu">
Horyzontalny transfer genu



</doc>
<doc id="660861" url="https://pl.wikipedia.org/wiki?curid=660861" title="Neufra (powiat Sigmaringen)">
Neufra (powiat Sigmaringen)

Neufra – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Gammertingen. Leży w Jurze Szwabskiej, nad rzeką Fehla, ok. 20 km na północ od Sigmaringen.
Współpraca.
Miejscowości partnerskie:

</doc>
<doc id="660862" url="https://pl.wikipedia.org/wiki?curid=660862" title="Edd Byrnes">
Edd Byrnes

Edd Byrnes (ur. 30 lipca 1932 w Nowym Jorku, zm. 8 stycznia 2020 w Santa Monica) – amerykański aktor teatralny, filmowy i telewizyjny.
Życiorys.
Wczesne lata.
Urodził się w Nowym Jorku jako Edward Byrne Breitenberger. Miał nieszczęśliwe dzieciństwo i toksyczną relację z ojcem – alkoholikiem, który był często nieobecny w domu. Dorastał z bratem Vincentem i siostrą Jo-Ann. Jego matka ciężko pracowała w różnych zawodach, aby utrzymać rodzinę. Kiedy miał 13 lat, jego ojciec został znaleziony martwy w piwnicy. Przyjął nazwisko „Byrnes” od nazwiska swojego dziadka ze strony matki, Edwarda Byrne’a, strażaka z Nowego Jorku. Jego ucieczką od problemów rodzinnych było oglądanie filmów i siłownia. W szkole średniej występował w przedstawieniach, ale nie traktował tego poważnie. Pracował jak kierowca karetki pogotowia, dekarz i sprzedawca kwiatów. W wieku 17 lat podszedł do niego mężczyzna, który zaproponował mu, że zrobi mu zdjęcia „ciała”. Zgodnie z autobiografią z 1996 "Kookie No More", doprowadziło to do pracy jako żigolaka ze starszymi, zamożnymi mężczyznami, mimo że Edd był heteroseksualny. Jeden z tych ludzi działał jako mentor Edda, wprowadzając go do świata mody i kultury oraz kariery aktorskiej.
Kariera.
W 1956 dostał pracę bez wynagrodzenia w letniej spółce teatralnej w Connecticut, Litchfield Community Playhouse w Litchfield. Wkrótce zaczął pojawiać się w ich sztukach Broadwayu. Występował gościnnie w serialach: "Crossroads" (1956) jako żołnierz z Chuckiem Connorsem, Donem DeFore’em i Guyem Williamsem, "Wire Service" (1956) u boku George’a Brenta i "Navy Log" (1957) jako pilot. Znalazł się w obsadzie biograficznego dramatu sportowego Roberta Mulligana "The Jim Piersall Story" ("Fear Strikes Out", 1957) z Anthonym Perkinsem i Karlem Maldenem, dramatu kryminalnego "Reform School Girl" (1957) z Yvette Vickers, dramatu "Johnny Trouble" (1957) z Carolyn Jones, Stuartem Whitmanem i Ethel Barrymore oraz melodramatu Irvinga Rappera "Marjorie Morningstar" (1958) z Natalie Wood i Gene’em Kellym.
Stał się znany jako „Kookie” z serialu kryminalnego ABC "77 Sunset Strip" (1958-1963) z udziałem Efrema Zimbalista Jr. w roli prywatnego detektywa Stuarta „Stu” Baileya. Postać grana przez Byrnesa stała się narodową sensacją nastolatków, co skłoniło producentów do uczynienia Byrnesa stałym członkiem obsady. Przekształcili postać „Kookie” z napastnika w parkingowego lokaja. Telewidzowie cytowali jego dialog („Kochanie, jesteś najmądrzejszy!”), a młodzi mężczyźni naśladowali sposób, w jaki trzymał w ręku swój zawsze obecny grzebień. W marcu 1959 nagrana przez niego piosenka „Kookie, Kookie (Lend Me Your Comb)” w duecie z Connie Stevens stała się hitem w pierwszej piątce. Jednak zawarty przez niego kontrakt z Warner Bros., zmusił go do odrzucenia ról w "Rio Bravo" (1959), "Ryzykownej grze" (1960) i "Złoto Alaski" (1960).
W 1963 otrzymał nagrodę Bravo Otto, przyznawanej przez dwutygodnik niemiecki dla młodzieży „Bravo”, w kategorii „Najlepszy gwiazdor telewizyjny”. W 1974 był prowadzącym pilotażowych odcinków amerykańskiej wersji teleturnieju "Koło Fortuny". Wystąpił jako Vince Fontaine, gospodarz telewizyjnego show tanecznego „National Bandstand” w musicalu "Grease" (1978) u boku Johna Travolty i Olivii Newton-John. Wystąpił w dramacie telewizyjnym NBC "Twirl" (1981) z Erin Moran, dramacie "Erotic Images" (1983) z Britt Ekland i komedii Jeffa Kanewa "Drużyna z Beverly Hills" ("Troop Beverly Hills", 1989) jako Ross Coleman z Shelley Long.
Życie prywatne.
25 marca 1962 poślubił Asę Maynor. Mają córkę Logan. W 1971 doszło do rozwodu.
Zmarł nagle 8 stycznia 2020 w wieku 87 lat w swoim domu w Santa Monica w Kalifornii.

</doc>
<doc id="660863" url="https://pl.wikipedia.org/wiki?curid=660863" title="Ornithorhynchidae">
Ornithorhynchidae



</doc>
<doc id="660864" url="https://pl.wikipedia.org/wiki?curid=660864" title="Nurczyk-Kolonia">
Nurczyk-Kolonia



</doc>
<doc id="660866" url="https://pl.wikipedia.org/wiki?curid=660866" title="Klukowicze-Kolonia">
Klukowicze-Kolonia

Klukowicze-Kolonia – kolonia (część wsi) Klukowicze w Polsce położona w województwie podlaskim, w powiecie siemiatyckim, w gminie Nurzec-Stacja.
Kolonia administracyjnie jest sołectwem "Klukowicze Kolonia" w gminie Nurzec Stacja.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Podwyższenia Krzyża Świętego w Tokarach.

</doc>
<doc id="660867" url="https://pl.wikipedia.org/wiki?curid=660867" title="Hohentengen">
Hohentengen

Hohentengen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład związku gmin Mengen. Leży w Górnej Szwabii, nad rzekami Ostrach i Friedberger Bach, ok. 15 km na południowy wschód od Sigmaringen.

</doc>
<doc id="660871" url="https://pl.wikipedia.org/wiki?curid=660871" title="Nurzec-Kolonia">
Nurzec-Kolonia

Nurzec-Kolonia – wieś sołecka w Polsce położona w województwie podlaskim, w powiecie siemiatyckim, w gminie Nurzec-Stacja.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Częstochowskiej w Nurcu-Stacji.

</doc>
<doc id="660876" url="https://pl.wikipedia.org/wiki?curid=660876" title="Kiślak">
Kiślak

Kiślak ("Kiślaki") – wieś w Polsce, w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Przed 2023 r. miejscowość była częścią wsi Kulesze.
Według spisu ludności z 30 września 1921 Kiślak zamieszkiwało ogółem 17 osób z czego mężczyzn - 10, kobiet - 7. Budynków mieszkalnych było 3.
Wierni kościoła rzymskokatolickiego należą do parafii św. Klary w Kuleszach.

</doc>
<doc id="660877" url="https://pl.wikipedia.org/wiki?curid=660877" title="Płaśń między Progi">
Płaśń między Progi

Płaśń między Progi (Płaśń pod Progami) – położone na wysokości około 1320 m n.p.m. rozszerzenie dna Wąwozu Kraków w Dolinie Kościeliskiej w Tatrach Zachodnich. Znajduje się ono w środkowej części tego wąwozu. Z Płaśni między Progi w kierunku północno-wschodnim odbiega ciasny i stromy Żleb Trzynastu Progów, w kierunku południowo-wschodnim, na przedłużeniu głównej osi wąwozu ciągnie się bardziej płaski i szerszy górny odcinek wąwozu – Kamienne Tomanowe. Od południowej strony natomiast do Płaśni między Progi opada Wolarski Żleb.
Płaśń to w gwarze ludowej niewielkie i względnie płaskie miejsce na skalistym, stromym terenie. Płaśń pod Progami znajduje się w niedostępnej dla turystów części wąwozu. Jest również praktycznie niemożliwa do zaobserwowania z udostępnionych szlaków turystycznych.
W Płaśni między Progi i w jej okolicach znajduje się kilka niewielkich jaskiń, m.in. Jaworowa Szczelina, Dziura nad Żlebem, Krakowski Schron, Korytarzyk w Żlebie Niedźwiedź, Krakowska Szczelina i Ptasi Schron.

</doc>
<doc id="660882" url="https://pl.wikipedia.org/wiki?curid=660882" title="Michael John Smith">
Michael John Smith

Michael John „Mike” Smith (ur. 30 kwietnia 1945 w Beaufort, zm. 28 stycznia 1986 nad półwyspem florydzkim) – komandor Marynarki Wojennej Stanów Zjednoczonych, pilot wojskowy, weteran wojny wietnamskiej, astronauta, uczestnik programu "Space Shuttle". Poniósł śmierć na pokładzie pilotowanego przez siebie wahadłowca Challenger, który eksplodował 73 sekundy po starcie z Przylądka Canaveral.
Edukacja i służba wojskowa.
Po ukończeniu w 1963 szkoły średniej w Beaufort w Karolinie Północnej, wstąpił do Akademii Marynarki Wojennej i w 1967 otrzymał dyplom licencjacki. Rok później uzyskał magisterium w dziedzinie inżynierii lotniczej w Podyplomowej Szkole Marynarki Wojennej ("Naval Postgraduate School") w Monterey. Następnie odbył szkolenie pilotów pokładowych samolotów odrzutowych w bazie Kingsville w Teksasie, zdobywając w maju 1969 status pilota marynarki wojennej ("Naval Aviator"). Równocześnie otrzymał przydział do stacjonującej w tejże bazie 21. eskadry szkolnej ("Training Squadron Twenty-One" – VT-21), w której służył do marca 1971 jako pilot-instruktor szkolenia wyższego. Przez następne dwa był pilotem bojowym samolotu A-6 Intruder. M.in. brał udział w działaniach wojennych w Wietnamie jako pilot 52. eskadry szturmowej ("Attack Squadron 52 "), zaokrętowanej na lotniskowcu USS „Kitty Hawk”. W 1974 ukończył Szkołę Pilotów Doświadczalnych Marynarki Wojennej zlokalizowaną w bazie Patuxent River w stanie Maryland. Następnie został skierowany do wydziału uzbrojenia w tamtejszej Dyrekcji ds. Testów Samolotów Szturmowych ("Strike Aircraft Test Directorate"). Pracował w nim nad systemami naprowadzania pocisków manewrujących. W 1976 został oddelegowany do Szkoły Pilotów Doświadczalnych Marynarki Wojennej, w której przez półtora roku pełnił funkcję instruktora. Po zakończeniu służby w bazie Patuxent River został przeniesiony na operujący na Morzu Śródziemnym lotniskowiec USS „Saratoga”, z przydziałem do 75. eskadry szturmowej ("Attack Squadron 75" – VA-75). Przez dwie zmiany służbowe pełnił w niej funkcje oficera technicznego i operacyjnego.
Jako pilot spędził w powietrzu 4867 godzin za sterami ponad 28. typów samolotów wojskowych i cywilnych.
Praca w NASA.
W maju 1980 został zakwalifikowany do grupy astronautów NASA. Po rocznym szkoleniu i testach medycznych, w sierpniu 1981 uzyskał status pilota wahadłowca. Następnie pełnił funkcje dowódcy promu w Laboratorium Integracji Awioniki Wahadłowca ("Shuttle Avionics Integration Laboratory" – SAIL), zastępcy szefa Wydziału Operacji Lotniczych ("Aircraft Operations Division") i asystenta technicznego dyrektora w Dyrekcji ds. Realizacji Zadań Lotu ("Flight Operations Directorate"). Ponadto był członkiem grupy ds. testów i rozwoju w Biurze Astronautów NASA. Pierwszym lotem, w którym miał wziąć udział była misja STS-51-L wahadłowca Challenger. Jednocześnie otrzymał przydział do załogi wyprawy STS-61-L, zaplanowanej na jesień 1986. W obu wypadkach powierzono mu funkcję pilota wahadłowca. Uczestniczył jednak tylko w jednej wyprawie, zginął bowiem podczas swojego pierwszego lotu w kosmos. 28 stycznia 1986 – 73 sekundy po starcie z Przylądka Canaveral – znajdujący się w fazie wznoszenia wahadłowiec eksplodował na pułapie 14,6 km. W katastrofie śmierć poniosło sześcioro pozostałych członków załogi: Francis Scobee, Judith Resnik, Ronald McNair, Ellison Onizuka, Gregory Jarvis oraz Christa McAuliffe. Głos Smitha był ostatnim zapisem dokonanym przez pokładowe rejestratory dźwięku Challengera. Na ułamek sekund przed eksplozją astronauta powiedział: „Uh-oh”. Była to prawdopodobnie reakcja na zaobserwowany przez niego w ostatniej chwili drastyczny spadek ciśnienia paliwa w zbiorniku zewnętrznym wahadłowca.

</doc>
<doc id="660886" url="https://pl.wikipedia.org/wiki?curid=660886" title="Dzielnik częstotliwości">
Dzielnik częstotliwości

Dzielnik częstotliwości (używa się także ang. nazwy: "prescaler") – samodzielny przyrząd pomiarowy lub część generatora częstotliwości wzorcowej albo miernika częstotliwości służąca do zmniejszenia generowanej lub mierzonej częstotliwości w ściśle ustalonym stosunku liczbowym.
Ogólnie rzecz biorąc jest to układ elektroniczny, który otrzymawszy na wejściu sygnał o częstotliwości formula_1 generuje na swoim wyjściu sygnał o częstotliwości:
gdzie formula_3 oznacza liczbę podziału.
Budowa i zastosowanie.
Najbardziej popularne dzielniki częstotliwości dzielą częstotliwość pierwotną dekadowo w stosunku potęgi dziesiątki: 1:10n, czyli: 1:10, 1:100, 1:1000 itd. lub w stosunku potęgi dwójki: 1:2n, czyli 1:2, 1:4, 1:8 itd. Możliwe są także inne podziały, zarówno całkowite (np. 1:3, 1:5, 1:7 itp.) lub ułamkowe (np. 2:3, 3:5, 4:7 itp.).
Dzielniki dekadowe budowane są zwykle w oparciu o liczniki dziesiętne, natomiast inne podziały realizuje się zwykle na przerzutnikach lub kombinacji liczników i przerzutników.
Dzielniki częstotliwości mogą być wykorzystywane przez inne przyrządy pomiarowe jako dokładne generatory podstawy czasu, generatory bardzo długookresowych sygnałów lub jako wstępne stopnie mierników częstotliwości do pomiaru bardzo dużych częstotliwości wejściowych (np. rzędu setek MHz lub rzędu GHz). W tym drugim przypadku wstępne liczniki lub przerzutniki, na których zbudowany jest dzielnik częstotliwości, muszą być odpowiednio szybkie i zdolne do zliczania deklarowanego zakresu częstotliwości wejściowej.

</doc>
<doc id="660887" url="https://pl.wikipedia.org/wiki?curid=660887" title="Francis Spencer (1. baron Churchill)">
Francis Spencer (1. baron Churchill)

Francis Almeric Spencer (ur. 26 grudnia 1779, zm. 10 marca 1845 w Brighton, Sussex) – brytyjski arystokrata i polityk, młodszy syn Charlesa Spencera, 4. księcia Marlborough i lady Caroline Russell, córki 4. księcia Bedford. Został ochrzczony 26 stycznia 1780 r. w londyńskim Covent Garden.
Polityk partii wigów. Z ich ramienia członek Izby Gmin z okręgu Oxfordshire w latach 1801–1815. Po odejściu z Izby Gmin otrzymał 11 sierpnia 1815 r. tytuł barona Churchill of Whichwood i zasiadł w Izbie Lordów. 10 grudnia 1818 r. został członkiem Towarzystwa Królewskiego. Był również Doktorem Prawa Cywilnego.
25 listopada 1800 r. poślubił lady Frances FitzRoy (1 czerwca 1780 – 7 stycznia 1866), córkę Augustusa FitzRoya, 3. księcia Grafton, premiera Wielkiej Brytanii i Elisabeth Wrottesley, córki sir Richarda Wrottesleya, 1. baroneta. Francis i Frances mieli razem sześciu synów i córkę:

</doc>
<doc id="660888" url="https://pl.wikipedia.org/wiki?curid=660888" title="Francis Spencer, 1. baron Churchill of Whichwood">
Francis Spencer, 1. baron Churchill of Whichwood



</doc>
<doc id="660891" url="https://pl.wikipedia.org/wiki?curid=660891" title="Bijnik">
Bijnik

Bijnik – element mechanizmu uderzeniowego uderzający ruchem prostoliniowym w iglicę i powodujący odpalenie naboju. Ruch bijnika jest powodowany przez sprężynę uderzeniową.
W wielu wzorach broni rolę bijnika spełnia zamek lub suwadło. W takich przypadkach rolę sprężyny uderzeniowej pełni sprężyna powrotna.

</doc>
<doc id="660892" url="https://pl.wikipedia.org/wiki?curid=660892" title="Kurek">
Kurek

Kurek – element mechanizmu uderzeniowego zwalniany po naciśnięciu spustu, który poprzez uderzenie ruchem obrotowym doprowadza pośrednio do zapalenia ładunku miotającego.
W broni współczesnej kurek uderza bezpośrednio w spłonkę naboju scalonego lub w iglicę która następnie uderza w spłonkę. W stosowanej dawniej broni rozdzielnego ładowania kurek mieścił w sobie uchwyt na lont lub skałkę inicjując zapalenie prochu na panewce, bądź zbijał kapiszon na kominku.
Ruch kurka jest powodowany przez sprężynę uderzeniową. Ma zastosowanie głównie w broni strzeleckiej powtarzalnej lub samopowtarzalnej. Można je podzielić na zakryte i odkryte. W niektórych wzorach broni funkcję kurka spełnia bijnik.

</doc>
<doc id="660893" url="https://pl.wikipedia.org/wiki?curid=660893" title="Wicehrabia Churchill">
Wicehrabia Churchill

Informacje ogólne.
Baronowie Churchill 1. kreacji (parostwo Zjednoczonego Królestwa)
Wicehrabiowie Churchill 1. kreacji (parostwo Zjednoczonego Królestwa)
Nie ma dziedzica tytułu wicehrabiego Churchill
Dziedzic tytułu barona Churchill: Richard Harry Ramsay Spencer (kuzyn 3. wicehrabiego)

</doc>
<doc id="660894" url="https://pl.wikipedia.org/wiki?curid=660894" title="Francis Almeric Spencer, 1. baron Churchill">
Francis Almeric Spencer, 1. baron Churchill



</doc>
<doc id="660895" url="https://pl.wikipedia.org/wiki?curid=660895" title="Baron Churchill">
Baron Churchill



</doc>
<doc id="660896" url="https://pl.wikipedia.org/wiki?curid=660896" title="Fiat Duna">
Fiat Duna

Fiat Duna – samochód osobowy klasy aut miejskich produkowany przez włoską markę FIAT w latach 1985–2000.
Historia i opis modelu.
Pojazd był oferowany w Brazylii pod nazwą Fiat Prêmio. Dwudrzwiowy "Premio" został wprowadzony na rynek brazylijski w roku 1985, nie zdobywając dużego uznania Brazylijczyków. W roku 1987 pojawiła się więc Elba – trzydrzwiowa wersja kombi, wyposażona w 1,5-litrowy silnik, mająca zastąpić samochód Fiat Panorama, bazujący z kolei na modelu Fiat 147. Dopiero w 1988 roku pojawiły się czterodrzwiowe Fiaty Prêmio, a w 1989 – pięciodrzwiowe Elby.
W Argentynie czterodrzwiowa Duna została zaprezentowana w 1987 roku, a od roku 1990 przez kolejne 6 lat była najlepiej sprzedającym się samochodem na rynku. Jej wersja na gaz CNG była popularna wśród taksówkarzy.
Od 1987 roku Dunę i Elbę eksportowano do Włoch i reszty Europy, jednak od 1991 roku już tylko model Elba – pod marką Innocenti Elba. 
Fiat Automóveis, czyli brazylijska filia Fiata produkowała model Prêmio i Duna (na eksport) w Betim, zaś w Argentynie do 1996 roku powstawał on w fabryce Sevel Argentina w Buenos Aires, a następnie w firmie Diasa lub w fabryce Ferreyra w Córdobie należącej do firmy Fiat Auto Argentina. Produkcja została zakończona w Brazylii w 1996, zaś w Argentynie w 2000 roku. Dunę i Dunę Weekend/Elbę zastąpiły modele Fiat Siena i Fiat Palio Weekend.
We Włoszech Fiat Duna zyskał renomę najbardziej zawodnego modelu w historii Fiata, szczególnie w odniesieniu do zastosowanego w nim silnika. Z drugiej jednak strony, pobił on rekord niezawodności FIA w końcu lat 90. Dunę testowano na dystansie 25000 km na torze Rafaela przez 170 godzin i 44 minuty ze średnią prędkością 146 km/h. Był to model Duna SCV z silnikiem o pojemności 1,5 dm³ o mocy 82 KM.

</doc>
<doc id="660899" url="https://pl.wikipedia.org/wiki?curid=660899" title="Kolej piaskowa">
Kolej piaskowa

Kolej piaskowa – kolej użytku niepublicznego, której głównym zadaniem jest transport materiałów podsadzkowych do zabezpieczania wyrobisk kopalnianych. Koleje piaskowe charakteryzują się m.in. specjalistycznym taborem i urządzeniami rozładunkowymi.
Koleje piaskowe na Górnym Śląsku.
Koleje piaskowe na Górnym Śląsku to potoczne określenie kolei przemysłowych na terenie Górnośląskiego Okręgu Przemysłowego i Rybnickiego Okręgu Węglowego. Koleje piaskowe stanowią dobrze zorganizowaną infrastrukturę techniczno-transportową i tworzą drugą co do wielkości po PKP PLK sieć kolejową w Polsce.
Koleje piaskowe powstały w latach 50. XX wieku poprzez rozbudowę znacjonalizowanych po II wojnie światowej niezależnych od państwa kolei przemysłowych na Górnym Śląsku. W okresie Polskiej Rzeczypospolitej Ludowej linie kolei piaskowej nie zostały włączone do struktur Polskich Kolei Państwowych, ale znalazły się pod zarządem Przedsiębiorstwa Materiałów Podsadzkowych Przemysłu Węglowego.
W 1990 roku dokonano restrukturyzacji PMPPW i podziału na kilka spółek, a następnie ich prywatyzacji. Obecnie sieć kolei piaskowych należy do kilku przedsiębiorstw, w przeważającej części prywatnych, które posiadają licencje na udostępnianie infrastruktury kolejowej dla realizacji przewozów kolejowych.
Drogi rowerowe na śladach kolei piaskowych.
W 2016 roku pojawiły się plany zagospodarowania w postaci dróg rowerowych śladów po likwidowanych liniach kolei piaskowej. W 2019 władze Górnośląsko-Zagłębiowskiej Metropolii podjęły konkretne działania do realizacji projektu połączeń międzymiastowych drogami rowerowymi w standardzie velostrady.

</doc>
<doc id="660900" url="https://pl.wikipedia.org/wiki?curid=660900" title="Kasper Miaskowski">
Kasper Miaskowski

Kasper Miaskowski herbu Leliwa (ur. 1549 w Smogorzewie, zm. 22 kwietnia 1622 tamże) – polski poeta.
Życiorys.
Pochodził ze Smogorzewa koło Gostynia w Wielkopolsce. Był synem szlachcica Jana i Zofii Kembłan Chełkowskiej. Naukę pobierał w domu, później – prawdopodobnie w klasztornej szkole benedyktyńskiej w Lubiniu i w kolegium Lubrańskiego w Poznaniu. Posiadł dobrą znajomość Biblii, historii starożytnej i mitologii. Przez całe życie mieszkał w rodzinnych stronach. Po śmierci ojca (1571) opiekował się rodzeństwem we wsi rodzinnej, gdzie od roku 1584 gospodarował na części Smogorzewa. Ożenił się dopiero w 1589, z Zofią Szczodrowską. W latach 1598–1603 dzierżawił Osiek (Wielkopolska), po czym przeniósł się (1603) na dzierżawę Włoszczonowa koło Kutna. W roku 1607 wrócił do rodzinnego Smogorzewa i przebywał tam do końca życia. Z przekonania był regalistą, lecz pozostawał w dobrych stosunkach ze swym mecenasem, rokoszaninem J. Szczęsnym Herburtem. Zmarł 22 kwietnia roku 1622. Został pochowany w Strzelcach Wielkich. Napisane przez niego epitafium zostało przez jego żonę umieszczone na tablicy znajdującej się wewnątrz kościoła św. Marcina z Tours.
Twórczość.
Był jednym z pierwszych polskich pisarzy barokowych. Wśród przyjaciół miał wielu księży (m.in.: Hieronim Powodowski, brat Baltazar), co odcisnęło wyraźne piętno na jego twórczości (realizowała ona wzorcowo postulaty kontrreformacji). Najsilniej związał się z Włoszczonowem, gdzie przebywał w latach 1603–1607 i gdzie napisał większość swoich wierszy. Swoje dzieła wydał w księdze "Zbiór rytmów" (pierwsza redakcja 1612, druga 1622). Podzielił ją na dwie części: religijną i świecką. Jego liryki opiewają Mękę Pańską, przypominają o śmierci, wzywają do pokuty, zbijają tezy protestantów, zagrzewają do wojny z Turcją, domagają się wzmocnienia władzy królewskiej, ale również popierają opozycjonistę Jana Szczęsnego Herburta, opisują wydarzenia z życia poety (np. pożegnanie ukochanego Włoszczonowa), uświetniają śluby, pogrzeby i rocznice znajomych. Wyróżniają się również bogactwem form i uczuć. Przyjaźnił się m.in. z Andrzejem Lechowiczem, który poświęcił poecie kilka anagramów. Współcześni uważali Miaskowskiego za największego żyjącego polskiego poetę.

</doc>
<doc id="660904" url="https://pl.wikipedia.org/wiki?curid=660904" title="Sprężyna uderzeniowa">
Sprężyna uderzeniowa

Sprężyna uderzeniowa – wchodząca w skład mechanizmu uderzeniowego sprężyna, która magazynuje energię konieczną do zbicia spłonki. Napięta sprężyna uderzeniowa po zwolnieniu spustu napędza bijnik (w takim przypadku nazywana jest sprężyną bijnika) lub kurek (sprężyna kurka) uderzające w iglicę, ewentualnie działa bezpośrednio na iglicę (sprężyna iglicy).
Sprężyna uderzeniowa może być napinana ręcznie poprzez odciągnięcie kurka lub bijnika, albo automatycznie podczas ściągania spustu (mechanizm spustowy podwójnego działania), lub przeładowywania broni. W przypadkach kiedy rolę bijnika pełni występ zamka lub suwadła rolę sprężyny uderzeniowej pełni sprężyna powrotna, nazywana w takich przypadkach "sprężyną powrotno-uderzeniową".

</doc>
<doc id="660906" url="https://pl.wikipedia.org/wiki?curid=660906" title="Cukiernica">
Cukiernica

Cukiernica – naczynie służące do przechowywania i podawania cukru. Najczęściej wchodzi w skład serwisu stołowego. Przeciętna cukiernica ma pojemność pomiędzy 100 a 250 ml.
Na początku robiono je głównie ze srebra. Od końca XVIII wieku wykonywane zazwyczaj z ceramiki, porcelany czy fajansu. W XX wieku najczęściej używano szkła i metalu i tworzywa sztucznego. Ozdobne cukiernice wykonane są z metali szlachetnych i ozdobione drogimi kamieniami.
W XVI wieku miały najczęściej kształt patery, w XVII wieku - puszki z nakrywą, a w XIX wieku były zazwyczaj owalne, okrągłe, wieloboczne, często na nóżkach i zamykane na kluczyk.

</doc>
<doc id="660908" url="https://pl.wikipedia.org/wiki?curid=660908" title="Księga Arta Wirafa">
Księga Arta Wirafa

Księga Arta Wirafa ("Arda Wiraz Namag", "Księga o pobożnym Wirazie") – jedna z ksiąg uważanych za świętą w zaratusztrianizmie.
O autorze "Arda Wiraz namag" nic nie wiadomo. Czasami uważa się, iż mógł to być jeden z bogobojnych komentatorów Awesty, żyjący w epoce Sasanidów (224–651 r. n.e.), zwykle jednak przyjmuje się, że tekst powstał dopiero w wieku IX n.e. Wskazuje na to głównie słownictwo użyte w "Księdze...", oraz odniesienia do podboju Iranu przez Aleksandra Wielkiego, czyli wydarzenia podobne w charakterze do zawojowania kraju przez muzułmańskich Arabów, którzy – podobnie jak król macedoński – zniszczyli starożytną religię zaratusztriańską. Ścisłe datowanie nie jest możliwe, bowiem najstarsza zachowana kopia utworu pochodzi z XIV wieku.
Fabuła utworu zawiera opisy zaświatów, dokąd pobożny Wiraz się udał, by dowiedzieć się, co czeka nas po śmierci, a jednocześnie zweryfikować prawdziwość zasad wiary zaratusztriańskiej, wyznawanej po zniszczeniu świętych pism tej religii przez armię Aleksandra, zasad, które po tym wydarzeniu zachowały się wyłącznie w ludzkiej pamięci.
"Arda Wiraz Namag" opowiada o tym, jak w świątyni ognia zebrało się wyższe duchowieństwo zaratusztriańskie i oddelegowało pobożnego Wiraza, męża jego siedmiu rodzonych sióstr, w zaświaty. Dostał się tam, przyjąwszy silny narkotyk sporządzony z konopi i bielunia. Wędrówkę rozpoczął od mostu Czinwad, stanowiącego granicę między życiem doczesnym a pośmiertnym, następnie obejrzał niebo i niebiańskie rozkosze, a z nieba jego nadprzyrodzeni przewodnicy – aniołowie Srosz i Adur – powiedli go do piekła. Tu ujrzał straszliwe męki grzeszników. Po siedmiu dobach Wiraz obudził się z narkotycznego snu i opowiedział o swojej wędrówce, a jego opowieść została spisana.
"Arda Wiraz namag" z języka średnioperskiego (pahlawi) została przetłumaczona na wiele innych języków: nowoperski (w Iranie), sanskryt i gudżarati (w Indiach), angielski, francuski, niemiecki, hiszpański, rosyjski i ormiański.
Polski przekład księgi autorstwa Andrzeja Sarwy (nie dokonany z oryginału) pod tytułem "Arda Wiraz namag. Księga o pobożnym Wirazie" opublikowało w roku 2006 Wydawnictwo Armoryka w Sandomierzu.

</doc>
<doc id="660909" url="https://pl.wikipedia.org/wiki?curid=660909" title="Wady oświadczenia woli">
Wady oświadczenia woli



</doc>
<doc id="660912" url="https://pl.wikipedia.org/wiki?curid=660912" title="Herbertingen">
Herbertingen

Herbertingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład wspólnoty administracyjnej Bad Saulgau. Leży ok. 20 km na wschód od Sigmaringen.

</doc>
<doc id="660914" url="https://pl.wikipedia.org/wiki?curid=660914" title="Feliks Gross">
Feliks Gross

Feliks Gross (ur. 17 czerwca 1906 w Krakowie, zm. 9 listopada 2006 w Nowym Jorku) – polski socjolog, działacz i publicysta socjalistyczny.
Życiorys.
Jego ojcem był znany adwokat Adolf Gross, poseł do parlamentu austriackiego. Jego starszym bratem był Zygmunt Gross, natomiast bratankiem jest Jan Tomasz Gross. Był absolwentem gimnazjum im. Króla Jana III Sobieskiego, gdzie zaprzyjaźnił się z Karolem Estreicherem.
W 1929 ukończył studia prawnicze na Wydziale Prawa Uniwersytetu Jagiellońskiego w Krakowie. W 1930 r. uzyskał tytuł doktora.
Od początku studiów działał w organizacjach lewicowych m.in. Akademickim Związku Pacyfistów. Szczególnie aktywny był w Towarzystwie Uniwersytetu Robotniczego oraz Czerwonym Harcerstwie TUR. Od 1931 r. studiował nauki polityczne w Paryżu. W okresie 1934–1938 kierował Szkołą Nauk Społecznych przy TUR w Krakowie.
Po wrześniu 1939 r. działał w Organizacji Socjalistyczno-Niepodległościowej „Wolność” istniejącej w okupowanym Wilnie, wchodząc w skład jej Komitetu Głównego. W 1940 r. przez Japonię udał się do USA.
Zwolennik federalizacji Europy Środkowo-Wschodniej. W 1942 r. sekretarz Rady Planowania Europy Środkowej i Wschodniej utworzonej przez przedstawicieli rządów Czechosłowacji, Polski, Grecji i Jugosławii. Długoletni działacz Polskiej Partii Socjalistycznej na emigracji, publicysta pism „Robotnik” i „Światło”.
Prezes Polskiego Instytutu Naukowego w Nowym Jorku, członek Polskiego Towarzystwa Naukowego na Obczyźnie. Profesor emerytowany socjologii w Graduate School oraz Brooklyn College, City University of New York (CUNY), honorowy prezydent CUNY Academy for Humanities and Sciences, uczeń Bronisława Malinowskiego (prowadził badania terenowe wśród Arapahoów z rezerwatu Wind River w Wyoming, USA).
W PRL informacje na temat Feliksa Grossa podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”. Jego twórczość malarska i pisarska została upowszechniona w Polsce dopiero po 1989 r.

</doc>
<doc id="660919" url="https://pl.wikipedia.org/wiki?curid=660919" title="Vivian Schmitt">
Vivian Schmitt

Vivian Schmitt, także Anna B. (ur. 31 marca 1978 w Bydgoszczy) – niemiecka aktorka filmów pornograficznych, polskiego pochodzenia.
Życiorys.
Urodziła się w Bydgoszczy. Dorastała w Berlinie, gdzie w 2001 w wieku 23 lat rozpoczęła karierę w branży filmów porno.
Na początku pod pseudonimem Anna B. Brała udział w scenach seksu klasycznego, bukkake, seksu analnego, fisting, ass to mouth, pissing i podwójnej penetracji. Jej ekranowymi partnerami byli m.in.: Hakan Serbes, Horst Baron, Mick Blue, Steve Holmes i Titus Steel.
Pojawiła się też na okładkach czasopism takich jak „Maxim” czy „Praline”.
W 2004 otrzymała nagrodę Venus Award dla najlepszej debiutantki, rok i dwa lata później zdobyła nagrody Eroticline Award dla najlepszej aktorki niemieckiej, a w 2007 roku Eroticline Award za najlepszy pokaz na żywo.
Wystąpiła jako Sukkub w horrorze "Unrated: The Movie" (2009) czołowych niemieckich twórców tego nurtu: Andrew Schnaasa i Timo Rose'a oraz dramacie "Gegengerade – Niemand siegt am Millerntor" (2011) z Moritzem Bleibtreu i Mario Adorfem.

</doc>
<doc id="660921" url="https://pl.wikipedia.org/wiki?curid=660921" title="Catherine Zeta Jones">
Catherine Zeta Jones



</doc>
<doc id="660924" url="https://pl.wikipedia.org/wiki?curid=660924" title="Herdwangen-Schönach">
Herdwangen-Schönach

Herdwangen-Schönach – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład wspólnoty administracyjnej Pfullendorf. Leży ok. 25 km na południe od Sigmaringen.
Większe dzielnice w gminie: Herdwangen, Großschönach, Kleinschönach, Aftholderberg, Lautenbach, Ebratsweiler, Alberweiler, Oberndorf, Waldsteig, Sohl, Egg, Schwende, Heggelbach, Mühlhausen, Adriatsweiler, Breitenerlen i Waldhof.

</doc>
<doc id="660925" url="https://pl.wikipedia.org/wiki?curid=660925" title="Herdwangen">
Herdwangen



</doc>
<doc id="660926" url="https://pl.wikipedia.org/wiki?curid=660926" title="Herdwangen-Schonach">
Herdwangen-Schonach



</doc>
<doc id="660927" url="https://pl.wikipedia.org/wiki?curid=660927" title="Jerzy Jarocki">
Jerzy Jarocki

Jerzy Jarocki (ur. 11 maja 1929 w Warszawie, zm. 10 października 2012 tamże) – polski reżyser teatralny, pedagog, tłumacz i dramaturg, określany jako „jeden z najważniejszych reżyserów teatralnych w polskim teatrze powojennym”.
W latach 1961–1998 reżyserował na deskach Starego Teatru im. Heleny Modrzejewskiej w Krakowie, od 2003 związany także z Teatrem Narodowym w Warszawie. Profesor Państwowej Wyższej Szkoły Teatralnej im. Ludwika Solskiego w Krakowie, członek Polskiej Akademii Umiejętności.
Życiorys.
Brat pisarza Roberta Jarockiego.
Ukończył studia na Wydziale Aktorskim Państwowej Wyższej Szkoły Teatralnej im. Ludwika Solskiego w Krakowie. Studia reżyserskie odbył w Państwowym Instytucie Sztuki Teatralnej (GITIS) w Moskwie. Był tam uczniem Nikołaja Gorczakowa – współpracownika Konstantego Stanisławskiego. W początkowym okresie pracy reżyserskiej (1957–1962) był związany z teatrami w Katowicach. Debiutował w 1957 roku w Teatrze Śląskim im. Stanisława Wyspiańskiego przedstawieniem „Bal manekinów” Brunona Jasieńskiego. W 1959 roku Jarocki postanowił wystawić w Gliwicach „Ślub” Gombrowicza. W tym celu wraz ze studentami Politechniki Śląskiej stworzył Studencki Teatr Gliwice – STG. Światowa prapremiera „Ślubu” odbyła się w Gliwicach w kwietniu 1960 roku. Była wielkim wydarzeniem teatralnym, ale po 4 spektaklach przedstawienie znalazło się na indeksie i została zdjęta z afisza. „Ślub” został uznany przez krytyków za najciekawszy spektakl w teatrze studenckim w 1960 roku. Inscenizacja została przeniesiona i wznowiona w Paryżu.
Od 1961 roku Jarocki zaczął współpracę ze Starym Teatrem im. Heleny Modrzejewskiej w Krakowie. Pierwsze przedstawienie w reżyserii Jarockiego – „Zamek w Szwecji” Françoise Sagan – miało premierę 21 lipca 1961 roku. W latach 1962–1998 był etatowym reżyserem Starego Teatru. Główne dzieła Jarockiego powstały na scenach Teatru Polskiego we Wrocławiu, Teatru Dramatycznego w Warszawie i Starego Teatru w Krakowie i były oparte na literaturze współczesnej. Jego ulubionymi autorami byli: Eugene O’Neill, Arthur Miller, Sławomir Mrożek, Friedrich Dürrenmatt, Stanisław Ignacy Witkiewicz, Witold Gombrowicz, Tadeusz Różewicz, Anton Czechow, Władimir Majakowski. 
Twórczość Jarockiego charakteryzowała się realizmem i precyzyjną analizą tekstu. W swoich przedstawieniach łączył ściśle wszystkie ich elementy: scenografię, kostiumy, muzykę oraz grę aktorską i podporządkowywał je swojej wizji świata scenicznego. Od siebie i od swoich współpracowników wymagał pełnego oddania się sztuce. Teatr Jarockiego bywał określany jako chłodny, precyzyjny, racjonalny, a jednocześnie pełny emocji, niepokoju i poszukiwania.
Od roku 2003 roku był związany także z Teatrem Narodowym w Warszawie. Wystawił tam między innymi „Kosmos” Gombrowicza (2005) i „Miłość na Krymie” Sławomira Mrożka (2007), „Tango” Mrożka (2009), „Sprawę” według „Samuela Zborowskiego” Słowackiego (2011). Niedługo przed śmiercią rozpoczął przygotowywania do autorskiego przedstawienia „Węzłowisko”, którego premiera była przewidziana na wiosnę 2013 roku. We wrześniu 2012 roku zakończył zdjęcia do telewizyjnej rejestracji „Tanga”.
Jarocki reżyserował także zagranicą, między innymi na deskach (1972, 1973, 1984), (1975), Teatrze im. Samuiła Cwillinga w Czelabińsku (1976), (1979, 1981), Dramsko Centar w Nowym Sadzie (1982), (1982), Teatrze w Niszu (1983), (1984), (1986). Za popularyzację polskiego teatru na świecie został wyróżniony Nagrodą Sekcji Krytyków Teatralnych PO ITI w 1984 roku.
Od 1966 roku Jerzy Jarocki był wykładowcą w krakowskiej PWST. Był autorytetem, wychowawcą i mentorem wielu polskich aktorów
Od 1991 był profesorem tej uczelni. W 1994 został przyjęty w poczet członków Polskiej Akademii Umiejętności.
17 listopada 2007, podczas uroczystości w Teatrze Narodowym w Warszawie, odebrał z rąk ministra kultury i dziedzictwa narodowego Bogdana Zdrojewskiego Złoty Medal „Zasłużony Kulturze Gloria Artis”. Minister podziękował Jerzemu Jarockiemu "za perfekcyjną naukę kilku pokoleń artystów, za kształcenie publiczności, za podnoszenie każdego spektaklu – jeżeli jest taka potrzeba – z pozycji horyzontalnej na wertykalną".
Jerzy Jarocki zmarł 10 października 2012 w Warszawie. Urna z jego prochami spoczęła w Alei Zasłużonych Cmentarza Rakowickiego w Krakowie (kwatera LXIX pas B-1-15).
Odznaczenia i nagrody.
Źródło
Odniesienia w kulturze.
W 2018 roku nakładem Wydawnictwa Znak ukazała się książka "Jerzy Jarocki. Biografia" autorstwa Elżbiety Koniecznej.

</doc>
<doc id="660928" url="https://pl.wikipedia.org/wiki?curid=660928" title="Aleksandr Lüders">
Aleksandr Lüders

Aleksandr Nikołajewicz von Lüders (ros. "Александр Николаевич Лидерс") (ur. 26 stycznia 1790, zm. 13 lutego 1874) – rosyjski hrabia, generał, namiestnik Królestwa Polskiego od listopada 1861 do czerwca 1862. Pochodził z rodu pruskiej szlachty osiadłej w Cesarstwie Rosyjskim. Jego ojciec był generałem rosyjskim w okresie wojen napoleońskich.
Życiorys.
Lüders wystąpił w 1805 roku do rosyjskiej armii, brał udział w wojnie fińskiej w 1808 roku, w Turcji w 1810 roku.
W Polsce tłumił powstanie listopadowe, brał udział w szturmie Woli we wrześniu 1831.
W 1843 roku, na czele korpusu piechoty, tłumił powstanie Czeczenów pod wodzą Szamila w Dagestanie.
W 1849 roku jego V korpus pomógł Austrii w stłumieniu powstania węgierskiego w Transylwanii. 31 lipca 1849 pobił wojska węgierskie dowodzone przez gen. Józefa Bema w bitwie pod Segesvárem. W czasie wojny krymskiej był dowódcą Armii Południowej, operującej nad środkowym Dunajem.
W październiku 1861 został mianowany Namiestnikiem Królestwa Polskiego. Stosował wobec społeczeństwa polskiego terror, nie oszczędzał też Kościoła katolickiego (było to w okresie niepokojów poprzedzających wybuch powstania styczniowego).
Odwołany z pełnienia funkcji w 1862 roku. W dniu kiedy opuszczał Warszawę 27 czerwca 1862 został ranny w zamachu, przeprowadzonym w Ogrodzie Saskim przez rosyjskiego oficera, z pochodzenia Ukraińca, Andrija Potebnię.
W 1862 roku wrócił do Sankt Petersburga, gdzie otrzymał tytuł hrabiowski i został członkiem Rady Stanu. Jeden z jego wnuków, Aleksander von Lüders-Weymarn, był w latach 1899–1902 wicegubernatorem piotrkowskim, a później także członkiem rosyjskiej Rady Stanu.

</doc>
<doc id="660929" url="https://pl.wikipedia.org/wiki?curid=660929" title="Dydelfokształtne">
Dydelfokształtne

Dydelfokształtne (Didelphimorphia) – rząd niewielkich ssaków z infragromady ssaków niższych (Metatheria), obejmujący około 60 gatunków występujących w Ameryce Południowej i Środkowej oraz jeden gatunek (dydelf wirginijski) szeroko rozprzestrzeniony w Ameryce Północnej. Najmniejsze osiągają rozmiary myszy, a największe są zbliżone wielkością do domowego kota. Didelphimorphia są uważane za ewolucyjnie najstarsze wśród współcześnie żyjących ssaków. Pojawiły się w późnej kredzie. 
Większość gatunków ma wydłużony pysk i długi, chwytny, pokryty łuskami ogon. W uzębieniu dydelfokształtnych występuje 50 zębów. Kły są silne i duże, siekacze małe, zęby trzonowe trójguzkowe. Pozbawiony pazura pierwszy palec stopy jest przeciwstawny pozostałym. U większości dydelfokształtnych występuje torba lęgowa. 
Zajmują różnorodne siedliska od suchych terenów trawiastych po lasy deszczowe, na wysokościach od poziomu morza do 3000 m n.p.m. Dydelf wirginijski spotykany jest w osiedlach ludzkich. 
Systematyka.
Do rzędu dydelfokształtnych zaliczana jest jedna występująca współcześnie rodzina:
oraz rodziny wymarłe:
oraz taksony o niepewnej pozycji taksonomicznej ("incertae sedis"): 
W literaturze spotykane jest równoważne określenie Didelphoidea.

</doc>
<doc id="660930" url="https://pl.wikipedia.org/wiki?curid=660930" title="Eileen Frances Short-Garlińska">
Eileen Frances Short-Garlińska

Eileen Frances Short-Garlińska (ur. 1 kwietnia 1912 w Liverpoolu, zm. 26 marca 1990 w Londynie) – tłumaczka dokumentów polskiej Delegatury Rządu na Kraj, sanitariuszka w powstaniu warszawskim, nauczycielka angielskiego.
Życiorys.
Urodziła się w rodzinie Irlandczyków. Od 1935 mieszkała w Polsce i była nauczycielką języka angielskiego. 4 września 1939 wzięła ślub z Józefem Garlińskim, którego poznała w 1936 r. W 1943 uczestniczyła w tajnych szkoleniach żeglarskich, a także regatach, w których otrzymała medal (po wojnie oddała go do zbiorów British Museum).
Wstąpiła w szeregi Armii Krajowej. Gdy wybuchło powstanie warszawskie, została sanitariuszką w Zgrupowaniu „Kryska”, działając szczególnie w rejonie ul. Wilanowskiej i szpitalu w budynku ZUS-u na ul. Czerniakowskiej. Po kapitulacji powstania znalazła się wśród ludności cywilnej i przebywała w obozie przejściowym w Pruszkowie. Udało jej się z niego wydostać; następnie przedostała się do Wielkiej Brytanii. Rozpoczęła pracę tłumaczki w Ministerstwie Spraw Wewnętrznych Rządu RP na uchodźstwie. Została również działaczką Towarzystwa Przyjaźni Polsko-Angielskiej i przewodniczącą Komitetu Brytyjek żon Polaków. W listopadzie 1945 spotkała się z mężem.
W 1986 została odznaczona przez Prezydenta RP na Uchodźstwie Krzyżem Kawalerskim Orderu Odrodzenia Polski.
Została pochowana na Cmentarzu Gunnersbury w Londynie.

</doc>
<doc id="660931" url="https://pl.wikipedia.org/wiki?curid=660931" title="Sprężyna powrotna">
Sprężyna powrotna

Sprężyna powrotna – główna sprężyna broni automatycznej gromadząca energię odrzucanych do tyłu po strzale mechanizmów broni, a następnie wykorzystująca zgromadzoną energię do przesunięcia układu ruchomego do przodu. Sprężyna powrotna jest najczęściej sprężyną śrubową jedno, lub wielożyłową (oprócz dużych pistoletów Webley, gdzie sprężyna powrotna jest płaska).
Sprężyna powrotna ma charakterystyki dobrane w sposób zapewniający pewne utrzymywanie układu ruchomego w przednim położeniu, pochłanianie odpowiedniej części energii odrzutu broni, a jednocześnie nieutrudniające ręcznego przeładowania broni. W niektórych wzorach broni zamiast pojedynczej sprężyny powrotnej stosowany jest układ kilku sprężyn powrotnych pracujących szeregowo lub równolegle.
We wzorach broni, w których rolę bijnika pełni zamek lub suwadło sprężyna powrotna spełnia także zadanie sprężyny uderzeniowej. W takich przypadkach jest ona nazywana "sprężyną powrotno-uderzeniową".

</doc>
<doc id="660932" url="https://pl.wikipedia.org/wiki?curid=660932" title="Aleksandr Luders">
Aleksandr Luders



</doc>
<doc id="660933" url="https://pl.wikipedia.org/wiki?curid=660933" title="Kolej Wilhelma">
Kolej Wilhelma

Kolej Wilhelma ("Wilhelmsbahn AG") – zbudowana w latach 1842–1847 linia kolejowa Koźle – Racibórz – Bogumin, odgałęzienie Kolei Górnośląskiej, fragment pierwszego połączenia kolejowego Berlin – Wiedeń.
Pierwotnie dla linii przewidywana była nazwa "Kolej Kozielsko-Bogumińska". Z uwagi na poparcie, udzielone inicjatywie budowy linii przez króla pruskiego Fryderyka Wilhelma IV, wdzięczni akcjonariusze postanowili jednak ją zmienić, upamiętniając zarazem imię króla w nazwie kolei. Koncesja na budowę linii została udzielona w maju 1844.
Daty otwarcia poszczególnych odcinków:
W późniejszym okresie kolej wybudowała kolejne linie: w 1855 linię Racibórz – Głubczyce, a w latach 1855-1858 linię Nędza – Ligota z imponującym tunelem koło Czernicy o długości 727 m, przebitym na głębokość do 28 m pod szczytem wzgórza.
W 1869 linia kolejowa została wykupiona przez Kolej Górnośląską, a następnie wraz z nią wcielona do pruskich kolei państwowych w 1886 r.

</doc>
<doc id="660934" url="https://pl.wikipedia.org/wiki?curid=660934" title="Aleksander Luders">
Aleksander Luders



</doc>
<doc id="660935" url="https://pl.wikipedia.org/wiki?curid=660935" title="Kolej Dolnośląsko-Marchijska">
Kolej Dolnośląsko-Marchijska

Kolej Dolnośląsko-Marchijska (niem. "Niederschlesisch-Märkische Eisenbahn", w skrócie "NME") – kolej łącząca stolicę Dolnego Śląska – Wrocław – z obszarem historycznej Marchii Brandenburskiej i stolicą Prus, Berlinem.
Wybudowana została przez powołaną w tym celu 17 marca 1842 r. spółkę "Niederschlesisch-Märkische Eisenbahn-Gesellschaft" - pierwszą publiczno-prywatną spółkę kolejową w Prusach.
W 1852 roku spółka została znacjonalizowana, następnie wchłonięta w struktury pruskich kolei państwowych i przekształcona w jedną z królewskich dyrekcji kolei.
Historia.
Geneza.
Pierwsze koleje na ziemiach niemieckich stanowiły przedsięwzięcia prywatne, restrykcyjnie koncesjonowane przez państwo.
Już w roku 1830, na pięć lat przed otwarciem pierwszej niemieckiej linii kolejowej z Norymbergi do Fürth, potencjalni inwestorzy snuli koncepcje linii łączącej stolicę Prus z największym miastem na Śląsku. Dla władzy w Berlinie priorytetem było wówczas połączenie z ośrodkami górniczymi i hutniczymi na Górnym Śląsku, wobec czego uzyskanie pozwolenia na linię zakończoną we Wrocławiu było nierealne.
Z biegiem lat, wraz z postrzeganiem budowy linii kolejowych nie jako odrębnych inwestycji, a jako części przyszłej, spójnej sieci transportowej, powstało kilkanaście kolejnych projektów budowy magistrali wrocławsko-berlińskiej, różniących się koncepcją przebiegu trasy. Spośród nich, merytorycznie wyróżniały się: projekt Doussiera (trasowany przez Gubin, Bolesławiec i Legnicę), plan Steina (przez Gubin, następnie Żary i Legnicę) oraz tzw. "projekt wrocławski" przedstawiony przez Towarzystwo Kolei Śląsko-Saksońskiej (przez Legnicę i Zgorzelec).
Rozbieżności w koncepcjach i spory, powodowane lokalnymi interesami grup zainteresowanych powstaniem linii, opóźniały realizację którejkolwiek z nich. Impas przerwało państwo, które doceniając istotę połączenia dla gospodarki i obronności Prus, po otwarciu linii Kolei Górnośląskiej do Wrocławia, przejęło inicjatywę. W 1843 r. zwołano konferencję konkurencyjnych komitetów, na której powołano Towarzystwo Kolei Dolnośląsko-Marchijskiej (niem. "Niederschlesisch-Märkische Eisenbahn-Gesellschaft"), w którym udziały objęło państwo i prywatni akcjonariusze. Kolej Dolnośląsko-Marchijska stała się tym samym pierwszą koleją na Śląsku budowaną i eksploatowaną przy udziale państwowym i jedną z pierwszych pruskich kolei państwowych.
Budowa połączenia Wrocław – Berlin.
Spółka, otrzymawszy koncesję, przystąpiła do realizacji swojego tytularnego połączenia. Budowany w przyspieszonym tempie odcinek do Legnicy zamierzano ukończyć w 1844. Odcinek ten został przekazany do ruchu 18/19 października 1844, po dwutygodniowych jazdach próbnych. W tym samym roku powstał też pierwszy budynek dworca na stacji.
Uruchomienie odcinka linii kolejowej z Legnicy do Bolesławca nastąpiło 1 października 1845 roku. Niemal rok później, 1 września 1846 r., otwarto wydłużono linię do Węglińca (przez potężny wiadukt nad rzeką Bóbr) i dalej do Frankfurtu nad Odrą. Połączenie z Berlinem uzyskano 1 września 1847 r.. Tego samego dnia otwarto linię z Węglińca do Zgorzelca, co umożliwiło również połączenie Wrocławia i Bolesławca z Saksonią, w tym jej stolicą, Dreznem.
Nacjonalizacja NME.
Ukończenie połączenia Wrocław – Berlin wiązało się z wchłonięciem przez Towarzystwo Kolei Dolnośląsko-Marchijskiej powstałego wcześniej Towarzystwa Kolei Berlińsko-Frankfurckiej ("Berlin–Frankfurter Eisenbahn-Gesellschaft"). Wykup i modernizacja powstałego w 1842 r. szlaku Frankfurt – Berlin w latach 1846-1847, spowodowało znaczne obciążenie finansowe spółki i spadek zysków. W latach 1848-1850 poskutkowało to koniecznością wypłacenia akcjonariuszom zagwarantowanego przez budżet państwa oprocentowania kapitału. Zgodnie ze statutem spółki, 1 stycznia 1850 r. państwo pruskie uzyskało prawo do przejęcia w drodze wykupu Towarzystwa Kolei Dolnośląsko-Marchijskiej. Dokonano tego w 1852 r., po uchwaleniu nowej ustawy o kolei. Dotychczasowym udziałowcom zapewniono 4% od wartości posiadanych akcji. Spółkę rozwiązano 21 sierpnia 1852 roku, tworząc w jej miejsce Królewską Dyrekcję Kolei Dolnośląsko-Marchijskiej (niem. "Königliche Direktion der Niederschlesisch-Märkischen Eisenbahn").
Rozbudowa sieci kolejowej na Śląsku.
Znacjonalizowane Towarzystwo Kolei Dolnośląsko-Marchijskiej stało się jedną z pierwszych pruskich kolei państwowych. Od tego czasu przedsiębiorstwo oprócz eksploatacji linii Wrocław – Berlin otrzymało za zadanie budowę i eksploatację innych tras, stając się instrumentem pruskiej polityki kolejowej.
Kolei Dolnośląsko-Marchijskiej w 1865 roku powierzono realizację projektu magistrali Berlin – Wiedeń, zwanej Śląską Koleją Górską. Budowa linii, służącej poza połączeniem dwóch stolic niemieckiego obszaru językowego przede wszystkim aktywizacji gospodarczej górskiej części Śląska oraz Łużyc, miała charakter pionierski. Pierwszy etap ze Zgorzelca i Węglińca, skąd nowa trasa odgałęziała się od dotychczasowej linii NME, do Wałbrzycha i dalej do Jeleniej Góry wykonano w 1869 r.
Pierwotnie, linia kolejowa z Wrocławia do Berlina biegła bardzo okrężną drogą.
Z upływem lat, w miarę rozwoju gospodarczego i rosnącego zapotrzebowania na szybkie przewozy międzyaglomeracyjne, zwłaszcza pasażerskie, podjęto budowę skrótowego, 93 kilometrowego odcinka: Żagań – Wierzbowa Śląska (Puszcza Dolna) - Miłkowice. Odcinek ten został oddany do eksploatacji 15 maja 1875. W ten oto sposób połączenie kolejowe z Berlina do Wrocławia zostało skrócone o 30 km i wynosiło 329 km. Linia skrótowa uzyskała status głównej magistrali Prus i stanowiła najszybsze połączenie Berlina ze Śląskiem.
Magistrala ta odgrywała również duże znaczenie także dla pozostałych miast Śląska. Od tego czasu pociągi pospieszne i sypialne z Berlina do Wrocławia i dalej do Opola, Katowic, Krakowa i Wiednia kursowały drogą skrótową przez Żagań i Legnicę.
Działalność Królewskiej Dyrekcji Kolei Dolnośląsko-Marchijskiej w regionie Berlina.
Oprócz budowy i eksploatacji linii kolejowych na Śląsku, Królewska Dyrekcja Kolei Dolnośląsko-Marchijskiej zajęła się w 1871 r. dokończeniem starej berlińskiej kolei okólnej: "Berliner Verbindungsbahn", łączącej dworce: Stettiner, Hamburger, Potsdamer, Anhalter i Frankfurter. Dyrekcja wybudowała również linie do Stralsundu, Blankenheim i Wetzlar.
Po likwidacji Królewskiej Dyrekcji Kolei Dolnośląsko-Marchijskiej.
W 1880 r. na bazie Królewskiej Dyrekcji Kolei Dolnośląsko-Marchijskiej powołano jedną z królewskich dyrekcji kolei pruskich kolei państwowych – "Königliche Eisenbahndirektion Berlin".
W latach 1916-1918 po magistrali kursował tzw. „Pociąg Bałkański” (niem. "Balkanzug"), relacji Berlin – Wrocław – Budapeszt – Belgrad – Stambuł – wprowadzony jako substytut Orient Expressu, którego kursowanie zawieszono z racji trwania I wojny światowej.
Okres międzywojenny.
Po zjednoczeniu Niemiec w 1920 r. zarząd nad koleją przejęła nowo utworzona Deutsche Reichsbahn.
W latach 20. i na początku lat 30. XX wieku magistrala została zmodernizowana. Kolejnym przełomem było wprowadzenie od 1936 r. ekspresowych składów spalinowych Latający Ślązak, relacji Berlin – Wrocław – Bytom, które osiągały prędkość maksymalną 160 km/h i należały wówczas do najszybszych na świecie (kursowały do sierpnia 1939).
Po II wojnie światowej.
W wyniku zmian geopolitycznych po II wojnie światowej, Ziemie Zachodnie znalazły się w granicach Polski, a zarząd nad większością linii wybudowanych, bądź zarządzanych dawniej przez NME, przejęły Polskie Koleje Państwowe.

</doc>
<doc id="660936" url="https://pl.wikipedia.org/wiki?curid=660936" title="Skąpoguzkowce">
Skąpoguzkowce

Skąpoguzkowce (Paucituberculata) – rząd małych, południowoamerykańskich ssaków z nadrzędu torbaczy (Marsupialia) wyglądem przypominających ryjówki.
Systematyka.
Skąpoguzkowce są łączone z dydelfokształtnymi w kladzie Ameridelphia – torbaczy występujących w Ameryce Południowej. Prawdopodobnie wyłoniły się w oligocenie z torbaczy przybyłych z Ameryki Północnej. Z wielu rozpoznanych taksonów do czasów współczesnych przetrwało tylko kilka gatunków zaliczanych do rodziny zbójnikowatych (Caenolestidae). Do rzędu zaliczana jest jedna współcześnie występująca rodzina: 
oraz wymarłe:

</doc>
<doc id="660937" url="https://pl.wikipedia.org/wiki?curid=660937" title="Acetylenki">
Acetylenki

Acetylenki M–C≡C–M i M–C≡C–~, gdzie M = atom dowolnego metalu) – grupa związków metaloorganicznych, kompleksy alkilowe alkinów. Na ogół nietrwałe. W związkach tych jeden lub oba atomy wodoru z acetylenu są zastąpione atomami dowolnego metalu. Podwójnie podstawione pochodne acetylenu można także uważać za rodzaj węglików, gdyż zawierają wyłącznie atomy węgla i metalu.
Czasami pod tym terminem rozumie się również kompleksy alkinowe i kompleksy alkilidynowe (patrz: kompleks acetylenowy).
Otrzymywanie.
Acetylenki można otrzymać przez działanie alkinów na roztwory soli metali ciężkich (np. srebra i miedzi). Karbid (CaC2) jest wytwarzany w przemyśle dzięki reakcji tlenku wapnia z koksem.
Zastosowanie.
Po wyschnięciu acetylenki metali ciężkich wybuchowo reagują z wodą oraz eksplodują od uderzenia dlatego stosuje się je do produkcji spłonek w pociskach.

</doc>
<doc id="660940" url="https://pl.wikipedia.org/wiki?curid=660940" title="Herb Zaleszczyk">
Herb Zaleszczyk

Herb Zaleszczyk – jeden z historycznych symboli Zaleszczyk, ukraińskiego miasta w obwodzie tarnopolskim. Oficjalnie nie został zatwierdzony przez władze. Wizerunek herbu znajduje się przy wjeździe do miasta od strony południa.
Opis.
W czerwonym polu na zielonej trawie umieszczony jest ratusz z oknami i drzwiami w kolorze czerwieni. Niebo na górze również jest czerwone. W centrum nad ratuszem znajduje się złoty jednorożec (herb Bończa). Zwierzę symbolizuje męstwo, zwycięstwo wojskowe, szybkość konia i siłę byka.
Historia herbu.
Najstarsza wzmianka o herbie Zaleszczyk pochodzi z 1750 roku, co oznacza, że symbolu używano przed nadaniem miejscowości prawa magdeburskiego w 1766 roku. Po 1815 roku, tj. po kongresie wiedeńskim i przynajmniej do połowy lat sześćdziesiątych XIX wieku miasto nie miało własnego symbolu. W jego miejsce używany był standardowy austriacki dwugłowy orzeł. W 1867 roku miasto stało się jednym z centrów administracyjnych, herb przywrócono i używano go do 1929 roku z przerwą w czasie pierwszej wojny światowej, gdy miasto było okupowane przez wojska rosyjskie. W latach 1929–1939 herb przedstawiano na owalnej tarczy i opatrzono ozdobnym obramowaniem. W okresie radzieckim w latach siedemdziesiątych Zaleszczykom nadano emblemat w barwach żółto-błękitnych, który nie był herbem. Przedstawiał zbudowany w 1938 roku most, który łączy Bukowinę z Galicją.

</doc>
<doc id="660941" url="https://pl.wikipedia.org/wiki?curid=660941" title="Viscount">
Viscount



</doc>
<doc id="660944" url="https://pl.wikipedia.org/wiki?curid=660944" title="Jaguar XK">
Jaguar XK

Jaguar XK - samochód sportowy klasy wyższej produkowany przez brytyjską markę Jaguar w latach 1996 – 2014.
Pierwsza generacja.
Jaguar XK I został zaprezentowany po raz pierwszy w 1996 roku.
Prace konstrukcyjne nad Jaguarem XK rozpoczęły się w 1992 roku, kiedy też potwierdzono, że następca modelu XJS otrzyma nową nazwę i zupełnie nowe proporcje nadwozia, które zostały zarejestrowane w urzędzie patentowym w czerwcu 1994 roku. Oficjalna prezentacja Jaguara XK pierwszej generacji odbyła się w październiku 1996 roku. Samochód uzyskał charakterystyczną, podłużną i zarazem obfitującą w krągłości sylwetkę.
Lifting.
W 2002 roku w ofercie XK I pojawiły się zmiany - wprowadzono nowe warianty wyposażeniowe, udoskonalone jednostki napędowe i nowe kolory nadwozia. Pojawiły się także nowe wzory felg i drobne poprawki w wyglądzie.
Druga generacja.
Jaguar XK II został zaprezentowany po raz pierwszy w 2006 roku.
Oficjalna premiera drugiej generacji Jaguara XK odbyła się jesienią 2005 roku podczas Frankfurt Auto Show. Otwarta wersja kabriolet została przedstawiona z kolei 4 miesiące później, w styczniu 2006 roku podczas Detroit Auto Show. Samochód przeszedł gruntowną metamorfozę w stosunku do poprzednika - nadwozie stało się masywniejsze, urozmaicone muskularnymi nadkolami i mniej obłymi proporcjami. Samochód trafił do sprzedaży na rynkach światowych w połowie 2006 roku, pełniąc zarazem funkcję sztandarowego samochodu sportowego Jaguara.
Pierwszy lifting.
Pierwszą modernizację Jaguar XK II przeszedł w 2009 roku, w ramach której odświeżono wygląd przednich i tylnych zderzaków, a także wprowadzono najbardziej widoczną zmianę - nowe wkłady tylnych lamp. Ponadto, zaktualizowano także listę wyposażenia.
Drugi lifting.
Kolejna, znacznie rozleglejsza modernizacja XK II została przeprowadzona w 2011 roku. W jej ramach zmieniono wygląd pasa przedniego - pojawiła się nowa atrapa chłodnicy, inaczej ukształtowany zderzak i nowy kształt reflektorów z nowymi wkładami. Zmieniono także wygląd tylnych zderzaków, wprowadzono nowe kolory nadwozia i wzory felg, a także nowe warianty wyposażenia i dopracowane jednostki napędowe.
Koniec produkcji.
W marcu 2014 roku Jaguar oficjalnie ogłosił, że produkcja XK zostanie zakończona latem tego roku bez prezentacji następcy, który potencjalnie zadebiutuje w przyszłości. W 2016 roku producent jednak wycofał się z planów skonstrukowania następcy XK, przez co samochód pozostał w gamie Jaguara bez następcy. Jaguar F-Type przedstawiony w 2013 roku stał się od tamtego czasu sztandarowym samochodem sportowym Jaguara, ale nie jest on następcą XK - jest bowiem wyraźnie mniejszy. Był to pierwszy samochód Jaguara z 8-cylindrowym silnikiem o nazwie "Jaguar AJ-V8".

</doc>
<doc id="660945" url="https://pl.wikipedia.org/wiki?curid=660945" title="Jaguar XK8">
Jaguar XK8



</doc>
<doc id="660946" url="https://pl.wikipedia.org/wiki?curid=660946" title="Jaguar XKR">
Jaguar XKR



</doc>
<doc id="660947" url="https://pl.wikipedia.org/wiki?curid=660947" title="Felinoterapia">
Felinoterapia

Felinoterapia (łac. "felis" – kot, gr. "therapeia" – opieka, leczenie) – jedna z metod zooterapii polegająca na kontakcie osoby poddawanej terapii z kotem. Działanie terapeutyczne ma nie tylko kontakt fizyczny z kotem, ale nawet sama jego obserwacja lub przebywanie w jego towarzystwie. Zauważane są takie korzyści jak poprawienie samopoczucia, obniżenie poziomu lęku, zmniejszenie poczucia samotności, mobilizacja do działania, zwiększenie wydzielania endorfin, stymulacja układu odpornościowego, obniżenie ciśnienia krwi, poziomu cholesterolu i triacylogliceroli we krwi. Felinoterapię wykorzystuje się do usprawniania osób starszych, niepełnosprawnych i niedołężnych, a także niepełnosprawnych fizycznie i psychicznie dzieci. Nie może jednak zastępować konwencjonalnego leczenia i rehabilitacji, jest jedynie ich uzupełnieniem.

</doc>
<doc id="660949" url="https://pl.wikipedia.org/wiki?curid=660949" title="Niełazokształtne">
Niełazokształtne

Niełazokształtne (Dasyuromorphia) – rząd australijskich ssaków z infragromady ssaków niższych (Metatheria). 
Występowanie.
Występują na kontynencie australijskim, Tasmanii i Nowej Gwinei.
Charakterystyka.
Wszystkie niełazokształtne są czworonożne, tzn. poruszają się na czterech kończynach. Poza mrówkożerem wszystkie są zwierzętami drapieżnymi. "Planigale ingrami" z rodziny niełazowatych jest najmniejszym znanym torbaczem i jednym z najmniejszych ssaków świata. Wymarłe wilkoworowate osiągały ok. 30 kg masy ciała. Do najbardziej znanych niełazokształtnych należą diabeł tasmański, myszowór pędzloogonowy i niełaz plamisty.
Systematyka.
Do rzędu należą następujące rodziny:
Dasyuromorphia są uważane za bezpośrednich potomków wyjściowej grupy Australidelphia, od której wywodzą się pozostałe torbacze australijskie i być może, południowoamerykańskie torbikowate. Badania DNA przeprowadzone przez Krajewski i in. (2000) wskazują na monofiletyzm niełazokształtnych.

</doc>
<doc id="660951" url="https://pl.wikipedia.org/wiki?curid=660951" title="Illmensee (gmina)">
Illmensee (gmina)

Illmensee – miejscowość i gminaw Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen, wchodzi w skład wspólnoty administracyjnej Pfullendorf. Leży pomiędzy jeziorami Illmensee i Ruschweil, ok. 30 km na południowy wschód od Sigmaringen.

</doc>
<doc id="660953" url="https://pl.wikipedia.org/wiki?curid=660953" title="Roger Kornberg">
Roger Kornberg

Roger David Kornberg (ur. 24 kwietnia 1947 w Saint Louis, Missouri, Stany Zjednoczone) – chemik amerykański żydowskiego pochodzenia, profesor biologii strukturalnej na Uniwersytecie Stanforda, laureat Nagrody Nobla w dziedzinie chemii w 2006 za „badania molekularnego mechanizmu transkrypcji w komórkach eukariotycznych”, czyli za opisanie mechanizmu przekazującego informacje zawarte w jądrowym DNA na informacyjny RNA.
Studiował i otrzymał doktorat na Uniwersytecie Stanforda, pracował w "MRC Laboratory of Molecular Biology" w Cambridge, był wykładowcą na wydziale chemii biologicznej w "Harvard Medical School" (wydział lekarski Uniwersytetu Harvarda) zanim powrócił na Uniwersytet Stanforda, gdzie zaoferowano mu stanowisko profesora. Jest członkiem "National Academy of Sciences" (United States) oraz "American Academy of Arts and Sciences".
Jest synem Arthura Kornberga, laureata Nagrody Nobla z medycyny z 1959 roku za odkrycie sposobu w jaki molekuły kwasu dezoksyrybonukleinowego (DNA) są reprodukowane w komórkach bakteryjnych i za odtworzenie (rekonstrukcję) tego procesu w warunkach laboratoryjnych.

</doc>
<doc id="660954" url="https://pl.wikipedia.org/wiki?curid=660954" title="Atlas LV-3A Agena A">
Atlas LV-3A Agena A



</doc>
<doc id="660957" url="https://pl.wikipedia.org/wiki?curid=660957" title="Flaga Bielawy">
Flaga Bielawy



</doc>
<doc id="660959" url="https://pl.wikipedia.org/wiki?curid=660959" title="Andrzej Gajewski (trener)">
Andrzej Gajewski (trener)

Andrzej Gajewski (ur. 3 stycznia 1936 w Katowicach, zm. 2 lipca 2018) – polski trener piłkarski i piłkarz.
Życiorys.
W 1954 zdał maturę w Liceum Ogólnokształcącym im. A. Mickiewicza w Katowicach. Jako junior grał w piłkę nożną w Baildonie Katowice. W 1958 ukończył AWF w Warszawie na kierunku nauczycielskim (piłka nożna), uzyskując tytuł magistra i trenera piłki nożnej II klasy. Jako student grał w III-ligowym AWF Warszawa oraz Polonii Warszawa (awansując z nią z III do II ligi w 1959). Później występował w GKS Katowice (awansował z drużyną z III do II ligi w 62/63 i do I ligi w 64/65).
W 1966 zorganizował w Gwardii Katowice szkółkę piłkarską i prowadził ją do 1968. Następnie został trenerem III-ligowej Stali Mielec, którą doprowadził w ciągu 4 lat do szczytu I ligi. W sezonie 68/69 awansował z nią do II ligi, rok później do I ligi. W I lidze prowadzona przez niego drużyna zajęła kolejno 10. i 5. miejsce. W sezonie 72/73 Stal prowadziła przez rundę jesienną (ukończoną na 3. miejscu). Miejsce po nim zajął Károly Kontha, który doprowadził Stal do mistrzostwa Polski. Na rundę wiosenną Gajewski wyjechał do III-ligowego Motoru Lublin, z którym awansował do II ligi. Następnie trenował kilka czołowych polskich klubów, m.in. w latach 1976–1978 prowadził II-ligową drużynę GKS Katowice, awansując z nią do I ligi w sezonie 1977/1978. Katowicką drużynę prowadził także w pierwszych sześciu spotkaniach ekstraklasy w sezonie 1978/1979. Po odniesieniu poważnej kontuzji musiał odpocząć od pracy. Dopiero po kilku latach powrócił na ławkę trenerską i zajmował się zespołami ze śląskiej ligi okręgowej. Został wyróżniony m.in. Złotą Odznaką PZPN. W 1995 przeszedł na emeryturę.

</doc>
<doc id="660961" url="https://pl.wikipedia.org/wiki?curid=660961" title="Walery Eljasz">
Walery Eljasz



</doc>
<doc id="660962" url="https://pl.wikipedia.org/wiki?curid=660962" title="Atlas Agena LV-3A">
Atlas Agena LV-3A

Atlas Agena LV-3A – amerykański człon rakiety Atlas Agena A. Startował tylko 4 razy, z satelitami MIDAS 1, MIDAS 2 i SAMOS 1, SAMOS 2.

</doc>
<doc id="660963" url="https://pl.wikipedia.org/wiki?curid=660963" title="Górnośląskie Tramwaje Parowe">
Górnośląskie Tramwaje Parowe

Górnośląskie Tramwaje Parowe (niem. "Oberschlesische Dampfstraßenbahn GmbH", w skr. ODS) – berlińska spółka, która od 1894 r. budowała pierwszą sieć tramwajów parowych w GOP, elektryfikowaną od 1898 r. Spółka zbudowała także kolej lokalną Gliwice – Rudy – Racibórz.
Tramwaje, jak i kolejka posiadały rozstaw szyn 785 mm, podobnie jak zbudowane wcześniej Górnośląskie Koleje Wąskotorowe. Od 1901 r. przejęta przez Schlesische Kleinbahn AG. W okresie międzywojennym "Oberschlesische Dampfstraßenbahn" odsprzedała infrastrukturę w polskiej części GOP. Pierwotna sieć ODS po przebudowie i znormalizowaniu rozstawu toru w latach 1925–1952 stanowi podstawę tras tramwajowych WPK Katowice w centralnej i zachodniej części GOP, obecnie eksploatowanej przez Tramwaje Śląskie, z wyjątkiem kolejki Gliwice – Rudy – Racibórz włączonej w 1945 roku do GKW.

</doc>
<doc id="660964" url="https://pl.wikipedia.org/wiki?curid=660964" title="Acetylenek miedzi">
Acetylenek miedzi

Acetylenek miedzi – nazwa odnosząca się do dwóch miedzioorganicznych związków chemicznych z grupy acetylenków:

</doc>
<doc id="660965" url="https://pl.wikipedia.org/wiki?curid=660965" title="Stefan Śmigielski (architekt)">
Stefan Śmigielski (architekt)

Stefan Konrad Śmigielski (ur. 11 marca 1921 w Sosnowcu, zm. 16 września 1990 w Warszawie) – architekt, członek Związku Syndykalistów Polskich w okresie okupacji niemieckiej, ps. „Sielski”.
Życiorys.
Był synem Mariana Śmigielskiego i Janiny z domu Strzelczyk. Kiedy miał kilka lat, jego rodzice przenieśli się do Kalisza. Tam uczęszczał do szkoły powszechnej, a następnie Gimnazjum im. Adama Asnyka. W początkowym okresie okupacji niemieckiej zaczął działalność konspiracyjną w Kaliszu. Po dekonspiracji zdołał przedostać się do Warszawy, gdzie podjął pracę robotnika w niemieckiej firmie. Jednocześnie wstąpił do Związku Syndykalistów Polskich, w ramach którego został członkiem oddziału sabotażowo-dywersyjnego „Spec” Oddziałów Szturmowych „Zew”. Uczestniczył w kilku akcjach bojowych. 
Od 1 sierpnia brał udział w powstaniu warszawskim w szeregach 3. plutonu 104. kompanii syndykalistów Zgrupowania „Róg”. Miał stopień kaprala podchorążego. Uczestniczył w krwawych walkach na Starym Mieście m.in. o katedrę św. Jana i Zamek Królewski. Za odwagę został odznaczony Krzyżem Walecznych. 1 września został ciężko ranny. Po upadku powstania zbiegł z transportu do obozu jenieckiego. Wkroczenie wojsk sowieckich zastało go w Łowiczu, skąd wkrótce powrócił do Kalisza, gdzie uczył się w Liceum im. Tadeusza Kościuszki. Następnie podjął studia na Wydziale Architektury Politechniki Warszawskiej, uzyskując w 1952 dyplom magistra inżyniera. Pracował w warszawskich biurach projektowych, zdobył nagrodę państwową. 
Pod koniec swojego życia zawodowego pracował przez kilka lat na kontrakcie w Iraku, gdzie m.in. projektował nowe miasto Al Oain. Na podstawie swoich powstańczych wspomnień napisał książkę pt. "Na barykadach Starówki. 104 kompania ZSP-AK w Powstaniu Warszawskim", która ukazała się już po jego śmierci. Został pochowany na Cmentarzu Powązkowskim.

</doc>
<doc id="660966" url="https://pl.wikipedia.org/wiki?curid=660966" title="Victor Spencer (1. wicehrabia Churchill)">
Victor Spencer (1. wicehrabia Churchill)

Victor Albert Francis Charles Spencer (ur. 23 października 1864 w Londynie, zm. 3 stycznia 1934) – brytyjski arystokrata, polityk i przedsiębiorca, jedyne dziecko Francisa Spencera, 2. barona Churchill i lady Jane Conyngham, córki 2. markiza Conongham. Urodził się przy Albemarle Street nr 32.
W latach 1876-1881 pełnił funkcję Page of Honour królowej Wiktorii. W 1886 r. zmarł ojciec Victora, który odziedziczył tytuł barona Churchill. Pełnił funkcję Lord in Waiting w latach 1889-1892 i 1895-1905. 14 lipca 1902 r. otrzymał tytuł wicehrabiego Churchill. W tym samym roku został odznaczony Krzyżem Wielkim Królewskiego Wiktoriańskiego Orderu. Był porucznikiem Coldstream Guards i majorem Ochotników z Oxfordshire. Sprawował również funkcję Strażnika Pokoju dla Oxfordshire. Był członkiem zarządu wielu przedsiębiorstw, min. Great Western Railway, British India Steamship Company, Penisular and Oriental Steam Navigation Company (P&amp;O) oraz Grand Union Canal.
1 stycznia 1887 r. w Cottesmore w hrabstwie Rutland, poślubił lady Verenę Maud Lowther (6 kwietnia 1865 – 25 grudnia 1938), córkę Henry’ego Lowthera, 3. hrabiego Lonsdale i Emily Susan Caulfield, córkę sir George’a Francisa Caulfielda. Victor i Verena mieli razem dwóch synów i dwie córki:
Pierwsze małżeństwo wicehrabiego zakończyło się rozwodem w 1927 r. 29 sierpnia tego samego roku poślubił ponownie Christine McRae Sinclair (24 września 1895 – 22 maja 1972), córkę Williama Sinclaira. Victori Christine mieli razem syna i córkę:

</doc>
<doc id="660967" url="https://pl.wikipedia.org/wiki?curid=660967" title="Victor Albert Francis Charles Spencer, 1. wicehrabia Churchill">
Victor Albert Francis Charles Spencer, 1. wicehrabia Churchill



</doc>
<doc id="660968" url="https://pl.wikipedia.org/wiki?curid=660968" title="Województwo lubelskie (I Rzeczpospolita)">
Województwo lubelskie (I Rzeczpospolita)

Województwo lubelskie – jednostka terytorialna Korony Królestwa Polskiego, później Rzeczypospolitej Obojga Narodów istniejąca w latach 1474–1795, część prowincji małopolskiej. Obejmowała powierzchnię posiadając 3 powiaty. Siedzibą wojewody oraz miejscem odbywania sejmików ziemskich był Lublin.
Województwo utworzył król Kazimierz IV Jagiellończyk w 1474 r. poprzez wyłączenie z województwa sandomierskiego.
Herb województwa przedstawiał białego jelenia na czerwonym tle.
Dewizą województwa jest łacińska sentencja: „Parata semper cornua”, która oznacza „Rogata zawsze gotowa”. Słowa te należałoby rozumieć jako: rycerska chorągiew Ziemi Lubelskiej, mająca w swoim znaku rogatego skaczącego jelenia, jest zawsze gotowa i skora do walki.
Główne miasta: Lublin, Urzędów, Kurów, Kazimierz Dolny, Łuków, Parczew.
Urzędy.
Pierwszym wojewodą został Dobiesław Kmita.
Województwo lubelskie posiadało dwóch senatorów: wojewodę i kasztelana lubelskiego. Sejmiki odbywały się w Lublinie.

</doc>
