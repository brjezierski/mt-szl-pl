<doc id="673086" url="https://pl.wikipedia.org/wiki?curid=673086" title="Doktor Strangelove, czyli jak przestałem się martwić i pokochałem bombę">
Doktor Strangelove, czyli jak przestałem się martwić i pokochałem bombę

Doktor Strangelove, czyli jak przestałem się martwić i pokochałem bombę (ang. "Dr. Strangelove or: How I Learned to Stop Worrying and Love the Bomb") – nakręcony w 1964 głośny film Stanleya Kubricka, luźno oparty na powieści Petera George’a (tytuł jej pierwszego, brytyjskiego, wydania to "Two Hours to Doom", tytuł amerykański to "Red Alert"). Film ten stanowił dotkliwą satyrę na konflikty zimnej wojny, a w szczególności irracjonalność wojskowej doktryny wzajemnej anihilacji, na której opierał się ówczesny nuklearny wyścig zbrojeń. "Doktor Strangelove" rozpoczyna się od wydarzeń w fikcyjnej bazie Sił Powietrznych Stanów Zjednoczonych, gdzie obłąkany generał Jack D. Ripper wydaje swoim pilotom rozkaz niesprowokowanego ataku jądrowego na ZSRR, wykorzystując do tego ściśle tajny plan ataku R, przewidziany na wypadek udanego zamachu Rosjan na najwyższe struktury władzy w USA.
W filmie trzy spośród głównych ról, w tym rolę tytułowego szalonego naukowca doktora Strangelove, zagrał Peter Sellers.
Fabuła.
Znaczna część filmu rozgrywa się na przemian w bazie Burpelson AFB, gdzie grany przez Sellersa brytyjski kapitan Lionel Mandrake nieskutecznie próbuje powstrzymać generała Rippera, oraz w sali narad wojennych w Pentagonie, gdzie (również grany przez Sellersa) prezydent Stanów Zjednoczonych Merkin Muffley próbuje na drodze dyplomatycznej zapobiec wybuchowi III wojny światowej. Do niespodziewanego zwrotu akcji dochodzi gdy okazuje się, że Związek Socjalistycznych Republik Radzieckich wybudował maszynę zagłady, która – zgodnie z doktryną Mutual Assured Destruction – miała stanowić ostateczny mechanizm odstraszający przed wrogą inwazją: w odpowiedzi na automatycznie wykryty atak, doszłoby do detonacji arsenału termonuklearnego wystarczającego do zniszczenia wszelkiego życia na Ziemi. Istnienie urządzenia, które zostało zbudowane tylko z obawy, że Amerykanie stworzą taką machinę wcześniej, miało być ogłoszone na nadchodzącym zjeździe Partii.
Po długich zmaganiach udaje się ostatecznie wezwać bombowce do powrotu, z wyjątkiem jednego. Maszyna, którą dowodzi major „King” Kong (w tej roli Slim Pickens) została uszkodzona przez rakietę przeciwlotniczą i nie odebrała kodowanego sygnału powrotu. Amerykanie informują stronę radziecką o jej celu i wokół niego zostaje zgromadzona potężna obrona przeciwlotnicza – jednak samolot ma wyciek paliwa i nie może do niego dotrzeć, dowódca postanawia więc zbombardować pierwszy lepszy obiekt. Major Kong siedzi okrakiem na bombie, zmagając się z zaciętym mechanizmem zwalniającym. W pewnym momencie bomba zostaje uwolniona, i major, wymachując swym kowbojskim kapeluszem i pokrzykując, spada wraz z nią ku zagładzie.
W ostatnich scenach filmu kluczową rolę odgrywa szalony były nazistowski naukowiec, tytułowy doktor Strangelove (ponownie grany przez Sellersa). Strangelove po zakończeniu II wojny światowej pozostaje na usługach rządu Stanów Zjednoczonych (bohater oparty przede wszystkim na postaci Johna von Neumanna oraz nawiązujący do Wernhera von Brauna i innych uczonych objętych operacją „Spinacz”). Próbuje przekonać zgromadzonych, że posiadają środki na ocalenie małej liczby ludzi. W imię przetrwania gatunku zasługują na to tylko osoby wykazujące się wielką inteligencją, zdrowiem, użytecznymi talentami, z użytecznym wykształceniem etc., że nie ma mowy o marnowaniu skromnych zapasów na jednostki niespełniające wszystkich tych cech oraz że przy selekcji konieczna jest bezwzględność. Przedstawia wizję budowy nowego, lepszego świata głęboko pod ziemią, w szybach najgłębszych kopalń. Nawet w tej sytuacji walka mocarstw jednak nie ustaje, głównym zmartwieniem amerykańskich wojskowych jest to, czy Sowieci nie będą mieli „lepszej” kopalni do ukrycia się, zaś ambasador ZSRR fotografuje szpiegowskim aparatem amerykańskie centrum dowodzenia.
Kontrowersje w czasach zimnej wojny.
Mimo wcześniejszej współpracy m.in. przy filmie "Strategic Air Command", Pentagon odmówił Kubrickowi jakiejkolwiek pomocy przy realizacji "Doktora Strangelove" i zażądał umieszczenia na początku filmu planszy informacyjnej stwierdzającej, że wydarzenia tam przedstawione nie mogłyby się wydarzyć w rzeczywistości.
Mimo niechęci wojska, ekipie filmowej udało się bardzo wiernie odtworzyć między innymi wnętrze samolotu Boeing B-52 Stratofortress (którego budowa była wówczas objęta tajemnicą), jak również przedstawić wnętrze sali narad, w której toczy się część akcji filmu. To doprowadziło do oskarżania ekipy o pozyskanie informacji w nielegalny sposób, ale pogłoski te zostały szybko zdementowane.
Odbiór.
"Doktor Strangelove" pozostaje znaczącym fenomenem kulturowym, zwłaszcza w Stanach Zjednoczonych, oraz jest regularnie wymieniany na listach najlepszych filmów wszech czasów, między innymi na pozycji 26. w opracowaniu American Film Institute; uchodzi też w opinii wielu uznanych krytyków amerykańskich za jedną z celniejszych satyr politycznych XX wieku.
Nagrody.
Film był nominowany do Nagród Akademii Filmowej (Oscarów) w czterech kategoriach:
Film uzyskał też siedem nominacji do nagród BAFTA i wygrał cztery z nich
Film został też nagrodzony jako najlepsza komedia przez amerykańskie stowarzyszenie scenarzystów i otrzymał nagrodę Hugo za najlepszą prezentację dramatyczną.
Odniesienia w kulturze.
W 51 odcinku animowanego serialu "Inspektor Gadżet", pod tytułem "Znikające samoloty" (oryg. "Follow That Jet") sparodiowana została jedna ze scen. Tytułowy Inspektor Gadżet siada na bombie, która zostaje spuszczona, podobnie jak major Kong w jednej z końcowych scen filmu Kubricka.
Do filmu Kubricka nawiązuje utwór „Slim Pickens Does The Right Thing And Rides The Bomb To Hell” z albumu Days Go By (2012) amerykańskiej grupy The Offspring.

</doc>
<doc id="673090" url="https://pl.wikipedia.org/wiki?curid=673090" title="Doktor Strangelove">
Doktor Strangelove



</doc>
<doc id="673091" url="https://pl.wikipedia.org/wiki?curid=673091" title="OWT">
OWT



</doc>
<doc id="673092" url="https://pl.wikipedia.org/wiki?curid=673092" title="Dr. Strangelove">
Dr. Strangelove



</doc>
<doc id="673107" url="https://pl.wikipedia.org/wiki?curid=673107" title="Mikrokredyt">
Mikrokredyt

Mikrokredyt – niskokwotowy kredyt, który jest przeznaczony dla ludzi biednych, głównie bezrobotnych, najczęściej bez zdolności kredytowej w zwykłych bankach, którym wystarczy niewiele pieniędzy, by rozwinąć jakikolwiek interes.
Współcześnie idea mikrokredytu zyskała na popularności dzięki działalności Muhammada Yunusa, założyciela Grameen Bank, bangladeskiego banku specjalizującego się w udzielaniu mikrokredytów. Za swoją działalność Yunus został uhonorowany Pokojową Nagrodą Nobla w 2006 roku.
Mikrokredyt odgrywa ogromną rolę w uzyskiwaniu wolności ekonomicznej ubogich (przede wszystkim kobiet) w krajach rozwijających się i jest często jedyną możliwością wyrwania się z biedy. Kredytobiorcy często nie są w stanie zapewnić zastawu, nie mają stałego zatrudnienia ani możliwej do weryfikacji historii kredytowej. Z tych powodów nie kwalifikują się oni do zaciągnięcia kredytu w zwykłych bankach komercyjnych.
Obecnie na świecie działa 55 instytucji zajmujących się udzielaniem mikrokredytów według zasad Grameen Bank. Do tej pory objęły one swoim zasięgiem 24 kraje o łącznej populacji 34 mln ludzi. Z pożyczek skorzystało dotychczas 6,8 mln osób. Oprócz pożyczek instytucje te promują wprowadzanie zdobyczy technicznych do obszarów wiejskich, w tym telefonów. Działalności tej patronuje Grameen Foundation.
Działalność instytucji mikrokredytujących skupia się w Azji Południowej (Pakistan, Indie, Bangladesz), Azji Wschodniej i Południowo-Wschodniej (Chiny, Indonezja, Filipiny, Timor Wschodni), w Ameryce Łacińskiej i na Karaibach (Meksyk, Salwador, Honduras, Haiti, Dominikana oraz z krajów Ameryki Południowej – Boliwia), w krajach arabskich (Egipt, Liban, Maroko, Arabia Saudyjska, Tunezja, Jemen), w Afryce Subsaharyjskiej (Ghana, Nigeria, Kamerun, Etiopia, Uganda, Rwanda) oraz w Ameryce Północnej (USA).
W Polsce nie działa dotychczas żadna instytucja mikrokredytowa, działająca zgodnie z definicją Grameen Bank. Natomiast biorąc pod uwagę rozszerzoną definicję mikrokredytu, Spółdzielcze Kasy Oszczędnościowo-Kredytowe (tzw. SKOK-i) należą do Word Council of Credit Unions (Światowej Rady Unii Kredytowych), a więc niejako udzielają mikrokredytów.
Perspektywy dalszego rozwoju.
Sukces przedsięwzięcia Muhammada Yunusa znajduje naśladowców na całym świecie. W lipcu 2008 miał miejsce ostatni Globalny Szczyt poświęcony Mikrokredytom. W konferencji uczestniczyło ponad 3600 instytucji, które w skali globalnej udzieliły mikrokredytów 133 mln osób fizycznych. W roku 2007 92,4% kredytów zostało udzielone osobom najuboższym, 85% spośród nich stanowią kobiety.
Na podstawie danych opublikowanych przez State of the Microcredit Summit Campaign Report 2012:
Wiele instytucji mikrofinansowych, które zaczynały działalność jako non-profit, przechodzi na działalność for-profit. Powstają w tym sektorze nowe instytucje finansowe stanowiące zaplecze dla działania instytucji mikrofinansowych oraz rozszerzające ofertę dla osób fizycznych. Udział w tej grze rynkowej biorą już duże instytucje finansowe świata (np. Citigroup, Credit Suisse, Deutsche Bank, Morgan Stanley, Barclays, BNP Paribas), które otwierają linie kredytowe dla banków zajmujących się mikrofinansami, obejmują w nich akcje lub tworzą dedykowane fundusze hedgingowe, sekurytyzacyjne etc.
Udział dużych tradycyjnych banków o dużych możliwościach kapitałowych znacznie rozszerza zasięg i możliwości działalności mikrokredytowej, może jednak budzić wątpliwości na ile działalność ta – prowadzona zdecydowanie for-profit – uszanuje filozofię stworzoną ponad 30 lat temu przez Muhammada Yunusa, którego pierwsze pożyczki to było 27 USD wypłaconych z własnej kieszeni kobietom ze wsi.
Według szacunków Deutsche Bank, łączna kwota udzielonych mikrokredytów finansowania [według rozszerzonej definicji instytucji i działalności] w roku 2007 przekroczyła 25 mld USD, zaś potrzeby na całym świecie szacuje się na dodatkowe 250 mld USD. Według szacunków ING, w roku 2007 17 wiodących globalnych banków łącznie udzieliło finansowania na rzecz instytucji mikrofinansowych w wysokości przekraczającej 1,4 mld USD. Deutsche Bank szacuje też, że w roku 2015 prywatni inwestorzy zainwestują w instytucje mikrokredytowe 20 mld USD, tj. dziesięciokrotnie więcej niż w roku 2006.
W nowych warunkach rynkowych została powołana organizacja Microfinance Transparency w celu dyscyplinowania instytucji działających na rynku mikrokredytów, aby chęć zysku nie przysłoniła filozofii działania wywodzącej się z Grameen Bank. Nowa organizacja będzie m.in. publikować warunki finansowe oferowanych mikrokredytów.
Warto zasygnalizować w tym miejscu Milenijne Cele Rozwoju wskazane przez ONZ (Millennium Development Goals) do roku 2015:
Globalny Szczyt Mikrokredytów przyjął za swój cel przywództwo nad tym programem oraz wsparcie instytucji działających na tym rynku. Na podstawie danych opublikowanych przez State of the Microcredit Summit Campaign Report 2007, największymi instytucjami udzielającymi mikrokredyty pozostają:
Łącznie szacuje się, że instytucje mikrokredytowe obsługują 26 814 500 klientów, co odpowiada zaledwie 20% kredytów udzielanych najuboższym.
Zabezpieczenie mikrokredytu.
Mikrokredyt ma formalnie bardzo słabe zabezpieczenie, gdyż nie jest wymagany zastaw ani stałe zatrudnienie. Mała wiarygodność kredytowa kredytobiorców stanowi specyfikę mikrokredytu. Mimo to odsetek niespłaconych kredytów szacuje się jedynie na 5%.
Istnieje kilka sposobów na zapewnienie spłaty mikrokokredytu. W kenijskiej kasie pożyczkowej Jamii Bora, aby otrzymać mikrokredyt, należy udowodnić, że się na niego zasługuje, poprzez zaoszczędzanie przynajmniej 50 szylingów (2 zł) tygodniowo. Dopiero gdy uzbiera się tysiąc szylingów, można wystąpić o pożyczkę. Ponadto pożyczkobiorcy są sprawdzani – żyją oni zazwyczaj w zamkniętych społecznościach, w których wszyscy dobrze się znają, dzięki czemu łatwo sprawdzić, czy potencjalny kredytobiorca nie wydaje zbyt dużo pieniędzy, np. na alkohol. Działa także presja grupy, gdyż aby otrzymać kredyt w Jamii Bora, pięć osób musi zagwarantować jego spłatę.
Zyskowność.
Mikrokredyt udzielany jest często na gorszych warunkach (dla kredytobiorców) niż w przypadku normalnych kredytów – niewielkie wymagania i ryzyko są równoważone wysokim procentem i krótkim czasem spłaty. Wielu pożyczkodawców odkryło, że na tej formie operacji finansowych można wiele zarobić. Według danych "The Economist" istnieje już około 10 000 instytucji udzielających mikropożyczek na średnią kwotę 300 dolarów ponad 40 milionom klientów na całym świecie. Najważniejsze z nich to Grameen Bank, FINCA i Acción International.
Mikrokredyt a kobiety.
Z mikrokredytu korzystają przede wszystkim kobiety. Ocenia się, że w muzułmańskim Bangladeszu stanowią one aż 97% wszystkich kredytobiorców. Jedną z przyczyn tego stanu rzeczy jest fakt, że kobiety częściej spłacają zaciągnięte kredyty niż mężczyźni. Korzyści wynikające z mikrokredytów są bezpośrednie oraz pośrednie. Przede wszystkim mikrokredyt daje kobietom możliwość wejścia na rynek pracy. W tradycyjnym społeczeństwie muzułmańskim kobieta podlega mężczyźnie, który jest głową domu i to jemu przypada rola utrzymywania rodziny. Dzięki mikrokredytowi kobieta ma szansę się usamodzielnić, gdyż sama zaczyna zarabiać na swoje utrzymanie. Możliwe staje się rozpoczęcie własnego biznesu – sprzedawanie gazet na chodniku, czyszczenie butów, założenie zakładu fryzjerskiego lub prowadzenie własnego sklepu wielobranżowego. Dzięki takiej aktywności zawodowej kobiety są w stanie utrzymać się i wynająć pokój w slumsach.
Dlatego też w niektórych krajach afrykańskich niechęć władz do mikrokredytu bierze się z obawy przed możliwą emancypacją kobiet. Dodatkowe dochody dają szansę na kształcenie dzieci – często zdarza się, że rodzina nie inwestuje w edukację dziewczynek i dlatego wiele zawodów jest dla nich zamkniętych. Środki finansowe pozyskane dzięki mikrokredytom pozwalają na pracę zarobkową kobiet, a to z kolei umożliwia finansowanie edukacji ich dzieci. Mikrokredyty dają więc wiele korzyści pośrednich.
Mikrokredyt w oczach kredytobiorców.
Osoby korzystające z usług instytucji udzielających mikrokredyty z reguły pozytywnie oceniają ich wpływ. Susan Sayori, klientka Jamii Bora, kenijskiej kasy pożyczkowej, mówi:
"Mikrokredyt pomaga, nie upokarzając. Dzięki Jamii Bora przestałam myśleć jak żebrak. Nikt nie może wydobyć ubogiego z nędzy. Tylko on sam może to zrobić."
Można jednak spotkać także liczne słowa krytyki wobec tej formy udzielania kredytu. Według badań wykonanych przez grupę CARE w 2004 r. w południowo-wschodnim Bangladeszu, mikrokredyt zaciąga się niejednokrotnie jedynie po to, aby spłacić wcześniejsze zadłużenie albo kupić dobra konsumpcyjne, a nie w celu rozpoczęcia własnej działalności zarobkowej.

</doc>
<doc id="673111" url="https://pl.wikipedia.org/wiki?curid=673111" title="Jugo (wiatr)">
Jugo (wiatr)

Yugo (Jugo) – ciepły i wilgotny wiatr wiejący z południa wzdłuż wschodniego wybrzeża Adriatyku. Na zachodnim wybrzeżu ten sam wiatr nazywany jest sirocco. Zazwyczaj utrzymuje się przez kilka dni, często przynosząc pogorszenie pogody – towarzyszy mu deszcz i pojawiają się mgły. Latem często towarzyszą mu burze z piorunami.

</doc>
<doc id="673112" url="https://pl.wikipedia.org/wiki?curid=673112" title="Florenty Orzeszko">
Florenty Orzeszko

Florenty Orzeszko (ur. 1835, zm. 1905 w Tomsku) – polski lekarz, uczestnik powstania styczniowego, zesłaniec syberyjski, działacz polonijny, oraz pierwowzór wielu postaci literackich z utworów Elizy Orzeszkowej.
Urodził się w bogatej rodzinie szlacheckiej, mającej swój majątek w powiecie kobryńskim, w guberni grodzieńskiej. Gimnazjum ukończył w Mitawie, a studia z wyróżnieniem w Akademii Medyczno-Chirurgicznej w Petersburgu, w 1861 r.
Po studiach, zamieszkał w Ludwinowie, w majątku swojego brata Piotra, męża pisarki Elizy Orzeszkowej. Pisarka uwieczniła swojego szwagra w zbiorze nowel "Gloria victis" poświęconych powstańcom styczniowym.
W czasie powstania styczniowego, Florenty Orzeszko był lekarzem oddziału Romualda Traugutta. Za uczestnictwo w powstaniu został skazany na katorgę, oraz pozbawiony majątku i prawa wykonywania zawodu.
Na Syberię poszedł pieszo, wraz z narzeczoną, Heleną Milkiewiczówną, z którą wziął ślub w Tiumeni. Droga na Syberię zajęła mu 18 miesięcy. W 1864 r. dotarł do Tomska gdzie osiadł i pozostał do końca życia. Początkowo pracował razem z innymi więźniami, potem jako pomocnik w aptece, a po odzyskaniu uprawnień (dzięki wyleczeniu gubernatora Tomska) został lekarzem więziennym. Dziennikarz amerykański Georg Kennan, który w latach siedemdziesiątych XIX stulecia odbył podroż po Syberii, w swojej dokumentalnej książce "Syberia" kilkakrotnie wspomina o Florentym.
Po odbyciu kary zamieszkał jako "posieleniec" poza murami więzienia i odzyskał prawo do praktyki prywatnej. Zamieszkał w Tomsku na ulicy Milionnej 38 (dom ten istnieje do dziś). Za zgodą cara, Florenty w 1872 roku objął zarząd tomskich szpitali – przesyłowego i miejskiego, a w 1873 powierzono mu kierowanie szpitalnym oddziałem w więzieniu etapowym w Tomsku.
Z Heleną miał dwóch synów – Władysława i Bronisława, po którego urodzeniu 11 listopada 1870 Helena zmarła.
Po śmierci pierwszej żony, Florenty Orzeszko ożenił się z córką tomskiego lekarza, Łucją Pocałujewską. Dzięki staraniom państwa Orzeszków w Tomsku, powstały polskie czytelnie i biblioteki, Towarzystwo Dobroczynności, dom dla polskich sierot, a w ich domu odbywały się wieczory literackie i muzyczne.
Zmarł 9 marca 1905 roku w Tomsku i tam został pochowany na cmentarzu katolickim, który obecnie już nie istnieje.

</doc>
<doc id="673114" url="https://pl.wikipedia.org/wiki?curid=673114" title="Historia meczów barażowych w polskiej lidze żużlowej">
Historia meczów barażowych w polskiej lidze żużlowej

Historia meczów barażowych w polskiej lidze żużlowej

</doc>
<doc id="673122" url="https://pl.wikipedia.org/wiki?curid=673122" title="Auguste Clésinger">
Auguste Clésinger

Auguste Clésinger (ur. 22 października 1814 w Besançon, zm. 5 stycznia 1883 w Paryżu) – francuski rzeźbiarz i malarz.
Rzeźbił głównie marmurowe i gipsowe popiersia oraz historyczne, alegoryczne i mitologiczne posągi.
W 1846 roku poznał George Sand, Fryderyka Chopina oraz Solange (córkę George Sand), którą poślubił w Nohant 19 maja 1847 roku za aprobatą jej matki, a ku niezadowoleniu Chopina. Jednak w niedługim czasie nowożeńcy poróżnili się z George i jej synem Maurycym, w efekcie czego zostali wyrzuceni z Nohant. Solange zwróciła się o pomoc do Chopina w tej trudnej dla niej i Clésingera sytuacji, Chopin im tej pomocy udzielił, co w efekcie przyczyniło się do rozpadu jego związku z George Sand. 
Od śmierci Fryderyka Chopina do wiosny 1850 roku Clésinger wykonał około 17 prac poświęconych kompozytorowi. Auguste Clésinger jest autorem pomnika nagrobnego Fryderyka Chopina, który znajduje się na cmentarzu Père-Lachaise w Paryżu.

</doc>
<doc id="673132" url="https://pl.wikipedia.org/wiki?curid=673132" title="Dorosłość">
Dorosłość

Dorosłość – określenie stanu dojrzałości fizycznej (w biologii odnosi się do organizmu), zwykle człowieka (mężczyzny lub kobiety), który nie jest dzieckiem.
Uzyskanie pełnoletniości jest momentem formalnie oznaczającym dorosłość (mylnie utożsamianą z dojrzałością).
Dawniej dorosłość była wyznaczana na kilka różnych sposobów, a mianowicie przez:
Większość nowoczesnych państw posiada prawnie określoną granicę wieku, po przekroczeniu której obywatel staje się dorosły bez żadnej wymaganej demonstracji gotowości do wejścia w dorosłość.
Aspekty prawne.
Bycie dorosłym oznacza możliwość zatrudnienia na podstawie umowy o pracę. Inne konsekwencje to wygaśnięcie władzy rodzicielskiej rodziców nad dzieckiem i co do zasady koniec odpowiedzialności finansowej za dziecko; możliwość zawarcia związku małżeńskiego, głosowania w wyborach, posiadania broni palnej, samodzielnego podróżowania za granicę czy legalnego stosowania niektórych używek (papierosy, alkohol). W niektórych przypadkach granica wieku może być niższa, jeżeli prawo danego kraju dopuszcza wyjątki (np. zawarcie związku małżeńskiego dla kobiet jest w Polsce możliwe wcześniej za zgodą sądu rodzinnego).
W niektórych państwach istnieje możliwość wykonywania niektórych czynności prawnych (sprzedaż, użyczenie) przez osoby niepełnoletnie. Czasami w związku z tym występuje wymóg nadzoru przez opiekuna prawnego lub dowolną osobę dorosłą.
Prawna granica wchodzenia w dorosłość (pełnoletniość) zwykle waha się pomiędzy 14. a 21. rokiem życia, zależnie od regionu. Niektóre kultury w Afryce określają dorosłość od 13 lat, a Gwatemala rozważa przesunięcie granicy na 10 lat.
Prawo rzymskie po okresie sporów między szkołami Sabinianów i Prokulianów uznało, że mężczyzna osiągał dojrzałość (łac. "pubertas") kończąc 14 lat a kobieta 12 lat (Instytucje Justyniana I,22). Jednak nawet dojrzali do chwili osiągnięcia 25. roku życia ("minores", „młodsi”) mieli na mocy ustawy "lex Laetoria" (z 191 r. p.n.e.) zapewnioną ochronę przed nadużyciami ze strony oszustów wykorzystujących ich niedoświadczenie lub niewiedzę w zakresie spraw prawno-majątkowych. "Minor" pozwany o spełnienie niekorzystnego dla siebie przyrzeczenia mógł bronić się za pomocą "exceptio legis Laetoriae", a jeśli nastąpiło niekorzystne przesunięcie majątkowe, mógł ubiegać się o "restitutio in integrum" (przywrócenie stanu poprzedniego). Wcześniejsze uznanie za pełnoprawnego uzyskać mógł "minor" w drodze specjalnego przywileju cesarskiego – mężczyzna po ukończeniu 20., a kobieta 18. roku życia ("venia aetatis", Kodeks Justyniana 2, 44). Poza tym kobiety, również po przekroczeniu tej granicy wiekowej, były na różne sposoby ograniczane w prawach.
U Żydów dorosłość jest osiągana w wieku 13 lat przez chłopców (uroczystość bar micwa), a po osiągnięciu 12 lat przez dziewczyny (odpowiednio bat micwa) – jednakże pierwotnie nie osiągało się dorosłości tylko po przekroczeniu danej granicy wieku.
W większości współczesnych krajów prawną granicą dorosłości jest 18 lat. Wyjątkami są:
Kryteria dorosłości.
Różne są kryteria dorosłości, i tak:
Proces dorosłości na skali wzrost – regres w ujęciu C.C. Cogginsa.
Dorosłość to proces rozwoju psychicznego, który jest usytuowany w 4 grupach postaw:
Cechy dorosłego.
Wymienione tu zostały niektóre cechy osobowości, które symbolizują dorosłość w większości kultur. Nie zawsze jest pełna zgodność pomiędzy poniższymi cechami a cechami człowieka o wieku określającym go prawnie dorosłym. Te cechy to:
Zdaniem neurologów proces dojrzewania mózgu – od którego zależy wykształcenie się powyższych cech – trwać może nawet do 25. roku życia, lecz czasem może następować przed szesnastym rokiem życia

</doc>
<doc id="673133" url="https://pl.wikipedia.org/wiki?curid=673133" title="Płeć męska">
Płeć męska



</doc>
<doc id="673134" url="https://pl.wikipedia.org/wiki?curid=673134" title="Płeć żeńska">
Płeć żeńska



</doc>
<doc id="673137" url="https://pl.wikipedia.org/wiki?curid=673137" title="Maiko Yoshimoto">
Maiko Yoshimoto



</doc>
<doc id="673138" url="https://pl.wikipedia.org/wiki?curid=673138" title="Mikro kredyt">
Mikro kredyt



</doc>
<doc id="673141" url="https://pl.wikipedia.org/wiki?curid=673141" title="Front Wschodni (Sudan)">
Front Wschodni (Sudan)

Front Wschodni (ang. "Eastern Front") – koalicja grup zbrojnych działających we wschodnim Sudanie przy granicy z Erytreą, w stanach Morze Czerwone i Kassala. Obecnie w skład Frontu wchodzą dwie grupy: Wolne Lwy ("Free Lions") z plemienia Raszaida oraz Kongres Beja ("Beja Congress") z plemienia Beja. Członkiem Frontu jest również działający na zachodzie kraju w Darfurze Ruch Sprawiedliwości i Równości ("Justice and Equality Movement"). W styczniu 2005 z Frontu wystąpiła Ludowa Armia Wyzwolenia Sudanu ("Sudan People's Liberation Army"), która podpisała wówczas porozumienie kończące drugą wojnę domową w Sudanie (1983-2005). Sekretarzem Frontu Wschodniego jest Musa Mohamed Ahmed.
Członkowie Frontu Wschodniego protestują przeciwko nierównościom w redystrybucji zysków z wydobycia ropy naftowej czerpanych przez rząd w Chartumie. Grozili oni przerwaniem dostaw ropy ze złóż do portu morskiego w Port Sudan oraz zaatakowaniem planowanej budowy drugiej rafinerii ropy naftowej w tym mieście. Władze Sudanu zareagowały wzmocnieniem obecności wojsk w tej części kraju.
Wsparcie Frontowi udzielały początkowe władze Erytrei, ale później postanowiły one wspomóc obie strony w rozwiązaniu konfliktu. W połowie 2006 władze Sudanu oraz przedstawiciele Frontu rozpoczęli dwustronne negocjacje w Asmarze, które 14 października 2006 zakończyły się podpisaniem porozumienia pokojowego. Zakłada ono podział władzy i zysków z ropy naftowej na poziomie regionalnym i krajowym oraz przyszłe połączenie trzech stanów Morze Czerwone, Kassala i Al-Kadarif w jedną jednostkę administracyjną.

</doc>
<doc id="673142" url="https://pl.wikipedia.org/wiki?curid=673142" title="Pierre Beaumarchais">
Pierre Beaumarchais

Pierre-Augustin Caron de Beaumarchais, wym. [] (ur. 24 stycznia 1732 w Paryżu, zm. 18 maja 1799 tamże) – francuski dramaturg i pisarz, zegarmistrz, harfista, śpiewak, kompozytor, dyplomata, finansista, wolnomularz, podejrzewany także o bycie szpiegiem.
Życiorys.
Był jednym z synów zegarmistrza, jednak mimo pewnych dokonań w tej dziedzinie (skonstruował miniaturowy zegarek w pierścionku), nie chciał wykonywać zawodu ojca. Zaczął pisać sztuki teatralne i zajmować się – według legend – iluzją i złodziejstwem. Po niefortunnej bójce trafił do więzienia, udało mu się uciec spod szafotu. Był członkiem tajnego wywiadu Ludwika XV i inspiratorem pomocy dla powstańców w koloniach brytyjskich w Ameryce. Ponadto uczył córki królewskie.
Nazwisko "De Beaumarchais" przybrał od nazwy folwarku swej pierwszej żony.
Z jego inicjatywy w 1777 roku powstała pierwsza w świecie organizacja chroniąca prawa autorskie (). Po rewolucji doprowadził do uchwalenia pierwszego na świecie prawa pozwalającego na pobieranie tantiem za wystawianie dzieł scenicznych.
Pochowany został na Cmentarzu Père-Lachaise.
Twórczość.
Najsłynniejszym jego dziełem jest komediowa „trylogia o Figarze”:
"Cyrulik sewilski" (wystawiony w 1775) oraz "Wesele Figara" (wystawione w 1784), nazwane były przez Napoleona „rewolucją w czynie”, a przez Marię Antoninę „okropną sztuką”. Obie komedie stały się tematami librett wielu słynnych kompozytorów, m.in. Mozarta – "Wesele Figara" (1786) i Rossiniego – "Cyrulik sewilski" (1816). "Wesele Figara" wywołało niespotykaną dotąd rewolucję w literaturze. Opowiada bowiem o starciu sługi-plebejusza z panem hrabią, co więcej – sługa właśnie okazuje się tu bardziej przebiegły i zaradny. Wywraca więc Beaumarchais cały ustrój społeczny ówczesnej Europy, pośrednio inspirując przy tym lud do wielkiej rewolucji francuskiej. Historia ujęta w dwóch sztukach znalazła kontynuację w późniejszej "Występnej matce" (wystawionej w 1792), generalnie uważanej za utwór znacznie słabszy od poprzednich.
Tytuł "Cyrulika…" w języku francuskim ("Le Barbier de Séville") mógł być parodią hiszpańskiego tytułu sztuki Tirsa de Moliny ("El burlador de Sevilla y convidado de piedra", tłum. na język polski jako "Zwodziciel z Sewilli i kamienny gość").
Opery na podstawie komedii Beaumarchais’go.
"Cyrulik sewilski"
"Wesele Figara"
"Występna matka"

</doc>
<doc id="673146" url="https://pl.wikipedia.org/wiki?curid=673146" title="Intel Core Duo">
Intel Core Duo



</doc>
<doc id="673150" url="https://pl.wikipedia.org/wiki?curid=673150" title="Club Nacional">
Club Nacional

Club Nacional jest paragwajskim klubem piłkarskim z siedzibą w mieście Asunción w dzielnicy Barrio Obrero.
Historia.
Klub założony został 5 czerwca 1904 przez siedemnastu absolwentów Colegio Nacional de la Capital, jednej z najstarszych szkół publicznych w Asunción. Klub początkowo nazywał się Nacional Football Club, a nazwę "Nacional" wzięto od nazwy szkoły, do której uczęszczali założyciele klubu. Pierwszym prezydentem klubu został Víctor Paredes Gómez, a kolor biały wybrany został na kolor klubowy ze względu na barwę szkolnych mundurków noszonych przez uczniów Nacional de la Capital. Godło klubu przejęło barwy od kolorów flagi narodowej Paragwaju.
Nacional jest jednym z klubów-symboli paragwajskiej ligi, mającym dotąd zgromadzonych sześć tytułów mistrza Paragwaju. Przydomek "La Academia" spowodowany jest tym, że klub ma znakomicie zorganizowany system szkolenia młodych piłkarzy. Najsłynniejszym "absolwentem" tej piłkarskiej "Akademii" jest najznakomitszy w historii futbolu piłkarz paragwajski Arsenio Erico.

</doc>
<doc id="673151" url="https://pl.wikipedia.org/wiki?curid=673151" title="Superliga rosyjska w hokeju na lodzie (2006/07)">
Superliga rosyjska w hokeju na lodzie (2006/07)



</doc>
<doc id="673156" url="https://pl.wikipedia.org/wiki?curid=673156" title="Kalander">
Kalander

Kalander (z gr., franc. "calandre") – urządzenie o obrotowych walcach służące do nadawania połysku i wygładzania papieru, folii z tworzywa oraz tkanin lub też wytłaczania na nich wzorów.
Historia.
Kalander, jako ciężki magiel używany do tkanin i pasów jedwabnych, pojawił się we włókienniczych manufakturach europejskich w XVII wieku. Do Polski dotarł w następnym stuleciu. Poruszany był wówczas najczęściej ręcznie przy pomocy korby, choć stosowano również napęd mechaniczny z wykorzystaniem siły napędowej zwierząt pociągowych zaprzężonych w kieratach.

</doc>
<doc id="673158" url="https://pl.wikipedia.org/wiki?curid=673158" title="Okres burzy i naporu">
Okres burzy i naporu



</doc>
<doc id="673163" url="https://pl.wikipedia.org/wiki?curid=673163" title="Auguste Clesinger">
Auguste Clesinger



</doc>
<doc id="673166" url="https://pl.wikipedia.org/wiki?curid=673166" title="Hymn Vanuatu">
Hymn Vanuatu

Yumi, Yumi, Yumi („My my my”) – hymn państwowy Vanuatu, przyjęty w 1980 r., po uzyskaniu przez kraj niepodległości. Pieśń napisał i skomponował Francuz – François Vincent Ayssav.

</doc>
<doc id="673173" url="https://pl.wikipedia.org/wiki?curid=673173" title="TuJuan Perry">
TuJuan Perry



</doc>
<doc id="673176" url="https://pl.wikipedia.org/wiki?curid=673176" title="Greatest Flix">
Greatest Flix

Greatest Flix – wideokaseta zespołu Queen, wydana w 1981 roku. Została dołączona do albumu "Greatest Hits", wydanego w październiku 1981 roku. Zawiera siedemnaście przebojów grupy:

</doc>
<doc id="673189" url="https://pl.wikipedia.org/wiki?curid=673189" title="Suwałki (stacja kolejowa)">
Suwałki (stacja kolejowa)

Suwałki – stacja kolejowa osobowa i towarowa w Suwałkach, w województwie podlaskim. Według klasyfikacji PKP ma kategorię dworca regionalnego.
W roku 2017 stacja obsługiwała 300–499 pasażerów na dobę.
Dworzec kolejowy.
Budynek dworca w niezmienionej postaci stoi do dziś. Jest to jeden z głównych i jeden z najstarszych niezmienionych od chwili budowy zabytków Suwałk. Z dworca odjeżdżają też autobusy komunikacji miejskiej o nr. 8, 11, 18, 19, 20 i 21.
Historia.
Stacja została otwarta w 1896, głównie na potrzeby rosyjskiej armii. Dzięki otwarciu dworca nastąpił gwałtowny rozwój miasta.
Z Suwałk dawniej odjeżdżały i przyjeżdżały pociągi relacji:
Połączenia.
Jest to zarówno stacja pasażerska, jak i towarowa. W mieście krzyżują się linie kolejowe z Sokółki, Olecka i z Litwy. Na terenie miasta znajduje się dworzec PKP. Cztery razy dziennie odjeżdżają pociągi do Białegostoku. Suwałki mają także bezpośrednie połączenia kolejowe z Warszawą i Krakowem oraz weekendowe połączenie do Kowna.
Perony i tory.
Perony.
Na dworcu znajdują się 3 perony z których są obsługiwane połączenia
Tory.
Jedynie z torów 3 i 5 jest możliwy zjazd na bocznice i do lokomotywowni.
Stacja w kulturze.
Stacja posłużyła jako inspiracja do jednej ze scenerii symulatora MaSzyna EU07-424. Występuje pod nazwą „Manewrowo 3".

</doc>
<doc id="673192" url="https://pl.wikipedia.org/wiki?curid=673192" title="Zbiornik Zempliński">
Zbiornik Zempliński

Zbiornik Zempliński (słow. "Zemplínska šírava") – sztuczny zbiornik wodny we wschodniej Słowacji (kraj koszycki), kilka kilometrów na wschód od miasta Michalovce, na granicy Karpat (Wyhorlatu) i Kotliny Panońskiej (Niziny Wschodniosłowackiej).
Cel budowy.
Zbiornik Zempliński należy do systemu melioracyjnego północnej części Niziny Wschodniosłowackiej i wraz z nim zapewnia możliwość regulacji stosunków wodnych na znacznych obszarach o intensywnym użytkowaniu rolniczym. Zasadniczym celem jej budowy była potrzeba stabilizacji przepływu wody w płynącym kilka km na zachód od zbiornika Laborcu oraz ochrony przyległego obszaru Niziny przed powodziami. Celem dodatkowym była potrzeba zapewnienia stałego dostępu do odpowiedniej ilości wody chłodzącej dla budowanej równolegle wielkiej elektrowni cieplnej Vojany, usytuowanej w pobliżu koryta Laborca na południe od Michaloviec. Przeznaczenia rekreacyjnego początkowo w ogóle nie brano pod uwagę.
Charakterystyka zbiornika.
Zbiornik Zempliński jest drugim co do wielkości sztucznym zbiornikiem wodnym Słowacji i dwunastym – Europy. Powstała w latach 1961–1966 po napełnieniu ziemnej zapory długości 7346 m i wysokości 6–8 (maksymalnie 12) m. Powierzchnia lustra wody wynosi 32,9 km², długość zbiornika – 11 km, szerokość do 3,5 km, przeciętna głębokość – 9,5 m, maksymalna głębokość – 14,7 m, objętość – 334 mln m³.
Zbiornik zaporowy zasila głównie tzw. Šíravský kanál, doprowadzający do niego wodę z Laborca, biegnący ok. 5 km na północ od Michaloviec. Od strony północnej do zbiornika uchodzi również kilka potoków spływających z południowych stoków Wyhorlatu, z których największym jest Jovsiansky potok ze źródłami pod szczytem Wyhorlat. Odprowadzenie wody z powrotem do Laborca zapewnia tzw. Zalužický kanál, uchodzący do koryta tej rzeki na południowo-wschodnim skraju Michaloviec. Ze zbiornika (w jego południowo-wschodniej części) wypływa również potok Čierna voda, uchodzący niżej do rzeki Uż.
Turystyka i rekreacja.
Okolice Zemplínskiej Šíravy mają wyjątkowo ciepły klimat dzięki położeniu u południowych podnóży łańcucha wzgórz, z których najwyższe to "Hrádok" (163 m n.p.m.) i "Biela hora" (159 m n.p.m.). Położony kilka kilometrów na północ łańcuch Wyhorlatu osłania teren od zimnych północnych wiatrów. Nasłonecznienie sięga 2200 godzin rocznie. Wszystko to spowodowało, że tuż po zalaniu zbiornika nad jego brzegami zaczęły powstawać pierwsze ośrodki wypoczynkowe. W ciągu kilku lat na zachodnich i północnych wybrzeżach, w miejscowościach "Biela hora", "Hôrka", "Kaluža", "Kamenec", "Klokočov" i "Paľkov", wybudowano wiele hoteli, moteli, ośrodków wypoczynkowych i kempingów, które w drugiej połowie lat 70. XX w. obsługiwały rocznie ok. jednego miliona gości. Na przełomie lat 70. i 80. powstał nowoczesny kompleks hotelowy "Medvedia hora". Planowano również budowę podobnego kompleksu na południowym brzegu jeziora w pobliżu wsi Lúčky.
Na zbiorniku od 2004, czyli przyjęcia unijnej dyrektywy kąpieliskowej, funkcjonują następujące kąpieliska zgodne z tą dyrektywą: Biela Hora, Hôrka, Medvedia Hora, Kamenec, Paľkov. Jakość wody w większości z nich w okresie 2004–2018 była sklasyfikowana jako doskonała, kilka razy jako dostateczna lub dobra, a raz – w Hôrce w 2005 – jako niedostateczna.
Ochrona przyrody.
Wschodnia część zbiornika zarasta trzciną. Zajmuje ją utworzony w 1983 rezerwat ptactwa wodnego „Zemplínska Šírava” (622 ha).

</doc>
<doc id="673195" url="https://pl.wikipedia.org/wiki?curid=673195" title="Lista fregat żaglowych United States Navy">
Lista fregat żaglowych United States Navy

Lista fregat żaglowych United States Navy będących „kręgosłupem floty” we wczesnych latach istnienia US Navy.

</doc>
<doc id="673197" url="https://pl.wikipedia.org/wiki?curid=673197" title="Francis Seymour-Conway (3. markiz Hertford)">
Francis Seymour-Conway (3. markiz Hertford)

Francis Charles Seymour-Conway (11 marca 1777 – 1 marca 1842 w Dorchester House), brytyjski arystokrata i polityk, jedyne dziecko Francisa Seymour-Conwaya, 2. markiza Hertford i Isabelli Anne Ingram-Shepheard, córki 9. wicehrabiego Irvine. Wiceszambelan Dworu Królewskiego w 1812 r., członek Izby Gmin z okręgu Orford (1797-1802), Lisburn (1802-1812), Antrim (1812-1818) i Camelford (1820-1822), markiz Hertford i członek Izby Lordów od 1822 r. Kawaler Orderu Podwiązki i Orderu Gwelfów. Członek Tajnej Rady.
18 maja 1798 r. poślubił wbrew woli rodziców Marię Emilię Fagniani (zm. 2 marca 1856), nieślubną córkę tancerki Marchesy Fagniani. Małżeństwo to wzbogaciło Seymoura, głównie dzięki spadkowi po 4. księciu Queensberry, który wierzył, że jest ojcem Marii Emilii. Tak samo twierdził George Selwyn, którego podarunki również powiększały kasę rodziny. Francis i Maria tworzyli początkowo zgraną parę i doczekali się razem dwóch synów i córki:
Małżeństwo to rozpadło się podczas podróży pary na kontynent w 1802 r. Z tej podróży do Anglii wrócił tylko Francis, jego żona do końca życia pozostała w Paryżu, aczkolwiek nigdy nie nastąpił formalny rozwód. Resztę życia książę spędził na stopniowym trwonieniu majątku. Wydał duże sumy na upiększenie swoich rezydencji Dorchester House w Londynie i St Dunstan's Villa w Regent's Park. Był wielkim znawcą sztuki. Zakupił do swej kolekcji min. "Perseusza i Andromedę" Tycjana i "Dobrego Samarytanina" Rembrandta. Kupował również dzieła sztuki dla księcia Walii. Dzięki jego zakupom królewska kolekcja wzbogaciła się o liczne działa mistrzów flamandzkich i holenderskich.
Lord Herford jest pierwowzorem postaci Lorda Steyna z "Targowiska próżności" Thackeraya i postaci markiza Monmoutha z "Coningsby'ego"' Disraelego.

</doc>
<doc id="673198" url="https://pl.wikipedia.org/wiki?curid=673198" title="Sula nebouxii">
Sula nebouxii



</doc>
<doc id="673199" url="https://pl.wikipedia.org/wiki?curid=673199" title="Francis Charles Seymour-Conway, 3. markiz Hertford">
Francis Charles Seymour-Conway, 3. markiz Hertford



</doc>
<doc id="673202" url="https://pl.wikipedia.org/wiki?curid=673202" title="Zemplínská šírava">
Zemplínská šírava



</doc>
<doc id="673203" url="https://pl.wikipedia.org/wiki?curid=673203" title="Zemplinska širava">
Zemplinska širava



</doc>
<doc id="673204" url="https://pl.wikipedia.org/wiki?curid=673204" title="Trym Torson">
Trym Torson

Trym Torson (ur. 1974 jako Kai Johnny Solheim Mosaker) - norweski perkusista. Zaczynał karierę w vikingmetalowym zespole Enslaved (1991-1995). Następnie związał się z blackmetalową grupą Emperor. Wraz z zespołem otrzymał nagrodę norweskiego przemysłu fonograficznego Spellemannprisen. Trym grał na koncertach grupy Satyricon podczas jego trasy po Stanach Zjednoczonych, zastępując Kjetila-Vidara "Frosta" Haraldstada, który nie mógł dostać wizy. Razem z Tomasem "Samothem" Haugenem założył black/deathmetalowy zespół Zyklon, w którym grał do 2010 roku. Duży wpływ na jego grę wywarł jazz.
Torson jest również tatuażystą i właścicielem studia Emperial Tattoo.

</doc>
<doc id="673205" url="https://pl.wikipedia.org/wiki?curid=673205" title="Instytut Tele- i Radiotechniczny">
Instytut Tele- i Radiotechniczny

Sieć Badawcza Łukasiewicz – Instytut Tele- i Radiotechniczny (ang. "Łukasiewicz Research Network - Tele and Radio Research Institute") – polski państwowy instytut badawczy z siedzibą w Warszawie, prowadzący badania nad wysoko rozwiniętymi technologiami i innowacjami, szczególnie w zakresie systemów teleinformatycznych, elektroniki, montażu elektronicznego oraz rozwiązań dla Przemysłu 4.0.
Historia.
Swoje początki ITR ma w 1929 r., kiedy to powołano do życia Instytut Radiotechniczny, który skupiał się na pracach z zakresu radioelektroniki. Dzielił się on na działy: lamp elektronowych, kontroli nadawań, materiałów piezoelektrycznych i magnetycznych oraz probierczy. W kwietniu 1934 Instytut Radiotechniczny został połączony z Laboratorium Teletechnicznym Ministerstwa Poczt i Telegrafów, tworząc Państwowy Instytut Telekomunikacyjny. Mieścił się on w budynkach przy ul. Ratuszowej w Warszawie, zwolnionych przez Państwową Wytwórnię Łączności. ITR wciąż ma tam swoją siedzibę.
Państwowy Instytut Telekomunikacyjny podzielony był na wydziały: Radiotechniki, Teletechniki i Techniki Pocztowej. Były w nim prowadzone badania dotyczące radiotechniki, kontynuując prace prowadzone w Instytucie Radiotechnicznym. W kolejnych latach Instytut rozszerzał się, prowadząc badania w coraz szerszym zakresie. W 1935 zorganizowany został dział telewizji, który był pierwszą taką polską placówką i jedną z pierwszych w świecie. Na podstawie prowadzonych tam prac w 1937 uruchomiono pierwszą polską stację telewizyjną (mechaniczną w standardzie 120 linii) w gmachu Prudentialu, trwały też prace nad telewizją elektroniczną 343-liniową, które w momencie wybuchu II wojny światowej były na ukończeniu. Przed wybuchem wojny w Instytucie zatrudnionych było 350 osób.
W czasie niemieckiej okupacji, na terenie Państwowego Instytutu Telekomunikacyjnego działał zakład "Werkstatt für Fernmeldetechnik".
Już jesienią 1944 r. po wyzwoleniu warszawskiej Pragi byli pracownicy PIT zaczęli przywracać Instytut do życia.
W 1945 wznowiono działalność Instytutu pod kierownictwem prof. Janusza Groszkowskiego. W 1947 r. zostały wznowione prace w dziedzinie telewizji. Dynamiczny rozwój Instytutu zaowocował utworzeniem w 1950 oddziału w Gdańsku, zajmującego się problematyką radionawigacyjną, oraz we Wrocławiu zajmujący, się problemami miernictwa i technologii materiałów mikrofalowych. W 1951 Państwowy Instytut Telekomunikacyjny podzielony został na Przemysłowy Instytut Telekomunikacji oraz Instytut Łączności.
W tym samym roku (15 grudnia 1951 r.) podczas wystawy radiowej, zorganizowanej w siedzibie Związku Nauczycielstwa Polskiego Instytut Łączności z Ratuszowej 11 przeprowadził pierwszy publiczny pokaz funkcjonowania urządzeń telewizyjnych. W drugiej połowie 1952 r. zakończono budowę nadajnika wizji, tworząc tym samym warunki do uruchomienia pierwszej polskiej doświadczalnej stacji telewizyjnej. Nadajnik wraz z osprzętem został umieszczony na dachu budynku przy ul. Ratuszowej 12. 25 października 1952 r. doświadczalna stacja telewizyjna ze studia przy ul. Ratuszowej 11 wyemitowała pierwszy w powojennej historii Polski program telewizyjny.
Podczas kolejnej reorganizacji ośrodków naukowo-badawczych w maju 1956 z części PIT i Centralnego Biura Konstrukcyjnego Telekomunikacji utworzono Instytut Tele- i Radiotechniczny. Inicjatorem jego powstania i pierwszym dyrektorem (w latach 1956–1967) został mgr inż. Kazimierz Cieliszak. W 1956 r. w ITR wyodrębnione zostały trzy wydziały naukowo-badawcze: teletechniczny, radiotechniczny i technologiczny. Dodatkowo utworzono Zakład Doświadczalny. W latach 60. w ITR skonstruowano prototypowy układ nadajnika i kamery telewizji kolorowej (wówczas nazywanej telewizją tęczową). 7 listopada 1961 r. ITR w swojej siedzibie przeprowadził eksperymentalny pokaz działania telewizji kolorowej. W latach 1968–1970 dyrektorem Instytutu był prof. dr inż. Jan Felicki, zaś w latach 1970–1971 pełniącym obowiązki dyrektora był prof. dr. hab. Andrzej Sowiński. Od 1970 do 1991 r. dyrektorem był doc. mgr inż. Stanisław Kukacki. Od lat 70. nastąpiło przeprofilowanie ITR na konstrukcje i technologie dotyczące podzespołów biernych, tj. rezystorów, kondensatorów, rezonatorów kwarcowych, a także techniki ultradźwięków. Od 1975 r. ITR wszedł w skład kombinatu UNITRA-ELPOD. Przełom lat 80. i 90. wymusił konieczność przeprofilowania działalności ITR. Powstał m.in. dział zajmujący się technologiami teleinformatycznymi dla potrzeb energetyki. W latach 1991–1993 dyrektorem ITR był mgr inż. Ryszard Klincewicz. W dniu 1 września 2007 r. nastąpiło skonsolidowanie Instytutu Tele- i Radiotechnicznego z Przemysłowym Instytutem Elektroniki. Po tej konsolidacji, tematyka prowadzona przez PIE została podjęta w ITR (Centrum Technologii Próżni, Centrum Jakości, Centrum Technik Cieplno-Chemicznych, Centrum Automatyzacji Procesów). W latach 1993–2017 dyrektorem Instytutu był dr inż. Józef Gromek. Od września 2017 r. do kwietnia 2018 r. pełniącym obowiązki dyrektora był prof. dr hab. inż. Andrzej Nowakowski, obecnie dyrektorem jest dr inż. Janusz Sitek.
1 kwietnia 2019 r. Instytut Tele- i Radiotechnicznych wszedł w skład Sieci Badawczej Łukasiewicz. 1 listopada 2019 r. do Łukasiewicz-ITR został włączony Łukasiewicz-Instytut Optyki Stosowanej (Ł-INOS).
Struktura Łukasiewicz-ITR.
Prace badawcze i innowacyjne prowadzone są w wyspecjalizowanych centrach tj.:

</doc>
<doc id="673206" url="https://pl.wikipedia.org/wiki?curid=673206" title="II liga argentyńska">
II liga argentyńska



</doc>
<doc id="673207" url="https://pl.wikipedia.org/wiki?curid=673207" title="Zemplinska sirava">
Zemplinska sirava



</doc>
<doc id="673209" url="https://pl.wikipedia.org/wiki?curid=673209" title="Druga liga argentyńska">
Druga liga argentyńska



</doc>
<doc id="673212" url="https://pl.wikipedia.org/wiki?curid=673212" title="Sfera Blocha">
Sfera Blocha

Sfera Blocha – trójwymiarowa sfera zespolona o promieniu jednostkowym. Daje możliwość wizualizacji pojedynczego bitu kwantowego (kubitu) w stanie:
gdzie formula_2 a liczby zespolone formula_3 spełniają warunek formula_4 Dowolny kubit reprezentowany jest jako para liczb zespolonych, tzn. może być reprezentowany jako punkt na takiej sferze, czyli może być przedstawiony graficznie. Nie można uogólnić sfery Blocha na więcej bitów kwantowych.
Wartość kubitu można przedstawić za pomocą równania:
gdzie kąty formula_6 spełniające formula_7 i formula_8 jednoznacznie określają położenie kubitu na sferze Blocha.
Sferę zaproponował w 1946 roku szwajcarsko-amerykański fizyk Felix Bloch, laureat Nagrody Nobla w dziedzinie fizyki w roku 1952.

</doc>
<doc id="673213" url="https://pl.wikipedia.org/wiki?curid=673213" title="Sprawozdanie finansowe">
Sprawozdanie finansowe

Sprawozdanie finansowe – uporządkowane przedstawienie sytuacji finansowej i finansowych wyników działalności podmiotu gospodarczego.
Sprawozdanie dotyczy roku obrachunkowego i sporządza je się na dzień bilansowy dla jednostki gospodarczej jako całości. Sytuacja jednostki jest przedstawiana w formie zestawień liczbowych. Sprawozdanie jest przeznaczone dla osób spoza jednostki, która je sporządza, przez co konieczne jest uregulowanie prawne jego zawartości dla zapewnienia użyteczności i wiarygodności prezentowanych informacji.
Sprawozdania finansowe w Polsce mogą być sporządzane zgodnie z Ustawą o rachunkowości (UoR) lub Międzynarodowymi Standardami Sprawozdawczości Finansowej. Sprawozdania sporządza się w języku polskim oraz w walucie polskiej. Mogą być sporządzane jednostkowe i skonsolidowane sprawozdania finansowe (sprawozdania skonsolidowane dotyczą grup kapitałowych). Tryb ich sporządzania określają rozdziały 5 i 6 Ustawy o rachunkowości (UoR).
Od 1 października 2018 do końca 2019 r. sprawozdanie finansowe było sporządzane w postaci elektronicznej oraz opatrywane kwalifikowanym podpisem elektronicznym lub podpisem potwierdzonym profilem zaufanym ePUAP (art. 45 ust. 1f). Od 1 stycznia 2020 r. sprawozdanie to można opatrzeć kwalifikowanym podpisem elektronicznym, podpisem zaufanym lub podpisem osobistym.
Opis.
Sprawozdanie finansowe musi spełniać warunki formalne, tj.: wymagane jest podanie w nagłówku pełnej nazwy i adresu firmy, określenie momentu lub okresu, którego dotyczą dane, stwierdzenie czy sprawozdanie dotyczy pojedynczej jednostki gospodarczej czy grupy kapitałowej, w jakiej walucie zostało sporządzone sprawozdanie, jaki poziom zaokrągleń zastosowano. Inne warunki, to załączenie tablic statystycznych zawierających zestawienia liczbowe związane z określonym zagadnieniem. Następnym ważnym warunkiem jest podanie daty sporządzenia sprawozdania oraz podpisanie sprawozdania przez osoby odpowiedzialne za rzetelne i prawidłowe jego sporządzenie. Dane liczbowe można wykazywać w zaokrągleniu do tysiąca złotych, jeżeli nie zniekształci to obrazu jednostki zawartego w sprawozdaniu finansowym oraz w sprawozdaniu z działalności.
Roczne sprawozdanie finansowe jednostki podlega zatwierdzeniu przez organ zatwierdzający nie później niż 6 miesięcy od dnia bilansowego, natomiast skonsolidowane nie później niż 8 miesięcy od dnia bilansowego (art. 63c ust. 4 UoR).
Sporządzanie sprawozdania finansowego jest elementem końcowego etapu cyklu rachunkowości finansowej. Przy przygotowaniu sprawozdania finansowego istotne znaczenie mają dwa podstawowe założenia: kontynuacji działalności i memoriału.
Sprawozdania finansowe dostarczają wielu informacji dla ich odbiorców, dlatego muszą one spełniać pewne standardy jakościowe, aby informacje w nich zawarte nie budziły zastrzeżeń. Dlatego powinny odznaczać się:
Sprawozdania finansowe sporządza się w różnych sytuacjach i warunkach czasowych, organizacyjnych oraz kapitałowych funkcjonowania podmiotów gospodarczych. Informacje sprawozdawcze mogą być prezentowane w odmiennych układach i z niejednakowym stopniem szczegółowości.
Na kompletne sprawozdanie finansowe składają się następujące części składowe:
Do rocznego sprawozdania finansowego dołącza się sprawozdanie z działalności jednostki, jeżeli obowiązek jego sporządzania wynika z ustawy lub odrębnych przepisów.
Sprawozdania finansowe stanowią obecnie główne źródło informacji o sytuacji finansowej przedsiębiorstw. Są one bardzo praktycznym narzędziem pozwalającym na uporządkowanie informacji finansowych oraz na szybką analizę danych jednostki gospodarczej. Powinny odpowiadać podstawowym potrzebom informacyjnym licznych zewnętrznych i wewnętrznych grup użytkowników.
Głównymi użytkownikami sprawozdań finansowych są:
Dla zarządzających jednostkami gospodarczymi sprawozdania finansowe mają jednak ograniczoną przydatność, ponieważ np. nie prezentują wielu zasobów (kapitału intelektualnego) będących często krytycznymi czynnikami sukcesu.
Międzynarodowe standardy rachunkowości (MSSF, 2004, s. 66–73) i ustawa o rachunkowości (art. 3 ust. 1 pkt 12, 20, 30, 31) wprowadzają definicje podstawowych kategorii ekonomicznych, ujmowanych w sprawozdaniu finansowym. Przed podjęciem decyzji o prezentacji określonej pozycji w sprawozdaniu finansowym, powinna być ona poddana ocenie, czy spełnia kryteria wyznaczone przez te definicje.
Sprawozdanie finansowe w mikrojednostce.
Od 2015 roku mikro jednostki mogą sporządzać uproszczone sprawozdanie finansowe składające się z bilansu, rachunku zysków i strat, informacji uzupełniającej do bilansu. Informacja uzupełniająca powinna zawierać:
Dostęp do sprawozdań finansowych.
Ze sprawozdaniami finansowymi podmiotów zarejestrowanych w Krajowym Rejestrze Sądowym (m.in. spółek z ograniczoną odpowiedzialnością, spółek jawnych, spółek akcyjnych, spółek komandytowych, spółek komandytowo-akcyjnych, spółek partnerskich, spółdzielni, spółdzielni europejskich, oddziałów przedsiębiorców zagranicznych, przedsiębiorstw zagranicznych i towarzystw ubezpieczeń wzajemnych) można zapoznać się w jednym z 21 wydziałów gospodarczych KRS (właściwym dla siedziby podmiotu) lub przez dostęp internetowy na stronie KRS (po podaniu numeru KRS). W związku ze zniesieniem od 1 stycznia 2013 „Monitora Polskiego B” jest to obecnie podstawowy sposób pozyskiwania sprawozdań finansowych przedsiębiorstw działających w Polsce. Podmioty, dla których rok obrotowy pokrywa się z rokiem kalendarzowym, są zobowiązane złożyć sprawozdanie finansowe do KRS najpóźniej 15 lipca. Niezłożenie sprawozdania finansowego we właściwym sądzie rejestrowym podlega grzywnie lub karze ograniczenia wolności. Jeżeli podmiot, pomimo wezwania, nie złożył rocznych sprawozdań finansowych za dwa kolejne lata obrotowe, sąd rejestrowy wszczyna z urzędu postępowanie o jego rozwiązanie bez przeprowadzania postępowania likwidacyjnego.
Od 1 stycznia 2013 podmioty, które nie składają rocznych sprawozdań finansowych do KRS, a których sprawozdania finansowe podlegają badaniu przez biegłego rewidenta (m.in. wspólnicy spółek cywilnych, fundusze inwestycyjne i niektóre jednostki sektora finansów publicznych), mają obowiązek ich publikacji w Monitorze Sądowym i Gospodarczym. „Monitor” jest dostępny bezpłatnie na stronach internetowych Ministerstwa Sprawiedliwości.
Sprawozdania finansowe można także uzyskać bezpośrednio od podmiotu (m.in. spółki notowane na warszawskiej Giełdy Papierów Wartościowych publikują je na swoich stronach internetowych).
Dostęp do sprawozdań finansowych jest także możliwy za pośrednictwem specjalistycznych serwisów ekonomiczno-prawnych oraz wywiadowni gospodarczych, które pozyskują je z KRS lub bezpośrednio od przedsiębiorców.
Do 31 grudnia 2012 sprawozdania finansowe podmiotów wskazanych w art. 64 ustawy o rachunkowości były publikowane w „Monitorze Polskim B”. Sprawozdania finansowe spółdzielni, oprócz złożenia do KRS, do 13 września 2015 były publikowane w „Monitorze Spółdzielczym B”.
Sprawozdania finansowe spółek publicznych raportujących wg MSSF/MSR mogą zostać poddane ocenie w konkursie The Best Annual Report.
Przechowywanie sprawozdań finansowych.
Roczne sprawozdania finansowe podlegają przechowywaniu przez okres co najmniej 5 lat, licząc od początku roku następującego po roku obrotowym, w którym nastąpiło ich zatwierdzenie. Przechowywać w należyty sposób i chronić przed niedozwolonymi zmianami, nieupoważnionym rozpowszechnianiem, uszkodzeniem bądź zniszczeniem, należy takie dokumenty jak:
Po zatwierdzeniu sprawozdania finansowego za dany rok obrotowy, dokumentację przyjętych zasad rachunkowości, księgi rachunkowe, jak również sprawozdania finansowe oraz sprawozdanie z działalności jednostki przechowuje się w oryginalnej postaci, w ustalonym porządku chronologicznym dostosowanym do sposobu prowadzenia ksiąg rachunkowych, w podziale na okresy sprawozdawcze, w sposób pozwalający na ich łatwe odszukanie.
Zasady dotyczące okresu archiwizacji dla sprawozdań finansowych w formie papierowej i elektronicznej są identyczne. Przepisy dopuszczają przeniesienie dokumentów na informatyczne nośniki danych pozwalających zachować zawartość dowodów w trwałej i niezmienionej postaci. 1 października 2018 roku wszedł obowiązek sporządzania sprawozdań finansowych w formie elektronicznej. Musi być ono opatrzone kwalifikowanym podpisem elektronicznym, podpisem zaufanym albo podpisem osobistym przez osobę, której powierzono prowadzenie ksiąg rachunkowych i kierownika jednostki. Elektroniczne sprawozdanie finansowe może być sporządzone w dwóch formach:

</doc>
<doc id="673218" url="https://pl.wikipedia.org/wiki?curid=673218" title="Bergkvara">
Bergkvara

Bergkvara – miejscowość (tätort) w Szwecji, w regionie administracyjnym ("län") Kalmar, w gminie Torsås.
Według danych Szwedzkiego Urzędu Statystycznego liczba ludności wyniosła: 1021 (31 grudnia 2015), 1221 (31 grudnia 2018) i 1231 (31 grudnia 2019).
Obecnie na terenie Bergkvary działa piłkarski klub sportowy (Bergkvara AIF). Funkcjonuje w niej także port, który powstał w XVII wieku. Według danych z 1851 roku port ten posiadał duże znaczenie eksportowe. Wywożono stamtąd drewno oraz smołę. W latach 20. XX wieku umożliwiono podróżowanie żaglówkom. Port jest dobrze utrzymany.

</doc>
<doc id="673220" url="https://pl.wikipedia.org/wiki?curid=673220" title="Sprawozdanie wyników">
Sprawozdanie wyników



</doc>
<doc id="673221" url="https://pl.wikipedia.org/wiki?curid=673221" title="Rachunek zysków i strat">
Rachunek zysków i strat

Rachunek zysków i strat (ang. "income statement") zwany również rachunkiem wyników – jeden z podstawowych i obligatoryjnych elementów sprawozdania finansowego jednostki. Informuje jaka jest efektywność poszczególnych rodzajów działalności oraz jaki jest ogólny wynik finansowy przedsiębiorstwa.
Rachunek zysków i strat podsumowuje przychody i koszty przedsiębiorstwa i ukazuje jego zdolność do generowania zysków i samofinansowania. W zestawieniu znajdują się różne kategorie zwiększające lub zmniejszające wynik finansowy.
W państwach należących do Unii Europejskiej treść i układ rachunku zysków i strat jest określony przez Dyrektywę Parlamentu Europejskiego i Rady 2013/34/UE z 26 czerwca 2013 r.
Ogólna postać i budowa rachunku zysków i strat.
Przychody ze sprzedaży netto są przychodami ze sprzedaży wyrobów, usług oraz towarów po potrąceniu VAT. Natomiast koszty wytworzenia sprzedanych wyrobów obejmują koszty związane z ich wytworzeniem, przede wszystkim należy do nich zaliczyć: zużycie materiałów i energii, wynagrodzenia (tylko pracowników związanych z produkcją), amortyzację, usługi obce (np. częściowy przerób produktów przez inną jednostkę), ubezpieczenia społeczne i inne (głównie konta zesp. 4). Po odjęciu od przychodów kosztów otrzymuje się wynik na sprzedaży brutto.
Otrzymany wynik na sprzedaży brutto następnie korygowany jest o koszty, które nie są bezpośrednio związane z główną działalnością jednostki, ale są niezbędne do jej prowadzenia. Czyli:
Otrzymuje się w ten sposób wynik na sprzedaży netto, czyli faktyczny zysk/stratę z podstawowej działalności jednostki.
Jednostka może również otrzymywać przychody i ponosić koszty niezwiązane z główną działalnością. Klasycznym przykładem takich kosztów mogą być np. kary, grzywny, likwidacja środka trwałego itp. Przykładami przychodów mogą być przedawnione zobowiązania, dotacje. Po dodaniu tych przychodów i odjęciu kosztów od wyniku ze sprzedaży netto otrzymujemy zysk/stratę na działalności operacyjnej.
Jednostka może prowadzić działalność finansową. Przychodami finansowymi są głównie wszelkiego typu odsetki (np. od środków na rachunkach bankowych, udzielonych pożyczek), kosztami zaś np. dyskonto weksli obcych, odsetki za nieterminowe płatności. Po ich uwzględnieniu w rachunku zysków i strat otrzymuje się zysk/stratę na działalności gospodarczej.
Następnym etapem ustalania wyniku finansowego jest uwzględnienie zdarzeń, których nie można było przewidzieć, a miały one wpływ na działalność jednostki, takie jak np. pożar, kradzież lub odszkodowania za poniesione straty w majątku trwałym i obrotowym spowodowane wypadkami losowymi.
Po dokonaniu powyższych korekt otrzymuje się zysk/stratę brutto. W przypadku wystąpienia zysku pomniejsza się go o podatek dochodowy od osób prawnych (CIT) otrzymując w ten sposób zysk netto. W przypadku wystąpienia straty pozostawia się ją do rozliczenia.
Rachunek wyników może być sporządzany na dwa sposoby:
Różnią się one pomiędzy sobą sposobem ujmowania kosztów wytworzenia wyrobów ponoszonych przez jednostkę, co jest wynikiem przyjętego sposobu ewidencji księgowej.

</doc>
<doc id="673231" url="https://pl.wikipedia.org/wiki?curid=673231" title="Jan Skala">
Jan Skala

Jan Skala (ur. 17 czerwca 1889 w Nebelschütz, zm. 22 stycznia 1945 w Dziedzicach w obecnym powiecie namysłowskim) – serbołużycki polityk, dziennikarz, poeta, prozaik, publicysta i teoretyk zagadnień mniejszościowych. 
Życiorys.
Z zawodu był ceramikiem. Pracował w czeskich i niemieckich fabrykach. Później zajął się dziennikarstwem oraz twórczością literacką. W czasie I wojny światowej został wcielony do armii niemieckiej. Przeciwstawiał się postępującemu procesowi germanizacji na Łużycach. W 1920 roku założył Łużycką Partię Ludową, zaś pięć lat później, w Berlinie, dla obrony praw mniejszości narodowych w Niemczech powołał do życia gazetę "Kulturwehr" (pol. „Obrona Kultury”). W 1924 roku nawiązał bliskie kontakty ze Związkiem Polaków w Niemczech i brał udział w jego naradach. Podczas jednej z nich w 1932 roku po wygranych wyborach parlamentarnych przez NSDAP Jan Skala powiedział:
Po 1934 roku był prześladowany przez władze nazistowskie za kontakty z Polakami. W 1936 roku odebrano mu prawo wykonywania zawodu dziennikarza, a jego publicystyka została uznana przez nazistów za „antyhitlerowską”. Rok później został uwięziony wraz z innym znanym działaczem łużyckim, dr. Janem Cyžem. 
22 stycznia 1945 roku w położonych ówcześnie na terenie prowincji Dolny Śląsk Dziedzicach Jan Skala został zastrzelony przez radzieckiego żołnierza, gdy zaprotestował przeciw ograbianiu swojej rodziny przez Armię Czerwoną. 
1 września 1965 roku dzięki staraniu Towarzystwa Miłośników Ziemi Namysłowskiej i łużyckiej organizacji Domowina w Namysłowie postawiono popiersie Jana Skali, którego autorem był rzeźbiarz Rudolf Erlegin z Budziszyna. W 1979 roku skwer, na którym stoi pomnik otrzymał imię Jana Skali. Również dzięki współpracy TMZN i Domowiny na miejscu pochówku Skali na cmentarzu parafialnym we wsi Włochy został wybudowany nagrobek.
Twórczość.
Jan Skala tworzył w języku górnołużyckim, zaś jego twórczość bazowała na liryce patriotycznej, osobistej i miłosnej, a także realistycznej prozie o tematyce społecznej. Zajmował się również publicystyką.

</doc>
<doc id="673239" url="https://pl.wikipedia.org/wiki?curid=673239" title="Efekt Einsteina-de Haasa">
Efekt Einsteina-de Haasa

Efekt Einsteina de Haasa – zjawisko fizyczne, w którym zmiana momentu magnetycznego swobodnego ciała powoduje obrót tego ciała w osi pola magnetycznego. Jest wystarczająco silny, aby można go było zaobserwować w materiałach ferromagnetycznych.
Efekt należy do grupy zjawisk magnetomechanicznych, w których obserwuje się związek między momentem pędu a momentem magnetycznym ciała.
Efekt został przewidziany przez O.W. Richardsona w 1908 roku. Został nazwany na cześć Alberta Einsteina i Wandera Johannesa de Haasa, którzy opublikowali dwa artykuły w 1915 roku, twierdząc, że dokonali pierwszej eksperymentalnej obserwacji tego efektu.
Efekt ten wynika z zasady zachowania momentu pędu, w skład którego wchodzi moment pędu mechaniczny oraz spin elektronów. Zmiana momentu magnetycznego atomów wywołana jest ustawianiem się momentów magnetycznych atomów zgodnie z kierunkiem pola magnesującego. Wywołuje to zmianę ich momentów mechanicznych. Zgodnie z zasadą zachowania momentu pędu zmiana ta jest kompensowana przez zmianę momentu pędu ciała.

</doc>
<doc id="673242" url="https://pl.wikipedia.org/wiki?curid=673242" title="Booker Prize">
Booker Prize



</doc>
<doc id="673244" url="https://pl.wikipedia.org/wiki?curid=673244" title="Remember the Future">
Remember the Future

Remember the Future – trwająca 51 minut składanka grupy Enigma wydana na płycie DVD w 2001 roku. Płyta ukazała się wraz z albumem LSD – , wydanym również w 2001 r.
Płyta zawiera 12 teledysków Enigmy oraz specjalne dodatki: okładki singli i krótkie komentarze do utworów w języku angielskim.
Lista utworów.
Krążek zawiera również zmienione wersje trzech utworów:

</doc>
<doc id="673251" url="https://pl.wikipedia.org/wiki?curid=673251" title="Kaplica św. Kazimierza w Wilnie">
Kaplica św. Kazimierza w Wilnie



</doc>
<doc id="673253" url="https://pl.wikipedia.org/wiki?curid=673253" title="Klan Colquhoun">
Klan Colquhoun

Colquhoun (gael. "Maca’Chobaich") - nazwisko rodu, później klanu szkockiego z Dunbartonshire, w pobliżu Loch Lomond.
W 1241 r. rycerz Humprey de Kilpatrick otrzymał za zasługi wojenne od Roberta Bruce'a nadanie ziem baronii Colquhounin na zachodnim brzegu Loch Lomond i przybrał nazwisko Colquhoun.
Ok. 1368 r. sir Rober Colquhoun otrzymał w wianie sąsiednią wieś Luss, i odtąd wodzowie klanu używali tytułu "of Colquhoun and Luss".
Dzięki bliskości Szkockich Nizin (Lowlands) Colquhounowie stali się jednym z bardziej cywilizowanych klanów góralskich, zbliżając się raczej mentalnością do zanglicyzowanych rodów nizinnych.
Iain of Luss wsparł w 1424 r. króla Jakuba II w walce z nizinnym klanem Lennox, za co został mianowany szeryfem hrabstwa Dumbartonshire w 1427 r. Władzę sądowniczą sprawował w sposób bezwzględny, skutkiem czego został zamordowany w 1439 r. Król wynagrodził to Colquhounom nadając Luss prawa wolnej baronii. Baronia Luss istniała do powstania w 1745 r.
W 1603 Luss zostało napadnięte przez rozbójniczych MacGregorów zamieszkujących przeciwległy brzeg Loch Lomond. Doszło do krwawej bitwy w pobliskiej dolinie Glenfruin, gdzie 500 Colquhounów, w tym 300 konno zostało zmasakrowanych przez 400 pieszych MacGregorów. MacGregorowie atakując z frontu i z flanki zepchnęli konnicę wroga w bagna, gdzie ponad 200 Colquhounów potonęło. Efektem klęski Colquhounów, mających wpływy u dworu była proskrypcja całego klanu Gregor, trwająca aż do poł. XVIII w. Wrogość między obu klanami trwała również do poł. XVIII w., do momentu gdy wodzowie zwaśnionych klanów spotkali się nad Loch Lomond i podali sobie ręce.
W 1625 sir James Colquhoun of Luss otrzymał tytuł baroneta Nowej Szkocji, tytuł w pocz. XVIII w. przeszedł do rodziny Grantów.
W 1786 r. James Colquhoun of Luss otrzymał tytuł baroneta Wielkiej Brytanii, który to tytuł do dziś noszą wodzowie klanu.

</doc>
<doc id="673255" url="https://pl.wikipedia.org/wiki?curid=673255" title="Button (łucznictwo)">
Button (łucznictwo)

Button (łucznictwo) – urządzenie składające się z metalowej, gwintowanej tulei oraz systemu sprężyn, śrub i popychaczy, przykręcane do majdanu w łuku sportowym w celu nadania strzale odpowiedniego odbicia, a co za tym idzie, giętkości. Button decyduje o sposobie ułożenia strzał w macie i jego skupieniu, odpowiednio ustawiony zapewnia dobrą celność i wysokie wyniki.

</doc>
<doc id="673262" url="https://pl.wikipedia.org/wiki?curid=673262" title="Zawen Andriasjan">
Zawen Andriasjan

Zawen Andriasjan (ur. 11 marca 1989) – ormiański szachista, arcymistrz od 2007 roku.
Kariera szachowa.
Pierwszy start w mistrzostwach świata juniorów odnotował w roku 1998, startując w Oropesa del Mar w grupie do lat 10. W roku 2005 zwyciężył w turnieju B festiwalu "Aerofłot Open" w Moskwie (wspólnie z Elmirem Gusejnowem) oraz w rozegranych w Hercegu Novim mistrzostwach Europy juniorów do 16 lat. Kolejne medale zdobył w roku 2006 - w Hercegu Novim został wicemistrzem Europy juniorów do 18 lat oraz osiągnął życiowy sukces, zdobywając w wieku 17 lat w Erywaniu tytuł mistrza świata juniorów do 20 lat. Sukces ten był całkowicie niespodziewany, gdyż na liście startowej, uszeregowanej według posiadanego rankingu szachowego, zajmował dopiero 29. lokatę i przed zawodami nie był traktowany jako kandydat do medalowego miejsca. Za zdobycie tego tytułu Międzynarodowa Federacja Szachowa nadała mu tytuł arcymistrza.
W 2007 r. podzielił I m. (wspólnie z Jan Niepomniaszczijem, Parimarjanem Negim i Raufem Mamedowem) w turnieju "młodych gwiazd" w Kiriszi, wystąpił również w turnieju o Puchar Świata, w I rundzie przegrywając z Aleksandrem Oniszczukiem. W 2008 r. podzielił II m. (za Tamazem Gelaszwilim, wspólnie z m.in. Emanuelem Bergiem) w Salonikach, a w 2009 r. podzielił III m. (za Tigranem Kotanjanem i Armanem Paszikjanem, wspólnie z Arturem Czibuchczjanem) w finale indywidualnych mistrzostw Armenii. W 2013 r. zdobył w Kazaniu srebrny medal letniej uniwersjady.
Najwyższy ranking w dotychczasowej karierze osiągnął 1 marca 2011 r., z wynikiem 2645 punktów zajmował wówczas 5. miejsce wśród gruzińskich szachistów.

</doc>
<doc id="673263" url="https://pl.wikipedia.org/wiki?curid=673263" title="Relacja rodzinna">
Relacja rodzinna

Relacja rodzinna (także "relacja" lub stosunek genealogiczny; pot. "nazwa" lub "rodzaj" pokrewieństwa i powinowactwa, "nazewnictwo, nazwy członków rodziny") – nazwa i rodzaj stosunku zachodzącego między dwiema osobami należącymi do tej samej rodziny, a wynikającego z faktu filiacji i koicji (w genealogii) lub – szerzej – z pokrewieństwa i powinowactwa (w pozostałych naukach). Na relację taką mają również wpływ stopień pokrewieństwa i powinowactwa (pierwszy, drugi, trzeci itd.), różnica pokoleń oraz linia pokrewieństwa i powinowactwa (prosta i boczna, wstępna i zstępna). Relacje rodzinne oblicza się od jednej osoby, którą w genealogii można nazywać probantem, do innego członka jej rodziny.
Relacje rodzinne można podzielić na relacje proste, wynikające z jednej filiacji (rodzice-dzieci) bądź jednej koicji (między małżonkami; ewentualnie między rodzicami nieślubnego dziecka), oraz relacje złożone z dwóch lub więcej filiacji i koicji, np. probanta z dziadkiem dzielą dwie filiacje, a ze szwagrem – dwie filiacje i jedna koicja.
Współczesne nazwy relacji rodzinnych.
Każdy język posiada własne nazewnictwo relacji rodzinnych, które często obejmują tylko te kręgi rodzinne, które utrzymują ze sobą częste kontakty. Dawniej znało się dalszych krewnych i takich nazywano osobnymi określeniami. Współcześnie zakres pojęcia `rodzina` maleje (coraz częściej oznacza "rodzinę małą", tj. rodziców i dzieci, w miejsce "rodziny wielkiej"), a wskutek tego wychodzą z użycia nazwy dla dalszych krewnych ("pociotków").
Poszczególne nazwy zostaną omówione według rodzajów, a na końcu znajduje się powtórzenie w formie alfabetycznej.
Linia prosta pokrewieństwa.
Grupa ta obejmuje osoby, które od siebie pochodzą (w jedną lub drugą stronę), w praktyce ogranicza się na trzecim stopniu pokrewieństwa (pradziadkowie, prawnuki). Dla dalszych stopni stosuje się zwielokrotniony przedrostek "pra-" (np. prapradziadek), co w żargonie genealogicznym czasem różnie zapisuje się z podaniem liczby (np. "dziadek 3. stopnia", "3xpradziadek", "pra(3)dziadek" itp.).
Linię wstępną tworzą przodkowie probanta: rodzice (ojciec, matka), dziadkowie (dziadek, babcia), pradziadkowie (pradziadek, prababcia), prapradziadkowie (prapradziadek, praprababcia), praprapradziadkowie itd.
Linię wstępnych po ojcu nazywa się linią po mieczu (np. "babcia po mieczu"), a linię po matce – po kądzieli (np. "dziadek po kądzieli", ale także "pradziadek raz po mieczu, dalej po kądzieli"). Zamiast określeń "po mieczu i po kądzieli" można też używać określeń ojczysty (macierzysty) lub ze strony ojca (matki). Wszystkich męskich przodków cały czas po mieczu nazywa się linią męską (patrylinearną), a wszystkie kobiety cały czas po kądzieli – linią żeńską (matrylinearną).
Linię zstępną tworzą potomkowie probanta: dzieci (syn, córka), wnuki (wnuk, wnuczka), prawnuki (prawnuk, prawnuczka), praprawnuki itd.
Linia boczna pokrewieństwa.
W języku polskim wykształcił się szereg osobnych nazw dla rozmaitych relacji.
Gdy probant i jego krewny znajdują się w obrębie tego samego pokolenia, to w drugim stopniu krewnych nazywa się rodzeństwem (brat, siostra). Dotyczy to również rodzeństwa przyrodniego ("przyrodni brat", "przyrodnia siostra"), które pochodzi od jednego tylko rodzica wspólnego z probantem, a drugi rodzic pozostaje różny (zobacz: rodzeństwo). Dzieci narodzone z ciąży mnogiej nazywane są rodzeństwem bliźniaczym ("brat-bliźniak", "siostra-bliźniaczka", "bliźniaczy" brat/siostra lub po prostu "bliźniak"). Z mnogiej ciąży mogą się urodzić (przy wzrastającej liczbie): bliźniaki, trojaczki, czworaczki, pięcioraczki itd.
Dzieci rodzeństwa rodziców (w czwartym stopniu) współcześnie w wielu regionach Polski nazywa się kuzynami. Tradycyjna nazwa takiej relacji, używana nadal w niektórych regionach Polski, to rodzeństwo cioteczne (po siostrze rodzica) lub stryjeczne (po bracie ojca, czasem nieprawidłowo także po bracie matki; rzadziej "wujeczne", to już bez zastrzeżeń dla obojga rodziców) – "brat cioteczny", "siostra cioteczna", "brat stryjeczny (wujeczny)", "siostra stryjeczna (wujeczna)".
Krewni dalszych stopni w linii bocznej równej (wspólni pradziadkowie lub dalej) to drugie i dalsze kuzynostwo (drugi, trzeci... kuzyn, druga, trzecia... kuzynka).
Dla uściślenia podaje się relację pomiędzy rodzicami, tak więc dzieci braci ciotecznych są rodzeństwem cioteczno-stryjecznym, dzieci braci stryjecznych stryjeczno-stryjecznym itp.
W przypadku krewnych z różnych pokoleń linii bocznej (pokrewieństwo w linii bocznej nierównej), współcześnie coraz częściej dla wszystkich stopni stosuje się jednolitą nazwę: wujostwo (wuj/wujek, ciocia/ciotka). Dotyczy to zarówno czyjegoś krewnego (rodzeństwo rodzica, rodzeństwo dziadka itd.) jak i małżonka tego krewnego, który jest już powinowatym (patrz niżej).
Nadal stosuje się jednak w trzecim stopniu pokrewieństwa (tj. dla rodzeństwa rodziców) ze strony ojca określenie stryjostwo – "stryj/stryjek" (brat ojca), czasem także "stryjenka/stryjna" na żonę stryja, czyli bratową ojca (nieprawidłowo na siostrę ojca). Stąd wywodzi się "rodzeństwo stryjeczne" (w czwartym stopniu). Rodzeństwo matki to zawsze wuj lub ciotka, które to określenia mogą również oznaczać rodzeństwo ojca. Podobnymi terminami określa się powinowatych małżonków krewnego wujka/cioci (patrz niżej).
W tradycyjnej terminologii, w czwartym stopniu krewnymi w linii bocznej nierównej (rodzeństwo dziadków) są dziadkowie cioteczni lub stryjeczni. Dalsze pokrewieństwa określa się podobnie jak w przypadku dalszych kuzynów, tak więc cioteczny brat dziadka to dziadek cioteczno-stryjeczny itp.; potocznie jednak wszystkich krewnych z poprzednich pokoleń w linii bocznej nierównej nazywa się wujkami i ciotkami.
Dzieci brata to bratanek i bratanica, a dzieci siostry to siostrzeniec i siostrzenica. Tradycyjnie w przypadku mężczyzny wnuki brata to wnuk stryjeczny / wnuczka stryjeczna, a wnuki siostry to wnuk wujeczny / wnuczka wujeczna lub też, w przypadku kobiety wnuki brata/siostry to wnuk cioteczny / wnuczka cioteczna
Uwaga: określenia "kuzynostwo", "wujostwo" i "stryjostwo" używane są najczęściej do nazwania nie ogółu osób spokrewnionych w jakiś jeden sposób (wszyscy kuzyni albo wszyscy wujkowie i ciocie), lecz określa się nimi kuzyna (wujka) i jego małżonkę, a więc krewnego i powinowatego (kuzyn + żona = kuzynostwo; ciocia + mąż = wujostwo; stryjek + żona = stryjostwo).
Linia prosta powinowactwa.
Powinowactwo rozszerza rodzinę m.in. o krewnych osoby biorącej ślub z probantem. Jeżeli małżeństwo zawiera sam probant, to ze współmałżonkiem (mąż lub żona) nie łączy go ani pokrewieństwo ani powinowactwo (co do zasady).
Rodzice męża lub żony to współcześnie teściowie (teść, teściowa), ale spotyka się jeszcze swoiste określenie na rodziców samego męża: świekra i świekr (świekier). Dla rodziców jednego ze współmałżonków drugi z nich to zięć (mąż córki) lub synowa (żona syna).
Jeżeli współmałżonek probanta ma dzieci z poprzednich związków, to dla probanta są to pasierb (syn) lub pasierbica (córka), a probant jest dla tych dzieci ojczymem (mąż matki) bądź macochą (żona ojca). Tacy rodzice i dzieci nazywani są przybranymi ("przybrany ojciec, matka, syn, córka"), a rodzina – rodziną przybraną.
Linia boczna powinowactwa.
W linii bocznej powinowactwo:
Szwagier to brat małżonka/żony lub mąż siostry. Szwagierka to siostra współmałżonka, bratowa to żona brata. Zwyczajowo nazywa się również szwagrem brata bratowej lub szwagra albo męża szwagierki, analogicznie szwagierką siostrę bratowej, szwagra lub szwagierki albo żonę szwagra. Osób tych nie łączy już jednak stosunek prawny powinowactwa.
Małżonek kuzyna, kuzynki, wujka i cioci nazywa się na ogół "tak samo", np. mąż kuzynki (czyli cioteczny lub stryjeczny szwagier) to po prostu kuzyn. Żoną stryja jest stryjenka lub stryjna. Żona wuja to wujenka lub wujna. Wujek jest to określenie na męża ciotki. Zanikło obecnie swoiste określenie męża ciotki "pociot" (rzadziej "naciot"), po którym zostało tylko słowo "pociotek", oznaczające żartobliwie dalekiego krewnego lub powinowatego.
Rzadko stosuje się jakieś inne, swoiste wyrazy dla np. dziadka od żony, wujka od męża, męża babci ciotecznej itp. Bardzo często (zwłaszcza dla par posiadających wspólne dzieci) rodziców, dziadków, kuzynostwo czy wujostwo każdego z małżonków (rodziców) w kontaktach osobistych nazywa się (po prostu) ojcem, babcią, kuzynem, ciocią itd.
Dalsze koligacje.
W świetle przepisów prawa powinowactwo kończy się na relacji pomiędzy współmałżonkiem probanta a krewnymi probanta oraz na relacji pomiędzy samym probantem a krewnymi jego współmałżonka. Pozostałe relacje żargonowo nazywane są zimnym powinowactwem i nie są brane pod uwagę przez prawo jako powinowactwo, ale życie rodzinne jest bardziej złożone i dopuszcza i nazywa także dalsze relacje rodzinne, w których różne rodziny przenikają się wzajemnie (koligacje).
Dzieci rodzica przybranego (ojczyma, macochy) z poprzednich związków nie są z probantem spowinowacone, ale czasem nazywa się je "rodzeństwem przyrodnim" (nieprawidłowo) lub przez analogię rodzeństwem przybranym ("przybrany brat, przybrana siostra").
Należy podkreślić, że o ile przykładowo brat żony to szwagier, a jego żonę nazywa się czasami również "szwagierką", to między probantem a żoną brata żony probanta (czyli ową nieprawidłową `"szwagierką"`) nie zachodzi powinowactwo. Podobnie dotyczy to "szwagra" i "bratowej".
Rodzice zięcia i synowej bywają w niektórych regionach Polski określani jako swat i swatowa (swachna, swacha).
Anglojęzyczny system nazewnictwa.
W języku angielskim używa się "stopni" i "przesunięć" oraz nazwy "kuzyn" (np. "1st cousins once removed" to "kuzyni pierwszego stopnia raz przesunięci", co w języku polskim oznacza "dzieci stryjecznych lub ciotecznych dziadków". Angielska notacja nie oddaje w nazwie różnicy pokoleń (kuzynami są zarówno "nasze" kuzynostwo jak i wujostwo oraz wszyscy ich potomkowie, dla których jest się wujkiem lub ciocią). "Stopień" nawiązuje do stopnia pokrewieństwa ze wspólnym przodkiem (lecz nie jest z nim tożsamy), a "przesunięcie" nawiązuje do różnicy pokoleń, aczkolwiek w danym stopniu kuzyn przesunięty "w górę" (dla probanta to wujek lub ciotka) nazywa się tak samo jak kuzyn przesunięty "w dół" (probant jest dla tej osoby wujkiem lub ciocią). W całym tekście, ilekroć mowa o stopniach, to chodzi o "nasze" stopnie pokrewieństwa lub powinowactwa, a "nie" stopnie kuzynostwa anglosaskiego.
Wszystkie nazwy alfabetycznie.
Odsyłacze prowadzą do Wikisłownika.
– babcia cioteczna
– babcia macierzysta
– babcia ojczysta
– babcia po kądzieli
– babcia po mieczu
– babcia stryjeczna
– 
– brat cioteczny
– brat stryjeczny
– brat wujeczny
– 
– 
– cioteczna siostra
– cioteczny brat
– 
– dziadek cioteczny
– dziadek macierzysty
– dziadek ojczysty
– dziadek po kądzieli
– dziadek po mieczu
– dziadek stryjeczny
– 
– 
– 
– 
– 
– 
– naciot
– 
– 
– pociot
– "
– 
– 
– 
– 
– przybrana matka
– przybrany ojciec
– przyrodnia siostra
– przyrodni brat
– rodzeństwo cioteczne
– rodzeństwo stryjeczne
– rodzeństwo wujeczne
– 
– siostra cioteczna
– siostra stryjeczna
– siostra wujeczna
– 
– 
– 
– 
– 
– 
– 
– 
– 
– 
– 
– 
– 
– 
Relacje rodzinne w tekstach prawnych.
Teksty aktów normatywnych (np. ustaw) posługują się niemal wyłącznie stopniami i liniami pokrewieństwa i powinowactwa, bez wyliczania nazw konkretnych relacji. I tak zamiast nazywać poniższe relacje, ustawodawca napisze zamiast:
itd.
Prawo posługuje się również terminami:
Z reguły prawo nie odnosi się do dalszych stopni pokrewieństwa.

</doc>
<doc id="673264" url="https://pl.wikipedia.org/wiki?curid=673264" title="Krowianka">
Krowianka

Krowianka (łac. "variola vaccinia") – wirusowa choroba zakaźna występująca u bydła domowego i świń wywoływana przez wirusa krowianki (VACV, "poxvirus officinale," występuje endemicznie w Eurazji), wirusa ospy krów (CPXV, "poxvirus bovis") lub wirusa ospy kotów (u ludzi), należące do rodziny "Orthopoxvirus". Wirus krowianki o niewyjaśnionym pochodzeniu używany był do szczepień przeciwko ospie prawdziwej. Pierwszego szczepienia dokonał angielski lekarz – Edward Jenner, który użył wirusa ospy krów.
Objawy.
Okres inkubacji u krów wynosi od 4 do 8 dni, natomiast u świń 2 dni.
Zachorowania u ludzi (zoonoza).
Człowiek choruje rzadko, dotychczas opisano około 150 zachorowań. Z opisanej serii przypadków zarażeń ludzi od szczurów i choroby u dziewczynki z Finlandii wysuwają się następujące objawy infekcji:
Powyższe objawy mogą być nieobecne lub nieznacznie wyrażone u osób szczepionych uprzednio wirusem krowianki. Rokowanie jest bardzo dobre, dotychczas opisano jedynie dwa przypadki śmierci u osób z upośledzonym układem odpornościowym.
Rozpoznawanie.
Charakterystyczny przebieg choroby jest wystarczający do rozpoznania. Dodatkową informacją pomagającą zdiagnozować chorobę jest wystąpienie zachorowań w gospodarstwach, w których obsługa była szczepiona na ospę.
Leczenie.
Leczenie objawowe.

</doc>
<doc id="673266" url="https://pl.wikipedia.org/wiki?curid=673266" title="Degeneracja widma">
Degeneracja widma

Degeneracja widma – właściwość widma operatora w przestrzeni Banacha dla której spełnione są warunki twierdzenia spektralnego, polegająca na tym, że przynajmniej dla jednej wartości własnej (tzw. zdegenerowanej wartości własnej), przestrzeń odpowiadających jej wektorów własnych nie jest jednowymiarowa.
Właściwość ta odgrywa rolę w mechanice kwantowej, gdzie odpowiada sytuacji, gdy jednej wartości danej obserwabli można przypisać więcej niż jeden stan kwantowy (zobacz degeneracja poziomów energetycznych).
Właściwość ta jest również generalizowana na niektóre nieskończenie wymiarowe przestrzenie Banacha w ramach tzw. jądrowej teorii spektralnej.

</doc>
<doc id="673270" url="https://pl.wikipedia.org/wiki?curid=673270" title="Wiceszambelan Dworu Królewskiego">
Wiceszambelan Dworu Królewskiego

Wiceszambelan Dworu Królewskiego (ang. Vice-Chamberlain of the Household) – niższy urzędnik na brytyjskim Dworze Królewskim. Obecnie jego funkcja jest czysto honorowa, ale często pełnił funkcję wprowadzającego (ang: "usher") podczas Garden Parties.

</doc>
<doc id="673271" url="https://pl.wikipedia.org/wiki?curid=673271" title="Wojna afgańsko-radziecka">
Wojna afgańsko-radziecka



</doc>
<doc id="673272" url="https://pl.wikipedia.org/wiki?curid=673272" title="Cipolletti">
Cipolletti

Cipolletti jest argentyńskim miastem leżącym w prowincji Río Negro w północnej Patagonii.
Według spisu z roku 2001 miasto liczyło 75 078 mieszkańców.
Cipolletti założone zostało jako fort zwany Confluencia przez generała Lorenzo Vinttera w roku 1881. Obecną nazwę miasto zawdzięcza jednemu z prekursorów badań nad systemem irygacyjnym rzeki Río Negro Césarowi Cipollettiemu.
Miasto jest siedzibą klubu piłkarskiego Cipolletti.

</doc>
<doc id="673273" url="https://pl.wikipedia.org/wiki?curid=673273" title="Club Cipolletti">
Club Cipolletti

Club Cipolletti − argentyński klub piłkarski z siedzibą w mieście Cipolletti w prowincji Río Negro.
Historia.
Klub założony został 15 października 1926 roku i gra obecnie w czwartej lidze argentyńskiej Torneo Argentino B.

</doc>
<doc id="673274" url="https://pl.wikipedia.org/wiki?curid=673274" title="Rodzice. Claudia wydanie specjalne">
Rodzice. Claudia wydanie specjalne

Rodzice. Claudia wydanie specjalne, nazwa wariantowa Claudia. Wydanie Specjalne. Rodzice, w latach 2008-2011 pod nazwą Rodzice Małego Dziecka. Claudia wydanie specjalne – polskie czasopismo dla rodziców ukazujące się w latach 1999-2012, w latach 1999-2011 miesięcznik, 2011-2012 kwartalnik. Redaktor naczelna m.in. Beata Czuma, Małgorzata Borzymińska, Magda Kozińska, Justyna Szawdyn.

</doc>
<doc id="673277" url="https://pl.wikipedia.org/wiki?curid=673277" title="Szkockie powstania">
Szkockie powstania



</doc>
<doc id="673279" url="https://pl.wikipedia.org/wiki?curid=673279" title="Auguste Barbier">
Auguste Barbier



</doc>
<doc id="673280" url="https://pl.wikipedia.org/wiki?curid=673280" title="Akta parafialne">
Akta parafialne



</doc>
<doc id="673283" url="https://pl.wikipedia.org/wiki?curid=673283" title="San Carlos (Urugwaj)">
San Carlos (Urugwaj)

 
San Carlos – miasto urugwajskie położone w departamencie Maldonado. Miasto liczyło w roku 2004 24 771 mieszkańców.
San Carlos jest siedzibą klubów piłkarskich Atenas i Libertad.

</doc>
<doc id="673285" url="https://pl.wikipedia.org/wiki?curid=673285" title="Teddy Mayer">
Teddy Mayer

Teddy Mayer, właśc. Edward Everett Mayer (ur. 8 września 1935 w Scranton, zm. 30 stycznia 2009) – amerykański menedżer wyścigowy, współzałożyciel zespołu Formuły 1 McLaren.
Życiorys.
Karierę w sporcie motorowym rozpoczął w 1962, gdy wraz z bratem Timmym oraz przyjacielem z uniwersytetu Peterem Revsonem założył zespół startujący w kategorii Formuły Junior. W 1963 przeniósł się do Europy.
W 1964 Timmy Mayer zginął podczas wyścigu serii Tasman, jednak Teddy nie wycofał się z branży. W tym samym roku nawiązał współpracę z Bruce'em McLarenem i odegrał jedną z głównych ról w powstaniu projektu wyścigowego Formuły 1 Nowozelandczyka. Po tragicznej śmierci McLarena w 1970 przejął kierownictwo nad zespołem, które sprawował przez 12 lat. W tym czasie ekipa McLarena dwukrotnie zdobyła tytuł mistrza świata (Emerson Fittipaldi w 1974 oraz James Hunt w 1976).
Po naciskach głównego sponsora zespołu, koncernu Marlboro, zaczął dzielić się władzą, by w 1982 całkowicie przekazać kierownictwo Ronowi Dennisowi.
W latach 1984–1986 pracował przy zespole F1 Carla Haasa. Potem wrócił do Stanów Zjednoczonych, gdzie wspomagał ekipę Rogera Penske startującą w serii IndyCar.
Mieszkał w Wielkiej Brytanii, gdzie zmarł w wieku 73 lat.

</doc>
<doc id="673293" url="https://pl.wikipedia.org/wiki?curid=673293" title="Deutsche Weinstraße">
Deutsche Weinstraße

Deutsche Weinstraße ("Niemiecki Szlak Wina") – trasa turystyczna w Niemczech w Nadrenii-Palatynacie o długości 85 km biegnąca ze Schweigen-Rechtenbach prawie na granicy z Francją do Bockenheim an der Weinstraße. Trasa prowadzi przez drugi co do wielkości obszar uprawy winorośli w Niemczech – Palatynat ("Pfalz"). Od strony granicy francuskiej wybudowano w 1936 Deutsches Weintor, a w Bockenheim, na końcu szlaku – Haus der Deutschen Weinstraße.

</doc>
<doc id="673295" url="https://pl.wikipedia.org/wiki?curid=673295" title="CA Atenas">
CA Atenas

Club Atlético Atenas – urugwajski klub piłkarski założony 1 maja 1928, z siedzibą w mieście San Carlos w departamencie Maldonado.
Historia.
Klub założony został 1 maja 1928 i gra obecnie w drugiej lidze urugwajskiej Segunda división uruguaya.

</doc>
<doc id="673301" url="https://pl.wikipedia.org/wiki?curid=673301" title="Cyril Danicki">
Cyril Danicki



</doc>
<doc id="673320" url="https://pl.wikipedia.org/wiki?curid=673320" title="Cywilizacja japońska">
Cywilizacja japońska



</doc>
<doc id="673321" url="https://pl.wikipedia.org/wiki?curid=673321" title="Cywilizacja chińska">
Cywilizacja chińska



</doc>
<doc id="673322" url="https://pl.wikipedia.org/wiki?curid=673322" title="Krwawa Mary">
Krwawa Mary

Krwawa Mary (błędnie: Krwawa Mery) (ang. "Bloody Mary") – koktajl alkoholowy przygotowany najczęściej z wódki, soku pomidorowego i przypraw. Stał się popularny w latach 50. XX wieku.
Nazwa.
Według jednej z wersji, pochodzi od brytyjskiej królowej Marii I Tudor, która była zwana "Krwawą Marią". Nazwa jest również związana z kolorem drinka kojarzącym się z kolorem krwi.
Sposób przyrządzania.
Zmieszać za pomocą shakera z lodem i przecedzić do szklanicy collinsowej z 2-3 kostkami lodu.
- 1 D = 1 Dash czyli jedno wstrząśnięcie np. butelką, solniczką itp.
Garnirować listkami selera bądź łodygą selera naciowego.
Ten przepis jest oficjalnym przepisem zgodnym ze standardami International Bartender Association, w którego skład wchodzą organizacje z 52 państw, w tym "Stowarzyszenie Polskich Barmanów" (Polish Bartender Association)

</doc>
<doc id="673323" url="https://pl.wikipedia.org/wiki?curid=673323" title="Bloody Mary">
Bloody Mary



</doc>
<doc id="673325" url="https://pl.wikipedia.org/wiki?curid=673325" title="Cywilizacja środkowoamerykańska">
Cywilizacja środkowoamerykańska



</doc>
<doc id="673326" url="https://pl.wikipedia.org/wiki?curid=673326" title="Cywilizacja andyjska">
Cywilizacja andyjska



</doc>
<doc id="673327" url="https://pl.wikipedia.org/wiki?curid=673327" title="Krwawa Mery">
Krwawa Mery



</doc>
<doc id="673330" url="https://pl.wikipedia.org/wiki?curid=673330" title="Polifiodontyzm">
Polifiodontyzm

Polifiodontyzm – zdolność do wielokrotnej wymiany zębów w trakcie życia zwierzęcia, charakterystyczna dla gadów (oprócz żółwi, agam i kameleonów).
Manatowate, kangury, gryzonie i słonie są jedynymi ssakami, u których występuje polifiodontyzm. Nowe zęby zastępują u nich stare poziomo, a nie pionowo jak u większości ssaków. Większość ssaków cechuje difiodontyzm.

</doc>
<doc id="673331" url="https://pl.wikipedia.org/wiki?curid=673331" title="DB (jednostka)">
DB (jednostka)



</doc>
<doc id="673333" url="https://pl.wikipedia.org/wiki?curid=673333" title="QBittorrent">
QBittorrent

qBittorrent – klient P2P sieci BitTorrent napisany przy użyciu języka C++ oraz biblioteki Qt w wersji 6. Program jest rozpowszechniany na licencji GPL. Twórcą projektu jest francuski student Christophe Dumez, oparł on swój projekt na bibliotece libtorrent autorstwa Arvida Norberga, przez co ten projekt można łatwo przenosić pomiędzy różnymi platformami. Od wersji 0.7.1 projekt jest tworzony przy wykorzystaniu biblioteki Qt. Głównym celem projektu jest stworzenie intuicyjnego, wieloplatformowego i otwartoźródłowego klienta sieci BitTorrent, który będzie wspierał najnowsze rozwiązania techniczne i nie potrzebował zbyt wielu zasobów systemowych.

</doc>
<doc id="673334" url="https://pl.wikipedia.org/wiki?curid=673334" title="CA Platense (Montevideo)">
CA Platense (Montevideo)

Club Atlético Platense – urugwajski klub piłkarski założony 1 maja 1935, z siedzibą w mieście Montevideo.
Historia.
Klub założony został 1 maja 1935 i gra obecnie w trzeciej lidze urugwajskiej Primera División Amateur.

</doc>
<doc id="673336" url="https://pl.wikipedia.org/wiki?curid=673336" title="Club Atlético Platense de Montevideo">
Club Atlético Platense de Montevideo



</doc>
<doc id="673337" url="https://pl.wikipedia.org/wiki?curid=673337" title="Zaburzenie nerwicowe">
Zaburzenie nerwicowe



</doc>
<doc id="673338" url="https://pl.wikipedia.org/wiki?curid=673338" title="Leszek Danicki">
Leszek Danicki



</doc>
<doc id="673339" url="https://pl.wikipedia.org/wiki?curid=673339" title="Platense">
Platense



</doc>
<doc id="673344" url="https://pl.wikipedia.org/wiki?curid=673344" title="XXI Liceum Ogólnokształcące im. św. Stanisława Kostki w Lublinie">
XXI Liceum Ogólnokształcące im. św. Stanisława Kostki w Lublinie

XXI Liceum Ogólnokształcące im. św. Stanisława Kostki w Lublinie potocznie zwane też Biskupiakiem – w latach 1923–1949 znane jako Wyższe Gimnazjum Biskupie Męskie. Od 1949 Niższe Seminarium Duchowne, zlikwidowane w 1962 roku. Reaktywowane w 1993 roku pod nazwą XXI Liceum Ogólnokształcącego im. św. Stanisława Kostki w Lublinie. Od 1999 roku do 2018 w budynku mieściło się także gimnazjum pod tą samą nazwą.
Historia.
Założone w 1923 roku z inicjatywy biskupa Mariana Leona Fulmana jako prywatna średnia szkoła katolicka dla młodzieży męskiej. Szkoła początkowo znajdowała się w budynku Seminarium Duchownego przy ulicy Zamojskiej 6. Przeniesiona później na ulicę Krzywą na terenie placu kościelnego, gdzie 30 czerwca 1927 roku poświęcono kamień węgielny pod budowę nowej szkoły. Działalność rozpoczęła w 1934 roku. Pierwszym dyrektorem szkoły został ks. Zenon Kwiek, rektor seminarium duchownego, a w 1925 obowiązki dyrektora szkoły przejął ks. Kazimierz Dąbrowski. Zaraz po nim w tym samym roku stanowisko to objął ks. Antoni Poboży. Jednak najbardziej znanym dyrektorem lubelskiego Gimnazjum Biskupiego był bł. ks. Kazimierz Gostyński, który przyczynił się m.in. do ukończenia budowy budynku szkoły. Po krótkim czasie w 1935 roku został ostatecznie odwołany na własną prośbę, a jego miejsce zajął ks. Michał Słowikowski.
W 1939 roku Niemcy aresztowali dyrektora i nauczycieli, a szkołę zamienili w koszary oraz szpital wojskowy.
„Biskupiak” wznowił działalność we wrześniu 1944 roku przy ulicy Ogrodowej 12, a wiosną 1945 otrzymał 5 pomieszczeń w dawnym gmachu. Dzięki interwencji biskupa lubelskiego Stefana Wyszyńskiego odzyskał połowę ostatniego piętra i strych. Mimo trudności, represji i zniszczeń wojennych chętnych uczniów przybywało z roku na rok.
W 1949 roku za zgodą Ministra Oświaty „Biskupiak” przyjmuje tytuł Niższego Seminarium Duchownego. W latach 1949–1950 liczy 220 uczniów, a w 1951–1952 – 530.
Za czasów PRL-u szkołę (wtedy już Liceum Biskupie) nauczycieli i jej uczniów dotykały liczne represje komunistyczne. Skutkiem tego było odebranie przywileju wydawania świadectw maturalnych.
W czerwcu 1962 roku kurator chciał zamknąć Liceum Biskupie. Jednakże stykając się ze sprzeciwem Kościoła i rodziców zaniechał tych zamiarów, a szkołę uratowano. Po krótkim czasie, 24 lipca, pod nieobecność nauczycieli i rodziców, urzędnicy z kuratorium wraz z oddziałami milicji zajęli „Biskupiaka”. Protesty dyrektora ks. Słowikowskiego spełzły na niczym, w budynku wymieniono zamki, a klucze przekazano dyrektorowi szkół pedagogicznych. Lubelskie Liceum Biskupie zostało ostatecznie zlikwidowane.
We wrześniu 1993 roku szkoła została reaktywowana za pośrednictwem abpa Bolesława Pylaka i wznowiła działalność po gruntownym remoncie, przyjmując statut szkoły katolickiej pod nazwą XXI Liceum Ogólnokształcącego im. św. Stanisława Kostki w Lublinie. Dyrektorem został ks. Krzysztof Kazimierz Targoński. Tym razem szkoła zaczęła przyjmować także dziewczęta.
Szkoła aktualnie mieści się przy ul. ks. Michała Słowikowskiego. 2 września 2004 r. Rada Miasta Lublin, na cześć dawnego dyrektora liceum, zmieniła nazwę ul. Krzywej.
Na skutek reformy oświaty w 1999 roku w tym samym budynku utworzono w 2000 roku gimnazjum pod tą samą nazwą.
Przy szkole funkcjonuje także internat, w którym mieszka ok. 60 uczniów szkoły.
W latach 1999–2005 funkcję dyrektora pełnił ks. Krzysztof Kłysiak, a obecnym dyrektorem jest od czerwca 2012 ks. Grzegorz Strug. Funkcję zastępców sprawują mgr Joanna Jasieczek oraz mgr Paweł Putowski.
W roku 2008 gimnazjum z egzaminu gimnazjalnego osiągnęło średnią 90,1, co jest najwyższą średnią w województwie i piątą w kraju.

</doc>
<doc id="673347" url="https://pl.wikipedia.org/wiki?curid=673347" title="Język huroński">
Język huroński

Język huroński albo wyandot (wendat) – wymarły język z rodziny irokiańskiej, używany dawniej przez plemiona Huronów głównie na terytorium obecnego stanu Oklahoma w USA i prowincji Quebec w Kanadzie. Chociaż język huroński nie jest już przez nikogo używany jako język ojczysty, jest przedmiotem badań językoznawców, podejmowane są też próby jego wskrzeszenia jako drugiego języka społeczności Huronów. Zapisywany alfabetem łacińskim z dwoma specjalnymi znakami – θ dla [] oraz ligaturą dla [].

</doc>
<doc id="673352" url="https://pl.wikipedia.org/wiki?curid=673352" title="Kamionka (jezioro w województwie pomorskim)">
Kamionka (jezioro w województwie pomorskim)

Kamionka (kaszb. "Jezoro Kamionka") – jezioro rynnowe w Polsce położone w województwie pomorskim, w powiecie kartuskim, w gminie Stężyca na obszarze Pojezierza Kaszubskiego, między miejscowościami Stare Czaple i Nowe Czaple.
Ogólna powierzchnia: 17,5 ha

</doc>
<doc id="673353" url="https://pl.wikipedia.org/wiki?curid=673353" title="Język wyandot">
Język wyandot



</doc>
<doc id="673354" url="https://pl.wikipedia.org/wiki?curid=673354" title="Język wendat">
Język wendat



</doc>
<doc id="673356" url="https://pl.wikipedia.org/wiki?curid=673356" title="Dolno">
Dolno

Dolno () – osada w Polsce położona w województwie pomorskim, w powiecie bytowskim, w gminie Trzebielino.
Miejscowość jest siedzibą sołectwa Dolno, w którego skład wchodzą również Bąkowo i Glewnik.
W latach 1975–1998 miejscowość należała administracyjnie do województwa słupskiego.

</doc>
<doc id="673358" url="https://pl.wikipedia.org/wiki?curid=673358" title="Lipno (powiat strzelecko-drezdenecki)">
Lipno (powiat strzelecko-drezdenecki)

Lipno – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego.

</doc>
<doc id="673360" url="https://pl.wikipedia.org/wiki?curid=673360" title="Lipno (województwo świętokrzyskie)">
Lipno (województwo świętokrzyskie)

Lipno – wieś sołecka w Polsce położona w województwie świętokrzyskim, w powiecie jędrzejowskim, w gminie Oksa.
W latach 1975–1998 miejscowość administracyjnie należała do województwa kieleckiego.
Historia.
W wieku XIX wieś w powiecie jędrzejowskim, gminie Węgleszyn, parafii Kozłów (Łaski, Lib. ben. I, 572 i 607).
W 1827 r. wieś w parafii Konieczno było tu 27 domów 168 mieszkańców. Folwark Lipno z nomenklaturą Bugaj posiadał rozległość mórg 1427: grunta orne i ogrody mórg 669, łąk mórg 168, pastwiska mórg 167, lasu mórg 392, nieużytki i place stanowiły mórg 28. Budynków murowanych było 4, drewnianych 19. Stosowano płodozmian 7- i 11-polowy. Wieś Lipno osad 31, z gruntem mórg 221.
4 sierpnia 1944 oddział NSZ ostrzelał Niemców. W odwecie włascowcy spacyfikowali wieś. Zamordowali 17 osób i spalili zabudowania dworskie. Zbrodnię tę upamiętnia pomnik. 
Zabytki.
Zespół willowy wpisany do rejestru zabytków nieruchomych (nr rej.: A-127/1-2 z 5.12.1957 i z 26.08.2014):

</doc>
<doc id="673361" url="https://pl.wikipedia.org/wiki?curid=673361" title="Lipno (powiat świecki)">
Lipno (powiat świecki)

Lipno – wieś w Polsce położona w województwie kujawsko-pomorskim, w powiecie świeckim, w gminie Jeżewo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 96 mieszkańców. Jest siedemnastą co do wielkości miejscowością gminy Jeżewo.
Historia.
Lipno to stara kociewska wieś. Pierwsza historyczna nazwana pochodzi z 1409 r. i została zapisana jako Gros Lypchen. Następnie to: Lypchus Gros, Lyppye, Lippe (XV w), Lipno, Lipno Maius (ok. 1534 r.), Lipno Wielkie (1583 r.), Lipna Maior (lata 1597/1598), Lipna (1649 r.), Lipno (1884 r.), niem. Lipno. Nazwa wsi jest nazwą topograficzną pochodzącą od nazwy jeziora Lipno lub wskazującą na okolicę, w której rosło wiele lip. Nazwa przez wiele lat wahała się między formą liczby pojedynczej Lipno (do Lipna), a formą liczby mnogiej Lipna (od Lipien). Najstarsze zapisy wskazują na formę Lipno.
Pierwsza wzmianka historyczna o wsi pochodzi z 1409 r. i podaje, że jest to wieś rycerska leżąca w komturstwie świeckim. Pierwszym znanym rycerzem - właścicielem dóbr był Piotr (1409 r.), którego źródła wymieniają jeszcze jako rycerza z Lipna Dużego w 1445 r. W drugiej połowie XVI wieku wieś dzieliło trzech właścicieli: Paweł Kos, Stanisław Osłowski, Łazarz Lipiński (1570 r.). W 1676 r. Lipno stanowiło jeden majątek należący do Andrzeja Osłowskiego. W połowie XVIII stulecia dobra znalazły się w rękach Andrzeja Zboińskiego, który w 1773 r. przekazał je Franciszkowi Sas-Jaworskiemu, w zastaw za długi. Od 1828 r. wieś należała do rodu Gordonów, którzy swoje gniazdo rodzinne założyli w pobliskich Laskowicach. W Ich rękach folwark w Lipnie był do 1933 r., to jest do przymusowej parcelacji. Pierwsze informacje o obszarze wsi pochodzą z 1534 r. i podają, że areał osady liczył 12 łanów (ok. 207 ha.), natomiast w 1772 r. - 9 łanów (ok. 153 ha). W latach dwudziestych XIX wieku władze pruskie na terenie dzisiejszej gminy Jeżewo rozpoczęły reformę agrarną, w wyniku której przede wszystkim dokonano separacji dóbr. Skutkiem tego było przejęcie przez państwo części ziem wsi Lipno (ziemia leżąca na północny zachód od jeziora Lipno) i przekazanie jej pod budowę linii kolejowej i obiektów towarzyszących (linia kolejowa, osada Laskowice-Dworzec). Wtedy też powstał folwark w Lipnie, który nabyli Gordonowie, a jego areał całkowity liczył 385 ha, z czego ziemia orna, łąki i pastwiska liczyły 321 ha (1868 r.). W 1933 r. władze polskie dokonały przymusowej parcelacji gruntów. W Lipnie utworzono 20 osad po 15 ha i 3 osady rzemieślnicze po 2 ha. Pozostałą ziemię tzw. "resztówkę" w 1934 r. nabył Włodzimierz Rachmistruk, który gospodarował na 52 ha majątku do wybuchu wojny (1939 r.). Po wyzwoleniu "resztówkę" przejął Skarb Państwa Polskiego. W okresie "stalinowskim" w Lipnie założono spółdzielnię produkcyjną, w której 12 członków gospodarowało na 100 ha (lata 1952-1956). W 1957 r. Wł. Rachmistruk podjął nieudaną próbę zagospodarowania dawnego majątku.
Pierwsze dane liczbowe o mieszkańcach Lipna pochodzą z 1676 r. i podają, że we wsi żyło 64 mieszkańców, w 1772 r. wieś liczyła 78 osób, wszyscy byli katolikami (od XIX wieku liczbę mieszkańców Lipna podawano wspólnie z Laskowicami). Spośród mieszkańców wsi na przestrzeni jej dziejów wyróżnia się Włodzimierz Rachmistruk (1879-1959). Był On generałem brygady,dowódcą 16 Dywizji Piechoty Pomorskiej w Grudziądzu (1927-1932),odznaczył się męstwem w walkach z bolszewikami (1920 r.). W Lipnie dał się poznać jako energiczny i przedsiębiorczy gospodarz, nowoczesny rolnik, aktywny i pracowity działacz społeczny.

</doc>
<doc id="673362" url="https://pl.wikipedia.org/wiki?curid=673362" title="Lipno (powiat przysuski)">
Lipno (powiat przysuski)

Lipno – wieś w Polsce położona w województwie mazowieckim, w powiecie przysuskim, w gminie Przysucha.
Prywatna wieś szlachecka "Lipna", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Nepomucena w Przysusze.

</doc>
<doc id="673364" url="https://pl.wikipedia.org/wiki?curid=673364" title="Lipno (województwo wielkopolskie)">
Lipno (województwo wielkopolskie)

Lipno – wieś w Polsce położona w województwie wielkopolskim, w powiecie leszczyńskim, w gminie Lipno.
Miejscowość leży przy drodze wojewódzkiej nr 309 (dawniej droga krajowa nr 5).
W okresie Wielkiego Księstwa Poznańskiego (1815-1848) miejscowość wzmiankowana jako Lipno należała do wsi większych w ówczesnym pruskim powiecie Kosten rejencji poznańskiej. Lipno należało do okręgu śmigielskiego tego powiatu i stanowiło odrębny majątek, który należał wówczas do Jaraczewskiego. Według spisu urzędowego z 1837 roku Lipno liczyło 183 mieszkańców, którzy zamieszkiwali 20 dymów (domostw).
W latach 1975–1998 miejscowość administracyjnie należała do województwa leszczyńskiego.
W Lipnie działa klub piłkarski Orzeł Lipno (najwyższa liga: A-klasa okręgu leszczyńskiego, wywalczona w sezonie 2005/2006).

</doc>
<doc id="673365" url="https://pl.wikipedia.org/wiki?curid=673365" title="Jakub Kołas">
Jakub Kołas

Jakub Kołas, właśc. Kanstancin Mickiewicz (ur. 3 listopada 1882 w Okińczycach, zm. 13 sierpnia 1956 w Mińsku) – klasyk literatury białoruskiej, poeta i pisarz, działacz narodowy, nauczyciel.
Dzieciństwo i młodość.
Rodzice poety – Michał Kazimirawicz i Hanna (nazwisko panieńskie Losik) wywodzili się z chłopskiej ludności wsi Mikałajeuszczyzna (12 km od miasta Stołpce). Spośród ich trzynaściorga dzieci dziewięcioro dożyło dorosłości. Ojciec poety służył na posadzie leśniczego w dobrach Radziwiłłów, matka zajmowała się domem. Wkrótce po narodzeniu Kostusia (jak nazywano przyszłego poetę w domu) rodzina przeniosła się na teren uroczyska Łastok. W latach 1890–1904 rodzina Mickiewiczów mieszkała w leśniczówce Albuć, w pobliżu Mikałajeuszczyny. Wielki wpływ na chłopca miał stryj Antoś, który obudził w nim zainteresowanie literaturą. Kostuś samodzielnie opanował pismo cyrylickie. Przez dwa lata wraz ze starszymi braćmi pobierał nauki w domu, u tak zwanego darektara (to jest absolwenta ówczesnej szkoły ludowej). W późniejszym czasie sam ukończył szkołę ludową w Mikałajeuszczynie (1892–1894). W latach 1895–1897 Kostuś mieszkał w leśniczówce Albuć, pomagając rodzicom w prowadzeniu gospodarstwa, a jednocześnie dużo czytał, przygotowując się do wstąpienia do seminarium nauczycielskiego. W wieku około 10 lat pod wpływem utworów Kryłowa, Kostuś ułożył bajkę "Warona i lisica". W wieku 12 lat napisał swój pierwszy wiersz "Wiasna", który spotkał się z pochwałą ze strony ojca. W tym też czasie młody Mickiewicz po raz pierwszy zetknął się z białoruską twórczością literacką (wiersz Janki Łuczyny "Stary Liaśnik"), co wywarło na nim wielkie wrażenie.
W 1898 zaczął uczęszczać do seminarium nauczycielskiego w Nieświeżu, które ukończył w 1902. W okresie nauki zafascynowała go literatura piękna, czytał utwory Puszkina, Lermontowa, Szewczenki, Franki, Mickiewicza. Układał wtedy też pierwsze wiersze i bajki w języku rosyjskim, gromadził materiały z zakresu białoruskiej etnografii, zapisywał zasłyszaną ustną twórczość ludową. W niedługim czasie zaczął tworzyć wiersze i utwory prozatorskie w języku białoruskim. Utwory te dotyczyły przyrody, niełatwego bytu chłopa. Napisane zostały wówczas poematy "Kalia kastra" oraz "Strach", teksty których się jednak nie zachowały oraz notatka "Nasza siało, ludzi i szto robicca ŭ siale". Duży wpływ na młodego poetę wywarł wykładowca seminarium F. Kydryński, który dostrzegając wysoką wartość napisanych po białorusku tekstów zachęcał chłopca do dalszych prób literackich.
Na pierwsze dziesięciolecie XX wieku przypada początek pracy twórczej i pierwsze przejawy aktywności społecznej K. Mickiewicza. Poszerza się różnorodność gatunkowa pisanych przez niego utworów, które osiągają doskonalszą formę. Wtedy także pojawiają się pierwsze publikacje poety. Po ukończeniu seminarium nauczycielskiego młody nauczyciel pracował na Polesiu, we wsiach Lusino (obecnie rejon hancewicki) i Pinkowicze (obecnie rejon piński). Sporządzał tam różne zapisy etnograficzne, utrwalając białoruski folklor. W tym też czasie zapoznał się z nielegalną literaturą rewolucyjną i zaczął przeprowadzać rozmowy agitacyjne z miejscowymi chłopami. W listopadzie 1905 ułożył tekst petycji mieszkańców Pinkowicz do zarządcy z żądaniem udostępnienia chłopom jezior i gruntów dla wypasu. W styczniu 1906 za niepożądaną działalność społeczną Mickiewicza ukarano przeniesieniem do wierchmieńskiej szkoły ludowej (obecnie rejon smolewicki). W dniach 9–10 lipca 1906 wziął udział w nielegalnym zjeździe nauczycielskim, który odbył się we wsi Mikałajeuszczyna. Zjazd rozpędzony został przez policję carską, a K. Mickiewicz podobnie jak inni jego uczestnicy pozbawiony został uprawnień nauczycielskich.
Pierwsze publikacje.
Pierwszym wydrukowanym utworem poety był wiersz, który pojawił się w wileńskiej białoruskojęzycznej gazecie Nasza Dola 1 września 1906. Wkrótce zaczął on aktywną współpracę z wileńską białoruskojęzyczną gazetą Nasza Niwa. 15 września 1906 opublikował tam pod pseudonimem Dziadźka Kostuś opowiadanie "Słaboda", dotyczące samowoli policji carskiej. Był to pierwszy wydrukowany utwór prozatorski artysty. Wtedy też po raz pierwszy użyty został przez twórcę pseudonim literacki Jakub Kołas. W tym okresie twórczości Kołasa pojawiały się nowe formy literackie. Wchodził on na wyższy poziom rozważań, rozpoczynał pisanie alegorycznych opowiadań "Kazki żyćcia", gdzie w filozoficzny sposób interpretował rzeczywistość.
Okres uwięzienia.
Na przełomie lat 1906/1907 Kołas mieszkał z rodziną w leśniczówce Smaliarnia, gdzie bez oficjalnego zezwolenia otwierał prywatną szkołę. Tworzył tam poradnik metodyczny "Druhoje czytańnie dla dziaciej biełarusaŭ". W 1907 przyjeżdża do Wilna, gdzie przez kilka tygodni kieruje działem literackim Naszej Niwy, jednakże wkrótce policja nakazuje mu opuścić miasto. Na początku 1908 przez pewien czas nauczał we wsi Sani (obecnie rejon tołoczyński). 15 września 1908 J. Kołas skazany został na trzy lata więzienia za aktywne działanie mające na celu realizację programu Wszechrosyjskiego Związku Nauczycieli, który jak uznał sąd, miał na celu zniesienie istniejącego w Imperium ładu społecznego. Kołasa uznano równocześnie za winnego ułożenia odezwy do nauczycieli, mimo iż jej autorem był kto inny. Poeta nie zdradził jednak przed sądem tożsamości rzeczywistego twórcy odezwy.
Całość wyroku Kołas odbył w Mińsku, za kratami udawało mu się jednak pisać i wysyłać utwory na zewnątrz. Napisane w tym okresie wiersze i opowiadania drukowane były w Naszej Niwie. Rozpoczął on wtedy prace nad poematami "Nowaja ziamla" oraz "Symon-muzyka". W 1909 w Petersburgu w wydawnictwie "Zahlianie sonca i u nasza akonca" ukazała się pierwsza jego książka – "Druhoje czytańnie dla dziaciej biełarusaŭ". W 1910 w Wilnie wydrukowany został pierwszy tom wierszy "Pieśni żalby" (pisanych w latach 1906–1909). Wiadomo, iż owe wczesne utwory Jakuba Kołasa wysoko oceniał znany rosyjski pisarz Maksim Gorki.
Okres przed I wojną światową.
Po wyjściu z więzienia od września 1911 do 1914 Kołas wykonywał pracę nauczyciela. Przez kilka miesięcy bez oficjalnego zezwolenia nauczał dzieci pracowników kolei w miasteczku Łuniniec, a w latach 1912–1914, po wystawieniu przez władze zaświadczenia o poprawie, pracował jako nauczyciel we wsi Kupiatycze w pobliżu Pińska, a potem w Trzeciej Pińskiej Szkole Parafialnej. Okres ten jest bardzo znaczący dla jego życia osobistego. W sierpniu 1912 w chutorze Smolnia w pobliżu wsi Mikałajeuszczyna miało miejsce pierwsze spotkanie Kołasa z Janką Kupała, dające początek ich przyjaźni. W czerwcu 1913 J. Kołas poślubił nauczycielkę szkoły kolejowej w Pińsku Marię Dźmitryjeunę Kamieńską, z którą wspólnie przeżył 30 lat i doczekał się trzech synów.
W tym czasie w gazecie Nasza Niwa regularnie drukowane były wiersze Kołasa poświęcone na ogół rozmaitym aspektom życia białoruskiej wsi. W 1912 w Wilnie ukazał się zbiór „Apawiadanńni”. W 1913 w Petersburgu ukazują się w postaci osobnych wydań opowiadania: "Niomanaŭ dar", "Toŭstaje paliena", a także zbiór wierszowanych opowiadań "Prapaŭ czaławiek". Głównym tematem tych utworów było życie białoruskiego chłopstwa. W 1914 w Wilnie wydany został zbiór opowiadań o różnorodnej tematyce "Rodnyja zjawy". Utwory prozatorskie Kołasa tego okresu zbliżają się do jego utworów poetyckich zarówno pod względem poruszanej tematyki, jak i kierunku ideowego oraz struktury wyobrażeniowej. W 1916 w Petersburgu w wydawnictwie "Zahlianie sonca i ŭ nasza akonca" opublikowany zostaje również utwór dramatyczny pisarza – niewielka sztuka "Czarka usio na świecie robić", mająca podtytuł "Tragedia z niedawnych lat (z życia wiejskiego)".
Okres I wojny światowej.
Podczas I wojny światowej w 1915 w związku ze zbliżaniem się frontu J. Kołas ewakuował się wraz z rodziną na teren guberni moskiewskiej, gdzie został zmobilizowany do wojska. Po ukończeniu w 1916 moskiewskiej Aleksandrowskiej Szkoły Wojskowej służył w pułku rezerwowym w Permie. Latem 1917 już jako podporucznik skierowany został na front rumuński, ale wkrótce w związku z pogorszeniem stanu zdrowia uzyskał przepustkę i udał się do miasta Obojań (obecnie obwód kurski), gdzie przebywała jego żona wraz z synami. Jako nauczyciel zwolniony został z obowiązku odbywania służby wojskowej i podjął pracę w charakterze wykładowcy oraz korepetytora w mieście Obojań i jego okolicach.
W utworach tego okresu pojawiają się motywy antywojenne, trwoga poety o los Białorusi w nowych warunkach historycznych, stworzonych przez działania wojenne i rewolucję październikową, a jednocześnie wezwania do pracy organicznej na rzecz ojczystego kraju (tom wierszy "Wodhullie", wydany w Mińsku w 1922). Kołas kontynuuje równocześnie prace nad tekstami poematów "Nowaja ziamla" oraz "Symon-muzyka", próbuje swych sił także w dramaturgii. Jednym z utworów tego rodzaju literackiego jest sztuka "Antoś Łata" (1917, prapremiera w Mińsku 1918). Przełomowy moment historyczny między rewolucją lutową a październikową powiązany z niepewnością co do dalszych losów Białorusi znalazł odzwierciedlenie w sztuce "Na darozie żyćcia" (1917, prapremiera w Mińsku w 1921).
Lata 20. i 30..
Pierwsza połowa lat 20. była znaczącym okresem zarówno w życiu osobistym twórcy, jak i jego działalności służbowej i literackiej. W 1921 na wezwanie rządu radzieckiej Białorusi Jakub Kołas stawił się w Mińsku. Był współpracownikiem Komisji Naukowo-Terminologicznej Ludowego Komisariatu Oświaty, komisji do spraw gromadzenia ustnej twórczości ludowej w Instytucie Kultury Białoruskiej, wykładał w Białoruskim Technikum Pedagogicznym, prowadził również zajęcia z gramatyki i metodyki nauczania języka białoruskiego na kursach pedagogicznych w Słucku, zajęcia z języka białoruskiego prowadził także w Białoruskim Uniwersytecie Państwowym.
W 1921 w Kownie ukazał się zbiór opowiadań "Kazki żyćcia" (większość z zawartych w nim bajek powstała przed 1917, chociaż niektóre pochodzą też z kolejnych lat). W utworach tych Kołas w alegorycznej formie ukazuje poglądy na historię i filozofię życiową Białorusinów jako narodu oraz ich miejsce wśród narodów sąsiedzkich, sygnalizuje ważne problemy społeczno-polityczne oraz etyczne, ukazuje dążenie człowieka do poznania tajemnic przyrody oraz egzystencji.
W I połowie lat 20. J. Kołas finalizuje dziesięcioletnie prace nad wielkimi utworami, w jakich ukazał szeroki obraz życia Białorusinów końca XIX i początku XX wieku oraz ujawnił swoje wyobrażenie co do dróg rozwoju narodu. W 1923 ukazał się w Mińsku poemat "Nowaja ziamla". Utwór ten jest swoistą artystyczną encyklopedią życia białoruskiego chłopstwa na przełomie wieków. Na język polski został on przetłumaczony przez Czesława Seniucha w 120 rocznicę urodzin poety. W 1925 w czasopiśmie Połymia opublikowana został trzecia redakcja poematu "Symon-muzyka". Utwór ten ukazuje rolę artysty i samej sztuki w życiu narodu. W dziele tym najpełniej wyrażone zostały poglądy Kołasa na estetykę.
W tym czasie rozszerza się też tematyka jego utworów. Kołas zaczyna opisywać drogi życiowe i duchowe poszukiwania białoruskiej inteligencji początku XX wieku. Pisarz tworzy tak zwane opowieści poleskie: dwa wielkie utwory prozaiczne: "U palieskaj hłuszy" (Wilno, 1923) oraz "U hłybi Palieśsia" (Mińsk, 1927). Weszły one później jako 1. i 2. część w skład trylogii "Na rostaniach", będącej największym utworem prozatorskim Kołasa i jedną z pierwszych wielkich białoruskich powieści w ogóle. W 1925 opublikowany został dramat "Zabastoŭszczyki", opowiadający historię włączenia się białoruskiego nauczycielstwa w walkę polityczną. Kanwą sztuki stał się pierwszy nielegalny zjazd nauczycieli w Mikałajeuszczynie. Utwór ten nie doczekał się jak dotąd wystawienia na scenie teatru. Oprócz tego, w 1925 napisane zostało opowiadanie "Na prastorach żyćcia", poświęcone młodzieży lat 20., zagadnieniom związanym z jej kondycją duchową, edukacją, kulturą, dążeniem do przemiany swego życia.
I połowa lat 20. i lata 30. to czas aktywnej działalności społecznej J. Kołasa, uznania jego zasług, a przy tym bardzo skomplikowany okres życia, związany z wydarzeniami, które odbiły się na stanie psychicznym artysty i negatywnie wpłynęły na całą dalszą jego twórczość. 18 października 1926 J. Kołas otrzymał tytuł Ludowego Poety Białorusi. Od 1928 roku był członkiem Akademii Nauk Białorusi, od 1929 – jako członek jej prezydium w randze wiceprezesa. Był kandydatem do członkostwa w Centralnym Komitecie Wykonawczym BSRR w latach 1927–1929, członkiem tej instytucji w latach 1929–1931 oraz 1935–1938. Brał udział w pracach I Ogólnobiałoruskiego Zjazdu Pisarzy Radzieckich oraz I Wszechzwiązkowego Zjazdu Pisarzy Radzieckich w Moskwie (1934), gdzie wybrano go do kierowniczych organów literackich związków twórczych. W 1935 wystąpił z przemową na Światowym Kongresie Obrony Kultury w Paryżu.
Już w połowie lat 20. Kołas zaczął być rozpracowywany przez radzieckie organy represji. W 1925 roku przeprowadzono u niego przeszukanie, a następnie poddano przesłuchaniu w związku z tak zwaną „sprawą listopadową”, związaną z „organizacją kontrrewolucyjną” na ziemi słuckiej. W latach 30. nacisk na Kołasa wzmocnił się jeszcze bardziej. Został on wprost oskarżony o propagandę idei bezklasowości narodu białoruskiego, w jego utworach doszukiwano się ideologizacji kułactwa oraz indywidualnego gospodarowania, przecenianie roli inteligencji. W 1930 Kołas został zmuszony do złożenia publicznej samokrytyki z powodu politycznych „pomyłek”. W tym czasie aresztowano i represjonowano bliskich poety – wujka ze strony matki językoznawcę i działacza społeczno-politycznego Jazepa Losika, a także Aliaksandra Kamieńskiego, brata żony Kołasa. 6 lutego 1938 w domu pisarza przeprowadzono poszukiwanie broni, a samego artystę zmuszono do stania w czasie przeszukania twarzą do ściany z rękoma w górze. Kołasowi groził wówczas areszt, jednakże odpowiedni nakaz ze strony radzieckiego kierownictwa nie został ostatecznie wydany, prawdopodobnie ze względu na powszechną rozpoznawalność i uznanie, jakim cieszył się poeta.
Jak podkreślają biografowie Kołasa literaturoznawcy M. Maciuch oraz M. Muszyński, począwszy od końca lat 20. po początek lat 30. pisarz znalazł się w sytuacji bez wyjścia, będąc uzależniony od aktualnego ideologicznego stanowiska partii komunistycznej oraz społecznych i państwowych struktur systemu totalitarnego. Nieszczęścia przymusowej kolektywizacji, zburzenie tradycyjnej struktury wsi, całkowita kontrola nad wszelkimi środkami życia społeczno-politycznego oraz duchowego, likwidacja wolności słowa i myśli, masowe represje przeciwko narodowo ukierunkowanej inteligencji – wszystko to negatywnie wpłynęło na Kołasa jako na twórcę. Stał się on zakładnikiem systemu, mimowolnym propagatorem socjalistycznego realizmu, uznawanego za kategorię estetyczną, choć będącego w istocie wyrazem określonych potrzeb politycznych.
W 1926 roku Kołas rozpoczął prace nad poematem "Na szliachach woli", dotyczącym ciężkich warunków życia w okresie I wojny światowej, ich wpływu na formowanie nastrojów sprzeciwu wśród mas ludowych i w efekcie jednoznacznej postawy wobec bolszewików w okresie rewolucji roku 1917. Nad utworem tym poeta przeprowadził masę rozważań, wkładając w niego wiele pracy tak w latach 30., jak i 50., nie udało mu się jednak go ukończyć. W twórczości Kołasa lat 30. obecne jest również zagadnienie kolektywizacji. Główny bohater jego dość schematycznej powieści "Adszczapieniec" (1930–1931, wydana w 1932) po długich wątpliwościach dochodzi jednak do wniosku o przewadze gospodarki kolektywnej nad indywidualną. Dodatkowo w okresie tym J. Kołas zwrócił się ku dramatycznym wydarzeniom I wojny światowej – w sztuce "Wajna wajnie" (1927–1931, ostatnia redakcja w 1938), powieści "Drhywa" (1933) oraz stworzonej na jej podstawie sztuce "U puszczach Paleśsia" ("1937"). W 1940 rozpoczął prace nad poematem "Rybakowa chata", opowiadającego o życiu białoruskiej ludności, która znalazła się w granicach Polski i jej walce o swe prawa. W tym okresie Kołas oddaje się również sztuce przekładu z języka rosyjskiego, ukraińskiego oraz polskiego. Wśród dokonanych przez niego ówcześnie przekładów znajduje się "Połtawa" Puszkina, utwory Lermontowa, Mickiewicza, Szewczenki, Tyczyny i innych.
Okres II wojny światowej.
Po napaści Niemiec na Związek Radziecki poeta mieszkał w Klaźmie pod Moskwą, Taszkencie, samej Moskwie. W wierszach tego okresu (tomiki "Adpomścim" 1942, "Hołas ziamli" "1943"), poematach "Sud u liesie" (1942), "Adpłata" (1943–1944) oraz powstałych wówczas artykułach publicystycznych Kołas wychwalał patriotyzm, heroizm radzieckiego ludu, obnażał skierowaną na nienawiść do człowieka istotę faszyzmu. W 1944 artysta otrzymał tytuł Zasłużonego Działacza Nauki Białorusi. W końcu 1944 roku powrócił do Mińska.
Okres po II wojnie światowej.
Po II wojnie światowej, od połowy lat 40. aż do końca życia, J. Kołas pracował w Akademii Nauk Białorusi, był znanym działaczem społecznym, deputatem Rady Najwyższej ZSRR oraz Rady Najwyższej BSSR, członkiem KC KPB oraz ogólnozwiązkowego Komitetu do spraw Nagród Państwowych w Dziedzinie Literatury i Sztuki, przewodniczącym Białoruskiego Komitetu Obrony Pokoju i członkiem odpowiedniego Radzieckiego Komitetu. Posad swych Kołas nigdy nie traktował jak formalne synekury, ale głęboko przejmował się zawsze problemami zwykłych obywateli, pragnął reprezentować interesy zarówno ich, jak i całego narodu białoruskiego. W 1956 sporządził list skierowany do najwyższych instancji partyjnych, w którym wyraził zaniepokojenie z powodu położenia języka białoruskiego w życiu społecznym, proponując jednocześnie środki jego obrony.
W latach 50. Kołas w charakterze redaktora naukowego uczestniczył w przygotowaniu pierwszego wydania Słownika rosyjsko-białoruskiego (1953). W 1954 zakończył prace nad powieścią "Na rostaniach", w której opisał wydarzenia lat 1906–1911. Stała się ona ostatnią częścią trylogii o tym samym tytule (po utworach "U palieskaj puszczy" oraz "U hłybi Palessia").
Został odznaczony m.in. pięciokrotnie Orderem Lenina, Orderem Czerwonego Sztandaru oraz Orderem Czerwonego Sztandaru Pracy.
13 sierpnia 1956 J. Kołas zmarł w trakcie pracy za swym biurkiem. Pochowany został na Cmentarzu Wojskowym w Mińsku.
Pseudonimy.
Jakub Kołas pisał również pod innymi pseudonimami, wśród nich znajdowały się: Aharak, K. Adzinoki, K. Aleucki, Andrej «sacyjalist», K. Biełorus, Tamasz Budawa, Hanna Hrud, Taras Huszcza, Dziemianoŭ Huz, Piotruś Dziahiel, Dziadźka Karuś, Dubowy List, Hanna Krum, Kudiesnik, Karuś Łapać, Liewy, Liesawik, Marcin z-za reczki, Mikałajewiec, M. Mickiewicz, Nadniomaniec, Narodnyj uczitiel, Swój czaławiek, Stary szut, Iwan Torba, a także kryptonimami: Т.Г.; К.; Я.К-с; К.М.; К.П-ій i innymi.
Pamięć o poecie.
W latach 1959–1965 przyznawana była Nagroda Literacka imienia J. Kołasa. Od 1972 przyznawana jest Państwowa Nagroda imienia J. Kołasa za najlepsze prace prozatorskie i literaturoznawcze. Jego imię nosi Miński Kombinat Poligraficzny, Instytut Językoznawstwa Narodowej Akademii Nauk Republiki Białorusi, Witebski Teatr Dramatyczny, Centralna Biblioteka Naukowa Narodowe Akademii Nauk Republiki Białorusi i szereg innych bibliotek. Imię Kołasa nosi wiele szkół, placów i ulic na Białorusi. Ulica Jakuba Kołasa znajduje się również w polskim mieście Hajnówka.
Pomniki poety znajdują się w Mińsku (na nazwanym na jego cześć placu), we wsi Mikałajeuszczyna, w Nowogródku, w miejscowości Płoskaje w rejonie tołoczyńskim. Popiersie poety obejrzeć można w Nieświeżu. W Mińsku funkcjonuje Państwowe Literacko-Pamiątkowe Muzeum J. Kołasa, którego filie znajdują się w Okińczycach, Smolnie, Mikałajeuszczynie i miejscowości Olbuć.

</doc>
<doc id="673366" url="https://pl.wikipedia.org/wiki?curid=673366" title="Lipno (powiat łosicki)">
Lipno (powiat łosicki)

Lipno – wieś w Polsce położona w województwie mazowieckim, w powiecie łosickim, w gminie Platerów. 
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
Historia.
Pierwsze wzmianki o Lipnie pochodzą z 1486 roku kiedy to król Kazimierz IV Jagiellończyk przekazał Lipno niejakiemu Pietruszkowi pełniącemu na dworze królewskim urząd "ptasznika królewskiego". Lipno było wsią położoną na skraju Puszczy Białowieskiej i w pobliżu przebiegającego przez pobliskie Sarnaki traktu królewskiego Kraków - Wilno.
Decyzję Kazimierza Jagiellończyka potwierdził w 1525 król Zygmunt I Stary i Lipno aż do 1864 roku pozostało wsią należącą do szlachty. W latach 80. XVI wieku Lipno wchodziło w skład "grupy klimczyckiej" obejmującej 3 wsie (Lipno, Klimczyce, Sarnaki) należące do rodziny Kosińskich.
Okres wojen toczonych w XVII wieku miał bardzo duży wpływ na historię miejscowości. W pamięci mieszkańców, przekazywanej z pokolenia na pokolenie, zachował się obraz walki stoczonej przez grupę mieszkańców wioski z oddziałami szwedzkimi w czasie potopu.
Lipno, od 1513 do 1795 roku, wchodziło w skład powołanego na mocy decyzji króla Zygmunta Starego, województwa podlaskiego ze stolicą w Drohiczynie (od 1569 roku tj. od unii lubelskiej teren województwa wszedł w skład Korony).
Po III rozbiorze Polskie południowa cześć województwa, oddzielona rzeką Bug znalazła się do 1809 roku pod władzą Austrii. 
Od 1809 roku Lipno i okolice wchodziły w skład utworzonego w 1807 roku Księstwa Warszawskiego, od 1815 roku Lipno zostało na ponad sto lat jedną z wielu wsi, utworzonego na kongresie wiedeńskim, Królestwa Polskiego.
W XIX wieku miejscowość należała do dóbr Klimczyce będących własnością rodziny Podczaskich.
W 1827 r. było 31 domów i 200 mieszkańców, w 1880 r. 40 domów zamieszkiwanych przez 396 osób obrabiających w tym czasie 984 morgi ziemi. W 1962 we wsi mieszkało 530 osób.
Staraniem mieszkańców Lipna w 1910 roku została ufundowana figura Matki Boskiej ustawiona przy drodze wiodącej do Sarnak. Figurka była miejscem zebrań i modlitw mieszkańców miejscowości. W 1933 roku figura MB znalazła się w środku nowo wybudowanej kaplicy na tym samym miejscu.
W czasie II wojny światowej w okolicy działały oddziały partyzanckie wchodzące w skład 5 Wileńskiej Brygady AK, korzystające z pomocy miejscowej ludności, za co po wojnie niektórzy mieszkańcy byli prześladowani przez UB.
W Warszawie posłowie PSL składali interpelacje w sprawie nękania przez UB ludności gminy Sarnaki i miejscowości Lipno, które wówczas należało do tej gminy.
Lipno dziś.
Obecnie wieś Lipno jest rozwijająca się miejscowością. W okolicy znajduje się dużo sadów jabłoniowych i wiśniowych, które stanowią główne źródło dochodu mieszkańców Lipna. Zimą można spotkać licznych obywateli Białorusi, którzy kupują jabłka od miejscowych sadowników. Potocznie wieś jest nazywana "Szwecją" lub "Szwedami", a wiąże się to z tym, że pod koniec XIX wieku we wsi podczas wykopalisk archeologicznych znaleziono liczne pozostałości po wojskach szwedzkich z okresu potopu szwedzkiego.
Współcześnie Lipno i okolice to region sadowniczy.

</doc>
<doc id="673368" url="https://pl.wikipedia.org/wiki?curid=673368" title="Lipno (województwo opolskie)">
Lipno (województwo opolskie)

Lipno (niem. "Lippen") – wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość administracyjnie należała do województwa opolskiego.
Historia miejscowości.
Wieś wymieniona w sporządzonym około 1303 – 1306 roku Rejestrze Ujazdu, wykazie posiadłości i dochodów biskupstwa wrocławskiego w archidiakonacie opolskim, stanowiącym część Liber fundationis episcopatus Vratislaviensis (pol. Księga uposażeń biskupstwa wrocławskiego). W spisie tym zanotowano: "Item in Lypno decima de III)or granis, valuit qondam tres marcas". Z zapisu tego wynika, że w tamtym okresie była to niewielka osada gospodarująca na trzech łanach i płacąca corocznie dziesięcinę pieniężną w wysokości trzech grzywien.
Od średniowiecza aż do XIX wieku, wokół Lipna intensywnie eksploatowano występujące tu obficie złoża rudy darniowej. Początkowo rudę wytapiano w małych lokalnych piecach, których pozostałości potwierdzono na terenie wsi w pobliżu Zwierzyńca oraz przy nieistniejącym już wielkim stawie lipnowskim. W późniejszym okresie, wydobytą rudę transportowano do huty Ashe (Tułowice Małe), gdzie w 1783 roku hrabia Praschma wybudował wielki piec oraz dwa piece fryszowe. Pozostałością po tej działalności, jest otaczający dziś miejscowość kompleks stawów rybnych, będących pierwotnie wyrobiskami po wydobyciu rudy.
W Lipnie, co najmniej od połowy XVII wieku funkcjonował Zwierzyniec, założony prawdopodobnie przez Siegfrieda Erdmanna von Zierotin, ówczesnego właściciela dóbr niemodlińskich, Nadłowczego biskupa wrocławskiego Karola Ferdynanda Wazy; w którym to zwierzyńcu prowadzono hodowlę różnego rodzaju zwierzyny łownej, głównie danieli i jeleni, a także bażantów oraz na jego terenie organizowano polowania. Zwierzyniec w Lipnie istniał do 1910 roku, kiedy to został zlikwidowany, choć już wcześniej jego funkcja hodowlana traciła na znaczeniu, gdyż już w XVIII wieku na jego terenie urządzono krajobrazowy park w stylu angielskim. Obecnie na obszarze byłego parku krajobrazowego utworzony został Zespół Przyrodniczo-Krajobrazowy o powierzchni 189,53 ha.
W 1783 roku, na terenie Lipna, przy Zwierzyńcu, Jan Nepomucen II Carl Praschma, kolejny z właścicieli państwa stanowego Niemodlin (Herrschaft Falkenberg), założył ogród dendrologiczny oraz szkółkę drzew i krzewów. Oprócz roślin ozdobnych na potrzeby własne, produkowano w niej duże ilości drzew owocowych, które sprzedawano do obsadzania poboczy nowo budowanych w tamtym okresie dróg. W roku 1909 całą plantację przeznaczono na cele zarobkowe, a hodowane tu drzewka dostarczano na cały Śląsk, głównie jednak do Górnośląskiego Okręgu Przemysłowego. Zachowany do dnia dzisiejszego ogród dendrologiczny jest obecnie najstarszym istniejącym w Polsce arboretum, a niektóre z drzew posadzonych w roku jego założenia rosną do dnia dzisiejszego.
Wielkość wsi oraz liczba stałych mieszkańców przez wieki nie ulegała zbyt wielkim zmianom. Według danych z 1783 roku w miejscowości znajdował się folwark i cztery zagrody, miejscowość liczyła wtedy 43 mieszkańców.
Dane z 1873 roku podają, iż należący do hrabiego Praschmy obszar dworski (folwark) składał się z łącznie z 2087 mórg (niem. Acker), w tym 115 mórg zajmowała rola uprawna, 1509 mórg lasy, a 340 mórg stawy.
Z kolei informacje z roku 1910 podają, że w miejscowości mieszkało 221 osób, w tym 156 w samej wsi oraz 65 na terenie obszaru dworskiego. W 1933 roku Lipno liczyło 212 mieszkańców natomiast w 1939 roku było ich równo 200. Według danych statystycznych z 2005 roku wieś zamieszkiwało 208 osób.
Zabytki.
Do wojewódzkiego rejestru zabytków wpisana jest:

</doc>
<doc id="673369" url="https://pl.wikipedia.org/wiki?curid=673369" title="Lipno (województwo łódzkie)">
Lipno (województwo łódzkie)

Lipno – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość administracyjnie należała do województwa sieradzkiego.

</doc>
<doc id="673370" url="https://pl.wikipedia.org/wiki?curid=673370" title="Lipno (powiat lipnowski)">
Lipno (powiat lipnowski)

Lipno – kolonia w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) osada liczyła 406 mieszkańców. Jest jedenastą co do wielkości miejscowością gminy Lipno.

</doc>
<doc id="673372" url="https://pl.wikipedia.org/wiki?curid=673372" title="Lipno (województwo lubelskie)">
Lipno (województwo lubelskie)

Lipno – kolonia w Polsce położona w województwie lubelskim, w powiecie kraśnickim, w gminie Zakrzówek.
W latach 1975–1998 miejscowość administracyjnie należała do ówczesnego województwa lubelskiego.
W pobliskim lesie zwanym „Krzywda” znajdują się groby żołnierzy austriackich poległych w I wojnie światowej.
Miejscowość stanowi sołectwo gminy Zakrzówek. Według Narodowego Spisu Powszechnego (III 2011 r.) wieś liczyła 158 mieszkańców.

</doc>
<doc id="673376" url="https://pl.wikipedia.org/wiki?curid=673376" title="Yakima (Indianie)">
Yakima (Indianie)

Yakima (także "Yakama", pol. "Jakimowie") – plemię Indian północnoamerykańskich, obecnie zamieszkujące m.in. rezerwat o powierzchni ok. 5260 km² w stanie Waszyngton.
W przeszłości byli plemieniem zbieraczy, żywiącym się m.in. orzechami, owocami leśnymi i łososiami z rzeki Yakima. Obecnie plemię liczy ok. 9000 członków. Przeważnie są rolnikami.
Pierwszymi białymi, z którymi się zetknęli, byli członkowie ekspedycji Lewisa i Clarka w 1805 roku.
Od 1994 roku oficjalna nazwa plemienia uwzględnia jego nazwę własną i brzmi „Confederated Tribes and Bands of the Yakama Nation”.
Ich nazwa przetrwała także w nazwie rzeki, hrabstwa i miasta w stanie Waszyngton.

</doc>
<doc id="673380" url="https://pl.wikipedia.org/wiki?curid=673380" title="Yakama">
Yakama



</doc>
<doc id="673387" url="https://pl.wikipedia.org/wiki?curid=673387" title="Foxwoods Casino">
Foxwoods Casino

Foxwoods Casino – kasyno w Ledyard, w stanie Connecticut, USA. Obecnie jest trzecim co do wielkości kasynem na świecie. Jest ono prowadzone przez Indian Mashantucket Pequot, a zostało przez nich założone w 1986 roku jako hala do gry w bingo. Obecnie kasyno przynosi milionowe zyski.

</doc>
<doc id="673392" url="https://pl.wikipedia.org/wiki?curid=673392" title="Niedokrwienne zapalenie jelita grubego">
Niedokrwienne zapalenie jelita grubego

 Niedokrwienne zapalenia jelita grubego – choroba jelita grubego spowodowana niedostatecznym dopływem krwi do jego ściany.
Etiopatogeneza.
U podłoża choroby leży najczęściej miażdżyca.
Objawy.
Większość przypadków – przebieg podostry:
W 10% przypadków – przebieg ostry:
Diagnostyka.
Wlew doodbytniczy i kolonoskopia są we wczesnej fazie choroby przeciwwskazane. Można je przeprowadzić dopiero po ustabilizowaniu się stanu chorego.
Leczenie.
1) Przejściowe niedokrwienie:
2) Niedokrwienie niepełnościenne:
3) Zgorzel jelita:

</doc>
<doc id="673394" url="https://pl.wikipedia.org/wiki?curid=673394" title="Colitis ischaemica">
Colitis ischaemica



</doc>
<doc id="673398" url="https://pl.wikipedia.org/wiki?curid=673398" title="USS Langley (CV-1)">
USS Langley (CV-1)

USS Langley (CV-1) – pierwszy lotniskowiec zbudowany dla US Navy. Okręt został wodowany 1912 roku jako węglowiec pod nazwą USS „Jupiter” (AC-3). W 1920 roku rozpoczęto jego przebudowę na lotniskowiec i nazwano imieniem Samuela Pierponta Langleya. Okręt powrócił do służby jako lotniskowiec w 1922 roku. W latach międzywojennych odegrał ogromną rolę w tworzeniu sił powietrznych amerykańskiej marynarki. W 1936–1937 „Langley” został przebudowany na tender wodnosamolotów pod nowym oznaczeniem AV-3. Podczas II wojny światowej został zatopiony przez lotnictwo japońskie 27 lutego 1942 roku podczas próby dostarczenia 32 myśliwców P-40 z Australii na wyspę Jawa.
Stępkę pod węglowiec USS „Jupiter” (AC-3) położono 18 października 1911 roku w stoczni Mare Island Naval Shipyard w Kalifornii. Okręt zwodowano 24 sierpnia 1912 roku i wprowadzono do służby 7 kwietnia 1913 roku.
Przebudowa okrętu na lotniskowiec została zatwierdzona 11 lipca 1919 roku.

</doc>
<doc id="673400" url="https://pl.wikipedia.org/wiki?curid=673400" title="Nastazy">
Nastazy



</doc>
<doc id="673402" url="https://pl.wikipedia.org/wiki?curid=673402" title="Mikroskopowe zapalenie jelita grubego">
Mikroskopowe zapalenie jelita grubego

Mikroskopowe zapalenie jelita grubego – choroby o nieznanej etiologii charakteryzujące się obecnością zmian mikroskopowych bez zmian makroskopowych (endoskopowych) i radiologicznych. Do mikroskopowych zapaleń jelita grubego należą: zapalenie kolagenowe i zapalenie limfocytowe.
Historia.
Pierwszy opis tego schorzenia powstał w 1976 roku. Nazwa – mikroskopowe zapalenie okrężnicy – została zaproponowana w 1980 roku przez Reada i współpracowników. W 1989 Lazenby wprowadził pojęcie limfocytowego zapalenia okrężnicy.
Epidemiologia.
Brak danych jeśli chodzi o Polskę.
Zapalenie kolagenowe: przeważają kobiety w wieku &gt; 60 lat. Zapadalność: 10,0-15,7/100000.
Zapalenie limfocytowe: choroba występuje u osób w różnym wieku i z taką samą częstością u obu płci. Zapadalność: 3,1-14,4/100000.
Szacuje się, że około 20% przypadków rozpoznawanych jako zespół jelita drażliwego jest mikroskopowym zapaleniem okrężnicy.
Etiopatogeneza.
Etiopatogeneza nie jest znana. Niektóre badania sugerują udział niesteroidowych leków przeciwzapalnych w wywoływaniu zapalenia kolagenowego. Inne teorie dowodzą istnienia w tej chorobie zaburzeń immunoregulacji i nadmiernego wytwarzania tlenku azotu. Podkreśla się też rolę kwasów żółciowych i toksyn bakteryjnych. Być może choroba ma charakter genetyczny. Obserwowano występowanie mikroskopowego zapalenia okrężnicy u osób spokrewnionych.
Główną cechą zapalenia kolagenowego w badaniu histopatologicznym jest pogrubienie warstwy kolagenu u podstawy komórek nabłonka. Jest ono dobrze widoczne w preparatach barwionych hematoksyliną i eozyną.
Zapalenie limfocytowe – zwiększona liczba limfocytów śródnabłonkowych (głównie komórek T CD8).
W obu zapaleniach w blaszce właściwej błony śluzowej występuje umiarkowany naciek z limfocytów i plazmocytów.
Mechanizm biegunki w zapaleniu kolagenowym polega zapewne na blokowaniu wchłaniania wody w okrężnicy przez podnabłonkowe złogi kolagenu oraz na działaniu produktów zapalenia, takich jak prostaglandyny i tlenek azotu.
W zapaleniu limfocytowym biegunka jest raczej związana z działaniem prostaglandyn i leukotrienów.
Objawy.
Choroby towarzyszące.
Mogą towarzyszyć:
Rozpoznanie.
Na podstawie obrazu histologicznego.
Leczenie.
Kolagenowe zapalenie okrężnicy:
W cięższych przypadkach leczenie operacyjne.
Limfocytowe zapalenie okrężnicy:
Leczenie operacyjne nie jest stosowane.

</doc>
<doc id="673403" url="https://pl.wikipedia.org/wiki?curid=673403" title="Colitis microscopica">
Colitis microscopica



</doc>
<doc id="673404" url="https://pl.wikipedia.org/wiki?curid=673404" title="Zapalenie kolagenowe jelita grubego">
Zapalenie kolagenowe jelita grubego



</doc>
<doc id="673405" url="https://pl.wikipedia.org/wiki?curid=673405" title="Zapalenie limfocytowe jelita grubego">
Zapalenie limfocytowe jelita grubego



</doc>
<doc id="673406" url="https://pl.wikipedia.org/wiki?curid=673406" title="Pismo syngaleskie">
Pismo syngaleskie

Pismo syngaleskie, pismo sinhala – alfabet sylabiczny używany do zapisu języka syngaleskiego na Cejlonie. Na Sri Lance służy również do zapisu buddyjskich tekstów w języku pali.
Historia.
Pismo syngaleskie wywodzi się pośrednio ze starożytnego indyjskiego pisma brahmi, poprzez pismo grantha i stąd podobne jest do innych pism południowo-indyjskich, zwłaszcza malajalam i tamilskiego.
Charakterystyka.
Podobnie jak w innych abugidach, podstawowym elementem alfabetu sinhala jest spółgłoska z inherentną samogłoską „a”. Inne samogłoski zaznacza się odpowiednimi znakami diakrytycznymi. Istnieje 16 znaków samogłoskowych i 42 znaki do zapisu spółgłosek. Istnieją również grafemy oznaczające czyste samogłoski, występujące w nagłosie. Znaki podzielone są na dwie części: "elu hodiya", zwany także "suddha sinhala" (czysto syngaleskie) wystarczające do zapisywania słów pochodzenia syngaleskiego, zaś w przeszłości klasycznego języka syngaleskiego, zwanego "elu", stąd nazwa, oraz "misra hodiya" (dosłownie „alfabet mieszany”) z dodatkowymi znakami do zapisywania dźwięków występujących w sanskrycie i pali. Dotyczy to zwłaszcza spółgłosek przydechowych, nie występujących w języku syngaleskim.

</doc>
<doc id="673408" url="https://pl.wikipedia.org/wiki?curid=673408" title="Bolesne skurcze przełyku">
Bolesne skurcze przełyku

Bolesne skurcze przełyku (przełyk typu „dziadka do orzechów”, ang. painful esophageal peristalsis, nutcracker esophagus) – częste zaburzenie motoryki z silnymi skurczami dalszej części przełyku, ze średnim ciśnieniem perystaltycznym &gt;180 mm Hg. Przyczyna choroby nieznana.
Objawy przypominają obrazem klinicznym chorobę refluksową przełyku i obejmują dysfagię oraz ból w klatce piersiowej. U niektórych pacjentów z bolesnymi skurczami przełyku współwystępuje zespół jelita drażliwego i fibromialgia.
W leczeniu stosuje się wstrzyknięcia botuliny i zabiegi chirurgiczne. Choroba może przejść w achalazję.

</doc>
<doc id="673411" url="https://pl.wikipedia.org/wiki?curid=673411" title="Batalion „Roland”">
Batalion „Roland”

Batalion „Roland” (niem. Battalion Ukrainische Gruppe Roland) – batalion Wehrmachtu złożony z Ukraińców, w sile 280 żołnierzy, kolaboracyjna formacja wojskowa działająca po stronie III Rzeszy w 1941 roku, w okresie II wojny światowej. Przez propagandę ukraińską wraz z batalionem „Nachtigall” określany był mianem Drużyn Ukraińskich Nacjonalistów.
Nabór do batalionu przeprowadzono na wiosnę 1941 r. w Austrii. Umundurowanie było wzorowane na mundurach „petlurowców”. 5 lipca dowództwo ze strony ukraińskiej objął mjr Jewhen Pobihuszczy, ze strony niemieckiej Ernst Eikiern (ze sztabu głównego Grupy Armii Południe).
Jednostka, przydzielona do niemieckiej 11 Armii od wiosny do 21 października 1941 roku, uczestniczyła w walkach w rejonie rzeki Prut. 30 czerwca, w dniu ogłoszenia Aktu odnowienia Państwa Ukraińskiego, batalion znajdował się w rejonie Frumosul–Botoszany. Rozkazem ppłk Erwina Stolze został wycofany z linii frontu, skierowany do Frumosul, podporządkowany dowództwu LIV Korpusu i zreorganizowany.
6 lipca batalion został skierowany przez Węgry i Rumunię w kierunku Odessy. Tam pełnił zadania policyjne, takie jak oczyszczanie okolicznych terenów z partyzantki, ochranianie obowiązkowych kontyngentów oraz zakładów przemysłowych.
27 lipca batalion został podzielony na 4 kompanie po 65 żołnierzy. Po aresztowaniu przez Gestapo rządu Jarosława Stećki Roman Szuchewycz wysłał do Oberkommando der Wehrmacht oświadczenie, że w tej sytuacji oddziały „Nachtigall” i „Roland” nie mogą pozostać w składzie armii niemieckiej. 27 sierpnia batalion rozbrojono i wycofano do Saubersdorfu pod Wiedniem. W końcu został odtransportowany do Frankfurtu nad Odrą, gdzie w wyniku reorganizacji połączono go z drugim batalionem ukraińskim „Nachtigall”.
Następnie oba bataliony zostały zlikwidowane, część żołnierzy podjęła funkcje policyjne w Batalionie Policyjnym nr 201, część zdezerterowała wobec zmiany polityki Niemiec w kwestii Ukrainy.

</doc>
<doc id="673413" url="https://pl.wikipedia.org/wiki?curid=673413" title="Ostre rozdęcie okrężnicy">
Ostre rozdęcie okrężnicy

Ostre rozdęcie okrężnicy − powikłanie m.in. wrzodziejącego zapalenia jelita grubego (rozwija się u około 4% chorych) czy rzekomobłoniastego zapalenia jelit.
Etiopatogeneza.
Nieznana.
Przypuszcza się, że dochodzi do głębokiego uszkodzenia ściany jelita grubego przez:
Rozpoznanie.
Na podstawie obrazu klinicznego i przeglądowego zdjęcia RTG jamy brzusznej. Kryterium radiologicznym rozpoznania ostrego rozdęcia okrężnicy jest stwierdzenie średnicy okrężnicy poprzecznej w płaszczyźnie pośrodkowej większej niż 5,5 cm na zdjęciu przeglądowym jamy brzusznej.
Leczenie.
Intensywne, krótkie leczenie zachowawcze:
O poprawie stanu chorego świadczy zmniejszenie obwodu brzucha i pojawienie się szmerów perystaltycznych.
Jeśli poprawa nie nastąpi w ciągu 24−48 godzin lub stan się pogarsza należy pilnie wdrożyć leczenie operacyjne − kolektomię z zachowaniem i zamknięciem odbytnicy.

</doc>
<doc id="673414" url="https://pl.wikipedia.org/wiki?curid=673414" title="Dilatatio coli acuta">
Dilatatio coli acuta



</doc>
<doc id="673415" url="https://pl.wikipedia.org/wiki?curid=673415" title="Megacolon toxicum">
Megacolon toxicum



</doc>
<doc id="673416" url="https://pl.wikipedia.org/wiki?curid=673416" title="Toksyczne rozdęcie okrężnicy">
Toksyczne rozdęcie okrężnicy



</doc>
<doc id="673426" url="https://pl.wikipedia.org/wiki?curid=673426" title="Pivovar Svijany">
Pivovar Svijany

Browar Svijany - browar założony w 1564 roku w Svijanach (Czechy, kraj liberecki); jeden z najstarszych czeskich browarów. Znany z produkcji wielokrotnie nagradzanego naturalnego, niepasteryzowanego piwa.

</doc>
<doc id="673429" url="https://pl.wikipedia.org/wiki?curid=673429" title="Maillot blanc">
Maillot blanc

Biała koszulka (fr. "maillot blanc") – koszulka kolarska, którą nagradzany jest najlepszy młody kolarz w klasyfikacji generalnej Tour de France. Zwycięzca tej klasyfikacji musi być w wieku poniżej 25 lat (liczone do 1 stycznia roku, w którym odbywa się dana edycja wyścigu). 
Przed rokiem 1975 białą koszulką nagradzano najlepszego kolarza w "klasyfikacji kombinowanej" (najlepszy wynik w klasyfikacji generalnej, klasyfikacji punktowej oraz w klasyfikacji górskiej). W 1975 nagroda w postaci Maillot Blanc została przeniesiona na lidera klasyfikacji młodych zawodników i zaczęto brać pod uwagę jedynie wyniki z klasyfikacji generalnej.
Od 2003 roku sponsorem koszulki jest Škoda, przedtem sponsorem tej klasyfikacji była włoska firma FIAT.

</doc>
<doc id="673430" url="https://pl.wikipedia.org/wiki?curid=673430" title="Dornhan">
Dornhan

Dornhan – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, ok. 20 km na północny zachód od Rottweil. 

</doc>
<doc id="673440" url="https://pl.wikipedia.org/wiki?curid=673440" title="Oberndorf am Neckar">
Oberndorf am Neckar

Oberndorf am Neckar – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba wspólnoty administracyjnej Oberndorf am Neckar. Leży nad Neckarem, ok. 15 km na północ od Rottweil, przy autostradzie A81 i drodze krajowej B14.
Urodził się tutaj Paul Mauser, niemiecki konstruktor broni strzeleckiej. 
W mieście znajduje się fabryka znanego producenta broni palnej Heckler &amp; Koch.
Współpraca.
Miejscowości partnerskie:

</doc>
<doc id="673441" url="https://pl.wikipedia.org/wiki?curid=673441" title="Kozia Grota">
Kozia Grota

Kozia Grota (Kozi Schron, Kozia) – jaskinia, a właściwie schronisko, w Dolinie Strążyskiej w Tatrach Zachodnich. Wejście do niej znajduje się w północnym zboczu Długiego Giewontu, ponad Małą Dolinką, na wysokości 1745 m n.p.m., w niewielkiej, bocznej grzędzie. Jaskinia jest pozioma, a jej długość wynosi 7,4 metrów.
Opis jaskini.
Jaskinię stanowi obszerny, poziomy korytarz (2 m szerokości i około 3 m wysokości) zaczynający się w dużym otworze wejściowym, pod koniec zwężający się i kończący zawaliskiem.
Jaskinia została odkryta w październiku 1913 roku przez Mariusza Zaruskiego i Konstantego Aleksandrowicza. Nazwę nadał Mariusz Zaruski od tego, że ukrywają się w niej kozice podczas szczególnie niesprzyjającej pogody.
W jaskini brak jest nacieków. Ściany są suche, rosną na nich rośliny kwiatowe, a pod koniec mchy i glony. Bywają w niej kozice.

</doc>
<doc id="673448" url="https://pl.wikipedia.org/wiki?curid=673448" title="KIM-1">
KIM-1

KIM-1 (skrót od "Keyboard Input Monitor") to bazujący na mikroprocesorze MOS 6502 mikrokomputer, produkowany od 1975 przez firmę MOS Technology, a następnie Commodore International. Pierwszy komputer domowy firmy Commodore.
Opis techniczny.
KIM-1 składał się z jednego obwodu drukowanego z wlutowanym procesorem 6502 1 MHz, dwoma chipami 6530 zawierającymi 1 KB pamięci ROM, 64 bajty pamięci RAM i wyjściami I/O. Dodatkowy 1 KB pamięci RAM znajdował się w osobnym układzie scalonym. Komputer posiadał także siedmiosegmentowy wyświetlacz LED oraz 24-klawiszową klawiaturę. Wyjścia zewnętrzne umożliwiały podłączenie dalekopisu i czytnika taśm dziurkowanych "TTY 33-ASR" oraz magnetofonu kasetowego jako nośnika danych.

</doc>
<doc id="673452" url="https://pl.wikipedia.org/wiki?curid=673452" title="Amiga 3000UX">
Amiga 3000UX

Amiga 3000UX to produkowany w latach 1990 - 1992 model komputera Amiga 3000 z zainstalowanym równolegle z AmigaOS systemem Amiga Unix (port Systemu V dla AT&amp;T).

</doc>
<doc id="673460" url="https://pl.wikipedia.org/wiki?curid=673460" title="Schiltach (miasto)">
Schiltach (miasto)

Schiltach – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba wspólnoty administracyjnej Schiltach. Leży nad rzeką Schiltach, ok. 25 km na północny zachód od Rottweil, przy drogach krajowych B462 i B294.
Współpraca.
Miejscowość partnerska:

</doc>
<doc id="673469" url="https://pl.wikipedia.org/wiki?curid=673469" title="El Salvador (Chile)">
El Salvador (Chile)

El Salvador - chilijskie miasto leżące w regionie Atacama.
Liczące 7000 mieszkańców górnicze miasto znajduje się około 2000 metrów n.p.m. w samym środku pustyni Atakama.
Miasto El Salvador jest siedzibą klubu piłkarskiego Cobresal.

</doc>
<doc id="673470" url="https://pl.wikipedia.org/wiki?curid=673470" title="Klincz">
Klincz



</doc>
<doc id="673473" url="https://pl.wikipedia.org/wiki?curid=673473" title="Gullabo">
Gullabo

Gullabo – miejscowość (småort) w Szwecji o powierzchni 43 hektarów, zamieszkana przez 122 ludzi (dane z 2000 roku), wchodzące w skład gminy Torsås. Na terenie Gullabo działa klub rajdowy, klub sportowy, stowarzyszenie rękodzieła oraz klub taneczny.
Punktem rozpoznawczym Gullabo jest znacznych rozmiarów model łyżki wykonany z drewna przez tamtejszych rękodzielników, której wymiary to 4,64 m wysokości, 1,07 m szerokości, a waga 350 kg.

</doc>
<doc id="673479" url="https://pl.wikipedia.org/wiki?curid=673479" title="Henrico Albicastro">
Henrico Albicastro

Henrico Albicastro (ur. ok. 1660, zm. ok. 1730) – holenderski kompozytor i skrzypek pochodzenia bawarskiego.
Życiorys.
Albicastro nazywał się w rzeczywistości Johann Heinrich von Weissenburg i pochodził z Bieswangen w centralnej Bawarii niedaleko Pappenheim (nazwisko Weissenburg odnosi się do nazwy wioski opodal Bieswangen). Szwajcarscy muzykolodzy na podstawie "Musicalisches Lexicon" Johanna Gottfrieda Walthera z 1732, który pisze o nim jako o obywatelu szwajcarskim, starali się przez długi czas wykazać jego szwajcarski rodowód, co jednak nie było poparte żadnymi wiarygodnymi danymi. Możliwe zresztą, że urodził się w Bawarii, ale jego rodzina pochodziła ze Szwajcarii.
Niewiele wiadomo o wykształceniu muzycznym Albicastra. Według Walthera był znakomitym skrzypkiem. Pewne poszlaki wskazują, że mógł być uczniem Sebastiana Scherera (1631–1712), organisty i kapelmistrza w Ulm. Powszechnie jednak jest uważany za samouka.
W 1686 roku przybył do Lejdy w Holandii, gdzie w rejestrach tamtejszego uniwersytetu figuruje jako "Musicus Accademiae". Był przez jakiś czas odpowiedzialny za oprawę muzyczną oficjalnych ceremonii i uroczystości uniwersyteckich, jak np. inauguracja urzędowania nowego rektora. Tej funkcji jednak długo nie piastował. W roku 1690 na tej posadzie figuruje już François Koopman.
W latach dziewięćdziesiątych przybył do Niderlandów Hiszpańskich (dziś teren Belgii), gdzie najpewniej spędził kilka lat. W 1696 roku wydawca François van Heurck z Brugii opublikował dwanaście sonat triowych Albicastra, "Il giardino armonico sacro-profano", oznaczone jako opus 3. Wcześniejsze dzieła z Brugii jak dotąd nie zostały odnalezione.
W latach 1701–1706 szereg dzieł Albicastra opublikował Estienne Roger, wydawca muzyczny z Amsterdamu. W przeciwieństwie do zbioru z roku 1696, były one wydane pod pseudonimem Albicastro (włosko-łaciński odpowiednik jego nazwiska: das weisse Burg - biały zamek). Kompozycje te mają wysoką wartość artystyczną i posiadają niezwykłą, nawet w porównaniu z twórczością włoskich mistrzów baroku, siłę dramatyczną.
W roku 1708 życie Albicastra uległo zasadniczej zmianie. Otrzymał stopień kapitana w kawalerii holenderskiej. Choć nic nie wiadomo o jego wcześniejszej karierze wojskowej, zostało udokumentowane, że Johan Hendrik van Weissenburg walczył w ostatnich latach wojny o sukcesję hiszpańską (1701–1713). Pozostał w armii także po podpisaniu pokoju w Utrechcie (1713).
Jego nazwisko jest jeszcze wymienione w spisie oficerów armii holenderskiej z roku 1730. Później o życiu Albicastra nic nie wiadomo. Uważa się, że zmarł krótko po tej dacie.
Postać Albicastra pojawia się w powieści "Secretum" dwojga włoskich autorów, Rita Monaldi i Francesco Sorti.
Twórczość.
Albicastro należy do najznakomitszych reprezentantów sztuki muzycznej w XVIII-wiecznej Holandii. Jego dzieło ma bardzo wysoki poziom artystyczny i wywarło znaczny wpływ na rozwój muzyki holenderskiej. Oprócz jednego motetu na sopran i zespół instrumentalny, wszystkie pozostałe utwory przeznaczone są na różne składy instrumentalne. Stanowią etap przejściowy pomiędzy twórczością jego poprzednika Carolusa Hacquarta (ok. 1640–1701) i późniejszymi kompozytorami, jak Willem de Fesch (1687–1761), Pieter Hellendaal (1721–1799), Unico Wilhelm van Wassenaer (1692–1766) czy przybyły z Włoch Pietro Locatelli (1695–1764; w Amsterdamie od 1729). 

</doc>
<doc id="673480" url="https://pl.wikipedia.org/wiki?curid=673480" title="Powstania szkockie">
Powstania szkockie

Powstania szkockie – narodowowyzwoleńcze powstania wzniecane przez jakobickich zwolenników legitymistycznej dynastii Stuartów.
1689.
W czerwcu siły powstańcze liczyły 8 batalionów i 2 kompanie, złożone głównie z górali. Atakowi dzikich i walecznych oddziałów klanowych nie potrafiły się przeciwstawić liczniejsze, zwarte oddziały nowoczesnej armii rządowej w bitwie pod Killiecrankie. Powstańcy stracili jednak w tej bitwie swego przywódcę, gdyż Dundee chcąc uhonorować swych dumnych góralskich żołnierzy walczył wbrew radom sztabu z bronią w ręku w pierwszej linii.
Kolejne bitwy (pod Cromdale, Boyne, Dunkeld) były w większości przegrane i powstanie wygasło w końcu 1691, zwłaszcza po ogłoszeniu ultimatum przez Wilhelma. Ostatnim zbrojnym akcentem powstania była zbrodnia wojsk orańskich dokonana w Glencoe.
1715.
W Szkocji odbicie Perth przez siły rządowe dowodzone przez Johna Campbella, 2. księcia Argyll, złożone głównie z Campbellów 13 listopada 1715 było w zasadzie końcem powstania. 4 lutego 1716 r. Jakub III Stuart odpłynął do Francji.
1719.
Kolejny sojusz zaoferował Jakubowi Stuartowi hiszpański minister, kardynał Giulio Alberoni. Siły inwazyjne liczyły ok. 5 tys. ludzi, na 27 okrętach. Większość hiszpańskich okrętów zatonęła jednak w czasie sztormu na Kanale. Dwie ocalałe fregaty wysadziły 300 hiszpańskich żołnierzy, do których dołączył niewielki oddział zgromadzony przez Lorda Tullibardine i Wielkiego Marszałka Szkocji. Nieliczne, wskutek niewielkiego poparcia klanów, siły powstańcze zostały rozbite przez wojska Jerzego I w bitwie pod Glen Shiel.
1745.
Rozpoczęte przybyciem do Szkocji księcia Karola Edwarda, który przy braku tym razem wsparcia Francji, z własnej kieszeni finansował przedsięwzięcie. 2 sierpnia 1745 r. młody książę wylądował na Hebrydach z niewielką grupą jakobickich emigrantów, 700 ochotnikami z Irlandzkiej Brygady i ładunkiem broni dla powstańców.
Młodzieńczy zapał Karola Edwarda, jego szacunek dla góralskich tradycji oraz krwawe rządy angielskich najeźdźców przyczyniły się do masowego poparcia powstania. Prócz większości klanów góralskich przyłączali się również jakobici z nizin i Anglii. Armia powstańcza prawie bez walki zajęła stolicę Szkocji - Edynburg. Pierwsze wielkie zwycięstwo w bitwie pod Prestonpans 21 września przyczyniło się do podniesienia morale wojsk i dalszego napływu ochotników. Powstańcy rozpoczęli marsz na Newcastle, w Londynie zapanowała panika. Jednak niezdecydowanie dowódców, niesnaski w sztabie i zaczynające się dezercje wśród ochotników przyczyniły się do klęski. Armia rządowa została natomiast wsparta świeżymi hanowerskimi siłami, ściągniętymi z kontynentu. Mimo to wojska szkockie zdołały jeszcze pokonać Anglików w bitwie pod Falkirk. Ostateczną klęskę siły jakobickie poniosły 16 kwietnia 1746 w bitwie pod Culloden Moor, na moczarach opodal Inverness. „Młody pretendent” został siłą wycofany z walki i po kilku miesiącach ukrywania się wśród góralskich stronników wrócił do Francji.
Anglicy i ich zwolennicy pod wodzą głównodowodzącego księcia Cumberland rozpoczęli krwawe represje. Większość rannych pod Culloden została dobita, ponad 1000 jeńców sprzedano jako niewolników na plantacje w Ameryce, w Szkocji zaczęły się prawdziwe polowania na jakobitów. System klanowy został zakazany, zakazano nawet używania narodowego stroju szkockiego, języka gaelickiego i posiadania broni. Syn Jerzego II, książę Cumberland zyskał miano „rzeźnika Cumberlanda”.
Na kanwie tych wydarzeń powstała powieść Waltera Scotta "Waverley", a także Roberta Louisa Stevensona "Porwany za młodu".

</doc>
<doc id="673481" url="https://pl.wikipedia.org/wiki?curid=673481" title="Wołowy Żleb">
Wołowy Żleb

Wołowy Żleb – żleb w orograficznie lewych zboczach Doliny Miętusiej (odnoga Doliny Kościeliskiej) w Tatrach Zachodnich. Ma wylot na wysokości około 1200 m n.p.m. na zachodnim obrzeżu Wyżniej Miętusiej Równi, górą podchodzi pod Siodło za Piecem. Ma dwie orograficznie prawe odnogi podchodzące pod Rówień nad Piecem i dolną część Źródlisk. Zimą żlebem i jego odnogami schodzą lawiny. Dawniej był wypasany (tereny pasterskie Hali Miętusiej). Od czasu zaprzestania wypasu większa część żlebu uległa zalesieniu i tylko koryto żlebu jest kamienisto-trawiaste. Żleb jest suchy, woda płynie nim tylko po większych opadach. Dolna odnoga ma znaczenie dla narciarzy. Władysław Cywiński pisze: „"...zimą przy dobrych śniegach, stanowi tak dla zjeżdżających na nartach jak i na siedzeniach, szybki i wygodny wariant"”.
W żlebie oraz jego okolicach znajdują się jaskinie: Podwójna Szczelina, Dziura nad Wantulami I, Dziura nad Wantulami II, Dziura nad Wantulami III i Szczelina w Wołowym Żlebie.

</doc>
<doc id="673485" url="https://pl.wikipedia.org/wiki?curid=673485" title="Johann Illiger">
Johann Illiger



</doc>
<doc id="673486" url="https://pl.wikipedia.org/wiki?curid=673486" title="John Hawkins (pisarz)">
John Hawkins (pisarz)

John Hawkins (ur. 29 marca 1719 w Londynie, zm. 21 maja 1789 tamże) – angielski teoretyk i historyk muzyki. 
Życiorys.
Zwiedzał całą XVIII-wieczną Europę badając życie muzyczne na dworach i w stolicach. Najciekawsze relacje Hawkinsa pochodzą z dworu króla Prus Fryderyka II. Poznał tam wielu pruskich kompozytorów takich jak Carl Heinrich Graun i Carl Philipp Emanuel Bach.
Twórczość.
Jego największym dziełem jest "A General History of the Science and Practice of Music". Zawiera ono informacje na temat życia muzycznego współczesnego mu Londynu, a także innowacji pochodzących z XVI i XVII wieku.
Hawkins wydał także wiele monografii m.in. na temat muzyki twórców takich jak np. Arcangelo Corelli, a także artystów nie będących muzykami, jak jego znajomy Samuel Johnson (autor "Dictionnary of the English Language" z 1755 roku).
Wśród przyjaciół Hawkinsa znajdowali się Georg Friedrich Händel i John Stanley.
Sam Hawkins próbował swych sił jako kompozytor, w późniejszym okresie swego życia tworząc głównie na gitarę w stylu wczesnego klasycyzmu.

</doc>
<doc id="673497" url="https://pl.wikipedia.org/wiki?curid=673497" title="Poślizg (droga)">
Poślizg (droga)

Poślizg – zjawisko przejścia od toczenia lub kroczenia, w których powierzchnie stykających się ciał nie przesuwają się względem siebie, do ślizgu, w którym stykające powierzchnie przesuwają się. 
Poślizg występuje wtedy, kiedy siła, którą musiałoby przenieść tarcie opony o nawierzchnię, jest większa niż siła tarcia.
Może wystąpić między innymi:
Szczególnym rodzajem poślizgu jest poślizg na jezdni pokrytej warstwą wody zwany akwaplanacją.
Efektem poślizgu może być utrata panowania nad pojazdem.

</doc>
<doc id="673499" url="https://pl.wikipedia.org/wiki?curid=673499" title="Inline skating">
Inline skating



</doc>
<doc id="673510" url="https://pl.wikipedia.org/wiki?curid=673510" title="Kii (półwysep)">
Kii (półwysep)

 – największy półwysep Japonii, położony w środkowej części wyspy Honsiu ("Honshū"), oddzielony od wyspy Sikoku ("Shikoku") kanałem Kii. Nazwa półwyspu pochodzi od nazwy dawnej prowincji Kii. 
Zachodnie brzegi półwyspu oblewają wody zatoki Osaka. U nasady leży miasto Osaka. Większą część półwyspu, południowo-zachodnią zajmuje prefektura Wakayama, północno-zachodnią – prefektura Osaka, wschodnią – prefektura Mie, a centralną – prefektura Nara.
Od pradawnych czasów ludzie żyjący w tym regionie wierzyli, że jest w nim wiele punktów energii. Również obecnie obszar ten przyciąga uwagę, odradza się bowiem zainteresowanie ideą, że istnieją wewnątrz potężne, tajemnicze źródła energii. Można to łączyć z faktem, iż półwysep Kii leży blisko „linii tektonicznej”, która jest częścią japońskiego uskoku wschód-zachód.
Szlak pielgrzymów.
Jednym z takich miejsc jest Kumano, uważane za miejsce pochówku bogini Izanami, która urodziła bogów Japonii: słońce (Amaterasu), księżyc (Tsukuyomi) i burzę (Susanoo). Było to miejsce kultu gór, znanego od ponad 1000 lat jako miejsce praktyki górskiej ascezy shugendō, łączącej elementy ezoterycznego buddyzmu, taoizmu i shintō. 
W drugiej połowie okresu Heian (794–1185) Kumano stało się jedną z „Czystych Krain” ze względu na rozpowszechnienie wiary w Amidę, a pielgrzymki cesarzy stały się regularną praktyką. Szlaki pielgrzymów były tak gęsto uczęszczane, że przypominały kolumny mrówek. Z tego powodu pielgrzymki nazywano: „wizytami mrówek w Kumano”. Szlak (właściwie kilka zbiegających się dróg), którymi podążali oraz święte obiekty na ich trasie zostały wpisane w 2004 na listę światowego dziedzictwa UNESCO jako Święte miejsca i drogi pielgrzymkowe w regionie gór Kii i wpisane jako drugie – po „Drodze św. Jakuba” w Europie – na listę UNESCO.
Ta sieć szlaków pielgrzymkowych, licząca łącznie setki kilometrów, nazywa się Kumano Kodō, a główne cele pielgrzymek, to Kumano Sanzan, trzy grupy najsłynniejszych chramów: Kumano Hongū-taisha, Kumano Nachi-taisha i Kumano Hayatama-taisha.

</doc>
<doc id="673515" url="https://pl.wikipedia.org/wiki?curid=673515" title="Ubikacja publiczna w Kawakawa">
Ubikacja publiczna w Kawakawa

Ubikacja publiczna w Kawakawa – jedno z dzieł austriackiego architekta Friedensreicha Hundertwassera, umieszczone w nowozelandzkim miasteczku Kawakawa. Jest to jednocześnie jedyne dzieło Hundertwassera powstałe na Półkuli Południowej i prawdopodobnie najczęściej fotografowana ubikacja publiczna na świecie.
Historia.
W roku 1998 radni miejscy w Kawakawa zdecydowali się odnowić starą 40-letnią toaletę miejską położoną w centrum miasta, przy czym Friedensreich Hundertwasser z własnej inicjatywy zobowiązał się zaprojektować jej wygląd i wystrój.
Do projektu użyto płytek ceramicznych, które przygotowali uczniowie "Bay of Islands College". Cegły użyte do jej budowy pochodziły z budowy banku "Bank of New Zealand".
Nagrody.
Dzieło to otrzymało wiele nagród, m.in. certyfikat "Creative Places Awards 2000".

</doc>
<doc id="673516" url="https://pl.wikipedia.org/wiki?curid=673516" title="Heroes of Might &amp; Magic III">
Heroes of Might &amp; Magic III



</doc>
<doc id="673523" url="https://pl.wikipedia.org/wiki?curid=673523" title="Franz Oppenhoff">
Franz Oppenhoff

Franz Oppenhoff (ur. 18 sierpnia 1902 w Akwizgranie, zm. 25 marca 1945 tamże) – burmistrz Akwizgranu, ofiara jednostki SS.
Oppenhoff został wybrany na burmistrza miasta 31 października 1944 po zajęciu przez aliantów Akwizgranu. Został zamordowany przed swoim domem 25 marca 1945 przez jednostkę SS. Zabójcą był Austriak Joseph Leitgeb, który następnie zginął zabity przez minę podczas odwrotu oddziału nad Ren. Większość uczestników zamachu została schwytana i osądzona.
Imieniem Oppenhoffa została nazwana główna ulica Akwizgranu – "Oppenhoff-Allee".

</doc>
<doc id="673524" url="https://pl.wikipedia.org/wiki?curid=673524" title="Wyżnia Miętusia Rówień">
Wyżnia Miętusia Rówień

Wyżnia Miętusia Rówień – polana reglowa w Tatrach Zachodnich, znajdująca się w Dolinie Miętusiej, będącej wschodnim odgałęzieniem Doliny Kościeliskiej. Położona jest na wysokości 1140–1200 m n.p.m., na dnie doliny polodowcowej, pomiędzy dwoma grzbietami; od zachodniej strony jest to długi północny grzbiet Ciemniaka, po stronie wschodniej Skoruśniaka. Z grzbietu Ciemniaka, spod Równi nad Piecem i Źródlisk opada do niej Wołowy Żleb, ze zboczy wschodnich żleb Wodniściak, spod Kobylarza niewielki Mały Wodniściak. Powyżej niej znajdują się Wantule i polodowcowy kocioł Małej Świstówki.
Polana dawniej należała do terenów pasterskich Hali Miętusiej, była koszona, stał na niej szałas. Po włączeniu polany w obszar Tatrzańskiego Parku Narodowego zaprzestano jej użytkowania i polana zaczęła zarastać lasem. W 1955 miała powierzchnię ok. 6 ha, ale w 2004 w wyniku zarośnięcia, jej powierzchnia zmniejszyła się o ok. 12% i polana nadal zarasta. W dolnej części polany znajduje się Miętusie Wywierzysko, z którego wypływa Miętusi Potok. Przez polanę nie prowadzi żaden szlak turystyczny. Widoczna jest nieznakowana ścieżka, wydeptywana przez grotołazów, którzy często penetrują liczne i bardzo rozgałęzione jaskinie Czerwonych Wierchów.
Z rzadkich w Polsce gatunków roślin stwierdzono występowanie złoci małej.

</doc>
<doc id="673525" url="https://pl.wikipedia.org/wiki?curid=673525" title="Willem de Fesch">
Willem de Fesch

Willem de Fesch (ur. 26 sierpnia 1687 w Alkmaarze, zm. 3 stycznia 1761 w Londynie) – holenderski kompozytor i skrzypek okresu baroku.
Mistrz sonaty i innych barokowych gatunków muzycznych. Tworzył zarówno w Holandii jak i w Wielkiej Brytanii, gdzie wydał wiele anglojęzycznych pieśni, takich jak "I love t'is true in my breast", "O lovely Maid" i "To make me feel a virgin's charms".
Do Wielkiej Brytanii wyjechał w 1731 roku, gdzie został skrzypkiem w orkiestrze, prowadzonej przez Georga Friedricha Händla. Był także aktywny jako solista i kompozytor tworzący w barokowym stylu włoskim, zwłaszcza concerti grossi, m.in. utwory z opusów 2, 3, 5, i 10 oraz sonaty na wiolonczelę op. 8.
W Londynie de Fesch wystawił swoje oratorium "Judith". Miało to miejsce w 1733 roku, a więc w rok po wystawieniu "Esther" (1732) Händla – pierwszego oratorium angielskiego. Dwa pierwsze oratoria angielskie napisali więc cudzoziemcy.
Manuskrypt innego oratorium de Fescha, "Joseph" z 1745 roku, został odkryty w roku 1980 przez belgijskiego muzykologa Pietera Andersena w archiwum Royal Academy. W 1984 wystawiono "Józefa" po raz pierwszy od czasów de Fescha, a w 1987 zorganizowano w Alkmaar "Feschtival", poświęcony twórczości kompozytora.

</doc>
<doc id="673526" url="https://pl.wikipedia.org/wiki?curid=673526" title="Cerro Largo FC">
Cerro Largo FC

Asociación Civil, Social y Cultural Cerro Largo Fútbol Club, znany jako Cerro Largo Fútbol Club jest urugwajskim klubem piłkarskim z siedzibą w mieście Melo, położonym w departamencie Cerro Largo.
Historia.
Klub założony został 19 listopada 2002. Dnia 14 października 2006 w siódmej kolejce drugiej ligi (Segunda división uruguaya) Cerro Largo odniósł najwyższe zwycięstwo w historii swych drugoligowych występów, pokonując u siebie drużynę Paysandú FC 8:0.

</doc>
<doc id="673530" url="https://pl.wikipedia.org/wiki?curid=673530" title="Schramberg">
Schramberg

Schramberg – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba wspólnoty administracyjnej Schramberg. Leży w Schwarzwaldzie, nad rzeką Schiltach, ok. 15 km na północny zachód od Rottweil, przy drodze krajowej B462.
Współpraca.
Miejscowości partnerskie:

</doc>
<doc id="673531" url="https://pl.wikipedia.org/wiki?curid=673531" title="Cerro Largo Fútbol Club">
Cerro Largo Fútbol Club



</doc>
<doc id="673539" url="https://pl.wikipedia.org/wiki?curid=673539" title="Sulz am Neckar">
Sulz am Neckar

Sulz am Neckar – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba wspólnoty administracyjnej Sulz am Neckar. Leży pomiędzy Schwarzwaldem a Jurą Szwabską, nad Neckarem, ok. 20 km na północ od Rottweil.
Komunikacja.
Miasto położone jest przy drodze krajowej B14 oraz linii kolejowej Singen (Hohentwiel)– Stuttgart (jedna stacja, Intercity-Express, prędkość do 160 km/h). W odległości ok. 3 km od centrum zlokalizowana jest autostrada A81 (E41) ze zjazdem 32.
Współpraca.
Miejscowości partnerskie:

</doc>
<doc id="673541" url="https://pl.wikipedia.org/wiki?curid=673541" title="Bosman Browar Szczecin">
Bosman Browar Szczecin

Browar Bosman – browar w Szczecinie wchodzący w skład grupy piwowarskiej Carlsberg Polska SA.
Historia.
Po przejęciu budynków i wyposażenia browaru "Bohrisch Brauerei AG" przez władze polskie 24 października 1945, straty oszacowano na 35% a sam browar znalazł się pod zarządem Centralnego Zarządu Przemysłu Fermentacyjnego w Bydgoszczy pod nazwą Państwowe Browary w Szczecinie. W skład przedsiębiorstwa wchodziły dawny browar Bohrisch, prawie całkowicie zniszczony browar Bergschloß i browar Elysium. Produkcję wznowiono 12 stycznia 1946, kiedy uwarzono pierwszą po wojnie warkę lekkiego piwa o zawartości ekstraktu 8,3%. Do końca miesiąca w browarze uwarzono łącznie 20 hl piwa. Produkcja do końca roku wyniosła 20 tys. hl. W lipcu 1951 browar znalazł się w nowo utworzonych "Szczecińskich Zakładach Piwowarsko-Słodowniczych", a kilka lat później warzono na Pomorzanach już 200 tys. hl piwa rocznie. Pomiędzy rokiem 1960 a 1969 szczecińskie piwo było eksportowane do krajów bloku wschodniego. Produkowane tutaj "Piwo Bałtyckie" zostało nagrodzone w 1964 na targach w Poznaniu oraz wystawie piwnej w Paryżu. Dzięki umowie z "Baltoną" piwo to trafiało również na polskie statki. Pod koniec lat 80. roczna produkcja browaru przekroczyła poziom 300 tys. hl.
W 1974 roku rozpoczęto budowę Wytwórni Pepsi-Coli, którą uruchomiono 7 lipca 1975 roku. Był to jeden z dwóch zakładów w kraju (obok Polmosu Kraków), który rozpoczął franczyzową produkcję tego napoju.
Współczesność.
W 1992 przedsiębiorstwo państwowe zostało przekształcone w jednoosobową spółkę skarbu państwa "Bosman Browar Szczecin SA" W spółkę zainwestowała niemiecka grupa producentów piwa "Bitburger Brauerei". Od 2001 browar stał się częścią grupy Carlsberg Okocim S.A. (przemianowana w 2004 na Carlsberg Polska). 29 grudnia 2005 browar ustanowił rekord rocznej produkcji piwa na poziomie 1 mln hl.
Produkowane marki piwa.
Historia marki piwa.
Pierwszym piwem tej marki było Volt Original. Zostało wprowadzone na rynek Polski w 1999 roku. Jego wygląd przypominał baterię. W 2000 roku sprzedaż piwa sięgnęła 325 tys. hl co stanowiło 1,5% rynku piwa w Polsce. W 2002 roku firma wypuściła na rynek nowa markę Volt Strong – piwo mocne o lekko słodkawym smaku przypominającym Warkę Strong. Głównym regionem sprzedaży tej marki jest
północna część Polski.
Marcin Kosiorowski za stworzenie oryginalnego wyglądu opakowania piwa otrzymał w latach 1999-2000 nagrody Złotego Orła, EPICA, EDA i Creativity 29. Innym produktem szczecińskiego browaru o podobnej nazwie jest Bosman Volt.
Piwo produkowane jest w dwóch rodzajach:
zaw. alk. 4,5% obj.
ekstrakt 9,4% wag.
rozlewany do 0,5 l puszek
zaw. alk. 6,3% obj.
ekstrakt 13,5% wag.
rozlewany do 0,5 l puszek

</doc>
<doc id="673542" url="https://pl.wikipedia.org/wiki?curid=673542" title="Metop">
Metop

MetOp (ang. "Meteorogical Operation") – seria trzech satelitów meteorologicznych umieszczanych na orbitach polarnych przez ESA co kilka lat. Do tej pory wystrzelono dwa satelity: Metop-A w 2006 i Metop-B w 2012 r. Trzeci (Metop-C) ma się znaleźć na orbicie w 2018 r.
W latach 80. ESA planowała budowę interdyscyplinarnego satelity, mającego obserwować Ziemię z orbity polarnej. Miał on zostać wystrzelony pod koniec XX wieku. Na pewnym etapie prac stwierdzono, że korzystniejsze będzie umieszczenie przyrządów meteorologicznych na osobnym satelicie. Zdecydowano, że taki satelita, MetOp, będzie wkładem Zjednoczonej Europy w system satelitarny Światowej Organizacji Meteorologicznej, jako zastępstwo satelitów amerykańskiej agencji NOAA. Aby zapewnić kontynuację pomiarów, na takich satelitach planowano umieścić przyrządy takie, jak na zastępowanych satelitach agencji NOAA. Pozostałe przyrządy, nie związane ściśle z meteorologią, zaplanowano wysłać na osobnym satelicie, Envisat.
Satelity MetOp należą do "Systemu Polarnego Europejskiej Organizacji Wykorzystywania Satelitów Meteorologicznych" (EUMETSAT), EUMETSAT Polar System (EPS). Satelity są wkładem Zjednoczonej Europy we wspólne przedsięwzięcie ESA i NOAA. Zakłada ono, że satelity pogodowe NOAA (systemu POES) i Metop będą miały uzupełniające i niedublujące się orbity, które umożliwią powiększenie obszaru obserwacji pogodowych i ich większą efektywność. Orbity statków ESA (system Metop) i NOAA (system POES) są synchroniczne ze Słońcem, to znaczy statki pojawiają się nad danym obszarem Ziemi o tej samej porze dnia. Statki Metop będą przelatywać w godzinach rannych, a statki POES w godzinach popołudniowych.
Koszt całego programu (trzech satelitów, rakiet, obsługi naziemnej) wynosi 2,4 mld euro. Organizacja EUMETSAT wyłożyła 1,85 mld euro, a ESA 550 mln euro (głównie na budowę satelitów).

</doc>
<doc id="673548" url="https://pl.wikipedia.org/wiki?curid=673548" title="Festiwal Kultury Jidysz">
Festiwal Kultury Jidysz

Festiwal Kultury Jidysz jest prezentacją dorobku artystycznego (literackiego, muzycznego, filmowego, plastycznego) żydowskiej diaspory zamieszkującej do II wojny światowej na terenach państwa polskiego, używającej języka jidysz, jako języka potocznego i codziennego.
Poprzez wyeksponowanie znaczenia ginącego języka jidysz, nie tylko w komunikacji, ale też jako „znaku rozpoznawczego” całej żydowskiej formacji artystyczno-kulturalnej, od końca XIX wieku, organizatorzy festiwalu zamierzają zainteresować odbiorców specyfiką kultury Żydów aszkenazyjskich i samym językiem jidysz.
Festiwal Kultury Jidysz w Łodzi jest impreza otwartą.
2006.
W części pierwszej - Festiwalu Sztuki Filmowej Jidysz zaprezentowane zostały filmy jidysz – nieme i dźwiękowe, pochodzące ze zbiorów archiwalnych Stevena Spielberga, Brandeis University, oraz odnajdywane w archiwach filmowych na całym świecie.
Kopie filmów powstałych w Polsce przed 1939 r. wzbogaciły zbiory Filmoteki Narodowej jako obrazy będące częścią polskiego dziedzictwa narodowego.
Pozostałe kopie odnalezionych filmów jidysz znalazły się w archiwum filmowym, powstałym w siedzibie Fundacji Ochrony Dziedzictwa Kultury Żydów, w Łodzi przy ul. Pomorskiej 18.
Prezentacjom towarzyszyły prelekcje traktujące zarówno o artystycznym, jak i kulturowym znaczeniu kina jidysz, o szeroko pojętej inscenizacji, nawiązującej do żydowskiej obrzędowości, mistyki, tradycji, historii i kultury.
Podczas pokazów wyświetlono do tej pory nie pokazywane w Polsce, filmy nieme i dźwiękowe, powstałe m.in. na Ukrainie, Litwie, krajach byłego ZSRR.
Pierwsza edycja festiwalu objęła część filmów jidysz wyprodukowanych w Polsce. Były to obrazy często zupełnie nieznane szerszej widowni.
2007.
Część druga festiwalu - Festiwal Sztuki Słowa - poświęcona była literaturze w języku jidysz. Podczas spotkań festiwalowych zaprezentowano teksty literackie i kabaretowe w językach jidysz i polskim, m.in. w wykonaniu zespołu aktorów żydowskich.
Przedstawiono również program kabaretowy w języku jidysz, nawiązujący do poetyki kabaretów żydowskich sprzed Holocaustu – w wykonaniu berlińskiego kabaretu – „Kersten Troike”.
W części tej pokazano także inscenizacje niektórych obrzędów (np. wesela, wybranych świąt).
Inscenizacje te poprzedzono wstępem - krótkimi opowieściami, wykładami - wyjaśnieniami, poprzedzającymi akcję sceniczną.
2008.
Część trzecia to Festiwal Sztuki Plastycznej „Jung Idysz – inspiracje”, wystawa plastyczna odnosząca się do twórczości łódzkiej grupy awangardowych żydowskich artystów oraz prac zainspirowanych tą twórczością.
Na wystawie zostaną zaprezentowane odszukane w muzeach i prywatnych kolekcjach prace artystów zrzeszonych wokół grupy Jung Idysz.
Wystawa „Jung Idysz – inspiracje” ma być - według organizatorów festiwalu - pierwszą w Polsce, na tak szeroką skalę, zorganizowaną wystawą, prezentującą dorobek artystyczny mało znanej grupy plastyków i literatów żydowskich.
Podczas wystawy zostanie zaprezentowanych ok. 100 prac, m.in. prace: Jankiela Adlera, Marka Szwarca, Henryka Berlewiego, Henryka Barcińskiego, Idy i Wincentego Braunerów i innych artystów czerpiących inspiracje z twórczości grupy „Jung Idysz”, jak i z kultury jidysz.
Wystawa zostanie zaprezentowana w Muzeum Historii Miasta Łodzi i przy ul. Ogrodowej, w Muzeum Nadwiślańskim w Kazimierzu Dolnym. Trwają jednocześnie rozmowy z Instytutem im. Adama Mickiewicza, który zainteresowany jest prezentacją wystawy w Izraelu podczas sezonu polskiego w 2008 r.

</doc>
<doc id="673557" url="https://pl.wikipedia.org/wiki?curid=673557" title="Council of Admirality">
Council of Admirality

Council of Admirality – Rada Admiralicji brytyjskiej utworzona w czasie wojny o hiszpańską sukcesję (1701-1714) w celu zaopatrzenia i dowodzenia armii brytyjskiej w Hiszpanii. Jej honorowym naczelnikiem był Jerzy Duński mąż królowej brytyjskiej Anny Stuart (1707-1714). Do rady należał m.in. przyszły premier Wielkiej Brytanii Robert Walpole, którego z tego powodu (a także z powodu życzliwego usposobienia) nazywano "laughing admiral" ("uśmiechnięty admirał").

</doc>
<doc id="673558" url="https://pl.wikipedia.org/wiki?curid=673558" title="Polskie Zakłady Lotnicze">
Polskie Zakłady Lotnicze

Polskie Zakłady Lotnicze Sp. z o.o. (PZL Mielec) – największe zakłady lotnicze w Polsce, ulokowane w Mielcu w województwie podkarpackim. Powstały w 1938 roku jako zakład WP-2 Państwowych Zakładów Lotniczych. Po II wojnie światowej stały się największą polską wytwórnią lotniczą, budując samoloty głównie na eksport i nosząc od 1949 roku nazwę WSK Mielec (Wytwórnia Sprzętu Komunikacyjnego), a następnie WSK „PZL-Mielec”. W 1998 roku w wyniku restrukturyzacji stały się niezależnym podmiotem gospodarczym. Tereny przedsiębiorstwa działają w Specjalnej Strefie Ekonomicznej Euro-Park Mielec. Od 2007 r. jest to spółka zależna amerykańskiego Sikorsky Aircraft Corporation (obecnie Lockheed Martin Helicopter Company).
Historia.
W 1936 roku w planie budowy COP znalazła się wytwórnia lotnicza w Mielcu, która miała wejść w skład Państwowych Zakładów Lotniczych jako jej Wytwórnia Płatowców nr 2. Budowę rozpoczęto 1 września 1938 roku, a w lipcu 1939 roku mury fabryki opuścił pierwszy zmontowany tam (z części dostarczonych z zakładów na Okęciu) samolot PZL.37 Łoś. Zakłady zatrudniały wówczas 700 osób. Do wybuchu wojny, łącznie z warszawską wytwórnią zmontowano ich ok. 120. Maszyny brały udział w początkowej fazie II wojny światowej.
Po zajęciu Mielca 13 września 1939 roku przez wojska niemieckie, zakłady zostały włączone do przedsiębiorstwa Heinkel. Prowadzono w nich produkcję podzespołów bombowców He 111 (usterzenia), He 177 Greif i myśliwców nocnych He 219 oraz montaż bombowców He 111 i remonty samolotów, m.in. He 111 i Junkers Ju 52. Pracowało w nich w 1944 roku do 5500 osób. W lipcu 1944 Niemcy wycofali się, zabierając maszyny i oprzyrządowanie, natomiast nie zdążyli wysadzić w powietrze budynków (jak w wytwórni na Okęciu). 6 sierpnia 1944 zakłady przejęto pod administrację radziecką, nadal prowadząc w nich remonty samolotów.
22 lipca 1945 zakłady zostały zwrócone stronie polskiej i otrzymały nazwę Państwowe Zakłady Lotnicze (PZL) – Zakład Nr 1 w Mielcu. 15 listopada 1945 oblatano tam prototyp pierwszego samolotu – szkolno-łącznikowego PZL S-1, jednakże oprócz niego, zakłady początkowo zajmowały się remontami samolotów i produkcją pozalotniczą (aluminiowe sprzęty AGD, wagi, drewniane i metalowe karoserie autobusowe, zabudowy dla samochodów strażackich na podwoziach Bedford). W 1948 wyprodukowano 10 samolotów Szpak-4T, będących pierwszymi samolotami produkowanym seryjnie w Polsce po wojnie. Zakłady zatrudniały w 1946 roku 800, a w 1949 roku 1160 osób.
W 1949 roku zakłady zmieniły nazwę na Wytwórnia Sprzętu Komunikacyjnego, Zakład nr 1 w Mielcu, w skrócie WSK-1 Mielec. W 1950 roku zdecydowano o znacznej rozbudowie zakładów, w związku z planami masowej produkcji licencyjnej samolotów radzieckich. Podjęto produkcję odrzutowych myśliwców MiG-15 i MiG-17, jako Lim-1, Lim-2, Lim-5, Lim-6. Od 1960 roku produkowano na licencji najliczniejszy typ samolotu z Mielca – wielozadaniowy dwupłat An-2, w większości na eksport do ZSRR. Powstało także kilka własnych prototypów, jak PZL M-2 (pierwszy całkowicie metalowy samolot sportowy skonstruowany w Polsce po wojnie), PZL M-4 Tarpan, PZL S-4 Kania, lecz nie weszły do produkcji.
Przejściowo w latach 1970–1975 zakłady nosiły nazwę WSK Delta-Mielec, a od 1975 roku przywrócono przedwojenną nazwę Wytwórnia Sprzętu Komunikacyjnego „PZL-Mielec”. WSK otrzymał tytuł „Zakład Pracy Socjalistycznej”, a w 1978 załoga zakładu została odznaczona Orderem Sztandaru Pracy I klasy. 1 lipca 1980 roku w WSK "PZL-Mielec" rozpoczął się strajk, który trwał do 20 lipca 1980 roku przez co zakłady lotnicze w Mielcu były jednymi z pierwszych zakładów pracy, które rozpoczęły protesty przeciwko władzy komunistycznej PRL poprzedzającymi strajki robotnicze w Sierpniu 1980 roku i porozumienia sierpniowe doprowadzające do powstania NSZZ „Solidarność”. 
31 sierpnia 1989 roku w związku z pogarszającą się sytuacją ekonomiczną i społeczno-polityczną w WSK zawiązał się Międzyzakładowy Komitet Strajkowy i ogłosił pogotowie strajkowe, które zostało odwołane po negocjacjach z dyrekcją dzień później 1 września tego samego roku. 7 czerwca 1991 roku zarządzeniem nr 226 ministra przemysłu Andrzeja Zawiślaka powołano komisję naprawczą WSK PZL Mielec, która rozpoczęła działalność 17 czerwca tego samego roku. 14 września 1991 roku na WSK „PZL-Mielec” powołano Komitet Strajkowy w ramach protestu przeciwko pogarszającej się sytuacji przedsiębiorstwa co doprowadziło do rozmów Komitetu Strajkowego z dyrekcją i ówczesną minister przemysłu i handlu Henryką Bochniarz w dniu 20 września tego samego roku oraz obietnicami ze strony minister podjęcia wtedy konkretnych decyzji w sprawie zakładu. W 1992 roku w czasie wczesnej fazy transformacji gospodarczej w Polsce doszło wskutek tego do kryzysu WSK „PZL Mielec” i rozpoczęcie procesu restrukturyzacji przedsiębiorstwa co doprowadziło wysokiego bezrobocia i braku perspektyw w regionie w tym czasie. 14 stycznia 1992 roku doszło w polskich zakładach przemysłu lotniczego do 8-godzinnego strajku generalnego podjętego przez Komisje Zakładowe NSZZ „Solidarność” i Sekcję Krajową Przemysłu Lotniczego „Solidarność”, a 30 marca 1992 roku na terenie zakładów przeprowadzono z inicjatywy przeprowadzono 8-godzinny strajk w ramach strajku rotacyjnego zakładów branży lotniczej. Strajki doprowadziły do spotkania w Warszawie w dniu 8 kwietnia 1992 roku przedstawicieli zakładowych organizacji NSZZ „Solidarność” przemysłu lotniczego, w tym grupy z WSK „PZL-Mielec” z ówczesnym premierem RP Janem Olszewskim. Mieleccy inicjatorzy powstania strefy ekonomicznej uzyskali też poparcie kolejnych rządów w Polsce co doprowadziło do uchwalenia ustawy z dnia 20 października 1994 r. o specjalnych strefach ekonomicznych, która weszła w życie 23 grudnia 1994 roku. To ostatecznie doprowadziło do powstania w 1995 roku pierwszej w Polsce Specjalnej Strefy Ekonomicznej EURO-PARK MIELEC.
19 października 1998 przedsiębiorstwo państwowe przekształcono w spółkę Skarbu Państwa pod nazwą Polskie Zakłady Lotnicze Sp. z o.o, w skrócie PZL Mielec. Od 2002 roku spółka PZL Mielec generowała straty, a także miała problemy z płynnością finansową przy jednoczesnym braku zdolności kredytowej i wysokim poziomie zadłużenia oraz trudnościami w utrzymaniu się na rynku i zagrożeniem upadłością firmy w 2007 roku. 5 grudnia 2005 roku PZL Mielec zawarła umowę z Ministerstwem Obrony Narodowej na dostawę 2 sztuk samolotów M-28 z silnikami PT 6A - 65 B, następnie aneksem do umowy rozszerzono o kolejne 3 samoloty M-28B/B. 15 grudnia 2006 roku Walne Zgromadzenie Agencji Rozwoju Przemysłu S.A. wyraziło zgodę na zbycie na rzecz spółki United Techologies Holdings S.A. posiadanych przez agencję udziałów spółki Polskie Zakłady Lotnicze Sp. z o.o. w Mielcu za łączną cenę 66 milionów złotych. 16 marca 2007 roku Agencja Rozwoju Przemysłu sprzedała 100% udziałów PZL Mielec amerykańskiej spółce United Technologies Holdings S.A. za 66 mln zł, przez co zakłady stały się spółka zależną Sikorsky Aircraft Corporation. Sprawą prywatyzacji Mielca zajmowała się prokuratura. Według Agencji Rozwoju Przemysłu S.A., która była poprzednim właścicielem zakładów spółka bez powiązania kapitałowego z silnym inwestorem strategicznym nie miałyby szans na utrzymanie się na rynku w perspektywie najbliższych wtedy kilku lat.
W lipcu 2015 roku spółka Sikorsky Aircraft Corporation została zakupiona przez amerykański koncern Lockheed Martin za 9 miliardów dolarów.
Wyroby.
Pozostałe.
Dawniej produkowano także wyroby niezwiązane z lotnictwem:

</doc>
<doc id="673559" url="https://pl.wikipedia.org/wiki?curid=673559" title="Robert Harley (hrabia)">
Robert Harley (hrabia)

Robert Harley, 1. hrabia Oxfordu i Mortimer (ur. 1661, zm. 1724) – przywódca umiarkowanych Torysów w pierwszej połowie XVIII wieku. Przyjaciel, a potem przeciwnik polityczny Henry St.Johna wicehrabiego Bolingbroke – przywódcy radykalnego odłamu torysów. Harley był człowiekiem spokojnego charakteru i wielkiej kultury osobistej oraz erudycji. Podziwiał go za to i za jego talenty polityczne sam Robert Walpole przyszły wigowski premier Wielkiej Brytanii.
Do jego przyjaciół należeli wybitni literaci i politycy Jonathan Swift, Alexander Pope, John Gay i Matthew Prior.

</doc>
<doc id="673561" url="https://pl.wikipedia.org/wiki?curid=673561" title="Zamach na Sri Lance (16 października 2006)">
Zamach na Sri Lance (16 października 2006)

Zamach na Sri Lance 16 października 2006 – atak terrorystyczny zorganizowany przez separatystyczną organizację Tamilskie Tygrysy. W ataku który miał miejsce niedaleko miejscowości Dambulla, 150 km na północny wschód od Kolombo. Załadowana ładunkami wybuchowymi ciężarówka wjechała w konwój 15 autobusów wiozących żołnierzy na przepustkę. W wyniku zamachu, śmierć poniosły 92 osoby.

</doc>
<doc id="673562" url="https://pl.wikipedia.org/wiki?curid=673562" title="Reinheitsgebot">
Reinheitsgebot



</doc>
<doc id="673563" url="https://pl.wikipedia.org/wiki?curid=673563" title="Cmentarz Miłostowo w Poznaniu">
Cmentarz Miłostowo w Poznaniu

Cmentarz komunalny nr 1 Miłostowo w Poznaniu – największy pod względem powierzchni i drugi pod względem liczby pochowanych osób cmentarz w Poznaniu, znajdujący się we wschodniej części miasta – na Miłostowie, w obrębie osiedla samorządowego Warszawskie-Pomet-Maltańskie, niedaleko drogi krajowej nr 92, między ulicami Warszawską i Gnieźnieńską.
Położenie.
Cmentarz znajduje się w rozwidleniu torów kolejowych w kierunku Warszawy, Gniezna i Inowrocławia. Położony na terenach wydmowych, leśnych i pofortecznych (Fort IIIa – Sułkowskiego, daw. Prittwitz), zajmuje powierzchnię 98,69 ha, pochowano na nim ponad 81 tysięcy osób.
Kwatery.
Znajdują się na nim kwatery żołnierzy polskich, radzieckich i niemieckich z czasów II wojny światowej, Żydów pomordowanych w czasie okupacji i macewy odzyskane ze zlikwidowanego podczas wojny cmentarza żydowskiego przy ul. Głogowskiej, szereg grobów przeniesionych po wojnie z likwidowanych nekropolii poznańskich, m.in. położonych w centrum miasta, a także kwatery ewangelicka (pole 3, kwatera PD) i prawosławna (pole 4, kwatera PD).
Historia.
Cmentarz został otwarty w 1943 i celowo był zlokalizowany przez władze okupacyjne z dala od połączeń komunikacyjnych. Budowę rozpoczęto w 1940, a od 1942 zatrudniano na niej Żydówki z pobliskich niemieckich obozów pracy, m.in. z "Lager Elektro-Mühle". Np. w marcu 1943 zatrudnionych przy budowie było 430 więźniarek. Roboty budowlane prowadził "Garten und Friedhofsamt" (okupacyjny miejski zarząd parków i cmentarzy), a bezpośrednim wykonawcą było niemieckie przedsiębiorstwo "Dipl. Ing. Hans Pracht Strassen- und Tiefbau K.G.", wykorzystujące niewolniczą pracę Żydówek.
W 1993 w dawnym forcie uruchomiono nowoczesny zakład kremacji a w sąsiedztwie pierwsze w Polsce pole urnowe.
Przyroda.
Pośród roślinności przeważa sosna, brzoza, topola, olcha i krzewy, w znacznej mierze posadzone w latach 40. XX w. dla umocnienia wydm.

</doc>
<doc id="673567" url="https://pl.wikipedia.org/wiki?curid=673567" title="Piszczałka Galtona">
Piszczałka Galtona

Piszczałka ultradźwiękowa Galtona – piszczałka ostrzowa do wytwarzania drgań o częstotliwości do 40 kHz.
Struga powietrza po przejściu przez dyszę (1) uderza w kołowe ostrze wnęki (2), a wiry powstające na ostrzu wprawiają w drgania własne powietrze w rezonatorze (3). Głębokość wnęki jest regulowana tłoczkiem (4). Odległość od dyszy również jest regulowana.
Piszczałka Galtona jest małą piszczałką o zmiennej wysokości tonu, w której można wytwarzać bardzo wysokie niesłyszalne tony. 
Częstotliwość drgań dla piszczałki Galtona określona jest wzorem:
gdzie cO= 331800 mm/s - prędkość dźwięku w temperaturze 0 °C,
Moc akustyczna osiągana przez piszczałkę Galtona jest w zakresie 0,1 do 10 W.
Piszczałka do momentu odkrycia zjawiska piezoelektryczności była jedynym wzorcowym źródłem ultradźwięków.
Francis Galton za pomocą tego urządzenia wyznaczył w 1883 r. górny próg słyszalności. Granica słyszalności tonów jest indywidualna, zwykle przypada na tony o częstości 25 000 drgań na sekundę.

</doc>
<doc id="673568" url="https://pl.wikipedia.org/wiki?curid=673568" title="Cmentarz Junikowo w Poznaniu">
Cmentarz Junikowo w Poznaniu

Cmentarz komunalny nr 2 Junikowo w Poznaniu – największy w Poznaniu cmentarz komunalny pod względem liczby pochowanych (drugi po Cmentarzu Miłostowo pod względem powierzchni), znajdujący się w południowo-zachodniej części miasta, na Junikowie na osiedlu administracyjnym o tej samej nazwie, pomiędzy ulicami Grunwaldzką a Cmentarną. W latach 1954–1990 cmentarz ten znajdował się na terenie dzielnicy administracyjnej Grunwald.
Charakterystyka.
Jeden z największych cmentarzy w Polsce, o powierzchni 92,69 ha, zostało tu pochowanych 139 tysięcy osób. Powstał na obszarze dawnego poligonu wojskowego, przekazanego miastu w 1927. Rozpisano wówczas konkurs na zagospodarowanie terenu (nekropolie: katolicka, protestancka, żydowska i bezwyznaniowa – łącznie około 50 ha). 21 listopada 1927 rozstrzygnięto go. Pierwszą nagrodę zdobyli Jerzy Beil i Zygmunt Tarasin z Warszawy (projektu nie zrealizowano). Kolejny, wysoko oceniony projekt szczegółowy sporządził w 1934 r. Marian Spychalski. Przewidywano wówczas optyczną dominantę w formie monumentalnej kaplicy, zróżnicowaną zieleń i wykorzystanie jako ważnego elementu dekoracyjnego spiętrzonych wód Potoku Junikowskiego. Ostatecznie nekropolia została otwarta w roku 1948, według zmienionych założeń. Znajdują się tu m.in. wydzielone kwatery powstańców wielkopolskich i żołnierzy Armii Krajowej. W alejach zasłużonych licznie reprezentowane są pochówki oficerów Wojska Polskiego i działaczy ruchu robotniczego. Przyciągają spojrzenie okazałe mauzolea rodów cygańskich, ale są też nowoczesne pola urnowe i kolumbaria.
Groby osób pochowanych na tym cmentarzu można odnaleźć dzięki wyszukiwarce grobów na poznańskich cmentarzach.
Przyroda.
Cmentarz położony jest na wyraźnie zbielicowanych głębokich piaskach. Przeważającym zespołem roślinnym jest tutaj "Corynephoretum canescentis typicum" z charakterystyczną szczotlichą (zwłaszcza siwą), dobrze znoszącą nasłonecznienie i brak wilgoci, a jednocześnie utrwalającą suche piaski. Zespół ten przechodzi w "Festucetum ovinae", a dalej w dawne pastwiska i w "Juncetum effusi" nad Skórzyną. Od 1948 rozpoczęto dosadzanie drzew, m.in. topoli na terenach zespołów łęgu olszowego gwiazdnicowego oraz sosny i brzozy w pozostałych częściach. Obecnie wśród drzew przeważają sosna i brzoza, ale występuje także dąb amerykański.

</doc>
<doc id="673569" url="https://pl.wikipedia.org/wiki?curid=673569" title="Dambula">
Dambula

Dambula (syng. දඹුල්ල, tamil. தம்புள்ளை – Tampuḷḷai, ang. Dambulla) - miasto w środkowej części Sri Lanki położone 148 km na wschód od Kolombo. W mieście znajduje się Złota Świątynia Dambulla wpisana na listę światowego dziedzictwa UNESCO.
16 października 2006 miał tam miejsce atak terrorystyczny, w którym zginęły 92 osoby.

</doc>
<doc id="673572" url="https://pl.wikipedia.org/wiki?curid=673572" title="Henry St John (1. wicehrabia Bolingbroke)">
Henry St John (1. wicehrabia Bolingbroke)

Henry St John, wicehrabia Bolingbroke (ur. 16 września 1678, zm. 12 grudnia 1751) – brytyjski dyplomata, historyk, konserwatywny myśliciel polityczny, filozof i polityk z partii torysów, przeciwnik Roberta Walpole'a.
Życiorys.
1678-1714.
Urodził się w arystokratycznej rodzinie w Battersea – posiadłości rodzinnej. W parlamencie od 1701 dawał wyraz swoim torysowskim poglądom. Początkowo, jako zwolennik High Church (ortodoksyjnego skrzydła kościoła anglikańskiego), sprzeciwiał się tolerancji religijnej. Był opozycjonistą przeciw rządowi wigów w osobach Johna Churchilla, 1. księcia Marlborough, earla Godolphina, Charlesa Townshenda i Roberta Walpole'a. W 1710 roku wraz ze swoim przyjacielem Robertem Harleyem przejął ster rządów z woli królowej Anny I Stuart. Zakończył popieraną przez wigów wojnę (pokój w Utrechcie), co było jednym z powodów głębokiej nienawiści, jaką darzyli go wigowie.
Bolingbroke był zwolennikiem wzmocnienia władzy królewskiej, czemu dał wyraz w swej późniejszej pracy "The Idea of a Patriot King". W dziele tym nie zalecał jednak wprowadzenia absolutyzmu jako sprzecznego z duchem angielskiej konstytucji, która odnowiona rewolucją z 1688 r. stanowiła idealne rozwiązanie problemu równowagi władzy.
1715–1725.
W 1715 na skutek zagrożenia ze strony zwycięskich wigów uciekł z kraju. W Anglii uznano to za oficjalnie przyznanie się do stawianych mu zarzutów wspierania powstania szkocko-jakobickiego (1715–1716), w konsekwencji czego utracił tytuł wraz z majątkiem i groziła mu utratą życia w przypadku schwytania w Anglii. St John schronił się we Francji, ale dopiero po ogłoszeniu sankcji przeciw jego osobie zgłosił się do służby u jakobickiego pretendenta, nie będąc jednak w pełni przekonanym o słuszności jego sprawy. Jego związki z jakobitami miały charakter taktyczny, a nie ideowy. Ostatecznie po klęsce powstania Jakub III zdymisjonował Bolingbroke'a zarzucając mu szereg zaniedbań, które miały doprowadzić do klęski powstania w Szkocji. Wydaje się jednak, ze Bolingbroke padł ofiarą intrygi prowadzonej przez lorda Mara i Ormonde'a, którzy próbowali, broniąc siebie, całą odpowiedzialność za klęskę zrzucić na niego, a sam lord nie był osobą, którą na pierwszym miejscu należałoby obwiniać o niepowodzenia.
1725-1751.
Dopiero w 1725 pozwolono St. Johnowi na powrót do kraju. Robert Walpole (premier od 1721 roku) zadbał jednak, by tak płomienny mówca, jakim był Bolingbroke, nie mógł zasiadać w Parlamencie. Bolingbroke z trudem odzyskał sekwestrowane dobra "zdrajcy", po czym osiadł w Dawley niedaleko Londynu, gdzie prowadził nieformalny klub opozycjonistów i literatów walczących z władzą Walpole'a. Wraz z Wiliamem Pulteneyem założył pismo "The Craftsman," które wychodziło do 1735 roku i stanowiło potężny oręż w walce politycznej ówczesnego czasu w Anglii. Do kręgu jego najbliższych należeli Jonathan Swift, Aleksander Pope, John Gay, a także przez dwa lata młody Wolter, chroniący się wówczas w Anglii przed więzieniem francuskim. Bolingbroke wywarł ogromny wpływ na Woltera jako filozof i historyk.
Na polu filozofii Bolingbroke był empirystą, deistą i praktycznym monarchistą, pokładającym wielkie nadzieje w księciu Walii Fryderyku, który zmarł w 1752 roku, otwierając księciu Jerzemu drogę do tronu. Po wyniesieniu na tron Jerzy III inspirował się jednak koncepcjami Bolingbroke'a. St John uważał władzę Walpole'a za szkodliwy nowotwór. Uważał, że Walpole, mający dobre znajomości tak na dworze, jak i w izbach Parlamentu, przejmował królewskie prerogatywy.
Jako historyk Bolingbroke zasługuje na najwyższe uznanie jako jeden z ojców nowożytnej historiografii i przewodnik duchowy Woltera – historyka.
W latach trzydziestych Bolingbroke przystąpił do szturmu na pozycje Walpole'a, pisząc mowy parlamentarne dla swego przyjaciela Williama Wyndhama, szefa torysów w Parlamencie. Najlepsi pisarze (Pope, Swift, Henry Fielding) prześcigali się w krytyce Walpole'a, co było niewątpliwie podsycane przez Bolingbroke'a. Literacka odpowiedź Walpole'a w obronie rządu nigdy nie uzyskała takiego rozmachu i poziomu satyry jak utwory przyjaciół Bolingbroke'a.
Henry St John nigdy nie powrócił do władzy i musiał zadowolić się działalnością literacką. Zmarł w 1751 roku.
Bibliografia.
Wydania dzieł.
University Press of the Pacific. 

</doc>
<doc id="673574" url="https://pl.wikipedia.org/wiki?curid=673574" title="Plik wymiany">
Plik wymiany

Plik wymiany – specjalny plik systemowy wykorzystywany przez systemy operacyjne jako dodatkowa pamięć wspomagająca mechanizm stronicowania i pamięci wirtualnej. Ten plik w systemach operacyjnych opartych na Windows NT nosi nazwę pagefile.sys i może być utworzony w głównym folderze każdego obsługiwanego przez system woluminu, czyli może być ich w systemie kilka. Jest wykorzystywany wówczas, gdy menedżer pamięci musi uwolnić część pamięci RAM, nie zmniejszając wielkości alokowanej pamięci wirtualnej dla procesów. Szczególnym przypadkiem jest sytuacja, gdy ilość przetwarzanych informacji nie mieści się już w pamięci fizycznej. Dane z pamięci wirtualnej są wtedy zapisywane do pliku wymiany, odpowiadający mu obszar pamięci RAM jest zwalniany, a gdyby te dane były potrzebne, to na dysk przenosi się inny obszar pamięci, a w to miejsce kopiuje się potrzebne dane z pliku wymiany. Zbyt częste zapisy i odczyty z pliku wymiany zmniejszają znacznie wydajność komputera i przyczyniają się do nadmiernego obciążenia dysku twardego i zazwyczaj świadczą o zbyt małej ilości pamięci RAM. Aby plik wymiany działał wydajnie powinien być zapisany w jednolitym, zdefragmentowanym obszarze dysku, przy czym wewnętrzna fragmentacja jego zawartości w rezultacie nie pozwala na uzyskanie dużych prędkości przesyłania danych. Warto też, ze względów wydajnościowych, utworzyć plik wymiany na dysku twardym innym niż dysk, na którym jest zainstalowany system operacyjny, w ostateczności na oddzielnej partycji dysku z systemem operacyjnym.
Plik wymiany używany jest również do zapisywania zrzutu pamięci podczas wyświetlania tak zwanego niebieskiego ekranu śmierci (Blue Screen of Death). Dane te, przy następnym uruchomieniu systemu przepisywane są do odpowiedniego pliku. Podejście takie ma na celu zminimalizowanie ryzyka awarii systemu plików podczas tworzenia zrzutu.
W Linuksach.
Plik wymiany na nowych Linuksach znajduje się w głównym katalogu (/) i nazywa się swapfile.
Aby zrobić pusty plik wymiany należy użyć skryptu pokazanego poniżej.
NAZWA_PLIKU="swap" # Nazwa wynikowego pliku wymiany
ROZMIAR="8GB" # Rozmiar pliku
fallocate -l $ROZMIAR /$NAZWA_PLIKU
swapon /$NAZWA_PLIKU
Plik wymiany można aktywować poleceniem swapon a wyłączyć za pomocą swapoff.

</doc>
<doc id="673584" url="https://pl.wikipedia.org/wiki?curid=673584" title="Zastawka Gerlacha">
Zastawka Gerlacha



</doc>
<doc id="673585" url="https://pl.wikipedia.org/wiki?curid=673585" title="Serwer poczty">
Serwer poczty



</doc>
<doc id="673589" url="https://pl.wikipedia.org/wiki?curid=673589" title="Henry Fielding">
Henry Fielding

Henry Fielding (ur. 22 kwietnia 1707 w Sharpham, zm. 8 października 1754 w Lizbonie) – pisarz i dramaturg angielski, znany głównie z klasycznych powieści "Tom Jones" i "Joseph Andrews", także sędzia pokoju.
Życiorys.
Nauki pobierał w Eton College. Jego młodsza siostra, Sarah, również została pisarką. Po tajemniczej przygodzie, z którą wiązał się konflikt z prawem, ukrył się w Londynie, gdzie rozpoczęła się jego literacka kariera.
W 1728 pojechał do Lejdy w Holandii, by tam studiować. Po powrocie zaczął pisać sztuki teatralne, zwłaszcza ostre satyry na rządy ówczesnego premiera Roberta Walpole’a (m.in. "The Gistorical Register for 1736"), czym spowodował uchwalenie w 1737 ustawy (tzw. "Theatrical Licensing Act") nakładającej na teatry cenzurę. Nie mogąc wystawiać sztuk, pisarz poświęcił się karierze prawniczej, zostając w 1748 sędzią pokoju ("Justice of the Peace") w dwóch dzielnicach Londynu: Middlesex i Westminster.
Fielding nie przestał jednak pisać satyr politycznych i literackich. Jego "Tragedy of Tragedies" była skierowana przeciw zaśmiecaniu języka angielskiego. Pisał też dla torysowskich gazet, używając pseudonimu „Captain Hercules Vinegar”. Jako sędzia pokoju „zaaresztował” poetę Colleya Cibbera za „zamordowanie języka angielskiego”.
Pierwszym sukcesem Fieldinga jako powieściopisarza była "Shamela", anonimowa parodia melodramatycznej powieści Samuela Richardsona "Pamela". Następnie wydał "Josepha Andrewsa" (1742), w którym opisał dzieje tytułowego Josepha, brata Pameli. W 1743 roku opublikował ją w III tomie "Miscellanies" („Rozmaitości”, był to tak naprawdę tom I).
"The History of the Life of the Late Mr Jonathan Wild the Great" jest satyrą, w której Fielding porównuje premiera Walpole’a do znanego bandyty Jonathana Wilde’a.
Najbardziej znanym dziełem Fieldinga jest "Historia życia Toma Jonesa, czyli dzieje podrzutka" (1749) – opowieść o nieszczęściach tytułowego podrzutka, który okazał się prawowitym szlacheckim synem.
Pierwsza żona pisarza, Charlotte Fielding, która była pierwowzorem pozytywnych postaci kobiecych w powieściach: "Tom Jones" i "Amelia", zmarła w 1744 roku. W 1747 Fielding poślubił swą byłą gospodynię.
Został wkrótce szefem londyńskiego magistratu i wraz ze swym bratem Johnem stworzył w 1750 roku pierwszą policję miejską, "Gońców z Bow Street". W 1753 podupadł na zdrowiu i wyjechał z Anglii w celach leczniczych. Na jego stanowisku zastąpił go brat John Fielding.

</doc>
<doc id="673591" url="https://pl.wikipedia.org/wiki?curid=673591" title="Edward Sarul">
Edward Sarul

Edward Sarul (ur. 16 listopada 1958 w Nowym Kościele) – polski lekkoatleta, kulomiot, mistrz świata.
Osiągnięcia.
Podczas Mistrzostw Świata w Helsinkach 1983 wywalczył złoty medal wynikiem 21,39 m. Startował także w Mistrzostwach Europy w Atenach 1982, gdzie był jedenasty oraz w Halowych Mistrzostwach Europy w Madrycie 1986, gdzie zajął 5. miejsce. Cztery razy zdobywał tytuł mistrza Polski na otwartym stadionie (1979, 1980, 1982 i 1983), a dwa razy w hali (1982, 1986).
Zajął 2. miejsce w Plebiscycie "Przeglądu Sportowego" 1983. Startował w barwach LZS Złotoryja, Zagłębia Lubin, a przez główną część kariery jako zawodnik Górnika Zabrze. Po zakończeniu kariery sportowej w 1989 pracował jako policjant w Łasku.
Postanowieniem prezydenta RP Aleksandra Kwaśniewskiego z 14 grudnia 1999 został odznaczony Złotym Krzyżem Zasługi "za zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".
Rekordy życiowe.
Były rekordzista Polski na otwartym stadionie – 21,68 m (wynik ustanowiony 31 lipca 1983 w Sopocie, a poprawiony dopiero 26 lat później – 30 lipca 2009 w Sztokholmie przez Tomasza Majewskiego).

</doc>
<doc id="673592" url="https://pl.wikipedia.org/wiki?curid=673592" title="Grusza syryjska">
Grusza syryjska

Grusza syryjska ("Pyrus syriaca" Boiss.) – gatunek drzewa z rodziny różowatych. Zasięg występowania tego gatunku obejmuje obszar od południowo-zachodniej Azji poprzez Azję Mniejszą do Bałkanów i Węgier.

</doc>
<doc id="673593" url="https://pl.wikipedia.org/wiki?curid=673593" title="Metop-A">
Metop-A

MetOp-A (ang. "Meteorogical Operation A") – międzynarodowy satelita meteorologiczny. Pierwszy satelita meteorologiczny Europejskiej Agencji Kosmicznej wystrzelony na orbitę polarną. Służy zbieraniu danych potrzebnych do prognozowania pogody oraz monitoruje klimat. Wraz z dwoma innymi satelitami serii Metop (Metop-B wystrzelony 17 września 2012 i Metop-C, którego start zaplanowano na 2018 rok), tworzy międzynarodową sieć satelitów pogodowych służących agencji EUMETSAT i NOAA. Jest drugim dużym obserwatorium Ziemi, po satelicie Envisat, zbudowanym przez ESA.
Czas działania statku jest przewidziany na 4,5 roku. Poprzedził go sześciomiesięczny okres testów, kalibracji instrumentów i samego statku.
Głównym konstruktorem statku jest EADS Astrium. Prace nad projektem i satelitą trwały od lutego 1998. Statek na zlecenie ESA wysłało konsorcjum Starsem.
Start.
Start satelity był wielokrotnie przekładany. Pierwsza próba miała odbyć się 30 czerwca 2006. Przeniesiono ją na 17 lipca z powodu błędów ustawień bezwładnościowego systemu kierowania rakiety. Z powodu usterki elektrycznej w rakiecie nośnej przeniesiono start na 18 lipca. Następnie przesunięto go o jeden dzień z powodów dodatkowych testów rakiety. Starsem w porozumieniu z klientami, ESA i EUMETSAT, postanowili odłożyć start i poddać rakietę dokładniejszym badaniom. Rakietę wraz z ładunkiem cofnięto z platformy startowej do budynków kosmodromu. Start we wstępnie ustalonym dniu 7 października również nie odbył się. Próba startu 17 października również się nie udała. Odliczanie zatrzymało się na 70 sekund przed startem. Szczegółowe przyczyny nie zostały podane. Start miał odbyć się 18 października 2006, jednak został przełożony na kolejny dzień, z powodu złych warunków atmosferycznych.
Cele misji.
Przyrządy satelity Metop-A badają takie aspekty atmosfery i klimatu ziemskiego, jak temperatura i wilgotność powietrza, prędkość i kierunek wiatru nad oceanami, monitorowanie ilości ozonu i innych gazów.
Drugorzędnymi zadaniami statku jest fotografowanie lądów i oceanów oraz pomoc w akcjach ratowniczych, poszukiwawczych i klęskach żywiołowych. MetOp odbiera i przekazuje sygnały alarmowe z samolotów i statków.
Budowa i działanie.
Konstrukcję statku można podzielić na trzy części: panele ogniw słonecznych (255 kg) oraz moduł ładunkowy (1214 kg, w tym 920 kg samych instrumentów naukowych) i moduł serwisowy (urządzenia niezbędne do działania statku i łączności z nim, 1320 kg i 316 kg paliwa).
Panele słoneczne wytwarzają średnio ponad 1800 W energii elektrycznej. Wszystkie przyrządy naukowe zużywają średnio 885 W energii elektrycznej. Moduł serwisowy zużywa jej 437 W, a moduł ładunkowy, 491 W.
Gdy satelita znajdował się w przedziale ładunkowym rakiety nośnej, miał wymiary 6,2 m x 3,4 m x 3,4 m.
Orbita.
Orbita Metop-A jest zsynchronizowana z podobnymi satelitami amerykańskiej agencji NOAA w celu maksymalizacji obserwowanego terenu i większej efektywności wspólnych obserwacji. Statek przelatuje nad danym obszarem Ziemi zawsze w podobnych godzinach porannych - przekracza linię równika z północy na południe zawsze o godzinie 9:30 czasu lokalnego. Metop ma przejąć dwie z usług satelitarnych obecnie świadczonych przez NOAA. 
Telemetria.
Do łączności z Ziemią statek używa trzech łączy:
Ładunek.
Wśród instrumentów naukowych są ulepszone wersje mierników rozpraszania i przyrządów monitorujących warstwę ozonową, których użyto w satelicie ERS-2. Inne przyrządy oparto na podobnych używanych wcześniej przez agencję NOAA i francuską CNES. Są tam również nowe przyrządy opracowane przez państwa należące do ESA. 

</doc>
<doc id="673595" url="https://pl.wikipedia.org/wiki?curid=673595" title="Głos Kaznodziejski">
Głos Kaznodziejski

Głos Kaznodziejski – kwartalnik poświęcony zagadnieniom życia chrześcijańskiego, prezentujący działalność Kościoła Chrześcijan Dnia Sobotniego. Był wydawany przez wydawnictwo „Duch Czasów” od 1980 do 2007 r. Redaktorem naczelnym był Stanisław Kosowski.

</doc>
<doc id="673597" url="https://pl.wikipedia.org/wiki?curid=673597" title="Stanisław Grzybowski (historyk)">
Stanisław Grzybowski (historyk)

Stanisław Grzybowski (ur. 6 maja 1930 w Krakowie, zm. 26 marca 2022 tamże) – polski historyk, pisarz i publicysta.
Życiorys.
Syn prawnika Konstantego Grzybowskiego i pisarki Krystyny z Estreicherów Grzybowskiej, wnuk prawnika Stanisława Estreichera, prawnuk księgarza Franciszka Grzybowskiego. Jego wujem był historyk sztuki Karol Estreicher, stryjem prawnik Stefan Grzybowski, stryjecznym dziadkiem geolog Józef Grzybowski.
Absolwent III Gimnazjum i Liceum im. Króla Jana Sobieskiego w Krakowie (1949). Po aresztowaniu w kwietniu 1950 (w sprawie działalności organizacji antykomunistycznej założonej przez jego kolegów z liceum: Marka Kublińskiego i Bogdana Różyckiego) przez kilka miesięcy więziony w siedzibie Urzędu Bezpieczeństwa przy placu Inwalidów i w więzieniu przy ul. Montelupich. W 1954 ukończył studia historyczne na Uniwersytecie Jagiellońskim. Jego praca magisterska napisana pod opieką Kazimierza Lepszego była poświęcona Mikołajowi Siennickiemu. Po studiach wygrał konkurs na aspiranturę na UJ, ale na skutek interwencji lokalnych władz partyjnych nie pozwolono mu rozpocząć tam pracy. W latach 1954–1955 pracował w krakowskim oddziale PWN, a następnie (do 1978) w Instytucie Historii PAN w Warszawie. W czasie pracy w IH PAN współpracował szczególnie blisko z Andrzejem Wyczańskim i Januszem Tazbirem, a spośród warszawskich historyków swego pokolenia, z Antonim Mączakiem; pozostawał też pod wpływem Mariana Małowista. Stypendysta École Pratique des Hautes Études w Paryżu (1959) pod opieką Fernanda Braudela, na zaproszenie którego w roku następnym odbył staż w Tours. W 1962 obronił rozprawę doktorską "Poglądy społeczne publicystów hugenockich 1559-1598" w Instytucie Historii PAN (promotor: K. Lepszy), gdzie także, po wyjeździe na stypendium British Council w Clare Hall, Cambridge (1967/8), habilitował się rozprawą "Polityka kolonialna Tudorów i pierwszych Stuartów" w 1970. W 1973 został docentem.
Od 1978 pracował w Instytucie Historii, w Katedrze Historii Nowożytnej (których był, odpowiednio, dyrektorem, 1987–1990, oraz kierownikiem, 1988–2000) Wyższej Szkoły Pedagogicznej w Krakowie, a następnie Uniwersytetu Pedagogicznego w Krakowie, gdzie wykładał historię powszechną nowożytną, historię Francji i historię historiografii. W 1982 uzyskał tytuł profesora nadzwyczajnego, w 1992 zaś profesora zwyczajnego. Był członkiem Komitetu Nauk Historycznych PAN (1987–1990). W latach 90. wielokrotnie wyjeżdżał naukowo za granicę (Francja, Hiszpania, Portugalia, Włochy). W 2001 przeszedł na emeryturę, ale do 2010 kontynuował działalność dydaktyczną w Krakowskiej Akademii im. A. Frycza-Modrzewskiego.
Był autorem ok. 250 prac naukowych, książek popularnonaukowych, monografii i opracowań encyklopedycznych, w tym oryginalnych artykułów z zakresu dziejów kultury i cywilizacji: "Strach w XVI wieku: nowe wzorce osobowe" (1976), "Czas dalekich podróży" (1993) czy też "Książęta i żebracy" (1995), biografii czołowych polityków europejskich drugiej połowy XVI wieku: Henryka Walezego, Elżbiety Wielkiej i Jana Zamoyskiego, a także „pomnikowych syntez historii wczesnonowożytnej (...) "Dziejów Polski i Litwy (1506-1648) i Narodzin Świata Nowożytnego (1453-1605)"”. W zbiorczej monumentalnej "Historii Europy" wydanej w 1997 pod red. A. Mączaka opracował części poświęcone historii Wysp Brytyjskich, Francji, Niderlandów i Włoch, a także dziejom kultury europejskiej. Inspiracją dla jego pisarstwa była historiografia francuska: nie tylko patroni jego młodości – Fernand Braudel, Michel François, Augustin Renaudet – ale też „starzy mistrzowie” jak Jacques Bainville. Jego twórczość charakteryzował zawsze „śmiały krytycyzm wobec zastarzałych a błędnych poglądów”. Wg A. Kożuchowskiego "w dziejach historiografii polskiej zapisał się (...) jako wybitny reprezentant wąskiego grona polihistorów, erudyta, autor prac pionierskich, uczonych miniatur i błyskotliwych książek popularyzatorskich. Dorobek ten pozostaje niewątpliwie w zgodzie z jego poglądami na powinności historyka: gruntowną wiedzę i racjonalność cenił wyżej niż efektowne koncepcje metodologiczne, nie stronił od ostrych i polemicznych sądów zarówno o epoce, którą się zajmował, jak i o tej, w której żył". 
Był promotorem (m.in. Pawła Koniecznego, Mariusza Misztala, Bożeny Popiołek, Ryszarda Skowrona) i recenzentem licznych rozpraw doktorskich, współpracownikiem PSB (autorem 14 biogramów), członkiem Stowarzyszenia Pisarzy Polskich, pisał też poezje. Przyjaźń łączyła go m.in. z historykiem Markiem Eminowiczem i krytykiem literackim Ryszardem Löwem.
Odznaczony Krzyżem Oficerskim Orderu Odrodzenia Polski (1996) oraz Medalem Komisji Edukacji Narodowej (1995).
Żonaty w 1952 z Jadwigą Lehrówną (ur. 1930 w Stanisławowie). Miał jedną córkę Ewę Strzelską (ur. 1954 w Krakowie), troje wnuków i troje prawnuków. Miłośnik Tatr.
Zmarł 26 marca 2022. Został pochowany na cmentarzu Rakowickim w Krakowie.
Główne zainteresowania badawcze:

</doc>
<doc id="673598" url="https://pl.wikipedia.org/wiki?curid=673598" title="Grusza śnieżna">
Grusza śnieżna

Grusza śnieżna ("Pyrus nivalis" Jacq.) – gatunek rośliny wieloletniej z rodziny różowatych. Zasięg terytorialny tego gatunku jest szerszy niż gruszy pospolitej, lecz rośnie zasadniczo tylko na zboczach gór i nie jest spotykana na nizinach. Nosi nazwę "śnieżnej" ponieważ owoce nadają się do jedzenia dopiero po pierwszym śniegu i przymrozkach.

</doc>
<doc id="673599" url="https://pl.wikipedia.org/wiki?curid=673599" title="Mocne hasło">
Mocne hasło

Mocne hasło – hasło dostępu do np. danych, które cechuje się zmniejszonym prawdopodobieństwem "złamania" lub odgadnięcia, poprzez m.in. zwiększenie liczby znaków potrzebnych do jego podania i ułożenia ich w kolejność, która uniemożliwi atak słownikowy.
Zasady tworzenia dobrych haseł w systemach.
Liczbę znaków bezpiecznego hasła można określić poprzez wzór Andersona.
Sposoby generowania haseł.
Na przykład:
"Piotruś jedzie na rowerze dwa kółka się kręcą", czego wynikiem jest hasło Pjnr2ksk
Dla przykładu: "Dominika" można przekształcić w "aominikD". Inny Przykład: "kondzioks" może być takim hasłem: k54123456.
Na przykład: "Alt+4+5+8+3" Otrzymamy znak: "š".

</doc>
<doc id="673605" url="https://pl.wikipedia.org/wiki?curid=673605" title="Mutual assured destruction">
Mutual assured destruction

Mutual assured destruction (tłum. wzajemne zagwarantowane zniszczenie; MAD, tłum. szalony) – doktryna strategii wojskowej, według której należy zmierzać do stanu, gdzie w przypadku wywiązania się konfliktu nuklearnego między dwiema stronami, doszłoby do zagłady obu przeciwników. Opiera się ona na teorii odstraszania, która przewidywała, że warunkiem koniecznym uniknięcia ataku jest budowa arsenału potężniejszego od pozostałych potencjalnych stron konfliktu. Strategia ta jest de facto zastosowaniem koncepcji równowagi Nasha z teorii gier do świata konfliktów zbrojnych: obie strony dążą do zapobiegnięcia najgorszemu możliwemu wynikowi, czyli globalnej zagładzie termonuklearnej.
Strategia tego typu była postulowana przede wszystkim w czasach zimnej wojny przez kręgi związane z RAND Corporation. Zakładała ona, że przy wystarczających metodach wczesnego wykrycia ataku i odpowiednio szybkiej odpowiedzi, zastosowanie doktryny MAD zagwarantowałoby stabilny pokój, niepozbawiony jednak napięć.
W praktyce, doktryna ta prowadziła do niekontrolowanej eskalacji wyścigu zbrojeń, a także ignorowała możliwość potencjalnie katastrofalnych skutków błędów technicznych (patrz: Stanisław Pietrow).

</doc>
<doc id="673606" url="https://pl.wikipedia.org/wiki?curid=673606" title="Mutually Assured Destruction">
Mutually Assured Destruction



</doc>
<doc id="673607" url="https://pl.wikipedia.org/wiki?curid=673607" title="Daniel Purcell">
Daniel Purcell

Daniel Purcell (ur. ok. 1663, zm. 26 listopada 1717) – brytyjski kompozytor dojrzałego baroku, młodszy brat lub kuzyn Henry'ego Purcella.
Tak jak jego słynnego brata interesowała go przede wszystkim opera. Współpracował ze znakomitym kompozytorem muzyki instrumentalnej i okazjonalnej Jeremiaszem Clarkiem, który użyczył mu pomocy m.in. przy oprawie muzycznej opery Daniela Purcella z 1699 roku "The Island Princess".

</doc>
<doc id="673609" url="https://pl.wikipedia.org/wiki?curid=673609" title="WOS">
WOS



</doc>
<doc id="673611" url="https://pl.wikipedia.org/wiki?curid=673611" title="Wojtas">
Wojtas



</doc>
<doc id="673617" url="https://pl.wikipedia.org/wiki?curid=673617" title="Mail">
Mail



</doc>
<doc id="673623" url="https://pl.wikipedia.org/wiki?curid=673623" title="Świat (czasopismo)">
Świat (czasopismo)



</doc>
<doc id="673626" url="https://pl.wikipedia.org/wiki?curid=673626" title="Survivor (reality show)">
Survivor (reality show)

Survivor – popularny reality show wyprodukowany przez amerykańską stację CBS. W Polsce program emitowany był jako „Ryzykanci”. W programie współzawodnicy są odizolowani od świata w odległym miejscu i współzawodniczą o gotówkę i inne nagrody. Survivor oparty jest na szwedzkim programie "Ekspedycja Robinson", który jest jednym z pierwszych reality show, ponieważ pokazywał rzeczywistość życia w telewizji. W USA powstały 42 edycje.
W Polsce TVP2 wyemitowała 6 pierwszych sezonów, natomiast TV4 i TV6 cztery edycje – od 3. do 6. W telewizji AXN wyemitowano edycje: 1–17 oraz 19–21. 31 sierpnia 2020 TV4 rozpoczęła emisję 30. edycji programu.
Polska wersja na analogicznych zasadach została zrealizowana w 2004 roku od nazwą "Wyprawa Robinson" i wyemitowana przez telewizję TVN; następnie zaś, w roku 2017, pod nazwą "Wyspa przetrwania" na antenie telewizji Polsat.
Nagrody dla uczestników.
Każdy gracz otrzymuje wynagrodzenie za udział w programie w zależności od tego, jak długo przetrwał.
Zwycięzca otrzymuje milion dolarów, a w początkowych edycjach także samochód.
W większości sezonów osoba na drugim miejscu otrzymuje 100 000 USD, a za trzecie – 85 000 USD. Nagrody w All-Stars są jak następuje: 2. miejsce – 250 000 USD; 3. – 125 000 USD; 4. – 100 000 USD.
Sonja Christopher, pierwsza osoba, która opuściła grę w pierwszym sezonie programu, otrzymała 2500 USD. Tina Wesson, pierwsza osoba, która opuściła Survivor: All-stars, otrzymała 25 000 USD. Nagrody w innych sezonach dla szesnastu uczestników są nieznane.
Wszyscy gracze otrzymują też dodatkowe 10 000 USD za występ w zjeździe podsumowującym edycję.
Opisy wybranych sezonów.
Edycja 6.: "Survivor: The Amazon".
Survivor: The Amazon był szóstą odsłoną popularnego programu telewizyjnego Survivor. Został nakręcony w 2002 roku. Jego 13 odcinków emitowano w amerykańskiej stacji CBS co tydzień od 13 lutego 2003 do 11 maja 2003. Natomiast w Polsce emitowano go na stacji AXN od 17 lutego 2007 roku, w TVP2 od 31 sierpnia 2007 roku oraz w TV4 od 21 kwietnia 2012 roku. Prowadzącym był Jeff Probst natomiast producentami Mark Burnett i Chaelie Parsons.
Szesnastu nieznajomych zostało wysłanych do amazońskiej dżungli, aby toczyć tam walkę o milion dolarów. Uczestnicy zostali podzieleni według płci na dwa plemiona: Jaburu (szczep żeński) i Tambaqui (szczep męski). Po połączeniu razem tworzyli plemię o nazwie Jacaré.
Edycja 7.: "Survivor: Pearl Islands".
Survivor: Pearl Islands – Panama to siódma z kolei odsłona popularnego reality show Survivor. Została nakręcona w 2003 roku, zadebiutowała w USA w stacji CBS dnia 18 września 2003 roku. W Polsce seria ta została wyemitowana przez stację AXN pod nazwą "Robinsonowie: Wyspy Perłowe"
Miejscem walki rozbitków są Wyspy Perłowe, grupa wysp położonych w Zatoce Panamskiej. O ile poprzedni sezon związany był z dżunglą, ten jest oparty na kulturze pirackiej.
Uczestnicy zostali podzieleni na dwa plemiona: Drake (od Francisa Drake'a, angielskiego korsarza, który w latach 1577-1580 odbył wyprawę dookoła świata) oraz Morgan (na cześć Henry'ego Morgana. Po połączeniu plemię nazwano Balboa (na cześć Vasco Núñez de Balboa, hiszpańskiego odkrywcy, gubernatora i konkwistadora, założyciela pierwszej stałej europejskiej kolonii na kontynencie amerykańskim w Acla w pobliżu Darién w obecnej Panamie w 1511 roku).
Survivor: Wyspy Perłowe był najczęściej oglądanym sezonem od czasu emisji drugiej edycji. Było ku temu wiele powodów: nietypowe zwroty akcji (jak np. powrót wyeliminowanych uczestników jako plemię The Outcasts, możliwość rabowania obozu przeciwnego plemienia, zakopany skarb) oraz barwni, niezapomniani uczestnicy (Rupert Boneham, Jon Dalton)
Survivor: Wyspy Perłowe został wydany na DVD 7 lutego 2006 roku.
Edycja 14.: "Survivor: Fiji".
Survivor: Fiji był czternastą edycją programu. Zdjęcia kręcono na wyspie Vuana Levu od 30 października 2006 do 7 grudnia 2006. Do rywalizacji przystąpiło 19 zawodników pochodzenia amerykańskiego przydzielonych do dwóch plemion Ravu i Moto. Przez 39 dni byli zdani tylko na siebie. Prowadzącym był Jeff Probst natomiast producentami Mark Burnett i Chaelie Parsons. Edycja ta była nadawana przez CBS w czwartki od 8 lutego 2007 do 13 maja 2007.
Edycja 16.: "Survivor: Micronesia – Fans vs. Favorites".
Survivor: Micronesia – Fans vs. Favorites był szesnastą edycją widowiska amerykańskiej stacji CBS o nazwie Survivor. W programie brało udział 20 uczestników: 10 największych wielbicieli tego reality show oraz 10 zawodników z poprzednich sezonów. Początkowo uczestnicy zostali podzieleni na dwa plemiona: Plemię Fanów (Airai) oraz plemię Ulubieńców (Malakal). Po połączeniu razem tworzyli plemię Dabu. Widzowie niemal jednogłośnie uważają tę edycję za jedną z najlepszych. Dzięki licznym zwrotom akcji (jak np. powrót Wyspy Wygnańców czy ukryty immunitet, który odegrał w tej edycji bardzo ważną rolę) oraz rekorodową ilością eliminacji z zaskoczenia, był to najbardziej emocjonujący i nieprzewidywalny sezon w historii programu. Po raz kolejny prowadzącym był Jeff Probst, natomiast producentami Mark Burnett i Chaelie Parsons.
Edycja 17.: "Survivor: Gabon – Earth's Last Eden".
Survivor: Gabon – Earth's Last Eden był siedemnastym sezonem popularnego reality-show Survivor. Pierwszy odcinek został wyemitowany w amerykańskiej stacji CBS dnia 25 września 2008 roku. Po raz pierwszy w historii programu, 39-dniowe zmagania uczestników walczących o tytuł Ostatniego Ocalałego i milion dolarów, nagrywane były w jakości high definition. W rywalizacji wzięło udział osiemnaścioro rozbitków, przydzielonych do dwóch plemion: Kota i Fang. Program ponownie poprowadził Jeff Probst. W tym sezonie, gracze zesłani na Wyspę Wygnańców mogli dokonać wyboru: wskazówka do miejsca ukrycia immunitetu albo luksus. Jeśli czuli się zagrożeni lub chcieli umocnić swoją pozycję w grze, zazwyczaj decydowali się na skorzystanie ze wskazówki. Jeśli natomiast mieli pewność, że są bezpieczni lub zdawali sobie sprawę, że ukryty immunitet został już znaleziony, korzystali z licznych udogodnień.

</doc>
<doc id="673632" url="https://pl.wikipedia.org/wiki?curid=673632" title="Durazno (miasto)">
Durazno (miasto)

Durazno − miasto urugwajskie leżące nad rzeką Yí, dopływem Río Negro. Miasto jest stolicą departamentu Durazno, a zamieszkuje je około 35 tys. ludzi.
Miasto założono w roku 1821, a jego początkowa nazwa brzmiała Villa San Pedro del Durazno. W mieście znajduje się port lotniczy Durazno-Santa Bernardina.
Durazno jest siedzibą klubu piłkarskiego Durazno.

</doc>
<doc id="673636" url="https://pl.wikipedia.org/wiki?curid=673636" title="Yugo (wiatr)">
Yugo (wiatr)



</doc>
<doc id="673638" url="https://pl.wikipedia.org/wiki?curid=673638" title="Władysław Kołaciński">
Władysław Kołaciński

Władysław Kołaciński ps. „Żbik” (ur. 10 marca 1911 w Piekarach, zm. 8 listopada 1995 w Płocku) – major Narodowej Organizacji Wojskowej, dowódca oddziału partyzanckiego Narodowych Sił Zbrojnych na Kielecczyźnie.
Życiorys.
Był synem Wincentego Kołacińskiego, rolnika i Magdaleny z domu Król. Ukończył Szkołę Rzemiosł Towarzystwa Salezjańskiego w Łodzi. W latach 1932-1935 odbywał służbę wojskową w Marynarce Wojennej m.in. na kontrtorpedowcu ORP „Burza”. Po odbyciu zasadniczej służby wojskowej pracował w cywilnych liniach lotniczych w Rumi. Brał udział w wojnie obronnej 1939 w szeregach Lądowej Obrony Wybrzeża (w stopniu starszego bosmana). Około 13 września 1939 dostał się do niewoli niemieckiej, z której udało mu się wydostać w październiku lub listopadzie, symulując chorobę serca. 
W czerwcu 1940 powrócił w rodzinne strony, gdzie w sierpniu wstąpił do Organizacji Wojskowej Stronnictwa Narodowego (późniejszej NOW). We wrześniu został komendantem w gminie Woźniki, a następnie kolejno gminach Parzniewice i Krzyżanów. Wczesną wiosną 1943 przeniósł się z Piekar do Częstochowy w obawie przed aresztowaniem przez Niemców. Uzyskał dokumenty na nazwisko Władysław Leszczyński. 
Wkrótce – w wyniku rozłamu w NOW na tle scalenia z AK – przeszedł do Narodowych Sił Zbrojnych. Objął funkcję komendanta Akcji Specjalnej powiatu włoszczowskiego NSZ, a następnie Komendy Okręgu VI Częstochowskiego. Brał udział w akcjach w Kielcach, Częstochowie, Koniecpolu, przeprowadzał konfiskaty w majątkach zarządzanych przez Niemców. Według części źródeł brał udział w kwietniu 1943 w słynnym napadzie na Bank Emisyjny w Częstochowie. W lipcu 1943 został aresztowany przez Gestapo i osadzony w więzieniu w Częstochowie. 
23 sierpnia zdołał zbiec z transportu do obozu koncentracyjnego Auschwitz, po czym został przerzucony na obszar powiatu włoszczowskiego. We wrześniu powierzono mu dowództwo oddziału partyzanckiego, drugiego pod względem wielkości i siły po oddziale AK Mieczysława Tarchalskiego ps. "Marcin". Zasłynął z licznych akcji przeciwko Niemcom m.in. w Marianowie, pod Rudką, Antonielowem, Czarnocinem, Olesznem, Kajetanowem, akcji na trasie Kielce - Włoszczowa, na Liegenschafty, np. w Maluszynie, spółdzielnię w Kłomnicach, a także zwalczania pospolitego złodziejstwa i bandytyzmu we wsiach pod Włoszczową. 
W czerwcu 1944 przybył na koncentrację oddziałów NSZ w pow. opatowskim na Kielecczyźnie, gdzie doszło do utworzenia 204. Pułku Piechoty Ziemi Kieleckiej NSZ. 11 sierpnia została sformowana Brygada Świętokrzyska. W. Kołaciński został mianowany dowódcą jej 4. kompanii I batalionu w 204. pp. Uczestniczył wówczas w wielu akcjach Brygady, wymierzonych zarówno przeciwko Niemcom, jak też komunistycznym i radzieckim partyzantom. 19 kwietnia 1944 grupa NSZ-owców Stanisława Masłochy i Józefa Wyrwy podlegająca Kołacińskiemu zabiła 10 lub 11 domniemanych żołnierzy Armii Ludowej w Pardołowie (choć początkowo AL, na podstawie meldunku Józefa Jarosza, oskarżyła o to oddział AK pod dowództwem "Ponurego", co było wersją obowiązującą w historiografii na początku powojennej Polski, wydarzenie błędnie opisała Janina Broniewska w wydanym w 1953; "Z notatnika korespondenta wojennego, wspomnienia"). 
Sam Kołaciński przyjmował do oddziału zbiegłych jeńców radzieckich. Grzegorz Motyka podał, że przyjęto łącznie trzech takich żołnierzy. Jednego z nich później zamordowano, a dwóch wydalono z oddziału.
5 stycznia 1945 oddzielił się ze swoim oddziałem od reszty sił Brygady w celu zaatakowania posterunku niemieckiego. Rychłe i niespodziewane rozpoczęcie ofensywy sowieckiej na całej szerokości frontu spowodowało, że nie zdążył już dołączyć do macierzystej jednostki. 
We wrześniu 1945, nie chcąc narażać ludzi, rozwiązał oddział, zamelinował broń, a sam – poszukiwany mocno przez NKWD i UB – przedostał się za granicę do amerykańskiej strefy okupacyjnej Niemiec, a następnie do II Korpusu Polskiego gen. Władysława Andersa. Był m.in. w Batalionie Komandosów w Macerata we Włoszech, a następnie w Kompaniach Wartowniczych na terenie amerykańskiej strefy okupacyjnej Niemiec. W 1950 przeniósł się na stałe do USA. Major Władysław Kołaciński został pochowany w grobie rodzinnym na cmentarzu parafialnym w Bogdanowie.
Stosunek do Żydów.
5 maja 1944 oddział „Żbika” dokonał napaści i masakry Żydów w Górkach Budziszowickich. Uczestnik akcji raportował: "Dębica (gajówka), poczta Pińczów. Postój dwudniowy bez żadnych wydarzeń, prócz akcji na trzynaścioro żydów, ukrywających się w Górkach Budziszowickich w okolicach Małego Książa - cztery drużyny w liczbie czterdziestu żołnierzy pod dowództwem szefa kompanii »Bursika« udało się w podwodach do wymienionej miejscowości, gdzie po wyciągnięciu trzynaściorga Żydów (parę dzieci, starszych panien, starszych kobiet, około w tym samym wieku siedmiu mężczyzn), skatowaniu gospodarza, u którego żydzi przebywali, wywieźli ich o parę kilometrów od tej miejscowości na polanę i rozstrzelali, pozostawiając ich na miejscu".
7-8 maja 1944 r. członkowie jego oddziału wkroczyli do Giebułtowa. Wykryli tam grupę Żydów ukrywających się u gospodarza Koniecznego. NSZ-owcy wyprowadzili ich do lasu. Tam udało się im zastrzelić: Majera Matusińskiego, jego żonę Rywkę i czwórkę ich dzieci; Hindę Herszkowicz i trójkę jej dzieci oraz Taubę z rodziny Lejzorek. Kilku innym pojmanym Żydom udało się zbiec Jeden z nich, Chil Lejzorek, dotarł do sąsiedniej wsi, gdzie miejscowi chłopi wydali go Niemcom. Żydzi uprowadzeni z Giebułtowa nie stawiali oporu, ponieważ NSZ-owcy powiedzieli im, że chcą im pomóc i przygarnąć do swojego oddziału. Przebieg mordu jest znany m.in. dzięki świadectwom Koniecznego, dokumentom AK, zeznaniom członków NSZ i relacjom ocalonych ofiar. O pogromie poinformowano Gestapo lub żandarmerię niemiecką. Funkcjonariusze przyjechali na miejsce i zamordowali córkę oraz żonę Koniecznego.
Kołaciński uratował Juliusza Kamińskiego (lekarza, który walczył w jednostce „Żbika“, ps. „Migoń“) i razem z rodzeństwem rodzinę Jakowa Torenberga (Jakub Tomaszewski) z Piotrkowa Trybunalskiego.
27 maja 1945, oddział Kołacińskiego zaatakował miasteczko Przedbórz, żołnierze pod jego dowództwem zamordowali dziewięciu ocalałych z Zagłady Żydów. Kołaciński twierdził, że Żydzi ci byli „płatnymi agentami Moskwy” wyselekcjonowanymi spośród 300 żydowskich mieszkańców miejscowości. Było to jednak całkowitą nieprawdą, gdyż żaden ze spisów ludności po wyzwoleniu nie wykazał większej liczebności Żydów, a według prasy żydowskiej cała dziewiątka zamordowanych stanowiła całość żydowskiej społeczności miasta. Wśród ofiar pogromu znalazło się dziecko i jedna kobieta. Mienie Żydów zostało przez partyzantów zrabowane.
Wspomnienia.
Jest autorem wspomnień "Między młotem a swastyką" (wydane w 1961 w Chicago nakładem autora pt. "Między młotem a swastyką : konspiracja - egzekutywa, partyzantka w Polsce 1940–1945 ", pod tym samym tytułem wydano w 1988 w wyd. "Antyk" w Warszawie i w 1989 w wyd. Recto w Warszawie, pod tytułem "Między młotem a swastyką" wydano w 1991, wydawca: "Słowo Narodowe", Warszawa).

</doc>
<doc id="673643" url="https://pl.wikipedia.org/wiki?curid=673643" title="Stronnictwo Polityki Realnej">
Stronnictwo Polityki Realnej



</doc>
<doc id="673654" url="https://pl.wikipedia.org/wiki?curid=673654" title="Jugo">
Jugo



</doc>
<doc id="673656" url="https://pl.wikipedia.org/wiki?curid=673656" title="Andrea Temesvári">
Andrea Temesvári

Andrea Temesvári (ur. 26 kwietnia 1966 w Budapeszcie) – węgierska tenisistka, zwyciężczyni French Open 1986 w grze podwójnej, reprezentantka kraju w Fed Cup, olimpijka z Atlanty (1996).
Jest córką Ottó Temesváriego, koszykarza i olimpijczyka z Rzymu (1960).
Kariera tenisowa.
Zawodową tenisistką była w latach 1981–1997.
W 1983 roku awansowała się do czołowej dwudziestki świata. Po raz pierwszy osiągnęła tę pozycję 18 lutego. W sierpniu, po zwycięstwie w Indianapolis, zajmowała dziesiąte miejsce. Wygrała również w Hamburgu i Perugii. Po znacznym spadku w rankingu, jaki nastąpił w ciągu trzech kolejnych sezonów, wróciła na 25. pozycję w 1986 roku. Wygrała deblowy turniej French Open 1986 w parze z Martiną Navrátilovą.
Jej kariera została jednak ponownie przerwana przez kontuzje ramienia i kostki, co zmusiło Temesvári do przerwy, trwającej dwadzieścia miesięcy. W marcu i sierpniu 1987 przeszła dwie operacje kostki oraz zabieg ramienia w kwietniu 1988.
W latach 1981–1996 reprezentowała barwy Węgier w Fed Cup rozgrywając 47 meczów i odnosząc w nich 27 zwycięstw. W 1996 roku wystąpiła na igrzyskach olimpijskich w Atlancie ponosząc porażkę w pierwszej rundzie gry pojedynczej i drugiej rundzie gry podwójnej. Partnerką Temesvári w deblu była Virág Csurgó.
W rankingu gry pojedynczej Temesvári najwyżej była na 7. miejscu (23 stycznia 1984), a w klasyfikacji gry podwójnej na 13. pozycji (21 grudnia 1986).

</doc>
<doc id="673658" url="https://pl.wikipedia.org/wiki?curid=673658" title="Asset management">
Asset management



</doc>
<doc id="673659" url="https://pl.wikipedia.org/wiki?curid=673659" title="Chojna (stacja kolejowa)">
Chojna (stacja kolejowa)

Chojna – stacja kolejowa w Chojnie, w powiecie gryfińskim, w województwie zachodniopomorskim, w Polsce.
W roku 2018 stacja obsługiwała 700–1000 pasażerów na dobę.
Obecnie Chojna posiada połączenia do: Szczecina Głównego, Gryfina, Kostrzyna, Rzepina i Zielonej Góry obsługiwane przez Przewozy Regionalne.

</doc>
<doc id="673660" url="https://pl.wikipedia.org/wiki?curid=673660" title="Dziedziczki (film)">
Dziedziczki (film)

Dziedziczki () – amerykańska komedia romantyczna wyprodukowana w 2006 roku. Film opowiada o losach sióstr (w tych rolach siostry Duff), które do tej pory były "grubymi rybami", ale spisek przeciwko firmie ich zmarłego ojca doprowadził je do upadku.
Opis fabuły.
Fabuła obraca się wokół sióstr Marchetta, Tanzie (Hilary) i Ava (Haylie), pary bogatych i dbających tylko o rzeczy materialne takie jak zakupy. Rzadko zwracają uwagę na własne interesy, czyli firmę kosmetyczną swojego zmarłego ojca. Kiedy skandal ujawnia wady jednego z produktów firmy, dziewczyny znajdują się w trudnej sytuacji i muszą się nauczyć żyć bez fortuny. Nie są zdecydowane co do sprzedaży firmy większej kompanii, ze względu na pamięć ojca chcą odzyskać pieniądze.

</doc>
<doc id="673661" url="https://pl.wikipedia.org/wiki?curid=673661" title="Ameranthropoides loysi">
Ameranthropoides loysi



</doc>
<doc id="673666" url="https://pl.wikipedia.org/wiki?curid=673666" title="Wzrost intruzywny">
Wzrost intruzywny

Wzrost intruzywny – specyficzny sposób wzrostu komórki roślinnej. Rosnąca komórka wsuwa się pomiędzy dwie komórki. Blaszka środkowa dwóch sąsiadujących komórek pomiędzy jest rozpuszczana przez enzymy wydzielane przez wrastającą komórkę. Wsunięcie rosnącej komórki następuje prawdopodobnie dzięki wystąpieniu naprężeń rozciągających. W wyniku wzrostu intruzywnego następuje zerwanie istniejących plazmodesm, zostają one odtworzone po połączeniu ścian komórkowych z wrastająca komórką. 
Wzrost intruzywny ma szczególne znaczenie w powstawaniu włókien, sklereidów, mleczników
oraz w przebudowie kambium, gdzie wzrost pomiędzy ściany styczne umożliwia przebudowę układu komórek, niezależnie od procesu przyrostu wtórnego.

</doc>
<doc id="673668" url="https://pl.wikipedia.org/wiki?curid=673668" title="Sergio Agüero">
Sergio Agüero

Sergio Agüero, również, Kun Agüero, właśc. Sergio Leonel Agüero del Castillo (wym. ; ur. 2 czerwca 1988 w Buenos Aires) – argentyński piłkarz, występował na pozycji napastnika. W latach 2006–2021 reprezentant Argentyny.
Dzieciństwo.
Urodził się 2 czerwca 1988 o godzinie 15:23, w La Clínica del Niño w Buenos Aires. Jest drugim z siedmiorga dzieci Leonela del Castillo (ur. 7 sierpnia 1968) i Adrianny Agüero (ur. 11 maja 1970). Dorastał w biednej, nieciekawej okolicy, pełnej narkomanów oraz dilerów. W jednym z wywiadów podkreślił radość z powodu opuszczenia swojego miejsca dorastania, ponieważ wielu jego znajomych uzależniło się od narkotyków, natomiast on dzięki swojej pasji mógł zmienić otoczenie i pomóc rodzinie wyjść z biedy.
Kariera klubowa.
Independiente.
Sergio Agüero dołączył do młodzieżowego zespołu Atlético Independiente w wieku 9 lat. Stał się najmłodszym graczem debiutującym w lidze argentyńskiej (w chwili debiutu, 5 lipca 2003 roku, miał 15 lat i 35 dni), kiedy w meczu z San Lorenzo zastąpił Emanuela Rivasa w 69 minucie spotkania. Jego występ został bardzo pozytywnie oceniony przez media. Pomimo wczesnego debiutu, Agüero nie znalazł stałego miejsca w kadrze. Dopiero, gdy trenerem klubu został Jose Omar Pastoriza, siedem miesięcy po debiucie, Agüero wrócił do gry w pierwszej drużynie, w meczu przeciwko peruwiańskiemu Cienciano, podczas fazy grupowej Copa Libertadores 2004. Oznacza to, że stał się najmłodszym zawodnikiem biorącym udział w tych rozgrywkach. Dzierżył ten tytuł przez 3 lata. Miesiąc później ponownie wystąpił w Copa Libertadores, w spotkaniu przeciwko El Nacional. 19 czerwca, po raz pierwszy zagrał pełne 90 minut w barwach swojego klubu. Pierwszego gola dla Independiente strzelił w meczu przeciw Estudiantes La Plata. Był to strzał zza pola karnego, w 22 minucie spotkania. Agüero zaczął regularnie grywać w podstawowej jedenastce zespołu, oraz został powołany do kadry reprezentacji Argentyny na Mistrzostwa Świata U-20, które Argentyna wygrała.
W sezonie 2005/2006, Agüero zdobył 18 bramek w 36 ligowych występach, opuszczając dwa spotkania z powodu zawieszenia. Pierwszą czerwoną kartkę otrzymał za uderzenie rywala, w meczu przeciwko Tiro Federal. Jego znakomite występy przyciągnęły zainteresowanie kilku znanych europejskich klubów, między innymi Liverpoolu, Bayernu Monachium, Atlético Madryt i US Palermo. Po wielu miesiącach spekulacji Argentyńczyk ogłosił, że zamierza opuścić Independiente pod koniec sezonu. Najbardziej prawdopodobny był transfer do Atlético Madryt. W wyjazdowym meczu przeciwko Olimpo de Bahia Blanca, Agüero otrzymał swoją piątą żółtą kartkę w sezonie. To uniemożliwiło mu występ w kolejnym spotkaniu, które Independiente miało rozegrać tydzień później przeciwko Boca Juniors. Po raz ostatni wystąpił w koszulce klubu z Avellaneda w meczu z Rosario Central. 30 maja oficjalnie przeniósł się do Atlético Madryt za około 23 mln euro, stając się tym samym najdroższym zawodnikiem w historii klubu.
Atlético Madryt.
2006/2007.
W hiszpańskiej Primera División Agüero zadebiutował 27 sierpnia w wygranym 1:0 spotkaniu z Racingiem Santander, a pierwszego gola dla nowego zespołu strzelił 17 września w zwycięskim 4:1 pojedynku przeciwko Athletic Bilbao. Jego drugi gol dla klubu z Vicente Calderon wywołał kontrowersje, ponieważ został zdobyty ręką. Argentyńczyk zakończył sezon z siedmioma bramkami na koncie.
2007/2008.
Latem 2007, po odejściu z drużyny Fernando Torresa, Agüero zapewnił sobie miejsce w podstawowym składzie, wkrótce stając się niewątpliwie najbardziej istotną postacią w zespole z Madrytu. 16 sierpnia zdobył swoją pierwszą bramkę w europejskich pucharach, w starciu z FK Vojvodina. W tym sezonie zagrał 37 meczów w lidze hiszpańskiej i strzelił 20 goli, plasując się na trzecim miejscu w klasyfikacji najlepszych strzelców La Liga. Argentyńczyk został wybrany najlepszym piłkarzem meczu przeciwko Barcelonie, w marcu 2008. Zdobył wówczas dwie bramki, asystował przy golu Maxi Rodrigueza, oraz wywalczył rzut karny. Atlético Madryt zakończyło sezon na czwartym miejscu w tabeli, co pozwoliło im awansować do Ligi Mistrzów UEFA, po raz pierwszy od 12 lat.
2008/2009.
Sergio rozpoczął sezon zaledwie cztery dni po finale olimpijskim, zwycięskim meczem Atlético z FC Schalke 04. Zespół z Madrytu pokonał niemiecką drużynę 4:0. Agüero nawiązał w tym sezonie jeszcze lepszą współpracę z klubowym partnerem, Diego Forlánem, również byłym zawodnikiem Independiente. 16 września strzelił swojego pierwszego gola w Champions League w wyjazdowym zwycięstwie 3:0 nad PSV Eindhoven. W marcu 2009 duet Agüero-Forlan poprowadził Atlético do zwycięstwa 4:3 nad Barceloną. Kun zdobył zwycięską bramkę w ostatnich minutach spotkania. „Rojiblancos” po raz kolejny zakończyli sezon na czwartym miejscu, awansując tym samym do Ligi Mistrzów UEFA.
2009/2010.
Sezon 2009/10 był najbardziej udanym i bogatym w sukcesy sezonem Atlético od 10 lat. Agüero po raz kolejny był wiodącą postacią w zespole. 3 listopada zdobył dwie bramki w zremisowanym 2:2 spotkaniu z Chelsea F.C. „Rojiblancos” odpadli z rozgrywek Champions League, dotarli natomiast do finału Ligi Europejskiej, który wygrali 2:1 z angielskim Fulham, dzięki dwóm bramkom zdobytym przez Diego Forlana. Kun asystował przy obydwu trafieniach Urugwajczyka. Sergio zanotował także dobry występ w 1/8 Ligi Europejskiej, strzelając dwa gole w rewanżowym spotkaniu przeciwko Sportingowi. Pomógł także Atlético w awansie do finału Copa Del Rey. Ostatecznie jego zespół przegrał finałowy mecz z Sevillą, 0:2. 27 sierpnia Atlético zdobyło Superpuchar Europy, pokonując w finale faworyzowany Inter Mediolan. Agüero zaliczył asystę przy golu Jose Antonio Reyesa, następnie pieczętując wygraną swojej drużyny, golem na 2:0.
2010/2011.
Ten sezon był najbardziej udany dla Argentyńczyka w barwach Atlético. Po raz pierwszy zdobył 20 ligowych bramek w jednym sezonie.11 grudnia rozegrał spotkanie przeciwko Deportivo La Coruña, w którym strzelił dwa gole. Był to 300 mecz Kuna, biorąc pod uwagę występy w Independiente, Atlético i w reprezentacji Argentyny. 4 stycznia 2011 przedłużył umowę z klubem z Vicente Calderon, a dzień później został wybrany drugim kapitanem zespołu. Pomiędzy marcem, a majem 2011 wpisał się na listę strzelców w siedmiu kolejnych spotkaniach, czego nie osiągnął w tamtym sezonie żaden inny zawodnik w Europie. 30 kwietnia zdobył 98 gola dla „Rojiblancos” co pozwoliło mu awansować do Top 10 strzelców w historii klubu. 21 maja ustrzelił swój pierwszy hat trick w Primera División, w meczu przeciw Mallorce, wygranym 3:4. Druga bramka Argentyńczyka w tym meczu, była również jego 100 trafieniem w koszulce Atlético, biorąc pod uwagę wszystkie rozgrywki. 23 maja ogłosił na swojej stronie pragnienie odejścia z klubu i prośbę o pozwolenie na transfer. Przez dwa miesiące krążyły pogłoski o nowym zespole Kuna. Wymieniało się m.in. Juventus F.C., Barcelonę i Real Madryt. W końcu, 28 lipca Agüero stał się graczem Manchesteru City, podpisując kontrakt na 6 lat, w wysokości 9 milionów euro rocznie. Angielski klub zapłacił za Argentyńczyka 45 mln euro. Tego samego dnia, gdy Kun oficjalnie został zawodnikiem Manchesteru City, „Rojiblancos” rozgrywali mecz kwalifikacyjny do Ligi Europy przeciwko Strømsgodset IF. Podczas tego spotkania grupa kibiców z Madrytu wywiesiła baner z napisem „Agüero, We Hope You Die” („Agüero, mamy nadzieję, że umrzesz”).
Manchester City.
2011/2012.
W klubie z Manchesteru, Sergio przyjął koszulkę z numerem 16. W meczu o Superpuchar z Interem i w spotkaniu o Tarczę Wspólnoty przeciw Manchesterowi United, usiadł na ławce rezerwowych. Trener The Citizens – Roberto Mancini twierdził, że Kun nie jest jeszcze gotowy do gry. Zadebiutował 15 sierpnia w pojedynku ze Swansea, który City wygrało 4:0. Agüero wszedł na boisko w 59 minucie spotkania i 9 minut później strzelił swojego pierwszego gola w klubie. Argentyńczyk dołożył jeszcze jedno trafienie w doliczonym czasie gry, pokonując bramkarza Swansea strzałem z 25 metrów. Jego debiut został w mediach oceniony bardzo wysoko, przez niektórych dziennikarzy nawet jako jeden z najlepszych w angielskiej piłce nożnej. 28 sierpnia Kun strzelił swojego trzeciego gola dla City w meczu z Tottenhamem, natomiast w spotkaniu z Wigan Athletic zdobył pierwszego hat tricka. 18 września trafił dwukrotnie do bramki zawodników Fulham. 1 października, w starciu z Blackburn został zmieniony z powodu kontuzji, po zaledwie 28 minutach gry. Agüero powrócił do gry 18 października, w meczu fazy grupowej Champions League przeciwko Villareal, gdzie zastąpił Nigela De Jonga w 62 minucie. W doliczonym czasie gry strzelił zwycięskiego gola na 2:1. 23 października wziął udział w swoich pierwszych derbach Manchesteru, zdobywając bramkę w 69 minucie. City wygrało spotkanie 6:1. 1 listopada Sergio został nominowanym do Złotej Piłki FIFA. 19 listopada zdobył bramkę z rzutu karnego, przeciwko Newcastle. Zadebiutował w Pucharze Anglii w ćwierćfinałowym meczu z Arsenalem, strzelając jedynego gola w 83 minucie spotkania. Kolejną bramkę zdobył w ligowym spotkaniu z Norwich City, wygranym przez City 5:1. 21 grudnia zdobył dwie bramki przeciwko Stoke City. 3 stycznia pokonał bramkarza Liverpoolu – Pepe Reine. Swojego 15 gola w sezonie strzelił 4 lutego, wykorzystując rzut karny przeciwko Fulham. W pierwszym meczu 1/16 Ligi Europejskiej przeciwko Porto, Sergio zastąpił w 78 minucie Mario Balotellego i zdobył bramkę na 2:1, zapewniającą City zwycięstwo. W rewanżu, 22 lutego, strzelił gola już w 19 sekundzie spotkania. Ostatecznie The Citizens wygrali 4:0 i awansowali do 1/8 rozgrywek z bilansem 6:1 w dwumeczu. 25 lutego Kun trafił po raz 16 w Premier League w wygranym 3:0 starciu z Blackburn. 15 marca, podczas rewanżowego spotkania 1/16 Ligi Europejskiej ze Sportingiem, zdobył dwie bramki doprowadzając do wyniku 3:2. Ostatecznie klub z Portugalii zremisował 3:3 i awansował do dalszej części rozgrywek dzięki korzystnemu bilansowi bramkowemu. Tydzień później zdobył ligowego gola w pojedynku z Chelsea. 29 marca został wykluczony z gry na 10 dni z powodu kontuzji stopy. 11 kwietnia dwukrotnie trafił do bramki do bramki West Bromich Albion, oraz zaliczył dwie asysty. 14 kwietnia ponownie ustrzelił dublet, tym razem przeciwko Norwich City. Oznaczało to, że miał na swoim koncie już 20 ligowych trafień. Kolejnego gola zdobył w meczu z Wolverhampton Wanderers. 4 maja został wybrany Zawodnikiem Roku w Manchesterze City, a jego pierwszy gol w meczu przeciwko Norwich, otrzymał tytuł Gol Roku.
Ostatni mecz sezonu.
Pięć wygranych meczów z rzędu pomogło City zredukować ośmiopunktową stratę do Manchesteru United. W ostateniej kolejce sezonu, sprawa mistrzostwa nadal pozostawała otwarta, ponieważ klubu dzieliła jedynie duża różnica bramkowa i Obywatele potrzebowali co najmniej tak dobrego punktowo rezultatu jak Czerwone Diabły. City mierzyło się ze spadkowiczem Queens Park Rangers, natomiast United rozgrywało mecz z Sunderlandem. The Citizens przegrywali 2:1, podczas kiedy United wygrywało 1:0. Roberto Mancini posłał na plac gry Mario Balotellego i Edina Dzeko, starając się o zdobycie dwóch potrzebnych do wygrania tytułu goli. W 92. minucie Edin Dzeko zdobył wyrównującą bramkę z główki z dośrodkowania od Davida Silvy, która dała nadzieję kibicom City, jednak United zakończyło swoje spotkanie zwycięstwem. Taka sytuacja dawała mistrzostwo Anglii drużynie sir Alexa Fergusona. W 94. minucie meczu Agüero otrzymał podanie w polu karnym od Mario Balotellego i pokonał bramkarza QPR silnym strzałem w róg bramki, zapewniając swojemu klubowi tytuł mistrza Anglii. Bramka Argentyńczyka wywołała eksplozję radości na City of Manchester Stadium. Vincent Kompany, kolega Sergio z zespołu, wyznał później, że Kun płakał leżąc na murawie po zdobytym golu. Sam Agüero zapytany następnego dnia, podczas zwycięskiej parady ulicami miasta, czy płakał, odparł „Tak, trochę”.
Sergio tak opisywał gola dającego City mistrzostwo Anglii: "„To najważniejszy gol w mojej dotychczasowej karierze. Strzelasz gola w ostatniej minucie meczu i dzięki niemu, zdobywasz tytuł mistrza. Nie jesteś pewien, czy coś takiego może jeszcze kiedykolwiek wydarzyć się w twoim życiu. Chciałbym powiedzieć, jak to wszystko się stało, ale naprawdę nie wiem. Byłem przekonany, że Mario [Balotelli] będzie chciał rozegrać to indywidualnie, ale on po prostu podał do mnie, a ja pomyślałem „strzel do bramki, strzel tak mocno, jak potrafisz”. I strzeliłem”."
2012/2013.
Agüero rozpoczął sezon meczem o Tarczę Wspólnoty przeciwko Chelsea, który jego drużyna wygrała 3:2. W pierwszym ligowym spotkaniu Argentyńczyk musiał być zniesiony na noszach już w 13 minucie spotkania, z powodu kontuzji kolana. 18 września, w przegranym 3:2 starciu z Realem Madryt był rezerwowym. Kun powrócił do gry w meczu z Arsenalem, zremisowanym 1:1, natomiast swoją pierwszą bramkę w sezonie zdobył w wyjazdowym zwycięstwie 2:1 z Fulham, 29 września. Z kolejnego gola cieszył się w kolejnej ligowej kolejce, po trafieniu w meczu z Sunderlandem. Następną bramkę zdobył w wygranym 2:1 pojedynku z Tottenhamem, 11 listopada. Kolejne dwa razy trafił do bramki Aston Villi w domowej wygranej 5:0. Zdobył także bramki w meczach Ligi Mistrzów z Ajaxem i Realem Madryt. 15 grudnia strzelił otwierającego gola w spotkaniu z Newcastle. 29 grudnia trafił w zwycięstwie 4:3 z Norwich City. W swoim kolejnym meczu, 2 stycznia, podczas strzelania karnego uszkodził ścięgno. Argentyńczyk powrócił do gry wchodząc z ławki w 81 minucie, w meczu przeciwko Fulham. 3 lutego zdobył wyrównującą bramkę w starciu z Liverpoolem. Agüero pomógł swojej drużynie w wygranej 4:0 w ćwierćfinale Pucharu Anglii nad Leeds United, strzelając dwa gole. Doznał kontuzji kolana w meczu z Chelsea, 24 lutego. Sprawiło to, że opuścił dwa mecze reprezentacji Argentyny w kwalifikacjach do Mistrzostw Świata 2014, przeciwko Boliwii i Wenezueli. Agüero wrócił do gry 30 marca w meczu z Newcastle i został entuzjastycznie przyjęty po wejściu na boisku z ławki rezerwowych. 8 kwietnia zdobył jedyną bramkę w derbach Manchesteru, trafiając do bramki rywali w 78 minucie, 7 minut po wejściu na plac gry, na którym zastąpił Samira Nasriego. W meczu Pucharu Anglii przeciwko Chelsea popełnił faul na Davidzie Luzie, kwalifikujący się na czerwoną kartkę, jednak nie otrzymał kary, co wywołało burze i spory w mediach, ponieważ wiele osób nie zgodziło się z tą decyzją. 17 kwietnia zrezygnował z dalszego udziału meczu z Wigan po pierwszej połowie, czując ucisk w ścięgnie, jednak pojawił się na ławce rezerwowych w porażce z Tottenhamem 21 kwietnia. 27 kwietnia trafił do bramki West Ham United w wygranym 2:1 domowym spotkaniu. 11 maja wystąpił w finale Pucharu Anglii, który City przegrało 1:0 z Wigan. Ostatniego gola w sezonie, Kun zdobył w pojedynku z Reading 14 maja.
Angielskie media informowały, że głównym celem Agüero było przeniesienie się do Realu Madryt, jednak Argentyńczyk zaprzeczył mówiąc: „Jestem bardzo szczęśliwy w City, czuję się tu kochany i doceniany, co bardzo wiele dla mnie znaczy”. Szef Manchesteru City również zdementował plotki o przenosinach Kuna do Realu, podkreślając, że bardzo chce zatrzymać piłkarza w swoim klubie. 25 maja 2013, Sergio przedłużył swój kontrakt z Manchesterem City do 2017 roku. Powiedział wtedy: „Jestem bardzo zaangażowany w grę w City, to naprawdę wielki klub”.
2013/2014.
Po kontuzji kolana, która wyeliminowała go z wszystkich meczów presezonu, Agüero strzelił gola w pierwszym spotkaniu nowego sezonu Premier League, z Newcaste United. 22 września zdobył dwie bramki w domowym meczu z Manchesterem United, wygranym przez City 4:1. 8 listopada po tym, jak strzelił pięć goli w czterech ligowych meczach (od 5 października do 2 listopada), został po raz pierwszy wybrany Graczem Miesiąca Premier League. W tym samym czasie strzelił obydwa gole dla City w wygranym 2:1 meczu Ligi Mistrzów przeciwko CSKA Moskwa. 14 grudnia podczas meczu z Arsenalem, opuścił boisku z powodu urazu łydki. Kontuzja wykluczyła go z ośmiu kolejnych spotkań. Wrócił do gry 16 stycznia, na mecz w trzeciej rundzie Pucharu Anglii, przeciwko Blackburn Rovers. Wszedł na plac gry z ławki rezerwowych i zdobył bramkę. W kolejnym etapie rozgrywek, w starciu z Watford, ustrzelił swojego pierwszego hat tricka w tym sezonie. 29 stycznia trafił do bramki Tottenhamu w meczu wygranym przez City 5:1, jednak doznał kontuzji ścięgna udowego. Agüero powrócił do gry 2 marca w spotkaniu z Sunderlandem. W swoim trzecim występie po powrocie doznał nawrotu kontuzji i nie wystąpił w pojedynku Ligi Mistrzów z Barceloną na Camp Nou. Opuścił również pięć kolejnych ligowych spotkań i wrócił do wyjściowej jedenastki zespołu na mecz przeciwko Liverpoolowi, rozgrywanym 13 kwietnia na Anfield. 21 kwietnia strzelił swojego pierwszego gola od stycznia, w przegranym 3:1 spotkaniu z West Bromich Albion. Ostatnie trafienie sezonu zanotował w starciu z Evertonem na Goodison Park, gdzie The Citizens wygrali 3:2. 3 maja po zwycięstwie 2:0 nad West Hamem, Manchester City zapewnił sobie kolejne mistrzostwo Anglii.
2014/2015.
14 sierpnia Agüero przedłużył swój kontrakt z Manchesterem City do 2019 roku.Pierwszą bramkę sezonu strzelił w 83 minucie otwierającego ligowe rozgrywki spotkania, przeciwko Newcastle 17 sierpnia. Zarówno w tym, jak i w kolejnym meczu był rezerwowym, z powodu jego późnego powrotu z Mistrzostw Świata w Brazylii. W starciu z Liverpoolem, wygranym 3:1, zastąpił na boisku Edina Dżeko i trafił do bramki rywala już 23 sekundy później. 18 października zdobył wszystkie cztery bramki w pojedynku z Tottenhamem, który The Citizens wygrali 4:1. Sergio wykonywał trzy rzuty karne, jednak jednego nie wykorzystał. Z 61 golami w Premier League na koncie, wyprzedził Carlosa Teveza w klasyfikacji najlepszych strzelców Manchesteru City. Był pierwszym piłkarzem w sezonie, który zdobył 10 ligowych bramek. Jego dziesiątym trafieniem był jedyny gol w derbach Manchesteru, 2 listopada. Kun zdobył hat tricka w wygranym 3:2 spotkaniu z Bayernem Monachium, w fazie grupowej Ligi Mistrzów. 5 dni później, w jego 100 meczu (przeciwko Southampton) w Premier League został niesłusznie ukarany za symulowanie w polu karnym, przez sędziego Mike’a Jonesa. The Citizens wygrali to spotkanie 3:0. 2 grudnia został ogłoszony przez Football Supporters' Federation Graczem Roku 2014. Zdobył również nagrodę dla Najlepszego Piłkarza Miesiąca w Premier League, za listopad 2014 w którym strzelił trzy ligowe bramki i dwukrotnie asystował. Agüero doznał kontuzji kolana w 2 minucie spotkania z Evertonem 6 grudnia i nie był zdolny do gry do końca roku kalendarzowego. Powrócił na rewanżowe spotkanie z Evertonem, rozegrane na Goodison Park 10 stycznia 2015, wchodząc z ławki rezerwowych w 67. minucie. 11 lutego strzelił swoje dwa pierwsze gole w 2015, trafiając do bramki Stoke City w meczu wygranym 4:1. 21 lutego zdobył bramkę z rzutu karnego w 72. sekundzie spotkania przeciwko Newcastle, co było najszybszym karnym w Premier League od 1994 roku. 12 kwietnia strzelił dwa gole w derbach Manchesteru na Old Trafford, które City przegrało 4:2. Drugi gol był jego 100 trafieniem dla The Citizens, biorąc pod uwagę wszystkie rozgrywki. 19 kwietnia zdobył swoją 20 bramkę w Premier League w tym sezonie, w wygranym 2:0 pojedynku z West Ham United. W zwycięstwie 6:0 nad Queens Park Rangers ustrzelił hat tricka. 24 maja, w ostatnim ligowym meczu, przeciwko Southampton trafił do siatki po raz 26, zostając tym samym Królem Strzelców Premier League sezonu 2014/2015.
2015/2016.
7 sierpnia Agüero ogłosił, że w nowym sezonie nie zagra w klubie z numerem 16, a z numerem 10, który przejmie po Edinie Dzeko. Dziewięć dni później strzelił pierwszego gola w domowej wygranej 3:0 nad Chelsea. 23 sierpnia podczas meczu z Evertonem, Argentyńczyk zatrzymał grę, gdy zauważył, że jeden z kibiców Evertonu potrzebuje natychmiastowej pomocy medycznej. Kun zaalarmował innych piłkarzy, oraz sędziego, po czym upewniał się, że kibic otrzymał odpowiednią pomoc. 30 września wywalczył i wykorzystał rzut karny w ostatniej minucie spotkania z Borussia Mönchengladbach w fazie grupowej Ligi Mistrzów. Trafienie to zapewniło The Citizens zwycięstwo 2:1. 3 października zdobył pięć goli w wygranym 6:1 meczu przeciwko Newcastle United. Dołączył tym samym do Andy’ego Cole’a, Alana Shearera, Jermaina Defoe, oraz Dimitara Berbatova, którzy również strzelili tyle bramek w jednym meczu Premier League. Argentyńczyk zdobył swoje pięć goli w przeciągu 23 minut, czyli najszybciej od 1992 roku. 4 minuty po piątym golu, w 62 minucie został zmieniony, ponieważ już w przerwie meczu był leczony z powodu urazu nogi. 8 października podczas meczu reprezentacji Argentyny przeciwko Ekwadorowi, w kwalifikacjach do Mistrzostw Świata 2018 doznał kontuzji ścięgna udowego i we łzach został zniesiony z boiska na noszach. Sam przyznał, że oczekuje około 4 tygodni przerwy, jednak media sugerowały przerwę trwającą nawet 8 tygodni. Wrócił do gry na mecz z Liverpoolem, strzelając honorową bramkę. The Citizens przegrali 4:1. Był to jego 85 gol w Premier League, czyniący go najlepszym strzelcem ligi pochodzącym z Ameryki Południowej. 16 kwietnia ustrzelił hat trick w meczu przeciwko Chelsea. Jest trzecim zawodnikiem drużyny przyjezdnych, któremu udało się zdobyć hat trick na Stamford Bridge, oraz piątym, który trzykrotnie zdobył co najmniej 20 goli w jednym sezonie. Trzy dni później zdobył swojego setnego ligowego gola, w spotkaniu z Newcastle zremisowanym 1:1. Do zdobycia stu goli potrzebował 147 meczów, w czym ustępuje jedynie Alanowi Shearer'owi, który dokonał tej sztuki w 124 spotkaniach. Gol ten był też jego szóstym trafieniem przeciw Newcastle, co czyni z niego dopiero szóstego zawodnika w historii Premier League, który trafił do bramki jednego klubu sześciokrotnie w ciągu jednego ligowego sezonu.
FC Barcelona.
31 maja 2021 Agüero zgodził się podpisać dwuletni kontrakt z FC Barcelona rozpoczynający się 1 lipca, z klauzulą odstępnego ustaloną na 100 milionów euro, przy 50% obniżce wypłaty. 17 października zadebiutował, kiedy wszedł z ławki w wygranym 3:1 u siebie meczu z Valencią. W swoim pierwszym występie w El Clásico 24 października, Agüero wszedł z ławki w 77. minucie, strzelając swojego pierwszego gola dla klubu w ostatniej minucie gry po przegranym u siebie 2:1 meczu z Realem Madryt. Siedem dni później doznał arytmii serca podczas meczu z Deportivo Alavés 1:1 wykluczając go z gry na trzy miesiące.
20 listopada 2021 hiszpański dziennikarz Gerard Romero poinformował, że Agüero ogłosi przejście na emeryturę w następnym tygodniu z powodu ciężkiej choroby serca. 14 grudnia FC Barcelona ogłosiła konferencję prasową, którą następnego dnia zorganizują Agüero i prezydent klubu Joan Laporta. Spodziewano się, że Agüero ogłosi przejście na emeryturę. 15 grudnia 2021, Agüero oficjalnie ogłosił zakończenie kariery piłkarskiej.
Kariera reprezentacyjna.
Argentyna U-17.
Agüero po raz pierwszy został powołany do reprezentacji Argentyny przy okazji Mistrzostw Ameryki Południowej we wrześniu 2004 roku. Wziął udział we wszystkich spotkaniach fazy grupowej, strzelając zarówno w zwycięskich meczach z USA, jak i z Ekwadorem. Albicelestes wygrali swoją grupę, przechodząc do dalszej fazy rozgrywek. Kun zaliczył dobry występ w ćwierćfinale przeciwko Peru, gdzie zdobył bramkę na 1:0 zapewniającą zwycięstwo jego reprezentacji i awans do półfinału. W półfinale Argentyna uległa Kolumbii 2:0.
Argentyna U-20.
Sergio reprezentował Argentynę w dwóch Młodzieżowych Mistrzostwach Świata, w 2005 i w 2007 roku. W obydwóch Albicelestes triumfowali. Podczas turnieju w Holandii, w 2005 roku był najmłodszym zawodnikiem w zespole i pełnił rolę rezerwowego. Zagrał w czterech z siedmiu meczów (w tym w półfinale i finale), zawsze wchodząc z ławki rezerwowych. Nie zdobył żadnej bramki. W meczu finałowym przeciw Nigerii, wywalczył rzut karny, który wykorzystany następnie przez Messiego zapewnił Argentynie zwycięstwo w rozgrywkach. Na Mistrzostwach Świata w Kanadzie w 2007 roku, pełnił już rolę motoru napędowego swojego zespołu. Zdobył dwie bramki w wygranym wysoko, 6:0 meczu fazy grupowej z Panamą, oraz jedynego gola w starciu z Koreą Północną. W kolejnej rundzie turnieju strzelił dwa z trzech goli przeciwko Polsce. Następnie Argentyna pokonała Meksyk w ćwierćfinale, oraz Chile w półfinale. W finale Albicelestes zmierzyli się z reprezentacją Czech. Agüero, z opaską kapitana na ramieniu, poprowadził swoją reprezentację do zwycięstwa, strzelając wyrównującą bramkę. W rezultacie Argentyna wygrała 2:1, zapewniając sobie kolejny tytuł mistrzów świata. Ponadto, Agüero został najlepszym strzelcem i najlepszym zawodnikiem turnieju. Stał się również trzecim zawodnikiem w historii, który zdobył dwa tytuły mistrza świata do lat 20.
Igrzyska Olimpijskie 2008.
Kun zagrał pięć z sześciu meczów podczas Igrzysk Olimpijskich w Pekinie, we wszystkich wychodził na plac gry w podstawowym składzie. Pomimo że aż do półfinału nie udało mu się zdobyć bramki, trafił dwa razy w wygranym 3:0, półfinałowym spotkaniu z Brazylią. 23 sierpnia Argentyna pokonała Nigerię w finale, na Stadionie Narodowym w Pekinie, zdobywając tym samym olimpijskie złoto. Agüero rozegrał w tym spotkaniu 79 minut.
Reprezentacja seniorska.
Sergio zadebiutował w seniorskiej reprezentacji Argentyny 3 września 2006 roku, w meczu przeciwko Brazylii na Emirates Stadium w Londynie. Kun zastąpił Carlosa Teveza, w 65 minucie spotkania. Zagrał również w meczach towarzyskich z Hiszpanią, Francją i Austrią, w każdym z tych spotkań wchodząc z ławki rezerwowych i nie strzelając gola. 17 listopada 2007 roku, na Estadio Monumental w meczu z Boliwią, pierwszy raz wystąpił w podstawowym składzie ,oraz zdobył swoją pierwszą bramkę w seniorskiej reprezentacji. Agüero dostał powołanie do reprezentacji na Mistrzostwa Świata 2010 w RPA. Jego debiutanckim spotkaniem na mistrzostwach był mecz fazy grupowej z Koreą Południową, gdzie zastąpił Carlosa Teveza w 75 minucie. Asystował przy trzecim golu Gonzalo Higuaina. Argentyna wygrała z Koreą 4:1 i wyszła z grupy, jednak w ćwierćfinale uległa Niemcom. 31 maja 2011, ówczesny selekcjoner Albicelestes Sergio Batista ogłosił wstępną listę graczy powołanych na Copa America, na której znalazł się Agüero. 25 czerwca, zatwierdzono 23-osobową reprezentację, z Agüero w składzie. Kun zadebiutował w pierwszym meczu fazy grupowej, 1 lipca przeciw Boliwii, zastępując w 70 minucie Lavezziego. W chwili jego wejścia, Argentyna przegrywała 0:1. Na sześć minut przed końcem zdobył gola, który zapewnił jego reprezentacji remis. W pozostałych spotkaniach fazy grupowej wystąpił jako zawodnik podstawowego składu. Po dwóch zremisowanych meczach, Argentyna potrzebowała zwycięstwa, aby wyjść z grupy. W pojedynku z Kostaryką, Sergio strzelił dwie z trzech bramek, prowadząc reprezentację do zwycięstwa. Albicelestes odpadli z turnieju w ćwierćfinale, po serii rzutów karnych. Agüero rozpoczął ten mecz w podstawowym składzie, jednak został zastąpiony w 80 minucie przez Carlosa Teveza. Sergio znalazł się w kadrze reprezentacji na Mistrzostwa Świata 2014 w Brazylii. W dwóch pierwszych spotkaniach fazy grupowej, z Bośnią i Herzegowiną, oraz z Iranem, wystąpił od pierwszych minut, nie zdobywając gola. W straciu z Nigerią, również wystąpił w podstawowym składzie, jednak w 38 minucie doznał kontuzji, co uniemożliwiło mu występ w 1/8 finału i w ćwierćfinale. Dopiero w półfinałowym meczu z Holandią pojawił się na boisku w 82 minucie. W serii jedenastek, został wyznaczony do wykonania rzutu karnego i wykorzystał go. W finale mistrzostw, przeciwko Niemcom wszedł na plac gry dopiero w doliczonym czasie. Argentyna uległa reprezentacji Niemiec 1:0, zdobywając tym samym wicemistrzostwo świata. Agüero został wybrany przez Gerardo Martino do kadry swojego kraju, na Copa America 2015 w Chile. Przed turniejem, w meczu towarzyskim z Boliwią, Sergio ustrzelił swojego pierwszego hat tricka w reprezentacji. Zdobył bramkę w zremisowanym 2:2 spotkaniu z Paragwajem, otwierającym zmagania Argentyny w fazie grupowej. Trzy dni później strzelił jedynego gola w pojedynku z Urugwajem. W półfinale, który Albicelestes wygrali 6:1, ponownie pokonał bramkarza Paragwaju. Zagrał od pierwszej minuty w finale przeciw gospodarzom turnieju – Chile, jednak został zmieniony przez Gonzalo Higuaina w 74 minucie. Argentyna uległa Chile w serii rzutów karnych.
Styl gry.
Często jest uważany za jednego z najlepszych napastników świata. Najczęściej ustawiany jest na szpicy, może jednak grać też za innym napastnikiem, ze względu na jego boiskową inteligencję i zdolność do kreowania akcji. Z powodu swojej budowy ciała jest porównywany do takich zawodników jak Carlos Tévez, Romario, Del Piero i Diego Maradona. Naturalnie prawonożny Agüero, potrafi również celnie uderzyć lewą nogą. Znany jest z silnych i dokładnych strzałów zza pola karnego. Charakteryzuje się świetnym dryblingiem, niesamowitą kontrolą piłki, przyspieszeniem i szybką reakcją.
Życie prywatne.
19 lutego 2009 ogłoszono, , córka Diego Maradony, urodziła syna o imieniu Benjamin. W czerwcu 2009 w kościele w Buenos Aires mały Benjamin został ochrzczony. Para rozstała się w 2012 roku. W kilka miesięcy później Sergio związał się z argentyńską piosenkarką, Kariną Tejedą. Od 2019 roku jest związany z 22-letnią studentką Sofią Calzetti, z którą mieszka w Manchesterze. Ma szóstkę rodzeństwa, jego bracia Mauricio i Gastón też są piłkarzami.
Najlepszym przyjacielem Agüero jest Lionel Messi. Messi napisał przedmowę do biografii Agüero „Born to rise”, wydanej w 2014 roku, w której Sergio przyznaje, że jest dla niego jak brat. Piłkarze poznali się na zgrupowaniu młodzieżowych reprezentacji Argentyny w 2005 roku.
Pseudonim Agüero „Kun” sięga czasów dzieciństwa. Po raz pierwszy został nazwany tak przez dziadków, ze względu na podobieństwo do bohatera imieniem „Kum-Kum” pochodzącego, jego ulubionej kreskówki.
Posiada obywatelstwo hiszpańskie od 2010 roku.
Grupa Los Leales nagrała piosenkę o Agüero, przy której nagrywaniu udział wziął on sam.
Wziął udział w filmie „Torrente 4” w reżyserii Santiago Segura, wraz z piłkarzem AS Monaco Ceskiem Fàbregasem.
W październiku 2020 r. Sergio założył własną organizację e-sportową o nazwie KRÜ Esports, biorącą udział w turniejach "Valorant" oraz "Rocket League".

</doc>
<doc id="673669" url="https://pl.wikipedia.org/wiki?curid=673669" title="Durazno FC">
Durazno FC

Asociación Atlética Durazno Fútbol Club, zwany AA Durazno FC lub po prostu Durazno – urugwajski klub piłkarski z siedzibą w mieście Durazno.
Historia.
Klub założony został 22 listopada 2005 roku w wyniku fuzji miejscowych klubów: Central, Juvenil, Nacional, Molles oraz Rampla. Obecnie występuje w drugiej lidze urugwajskiej Segunda división uruguaya.

</doc>
<doc id="673671" url="https://pl.wikipedia.org/wiki?curid=673671" title="Kaliskie Towarzystwo Przyjaciół Nauk">
Kaliskie Towarzystwo Przyjaciół Nauk

Kaliskie Towarzystwo Przyjaciół Nauk (KTPN, łac. "Societas Scientiarum ac Litterarum Calisiensis") – regionalne towarzystwo naukowe ogólne założone w 1987 w Kaliszu; członek założyciel Patria Polonorum (1988).
Historia.
W 1959 odbyło się zebranie założycielskie Kaliskiego Towarzystwa Naukowego; powołano komisję organizacyjną, towarzystwa jednak nie utworzono. W 1987 odbyło się zebranie założycielskie Kaliskiego Towarzystwa Przyjaciół Nauk, przewodniczącym komitetu założycielskiego został dr hab. Edward Polanowski, który został także wybrany na prezesa towarzystwa. W 1999 dzięki zaangażowaniu towarzystwa utworzono Państwową Wyższą Szkołę Zawodową w Kaliszu.
W strukturach towarzystwa działają cztery komisje: naukowa, biblioteczno-wystawowa, zagraniczna i wydawnicza oraz cztery pracownie: słowników bibliograficznych, bibliografii Kalisza, historii oświaty, mniejszości narodowych i religijnych. Towarzystwo posiada własną bibliotekę naukową liczącą około 10 000 woluminów. Obecnie towarzystwo zrzesza 153 członków, w tym 70 pracowników naukowych, 5 członków wspierających. Członkami honorowymi KTPN są Krzysztof Migoń, Tadeusz Poklewski-Koziełł, Hanna Tadeusiewicz, Tadeusz Drewnowski, Anna Żbikowska-Migoń, Artur Kijas.
Wydawnictwo.
Znaczącym obszarem działań towarzystwa jest działalność wydawnicza. KTPN zajmuje się literaturą naukową oraz popularno-naukową i ma na swoim koncie ponad 200 publikacji. Wydaje przede wszystkim teksty promujące Kalisz, ale także publikuje z zakresu dziedzin nauk społecznych i humanistycznych. W ramach tej działalności towarzystwo współpracuje z uniwersytetami, stowarzyszeniami oraz samorządami pobliskich miejscowości. Wydawnictwo publikuje kilka serii poświęconych tematyce Kalisza i osób z nim związanych (np. Kaliszanie, Biografia historii życia Kalisza).

</doc>
<doc id="673673" url="https://pl.wikipedia.org/wiki?curid=673673" title="Asociación Atlética Durazno Fútbol Club">
Asociación Atlética Durazno Fútbol Club



</doc>
<doc id="673674" url="https://pl.wikipedia.org/wiki?curid=673674" title="James Boswell">
James Boswell

James Boswell (ur. 29 października 1740 w Edynburgu, zm. 19 maja 1795) – pamiętnikarz szkocki.
Boswell urodził się w 1740 roku w Edynburgu w Szkocji. Był najstarszym synem sędziego Alexandra Boswella Lorda Auchinleck i Euphemii Erskine. James miał zostać prawnikiem jak jego ojciec, lecz dziś pamiętany jest jako autor wspaniałej biografii doktora Samuela Johnsona. Jego sposób narracji wycisnął swe piętno na kulturze i literaturze brytyjskiej, a także na języku angielskim. Szczera i dokładna narracja może dziś uzyskać określenie: "boswellian".
Boswell jest znany z dzienników obrazujących w sposób nieafektowany i szczery przebieg jego dyskusji z przedstawicielami. Dzienniki te zostały odkryte dopiero w latach dwudziestych XX wieku.
W wieku lat dziewiętnastu James został wysłany przez ojca do Glasgow by studiować prawo. James nawrócił się tam (bez wiedzy ojca) na katolicyzm i zamierzał zostać mnichem. Ojciec, gdy się o tym dowiedział, nakazał mu wracać do domu. Boswell uciekł schronić się w Londynie. Zdołał się tam ukrywać jedynie trzy miesiące. Ojciec odnalazł go i wpisał go na listę studentów na uniwersytecie w Edynburgu, gdzie młodzieniec studiował przed podróżą do Glasgow. Ojciec kontrolował ściśle jego wydatki przysyłając mu 100 funtów rocznie. Gdy w lipcu 1762 Boswell zdał ustny egzamin prawniczy z niezłym wynikiem, ojciec podwyższył mu pensję do 200 funtów rocznie i pozwolił zostać w Londynie.
Rok 1763 minął Boswellowi pod znakiem londyńskich hulanek i pisania dziennika. w latach 1764-1766 podróżował po Europie. Studiował w Utrechcie prawo i odwiedził Francję, gdzie poznał Woltera i Rousseau jako katolik odbył też pielgrzymkę do Rzymu, pojechał także na Korsykę, gdzie poznał słynnego buntownika przeciw władzy Genui i Francuzów Pasquale Paoliego, którego podziwiał już wcześniej.
W 1766 roku w towarzystwie byłej kochanki Rousseau wrócił do Londynu i został prawnikiem w Edynburgu (tam odbył się ostateczny egzamin). Praktykował w zawodzie przez ponad dziesięć lat. Każdego roku spędzał około miesiąca z Samuelem Johnsonem, z którym żył w serdecznej przyjaźni, mimo że Johnson całe życie nie znosił Szkotów. Zrobił wyjątek dla Boswella. W późnych latach siedemdziesiątych Boswell zaczął popadać w alkoholizm. Po śmierci Johnsona w 1784 roku Boswell osiedlił się w Londynie. W 1791 opublikował swe największe dzieło – jeden z pomników literatury brytyjskiej "The Life of Samuel Johnson", w którym opisał życie przyjaciela – jednego z najtęższych umysłów XVIII-wiecznego Londynu.
Ich przyjaźń przetrwała lata, mimo że jeden z nich był Anglikiem, a drugi Szkotem. W przeciwieństwie do Johnsona – Wiga, Boswell był Torysem, a po śmierci celem ataków Macaulaya, wczesnodziewiętnastowiecznego historyka o poglądach wigowskich.

</doc>
<doc id="673675" url="https://pl.wikipedia.org/wiki?curid=673675" title="Coupe Banque Nationale">
Coupe Banque Nationale

Coupe Banque Nationale – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach dywanowych w hali PEPS w kanadyjskim Québecu od 1993 roku do 2018 roku. Do 2013 roku turniej rozgrywany był pod nazwą Bell Challenge.

</doc>
<doc id="673678" url="https://pl.wikipedia.org/wiki?curid=673678" title="Adam Amilkar Kosiński">
Adam Amilkar Kosiński

Adam Amilkar Kosiński herbu Koziński II, pseud. "Baron von Biberstein" (1815-1893) – polski powieściopisarz i heraldyk.
Życiorys.
Urodził się w miejscowości Cholewy w guberni warszawskiej. Nauki pobierał w Liceum Warszawskiem. Brał udział w powstaniu listopadowym, prawdopodobnie, ze względu na młody wiek, w Akademickiej Gwardii Honorowej. Najpierw był nauczycielem prywatnym, w 1852 r. ożenił się z Antoniną Myszkowską i osiadł w jej majątku pod Częstochową. Początkowo swoje powieści publikował w różnych czasopismach, m.in. w "Bibliotece Warszawskiej", "Pielgrzymie", po 1843 r. znaczniejsze dzieła wydawał w Lipsku, Warszawie i Wilnie. Pisał głównie powieści historyczne chociaż nie odznaczały się one ścisłością historyczną, jego opowiadania żołnierskie były w pewnym stopniu naśladowane z francuskiego. 
Pod koniec życia poświęcił się heraldyce. Jego autorstwa był nierzetelny pięciotomowy "Przewodnik heraldyczny" wydawany w latach 1877–1885. Przy jego wydatnym udziale powstał 15-tomowy "Herbarz szlachty polskiej" autorstwa Seweryna Uruskiego.
Zmarł w 1893 r., został pochowany na cmentarzu Powązkowskim w Warszawie (kwatera 79-3-11).

</doc>
<doc id="673680" url="https://pl.wikipedia.org/wiki?curid=673680" title="Zastava Florida">
Zastava Florida



</doc>
<doc id="673700" url="https://pl.wikipedia.org/wiki?curid=673700" title="Kerma">
Kerma



</doc>
<doc id="673702" url="https://pl.wikipedia.org/wiki?curid=673702" title="Carlsberg Okocim S.A.">
Carlsberg Okocim S.A.



</doc>
<doc id="673710" url="https://pl.wikipedia.org/wiki?curid=673710" title="Sarah Churchill">
Sarah Churchill

Sarah Churchill z domu Jennings (ur. w 1660, zm. w 1744) była żoną Johna Churchilla, 1. księcia Marlborough. Jej wpływ na królową Annę Stuart znacznie ułatwiał poczynania polityczne jej męża.
Sarah Jennings urodziła się w Holywell (hrabstwo Hertford) w 1660 roku jako córka Richarda Jenningsa i Frances Thornhurst. Około 1673 roku zaprzyjaźniła się z księżniczką Anną, kiedy wraz ze swą siostrą Frances dołączyły do dworu księcia Yorku (późniejszego króla Jakuba II). Anna była zaledwie kilka lat młodsza od Sarah. Przyjaciółki nazywały się nawzajem „Mrs Freeman” (Sara) i Mrs Morley (Anna).
W październiku 1678 roku Sarah poślubiła Johna Churchilla. Razem odegrali dużą role w chwalebnej rewolucji (1688/1689) wspierając Wilhelma III Orańskiego w uzyskaniu tronu angielskiego. 
Gdy Anna została królową, Sarah Churchill uzyskała wiele tytułów ("Mistress of the Robes","Keeper of the Privy Purse"). Wraz z mężem rezydowała wtedy w Cumberland Lodge.
Upadek wpływów Churchillów nastąpił gdy w 1711 Sarah, mając dosyć opiekowania się coraz bardziej schorowaną i otępiałą władczynią, podesłała jej swoją zaufaną Abigail Masham, która jednak zamiast być jedynie agentką Sarah, zajęła jej miejsce u boku Anny, a co gorsza jej wpływ został wykorzystany przez przeciwników politycznych Churchillów – torysów: Henry St. Johna i Roberta Harleya. 
Lepsza sytuacja dla potężnej pary nastała w 1714 i 1715 roku wraz z sukcesją hanowerską (Jerzy I), lecz książę nie odzyskał swych wpływów w armii. Gdy zmarł, Sarah nadal działała politycznie. Jako prawdopodobnie najbogatsza wówczas kobieta w Europie (jej mąż uzyskał ogromny majątek) wspierała z Blenheim Palace przeciwników politycznych Roberta Walpole'a, do którego miała żal, że się z nią nie liczył i nie zabiegał o jej przychylność. Zmarła w 1744 roku, nie osiągnąwszy celu jakim było odgrywanie widocznej roli na scenie politycznej.

</doc>
<doc id="673712" url="https://pl.wikipedia.org/wiki?curid=673712" title="Clamp">
Clamp

Clamp – japońska grupa twórczyń mangi, która została założona w latach 80. Wiele ich mang doczekało się realizacji anime. Na całym świecie zostało sprzedanych prawie 100 milionów egzemplarzy mang Clampu.
Grupa Clamp oryginalnie powstała w 1987 jako jedenastoosobowa grupa dōjinshi. Początkowo do zespołu, wliczając w to panie stanowiące grupę do dzisiaj, należeli Tamayo Akiyama, Soushi Hishika, O-Kyon, Kazue Nakamori, Sei Nanao, Shinya Ohmi i Leeza Sei. W 1989 r. liczba osób zmniejszyła się z jedenastu do siedmiu. W 1993 r. grupę opuścili Tamayo Akiyama, Sei Nanao i Leeza Sei pozostawiając cztery osoby w składzie niezmienionym do dziś. Liderką grupy jest Nanase Ohkawa, która zajmuje się adaptacją mang oraz nakreśla scenariusz oraz fabułę do wszystkich prac. Rola pozostałej trójki: Mokona (もこな Mokona), Tsubaki Nekoi (猫井 椿 Nekoi Tsubaki) i Satsuki Igarashi (いがらし 寒月 Igarashi Satsuki) w zależności od produkcji zmienia się.
Obecni członkowie grupy.
Nanase Ōkawa.
. W 2006 razem z pozostałą trójką artystek zmieniła ona imię na , później jednak z powrotem wróciła do swojego imienia.
Ohkawa jest przywódczynią grupy i scenarzystką. Prowadzi negocjacje z redaktorami i czasami pisze scenariusz do animowanej wersji ich "mangi".
Mokona.
, wcześniej 
Mokona jest główną rysowniczką większości historii i parę razy była też zastępczynią podczas projektowania. Jej styl rysowania jest znakiem rozpoznawczym studia. Jest dawczynią imienia dla stworzonka Mokony, które pierwszy raz pojawia się w mandze Magic Knight Rayearth a potem także w Tsubasa Reservoir Chronicle i ×××HOLiC.
Tsubaki Nekoi.
, wcześniej 
Nekoi jest najczęściej asystentką Mokony, ale jest także główną rysowniczką dla paru serii ("Watashi no Suki na Hito", "Wish", "Suki. Dakara Suki", "Legal Drug"). Jej rolą jest rysowanie postaci Super Deformed (SD) oraz maskotek. Wykonuje projekty postaci na zmianę z Mokoną.
Satsuki Igarashi.
, wcześniej 
Satsuki jest asystentką Mokony i Nekoi w ich pracach, oraz jest asystentką Nanase przy pisaniu wątków pobocznych. Ma swój kącik w comiesięcznym magazynie Kadokawa Newtype.
Zmiana imion.
Ich imiona są całkiem nowe: w 2006 r., jako część obchodów 20. rocznicy istnienia Clamp, członkinie zmieniły swoje imiona na Ageha Ohkawa, Mokona, Tsubaki Nekoi i Satsuki Igarashi (wymawiane tak samo, ale inaczej zapisane). W sierpniowym wydaniu "Newtype USA" z 2006 r., magazynu specjalizującego się w przekazywaniu wieści ze świata mangi i anime, zostało napisane, że panie po prostu chciały wypróbować nowe imiona. Późniejszy wywiad z Ohkawą zdradził, że z początku Mokona chciała porzucić swoje imię, ponieważ jak dla niej brzmiało zbyt niedojrzale, podczas gdy Nekoi nie lubiła ludzi komentujących, że jej imię jest takie samo jak Micka Jaggera. Ohkawa i Igarashi poszły za pomysłem Nekoi i Mokony, i także zmieniły swoje imiona.
Prace grupy Clamp.
Krótkie prace.
Oto krótkie prace, które są publikowane tylko w miesięcznych magazynach i nigdy nie zostały wydane w formie mangi.

</doc>
<doc id="673714" url="https://pl.wikipedia.org/wiki?curid=673714" title="Hormon lipotropowy">
Hormon lipotropowy

Hormon lipotropowy (LPH) - hormon przedniego (gruczołowego) płata przysadki mózgowej występujący w dwóch postaciach:
Wzmaga trawienie tłuszczów i uwalnianie wolnych kwasów tłuszczowych do krwi.
Jest pochodną proopiomelanokortyn.

</doc>
<doc id="673716" url="https://pl.wikipedia.org/wiki?curid=673716" title="Twierdza Zamość">
Twierdza Zamość

Twierdza Zamość – fortyfikacje otaczające Zamość zbudowane w latach 1579–1618 na zlecenie Jana Zamoyskiego. Wielokrotnie przebudowywane, w tym najbardziej kompleksowo w latach 20. XIX w. Jedna z największych twierdz Rzeczypospolitej Obojga Narodów, a następnie Księstwa Warszawskiego i Królestwa Polskiego. W swojej historii przeszła 5 oblężeń. Pierwszym z nich była obrona przed wojskami kozacko-tatarskimi w czasie powstania Chmielnickiego. Drugie, to oblężenie szwedzkie z 1656, trzecie było oblężenie wojsk Księstwa Warszawskiego, mające na celu odbicie Zamościa z rąk austriackich w 1809 roku. Najdłuższym, zarazem czwartym oblężeniem trwającym aż 10 miesięcy, było rosyjskie oblężenie w 1813 roku. Po raz ostatni, czyli piątym, Zamość bronił się w czasie powstania listopadowego, kiedy to jako ostatni punkt oporu w ogóle w swej historii uległ Rosjanom. Zaś szturmem Forteca została zdobyta tylko raz, i to przez wojska polskie, w 1809 roku. Zlikwidowana została w 1866 roku.
Budowa twierdzy.
Budowa twierdzy związana była z założeniem przez kanclerza i hetmana wielkiego koronnego Jana Zamoyskiego nowego miasta – Zamościa na terenie dawnej wsi Skokówka w rozwidleniu rzek Wieprzec (obecnie Topornica) i Kalinowicy (obecnie Łabuńka), prawego dopływu Wieprza. W akcie lokacyjnym wydanym 3 kwietnia 1580 roku w Jarosławcu nowe miasto nazwano „Zamoście nad Wieprzcem”. Miało ono stanowić centrum administracyjne utworzonej w 1589 roku ordynacji zamojskiej, a także pełnić rolę dużego ośrodka rzemieślniczo-handlowego oraz okazałej rezydencji magnackiej.
Zarówno fortyfikacje, jak i miasto zostały zaprojektowane przez włoskiego architekta Bernardo Morando, który zdecydował o tej lokalizacji Zamościa. Dzięki temu miasto leżało na skrzyżowaniu dwóch ważnych szlaków handlowych: jeden biegł z Lublina do Lwowa, a drugi z Rusi przez Sandomierz do Krakowa. Stworzyło to również dogodne warunki do obrony, gdyż dzięki spiętrzeniu wód Topornicy i Łabuńki utworzono zalew zabezpieczający miasto od południowego zachodu, poza tym rzeki umożliwiały napełnienie fos okalających mury od północnego wschodu.
Prace fortyfikacyjne rozpoczęto od zmierzenia długości obwodu miasta, który na początku XVII w. liczył 2500 m. Kolejno rozpoczęto kopanie fos, a z wydobytej ziemi usypano wały kurtyn i bastionów. Fosy miały szerokość kilkunastu metrów i głębokość od 6 do 7 m.
Już w 1579 roku, jeszcze przed lokacją miasta, postawiono zamek (pozbawiony walorów obronnych, faktycznie stanowił rezydencję pałacową), choć fortalicjum w widłach Łabuńki i Topornicy wymieniane było wcześniej. Następnie zaczęto budować kolejne elementy systemu obronnego: arsenał w 1582 roku, Bramę Lubelską przed 1588 rokiem (wiadomo, że w tym roku ją zamurowano na pamiątkę wprowadzenia przez nią do Zamościa jako jeńca pretendenta do polskiego tronu, arcyksięcia Maksymiliana Habsburga), Bramę Lwowską w 1599 roku i Szczebrzeską, już po śmierci Moranda, zaprojektowaną przez Błażeja Gocmana i ukończoną w 1603 roku. Całość prac fortyfikacyjnych dokończył dopiero w 1618 roku wybitny artylerzysta i fortyfikator wenecki Andrea dell’Aqua. Pomagali mu w tym Jan Wolff i Jan Jaroszowic. Wówczas to twierdza uzyskała ostateczny kształt siedmioboku z 7 bastionami (z których pozostał do dzisiaj tylko bastion VII) na narożach, oddalonymi od siebie o około 200 m, gdyż taki był zasięg ówczesnej artylerii.
Oblężenie podczas powstania Chmielnickiego.
Chrzest bojowy zamojska twierdza przeszła w listopadzie 1648 roku, kiedy to pod mury twierdzy przybyły połączone wojska Bohdana Chmielnickiego i Tuhaj-beja. Siły najeźdźców szacowano na kilkanaście tysięcy ludzi. Twierdzy broniło około 4700 ludzi (w tym 2100 piechoty, 200 rajtarów, 1400 szlachty i 1000 mieszczan) pod dowództwem kasztelana elbląskiego Ludwika Weyhera i margrabiego Władysława Gonzagi Myszkowskiego. W mieście schroniło się wielu uciekinierów z okolicznych wsi i miasteczek, a nawet z Rusi, Podola i Wołynia.
5 listopada nieprzyjaciel spalił przedmieścia, lecz samo miasto za murami nie ucierpiało. Podczas pierwszego oblężenia uwidoczniła się wada konstrukcyjna twierdzy. Kozacy przekopali groblę szczebrzeską i spuścili wodę ze stawu odsłaniając południową część fortyfikacji. Zmusiło to obrońców do skoncentrowania na tym odcinku dużych sił. Chmielnicki nie miał jednak dużych dział pozwalających na zdobycie Zamościa szturmem, poza tym zbliżała się zima, do której oblegający nie byli przygotowani. Natomiast obrońcy nie mogli liczyć na odsiecz, nie posiadali także dostatecznej ilości żywności niezbędnej do wykarmienia załogi i ludności, która szukała schronienia za murami twierdzy.
Dlatego już po 17 dniach zawarto korzystny dla obu stron układ o wypłaceniu przez Zamościan okupu. Za obietnicę talarów Chmielnicki zgodził się 12 listopada na zawieszenie broni. Tak więc debiut zamojskiej twierdzy nie wypadł zbyt okazale, przyniósł jednak sukces militarny w postaci zatrzymania zwycięskiego pochodu Kozaków. Pomógł także w wyeliminowaniu kilku błędów w przyszłości: rozwiązania problemu śluz i niewpuszczaniu do miasta zbyt dużej liczby ludzi.
Oblężenie w czasie potopu szwedzkiego.
Latem 1655 roku zamościan bardziej interesowały postępy wojsk kozacko-rosyjskich bezpośrednio zagrażających miastu, niż działania szwedzkie prowadzone w odległej Wielkopolsce. Ordynat Jan II Zamoyski, zresztą jak większość magnatów, paktował z najeźdźcą. Dopiero na przełomie listopada i grudnia 1655 roku stanowczo opowiedział się po stronie Jana Kazimierza.
Niektórzy historycy przypuszczają, że jednym z powodów poparcia przez Zamoyskiego obozu królewskiego było planowane małżeństwo magnata z ulubioną dwórką królowej Marią Kazimierą d’Arquien, Marysieńką, przyszłą żoną króla Jana III Sobieskiego. Do tego ślubu rzeczywiście doszło w 1658 roku, a Maria Kazimiera poślubiła Sobieskiego dopiero po śmierci pierwszego męża w 1665 roku.
Jako stronnik króla Zamoyski musiał się liczyć z zagrożeniem ze strony Szwedów. Pojawiło się ono wkrótce, na początku 1656 roku, wraz z nadciągającą od Lublina armią feldmarszałka Douglasa. Wojska te stanęły pod Zamościem 25 lutego. Po paru dniach dołączył do nich sam Karol Gustaw. Rozpoczął się intensywny ostrzał murów, ale z uwagi na brak ciężkich dział nie przyniósł spodziewanych rezultatów i Szwedzi musieli 1 marca zwinąć oblężenie. Wieści o tych wydarzeniach obiegły lotem błyskawicy cały kraj, znalazły one również odbicie w licznych utworach literackich często wyolbrzymiających ich wagę. Znamienne, że o obronie Zamościa przed Szwedami napisał Henryk Sienkiewicz w "Potopie". W 1657 roku do twierdzy zbliżył się jeszcze książę siedmiogrodzki Jerzy II Rakoczy, ale zdając sobie sprawę z jej potęgi nawet nie odważył się rozwinąć oblężenia.
W ostatnim etapie wojny Zamość odgrywał rolę więzienia dla wysokich oficerów szwedzkich. Spośród zamojskich więźniów najznamienitszym był feldmarszałek Arvid Wittenberg, który zmarł w niewoli z przyczyn naturalnych (wrzody w przełyku). Podczas potopu szwedzkiego twierdza okryła się wielką sławą, bowiem obok Jasnej Góry, Gdańska i Twierdzy w Łańcucie tylko ona oparła się najeźdźcom z północy. Trzeba jednak przyznać, że jej oblężenie było krótkotrwałe i miało nieporównanie mniejsze znaczenie niż obrona jasnogórskiego klasztoru.
W okresie wojny północnej.
XVIII wiek to okres upadku znaczenia twierdzy, jak i całej Rzeczypospolitej. Wojna północna nie oszczędziła także Zamościa. 11 lutego 1703 roku rozpoczęła się trwająca zaledwie tydzień blokada prowadzona przez wojska szwedzkie pod dowództwem generała Stenbocka. Jednak już w roku następnym Szwedzi powrócili i to znacznymi siłami. Niewielka, licząca zaledwie 260 ludzi załoga ordynacka nie mogła stawić skutecznego oporu przeciwnikowi. W związku z tym nieuniknionym stało się poddanie twierdzy.
Okupacja szwedzka okazała się krótkotrwała i mało uciążliwa. W 1705 roku piąty ordynat Tomasz Józef przeszedł na stronę Augusta II i został zobowiązany do utrzymywania rosyjskiej załogi w sile tysiąca żołnierzy. Oddział ten opuścił twierdzę w maju 1706 roku.
Współpraca z obozem saskim nie uchroniła dóbr ordynacji od szkód wyrządzanych przez rosyjskich sojuszników. Jesienią 1706 roku na Zamojszczyznę przybył oddział generała Baura, który wbrew rozkazom zamierzał przezimować w murach Zamościa. Po otrzymaniu odmownej odpowiedzi od żony ordynata, Baur rozpoczął przygotowania do szturmu. W celu zapobieżenia planom generała, ordynatowa zaprosiła go na rozmowę do pałacu. Podstępny dowódca opracował plan wdarcia się do twierdzy i przystąpił do jego realizacji. Po zakończeniu rozmów Baur udał się karetą w kierunku bramy. W chwili gdy przez nią przejeżdżał kazał zatrzymać pojazd blokując tym samym wierzeje. W tej chwili jego żołnierze wpadli do środka. Tylko dzięki błyskawicznej reakcji polskiej załogi, która nie dopuściła do wdarcia się większej liczby Rosjan oraz skutecznemu kontratakowi udało się opanować sytuację.
Postrzelony w czasie walki, Baur 10 grudnia rozpoczął blokadę miasta, którą musiał zwinąć po niespełna dwóch tygodniach, kiedy to wezwano go do Żółkwi. Podobne wydarzenia miały miejsce w grudniu 1715 roku, tym razem z udziałem wojsk saskich. Oficerowie nocujący w Zamościu otworzyli od środka Bramę Lubelską i wpuścili do twierdzy swoich żołnierzy. Mimo powszechnego oburzenia, jakie wywołał ten uczynek, Sasi pozostali w fortecy do lipca 1716 roku.
Oblężenie w 1809 r..
Na mocy postanowień I rozbioru Polski Zamość dostał się w 1772 roku pod panowanie austriackie. Nie trwało ono jednak zbyt długo. Tylko do 1809 roku, kiedy to przyłączono go do Księstwa Warszawskiego. Zmiana przynależności politycznej miasta była konsekwencją udanej kontrofensywy polskiej w Galicji. Całością operacji dowodził ks. Józef Poniatowski.
W celu zdobycia zamojskiej fortecy skierował pod jej mury część sił. 15 maja oddział generała Ignacego Kamieńskiego przybył pod twierdzę. Jej garnizon składał się z około 3000 żołnierzy pod wodzą doświadczonego oficera austriackiego, pułkownika Ferdynanda von Pulszky. Wojska Kamieńskiego były zbyt skromne, aby móc pokusić się o zdobywanie fortyfikacji. Dlatego 17 maja ks. Poniatowski przysłał posiłki z generałem Jeanem Pelletierem na czele. Francuski oficer objął dowództwo nad siłami liczącymi około 1500 ludzi. Czynnikiem działającym na korzyść Polaków była wszechstronna pomoc mieszkańców Zamościa. Rządca ordynacki Piotr Domański przekazał oblegającym informacje na temat umocnień, ponadto zamościanie podpalili magazyn żywności, a mieszkańcy okolicznych wiosek samorzutnie zorganizowali oddział strzelców. Ubrani w cywilne ubrania podchodzili blisko murów i znienacka otwierali ogień do Austriaków. Ponadto wielu obrońców było polskimi rekrutami, którzy nie angażowali się w obronę, a w czasie szturmu wręcz pomagali napastnikom.
Wspomniany już szturm miał miejsce w nocy z 19 na 20 maja i trwał od godziny drugiej do czwartej w nocy. Główne uderzenie zostało skierowane na Bramę Lubelską co zaskoczyło austriackiego dowódcę spodziewającego się ataku na południowe umocnienia (była to najsłabsza strona zamojskiej twierdzy). Polacy walczący z wielkim zaangażowaniem, szybko zepchnęli przeciwników z wałów i zacisnęli wokół nich pierścień okrążenia. Ostatnie starcie nastąpiło na Rynku Wielkim. Wyróżnili się w nim zdeterminowani Wołosi, jednak nie mieli już szans na odparcie Polaków. W ręce Polaków dostało się uzbrojenie, działa i żywność, wzięto do niewoli około 2500 jeńców.
Ze zdobyciem Zamościa w 1809 roku związana jest osoba Joanny Żubrowej – pierwszej kobiety odznaczonej Krzyżem Virtuti Militari.
Oblężenie w 1813 r..
W kampanii rosyjskiej Napoleona w 1812 roku twierdza zamojska nie odegrała większej roli. Rozlokowany w niej 13. pułk piechoty oraz oddziały Gwardii Narodowej w sile około 3250 ludzi dostały zadanie osłaniana Lubelszczyzny w czasie, gdy główne siły Wielkiej Armii ruszyły na Moskwę. Poza tym Zamość miał stanowić bazę wypadową dla działań zaczepnych prowadzonych na Wołyniu. Faktem jest, że takie operacje były organizowane, ale z uwagi na brak doświadczonych oficerów (13. pułk piechoty został utworzony dopiero w 1809 roku z nieobytych w bojach młodych polskich rekrutów), małą liczbę samych żołnierzy, a przede wszystkim braku współpracy i bezczynność sojuszników, zwłaszcza austriackiego feldmarszałka Schwarzenberga, były one mocno utrudnione. Właśnie brak współpracy sojuszniczej zadecydował o tym, że już 29 września 1812 roku Polacy musieli wycofać się na teren Księstwa Warszawskiego.
Niepowodzenia Napoleona i jego odwrót spod rosyjskiej stolicy 10 października 1812 roku pociągnęły za sobą kontrofensywę wojsk rosyjskich. Zwiastowało to rychłe oblężenie zamojskiej fortecy. Trzeba przyznać, że była ona nieźle przygotowana do obrony. Wyremontowane i przebudowane niedawno fortyfikacje przedstawiały znaczną wartość bojową. Ponadto załodze udało się zgromadzić zapasy żywności na 4 miesiące. Garnizon składał się z niespełna 4000 żołnierzy i 130 dział. Jego trzon stanowił wspomniany wcześniej 13. pułk piechoty pod dowództwem pułkownika Franciszka Żymirskiego. Całością wojsk dowodził natomiast generał Maurycy Hauke, człowiek bardzo zdolny, ale budzący wiele kontrowersji, szczególnie po 1815 roku.
Forpoczty korpusu Walentego Mussin-Puszkina (a od 15 lutego 1813 roku generała Ratha) podeszły pod twierdzę na początku lutego. Ich liczebność jest kwestią do dziś gorąco dyskutowaną w gronie historyków zajmujących się dziejami Zamojszczyzny. Wiadomo jednak, że wahała się pomiędzy 4000 a 7000 ludzi. Z biegiem czasu Rosjanie zwiększali swoje siły. W czerwcu dysponowali żołnierzy, a w sierpniu nawet i 160 działami.
W ostatnich dniach lutego rozpoczęło się regularne oblężenie fortecy. Już po kilku dniach, 3 marca, Rath czasowo zwinął oblężenie z zadaniem połączenia się z podążającymi na Kraków i Częstochowę siłami Osten-Sackera. Oznaczało to chwilę wytchnienia dla obrońców, którzy uzupełnili w tym czasie zapasy żywności, poczynili nowe zaciągi, a także prowadzili prace w celu zapewnienia jak najlepszej widoczności z twierdzy (np. wycięcie lasku zasłaniającego bród na Łabuńce).
Po dwóch tygodniach, 17 marca, Rosjanie powrócili na wcześniej zajmowane pozycje. Nastąpiła seria obustronnych wypadów i potyczek na przedmieściach oraz ostrzał artyleryjski prowadzony przez napastników, co nie pozostało bez odpowiedzi Polaków. Wśród załogi zaczął jednak szerzyć się szkorbut. Kwiecień był bardzo ciężki dla obrońców. Generał Rath otrzymał wsparcie w postaci dodatkowych dział i zarządził ośmiodniowy intensywny ostrzał Zamościa.
Polskie wojska przeprowadziły zaskakującą wycieczkę na redutę nr 10. Akcja zakończyła się całkowitym sukcesem. Reduta została zdobyta, a przeciwnik poniósł straty na tyle poważne, że na przełomie kwietnia i maja wycofał się z redut i przesunął o około pół mili.
W maju sytuacja uległa uspokojeniu. Rosjanie nie prowadzili żadnych działań ofensywnych, oblężenie zmieniło się właściwie w blokadę twierdzy. Staczano jedynie niewielkie potyczki pod murami. Także czerwiec, lipiec i sierpień upłynęły pod znakiem względnego spokoju. Miało to ścisły związek z sytuacją międzynarodową.
Na wiosnę 1813 roku Napoleon odbudował armię i zaczął z nią odnosić sukcesy w Saksonii – wygrał pod Lützen i Budziszynem. Zaniepokojeni członkowie koalicji antynapoleońskiej podpisali z cesarzem Francuzów 4 czerwca rozejm w Pielaszkowicach koło Środy Wielkopolskiej. Sześć dni później informacja o tym wydarzeniu dotarła do obleganego Zamościa. Naturalną konsekwencją było przerwanie działań zbrojnych pomiędzy korpusem generała Ratha, a załogą generała Maurycego Hauke.
Zawieszenie broni miało obowiązywać od 13 czerwca do 20 lipca. Później przedłużono je do 10 sierpnia, podobnie zresztą jak na całym froncie. Postanowienia rozejmu mówiły, że na czas jego trwania Polacy mają dostawać żywność i węgiel od Rosjan. Dostawy te były jednak nieregularne, a w późniejszym okresie ustały całkowicie.
Zapobiegliwy dowódca twierdzy zarządził w lecie sianokosy i żniwa. Pozwoliło to na częściowe uzupełnienie mocno uszczuplonych zapasów żywności. Zdolności organizacyjne Maurycego Hauke przejawiły się także w tym, że w Zamościu, w czasie oblężenia uruchomiono młyn, garbarnię, kuźnię, browar, gorzelnię, fabrykę mydła oraz fabrykę garnków i innych naczyń glinianych produkowanych na potrzeby szpitala. Działała nawet mennica bijąca specjalne monety, w których wypłacano żołnierzom żołd.
Po zakończeniu rozejmu sytuacja nie uległa większym zmianom. Tak jak w lecie nie prowadzono intensywnych walk. Rosjanie zadowolili się blokadą Zamościa. Metoda ta przynosiła im oczekiwane i łatwe do przewidzenia skutki. Położenie obrońców było coraz trudniejsze. Wielkie żniwo zbierały choroby i głód. W październiku chorych było około 1200 żołnierzy, a głód przybrał tak wielkie rozmiary, że zjedzono konie, psy, koty, a nawet wrony. W ciągu miesiąca zmarło 450 osób. Rosła też skala dezercji. Jesienią z polskich szeregów uciekło około 200 ludzi.
22 października do oblężonych dotarła informacja o klęsce wojsk Napoleona w Bitwie Narodów 16–19 października 1813 roku. Podkopało to zupełnie morale Polaków. Zdali sobie sprawę, że nie ma już żadnych szans na odsiecz. W pierwszej połowie listopada miały miejsce właściwie ostatnie starcia. Wreszcie, ze względu na krytyczną sytuację załogi gnębionej przez głód i szkorbut, Rada Obrony Twierdzy 19 listopada podjęła decyzję o poddaniu się. Cztery dni później w kwaterze głównej Rosjan w Sitańcu została podpisana umowa o honorowej kapitulacji, chociaż nie użyto w niej tego słowa. W artykule 1. można przeczytać:
25 listopada garnizon opuścił twierdzę. Z prawie 4000 żołnierzy zginęło 1500, większość z powodu chorób i głodu. Tak skończyło się najdłuższe oblężenie w dziejach zamojskiej fortecy. Zamość został włączony do utworzonego w 1815 roku Królestwa Polskiego.
Przebudowy twierdzy.
Jana Michała Linka.
W 1683 roku Jan Michał Link przystąpił do modernizacji przestarzałych już nieco umocnień. Prowadzone do 1694 prace obejmowały wzmocnienie murów, naprawę wałów i grobli oraz przebudowę południowo-zachodniego narożnika fortyfikacji. Polegała ona na zastąpieniu dwóch małych bastionów jednym dużym.
Prowadzona przez Austriaków.
Początkowo władze Galicji nie przykładały większego znaczenia do twierdzy. Odbiło się to niekorzystnie na jej wartości bojowej, wiele dzieł fortyfikacyjnych wymagało bowiem szybkiej naprawy. Większe zainteresowanie zamojskimi umocnieniami Austriacy wykazali dopiero w 1809 roku, kiedy to planowali ofensywę na Księstwo Warszawskie. Rozpoczęto więc pośpieszne prace naprawcze połączone z niezbędnymi modernizacjami. W Bramach Lubelskiej i Lwowskiej zamontowano zwodzone mosty, a przed Bramą Szczebrzeską wzniesiono nowy szaniec. Ponadto na kwatery wojskowe pozajmowano część kościołów i klasztorów.
Pierwsza Jean-Baptiste’a Malleta.
W latach 1809–1813 zamojska forteca przeszła prace modernizacyjne. Nadzorował je pułkownik Jean-Baptiste Mallet, a na miejscu kierował nimi podpułkownik Leonard Jodko-Narkiewicz. Wybudowano wtedy m.in. nadszańce, strzałczany (budowle umożliwiające ostrzeliwanie ukrytych podejść wroga), zamurowano Starą Bramę Lubelską i Starą Bramę Lwowską, a w ich miejsce wybudowano nowe bramy, powiększono bastiony, przed fortyfikacjami ustawiono szereg baterii i dzieł fortyfikacyjnych. Jednak działania te zostały nagle przerwane i niedokończone z powodu kampanii rosyjskiej Napoleona w 1812 roku.
Druga Jana Malleta-Malletskiego.
W 1820 roku rząd Królestwa wykupił miasto z rąk XII ordynata Stanisława Kostki Zamoyskiego. W roku następnym rozpoczęła się gruntowna przebudowa fortyfikacji według planów generała Jana Mallet-Malletskiego, którego adiutantem w latach 1816–1826 był Jan Paweł Lelewel.
Objęła ona korektę umocnień powstałych za czasów Księstwa Warszawskiego oraz wprowadziła szereg nowych udoskonaleń. Przede wszystkim w strefie 1200 m od murów twierdzy wyburzono wszystkie zabudowania. W promieniu 2400 m mogła istnieć jedynie drewniana zabudowa. Z tym zmianami związane jest powstanie nowych osiedli na dalszych przedpolach fortecy, mianowicie Nowej Osady (w kierunku Lwowa) i Przedmieścia Lubelskiego (na Lublin). Ponadto poszerzono wał do 25–30 m u podstawy, wzdłuż kurtyn wzniesiono galerie z ambrazurami dla broni ręcznej. Wzniesiono raweliny w celu zabezpieczenia kurtyn i wsparcia ogniowego bastionów, a także przeciwstraż (nasypy ziemne wznoszone przed czołami bastionów, wykorzystywane jako stanowiska ogniowe piechoty). Całość zwieńczyło postawienie działobitni o średnicy 54 m (tzw. Rotundy), wysuniętej pół kilometra na południe od murów.
Wszystkie budynki, takie jak pałac, kościół pofranciszkański, ratusz, kolegiata (obecnie katedra), kamienice, zostały przeznaczone dla wojska, pozbawione dekoracji i przebudowane w stylu klasycystycznym.
Ignacego Prądzyńskiego.
Ignacy Prądzyński, inżynier wojskowy i strateg, w 1830 dokończył roboty prowadzone przez Malletskiego: zbudował blokhauz od strony Bramy Szczebrzeskiej, a od strony Lublina szaniec otoczony fosą. Zaopatrzył Zamość w dostateczną liczbę dział (160 i drugie tyle w arsenale) i nabojów – po 350 na działo.
Zamość więzieniem.
Na przełomie XVIII i XIX w. Austriacy założyli więzienie w Zamościu. Zostało ono przekształcone w 1819 roku przez Rosjan w tzw. rotę aresztancką. Stanowiła ona karę zastępczą dla skazanych na zsyłkę na Sybir. Obok zwykłych przestępców i dezerterów trafiali do niej działacze niepodległościowi. To właśnie w Zamościu w latach 1824–1825 więziony był założyciel Towarzystwa Patriotycznego Walerian Łukasiński.
Więźniowie byli przetrzymywani w ciemnych i zimnych kazamatach. Zmuszano ich do katorżniczej pracy przy naprawie umocnień, nawet w siarczyste mrozy. Wielu z nich musiało poruszać się z przykutą do nogi 20-kilogramową kulą. Skazańcy z roty aresztanckiej nie figurowali w ogólnym rejestrze więźniów Królestwa Polskiego. Funkcjonowanie roty usankcjonowano prawnie dopiero w 1834 roku.
Podczas powstania listopadowego.
Ostatnim epizodem wojennym w dziejach twierdzy był udział w powstaniu listopadowym. Komendantem został wówczas Jan Kanty Julian Sierawski, a jego zastępcą późniejszy generał, podpułkownik Ignacy Prądzyński. Pod koniec stycznia 1831 roku komendant i jego zastępca zostali odwołani, a nowym dowódcą liczącego 3800 ludzi garnizonu mianowano pułkownika Jana Krysińskiego.
Twierdza, zgodnie z wcześniejszymi planami Prądzyńskiego, stała się bazą wypadową do ataków na mniejsze oddziały rosyjskie stacjonujące na Zamojszczyźnie. Pełniła także rolę schronienia dla oddziałów powstańczych: najpierw Dwernickiego, a potem Chrzanowskiego i Różyckiego. Przełom w powstaniu, niepomyślny dla Polaków, nastąpił po zwycięstwie Rosjan w bitwie pod Ostrołęką, 26 maja 1831. Wojska carskie przejęły inicjatywę. W lipcu zaczęła się blokada Zamościa przez 12-tysięczny korpus generała Kajsarowa. Blokada trwała do 21 października, kiedy twierdza, jako ostatnia na terenach objętych powstaniem, skapitulowała.
Likwidacja twierdzy i współczesność.
Po powstaniu listopadowym forteca stopniowo zaczęła tracić swoje znaczenie. Postęp technologiczny, przejawiający się wprowadzeniem dział gwintowanych o zasięgu 4–6 km, wymusił likwidację małych, zwartych twierdz, takich jak Zamość. Wprawdzie w czasie powstania styczniowego zamierzano jeszcze ją zdobyć i wykorzystać do powstańczych celów, jednak planów tych nigdy nie zrealizowano.
Ostatecznie twierdza została zlikwidowana z rozkazem cara Aleksandra II z 21 listopada 1866 roku. Otworzyło to nową erę w historii miasta. Przestały je krępować mury i obostrzenia związane z funkcjonowaniem garnizonu. Na skutek niedbale przeprowadzonej rozbiórki umocnień wiele ich fragmentów zachowało się jednak do dziś.
Niektóre z nich zaadaptowano do różnych celów: nadszaniec przy bastionie VII pełnił do 2008 roku funkcje handlowe, zaś ten przy bastionie VI mieści obecnie zespół szkół ponadgimnazjalnych. Arsenał zawiera ekspozycję broni, natomiast Rotunda to Muzeum Martyrologii; na dużej części terenów pofortecznych utworzono planty oraz park miejski. Dzięki staraniom miasta, wybrane fragmenty zamojskiej twierdzy w latach 2007–2009 objęte były gruntowymi pracami remontowymi, których efektem jest przywrócenie im okazalszej formy.
Upamiętnienie.
Walki żołnierza polskiego o Zamość w kampanii 1813 i w powstaniu listopadowym, zostały po 1990 roku upamiętnione na Grobie Nieznanego Żołnierza w Warszawie napisem na jednej z tablic: „ZAMOŚĆ 24 I – 22 XI 1813/14 VII – 21 X 1831”.

</doc>
<doc id="673718" url="https://pl.wikipedia.org/wiki?curid=673718" title="Paleozoogeografia">
Paleozoogeografia

Paleozoogeografia – dział paleobiogeografii zajmujący się rozmieszczeniem organizmów zwierzęcych na Ziemi w minionych epokach geologicznych.

</doc>
<doc id="673721" url="https://pl.wikipedia.org/wiki?curid=673721" title="Lorenz Diefenbach">
Lorenz Diefenbach

Lorenz Diefenbach (ur. 19 lipca 1806 w Ostheim, zm. 28 marca 1883 w Darmstadt) – był niemieckim bibliotekarzem, pastorem, lingwistą i etnologiem oraz pisarzem o charakterze nacjonalistycznym.
Diefenbach był członkiem berlińskiej Akademii Nauk, przyjaźnił się też z Jakubem Grimmem. Stał się jednak znany z powodu swojej książki pt. "Arbeit macht frei" (Praca czyni wolnym), która została później cynicznie nadużyta przez nazistów. Główny bohater powieści poprzez regularną pracę powraca na drogę cnoty.
Oprócz tego Diefenbach jest autorem wierszy i prac naukowych, w tym badań nad dialektami niemieckimi.

</doc>
<doc id="673726" url="https://pl.wikipedia.org/wiki?curid=673726" title="Gwiazdy Hollywood Walk of Fame">
Gwiazdy Hollywood Walk of Fame

Pierwsza gwiazda pojawiła się w 1960 dla Joanne Woodward, jedna z największych atrakcji turystycznych Hollywood.
Poniższa lista zawiera wybrane spośród ok. 2400 osób posiadających gwiazdy na bulwarze Hollywood lub na Vine Street. Należą one do osób szczególnie nagrodzonych takimi nagrodami jak Oscar, Złoty Glob bądź też mają na swoim koncie platynową płytę. Sportowcy w poniższej liście zostali nagrodzeni minimum jednym złotym medalem. Osobna sekcja zawiera wszystkie gwiazdy Polaków bez względu na kryterium nagrody.

</doc>
<doc id="673729" url="https://pl.wikipedia.org/wiki?curid=673729" title="Vulpes cana">
Vulpes cana



</doc>
<doc id="673733" url="https://pl.wikipedia.org/wiki?curid=673733" title="Drink">
Drink



</doc>
<doc id="673738" url="https://pl.wikipedia.org/wiki?curid=673738" title="Lis siwy">
Lis siwy



</doc>
<doc id="673739" url="https://pl.wikipedia.org/wiki?curid=673739" title="Pseudalopex vetulus">
Pseudalopex vetulus



</doc>
<doc id="673741" url="https://pl.wikipedia.org/wiki?curid=673741" title="Greatest Flix II">
Greatest Flix II

Greatest Flix II – wideokaseta zespołu Queen wydana w październiku 1991 roku. Zawiera 17 teledysków zespołu, nakręconych w latach 1981 - 1991.
Teledyski nie są ułożone chronologicznie. Wideokasetę wydała firma PMI (Picture Music International).

</doc>
<doc id="673742" url="https://pl.wikipedia.org/wiki?curid=673742" title="Kultura regionalna">
Kultura regionalna

Kultura regionalna – jest naturalną „częścią składową” kultury narodowej, jest to zespół dzieł artystycznych, wiedzy, norm i zasad, występujących na pewnym regionie zamieszkiwanym przez dany naród.

</doc>
<doc id="673748" url="https://pl.wikipedia.org/wiki?curid=673748" title="Tchórz stepowy">
Tchórz stepowy

Tchórz stepowy ("Mustela eversmanii") – gatunek drapieżnego ssaka lądowego z rodziny łasicowatych (Mustelidae).
Wygląd.
Nieco mniejszy od tchórza zwyczajnego - długość ciała wynosi 30-80 cm. Futro żółte z czarno-brązowymi łapami i ogonem. Jest o wiele jaśniejszy niż tchórz zwyczajny, ponieważ włosy wełniste mają niemal białą barwę, ma również słabiej zaznaczoną maskę na głowie. Ciężar ciała samca wynosi 960 g, natomiast samicy 570 g.
Rozród.
Ruja przypada na okres między marcem a kwietniem. Ciąża trwa od 39 do 43 dni, w miocie rodzi się zazwyczaj od sześciu do ośmiu młodych. Idealnym miejscem na poczęcie młodych są podziemne gniazda (kilkumetrowe nory pod ziemią).
Występowanie.
Żyje na terenach otwartych w Europie i Azji. W Polsce pojawił się w połowie lat 70. XX w. Pierwsze stanowiska tego zwierzęcia stwierdzono w południowo-wschodniej części kraju, w okolicach Hrubieszowa oraz w Zakręciu w ówczesnym woj. chełmskim.
Zamieszkuje nory, samodzielnie wykopane lub przejęte po chomikach i susłach. Długość życia wynosi 10 lat.
Zachowanie.
Tchórz stepowy żywi się mięsem, głównie gryzoniami, ptakami, gadami i płazami. Poluje o zmierzchu i nocą. Dobrze pływa i nurkuje. Łowi również w norach, rozkopując je w bardzo szybkim tempie. 
Podgatunki.
Wyróżnia się siedem podgatunków tchórza stepowego:
Ochrona.
W Polsce jest objęty ścisłą ochroną gatunkową.
Rozmnażanie.
Samica rodzi od 3 do 10 młodych tchórzy stepowych na przełomie kwietnia-maja. Idealnym miejscem na poczęcie młodych są podziemne gniazda (kilkumetrowe nory pod ziemią).

</doc>
<doc id="673750" url="https://pl.wikipedia.org/wiki?curid=673750" title="Vulpes corsac">
Vulpes corsac



</doc>
<doc id="673753" url="https://pl.wikipedia.org/wiki?curid=673753" title="Vulpes pallida">
Vulpes pallida



</doc>
<doc id="673754" url="https://pl.wikipedia.org/wiki?curid=673754" title="Kerma (fizyka)">
Kerma (fizyka)

KERMA (ang. "kinetic energy released per mass unit", pol. "uwolniona energia kinetyczna na jednostkę masy") - niestochastyczna wielkość używana w radiologii i dozymetrii promieniowania jonizującego. 
Definicja.
Kerma (oznaczana literą "K"), to oczekiwana wartość energii przekazanej (Etr) cząstkom naładowanym, na jednostkę masy, przez cząstkę jonizującą pośrednio (foton, neutron). Uwzględnia się tu straty energii przez promieniowanie (Promieniowanie hamowania, anihilacja), ale wyłącza się energię przekazywaną przez cząstki naładowane innym cząstkom naładowanym.
Inaczej, jest to suma początkowych energii kinetycznych wszystkich cząstek naładowanych uwolnionych pod wpływem nienaładowanej cząstki promieniowania jonizującego, na jednostkę masy.
formula_1
W kermie wyróżnia się dwie składowe: kolizyjną i radiacyjną:
formula_2
Składowa kolizyjna bierze się z oddziaływania elektronów (obdarzonych energią kinetyczną przez cząstki niejonizujące bezpośrednio) poprzez zderzenia z innymi cząstkami naładowanymi. Składowa radiacyjna jest wynikiem produkcji fotonów w wyniku oddziaływań między cząstkami naładowanymi a jądrami atomowymi.
formula_3
gdzie g, to część energii przekazanej Etr elektronom, która jest spożytkowana na promieniowanie hamowania
Jednostka.
Kermę wyraża się w jednostkach energii na jednostkę masy. Najczęściej używanymi w nauce są:
Istnieje między nimi relacja:
formula_4

</doc>
<doc id="673757" url="https://pl.wikipedia.org/wiki?curid=673757" title="Jacek Grań">
Jacek Grań



</doc>
<doc id="673758" url="https://pl.wikipedia.org/wiki?curid=673758" title="Mikołaj Łęczycki">
Mikołaj Łęczycki

Mikołaj Łęczycki herbu Niesobia, łac. "Nicolaus Lancicius" (ur. 10 grudnia 1574 koło Nieświeża, zm. 30 marca 1653 w Kownie) – polski teolog katolicki, mistyk, jezuita.
Życiorys.
Był synem znanego drukarza Daniela z Łęczycy oraz Katarzyny z Gotartów. W wieku osiemnastu lat przeszedł z kalwinizmu na katolicyzm, przekonując do tego kroku również ojca. Jednocześnie wstąpił do zakonu jezuitów. Święcenia przyjął 14 czerwca 1601 w czasie kilkunastoletniego pobytu w Rzymie (odbył tam studia oraz współpracował z Niccolò Orlandinim w opracowywaniu dziejów jezuitów w centralnym archiwum zakonnym). Powrócił do Polski w 1607, przywożąc szereg relikwii, którymi obdarowywał potem kościoły jezuickie. Był profesorem na Akademii Wileńskiej. Wykładał w kolegiach na terenie całej Rzeczypospolitej, kilka razy przebywał w Rzymie. Zabiegał o porozumienie protestantów z katolikami, prawosławnych z unitami, swoich współbraci z Akademią Krakowską.
Już za życia był uważany za mistrza życia duchowego i cudotwórcę (przypisywano mu objawienia, dar proroczy, uzdrawianie, rzekomą lewitację, telekinezę i bilokację).
Dzieła.
Autor wielu dzieł filozoficznych, między innymi:
Większość z nich opublikował Jean Bolland w dwutomowym zbiorze "Opuscula spiritualia" (Antwerpia, 1650).

</doc>
<doc id="673770" url="https://pl.wikipedia.org/wiki?curid=673770" title="Grodzisk Mazowiecki Radońska">
Grodzisk Mazowiecki Radońska

Grodzisk Mazowiecki Radońska – stacja Warszawskiej Kolei Dojazdowej położona przy ul. Radońskiej w Grodzisku Mazowieckim.
W roku 2018 stacja obsługiwała 5–6 tys. pasażerów na dobę, co daje jej wespół ze stacją Gdańsk Politechnika, 52. miejsce w kraju.
Grodzisk Mazowiecki Radońska jest stacją końcową linii. Dawniej za stacją znajdowały się jeszcze przystanki: Grodzisk Mazowiecki Radońska/Sienkiewicza, Grodzisk Mazowiecki pl. Wolności oraz Grodzisk Mazowiecki 11 Listopada. Linia kończyła się na stacji Grodzisk Mazowiecki EKD, położonej obok dworca PKP. Odcinek ten został zlikwidowany w 1966 roku.
W pobliżu stacji znajduje się siedziba spółki WKD (ul. Batorego 23), zajezdnia dla taboru oraz Izba Tradycji EKD/WKD.
Opis stacji.
Perony.
Stacja składa się z dwóch peronów bocznych posiadających jedną krawędź peronową.
Kasa biletowa.
Przy peronie pierwszym znajduje się budynek stacyjny.
Wyposażenie:
Dojazd.
Do przystanku można dojechać lokalnymi liniami PKS Grodzisk Mazowiecki:

</doc>
<doc id="673771" url="https://pl.wikipedia.org/wiki?curid=673771" title="Charles Townshend">
Charles Townshend



</doc>
<doc id="673773" url="https://pl.wikipedia.org/wiki?curid=673773" title="AbradAb">
AbradAb



</doc>
<doc id="673778" url="https://pl.wikipedia.org/wiki?curid=673778" title="Milanówek Grudów">
Milanówek Grudów

Milanówek Grudów - przystanek Warszawskiej Kolei Dojazdowej położona przy ul. Królewskiej i Grudowskiej w Milanówku, na Grudowie.
W roku 2017 przystanek obsługiwał 200–299 pasażerów na dobę.
Milanówek Grudów jest stacją końcową linii. Dawniej za stacją znajdowały się jeszcze przystanki: Milanówek Graniczna oraz Milanówek Prosta. Linia kończyła się na stacji Milanówek EKD, położonej obok dworca PKP. Odcinek Milanówek Graniczna - Milanówek EKD zlikwidowano w 1972 roku, a odcinek Milanówek Grudów - Milanówek Graniczna w 1995 roku.
Opis stacji.
Peron.
Przystanek składa się z jednego peronu bocznego posiadającego jedną krawędź peronową.
Powierzchnia peronu pokryta jest kostką brukową.
Na peronie znajdują się:

</doc>
<doc id="673786" url="https://pl.wikipedia.org/wiki?curid=673786" title="Stan pomroczny jasny">
Stan pomroczny jasny

Stan pomroczny jasny (organiczne zaburzenia dysocjacyjne, zamroczenie jasne) – pozorna zborność ruchowa występująca przy jakościowym zaburzeniu świadomości. Może występować jako część zespołu zamroczeniowego. Często związana jest z padaczką.
W przypadku stanu pomrocznego jasnego chory wykazuje zaburzenia pamięci, a po przeminięciu tego okresu chorobowego następuje całkowita utrata pamięci lub jej fragmentów. Orientacja jest dość dobrze zachowana, natomiast ze względu na istniejące zaburzenia świadomości człowiek obserwowany przez otoczenie odbierany jest jako roztargniony, smutny, chory. Zachowanie chorego jest dość zborne, bowiem czynności automatyczne są dobrze zachowane.

</doc>
<doc id="673787" url="https://pl.wikipedia.org/wiki?curid=673787" title="Bitwa o Alamo">
Bitwa o Alamo

Obrona Alamo (, ) – starcie zbrojne, które miało miejsce pomiędzy około 3-tysięcznym wojskiem Republiki Meksyku i nielicznymi zbuntowanymi siłami teksańskimi (włączając tak zwanych "Tejanos") podczas długiej walki o niepodległość Teksasu (rewolucji teksańskiej), która rozpoczęła się w październiku 1835.
Stan Teksas znajdował się wtedy w granicach Meksyku. Wcześniej była to ziemia skolonizowana przez Hiszpanów, a w 1821 rząd Meksyku przyznał Stephenowi Austinowi prawo sprowadzenia do tego kraju osadników amerykańskich. Już niebawem zaczęli oni dążyć do uniezależnienia się od Meksyku, co doprowadziło do wybuchu krwawego powstania w latach 1835–1836.
Bitwa o Alamo była jednym z najbardziej dramatycznych epizodów tego powstania. Do bitwy doszło na terenie kompleksu budynków Misji Alamo w San Antonio (wówczas San Antonio de Béxar), na przełomie lutego i marca 1836. Rozpoczęła się 23 lutego, a zakończyła 6 marca, kiedy Meksykanom udało się dokonać wyłomu w murach misji. Śmierć ponieśli prawie wszyscy obrońcy (załoga Alamo liczyła około 200 ludzi), oprócz kilku niewolników, kobiet i dzieci. Pomimo strat, 13-dniowe oblężenie powstrzymało na pewien czas pochód sił meksykańskich pod wodzą generała Santa Anny, a Samuelowi Houstonowi pozwoliło na zebranie wojsk i zaopatrzenia oraz przeprowadzenie udanego kontruderzenia w późniejszej bitwie pod San Jacinto. Symbolem uznania dla bohaterstwa obrońców misji było powstałe niemal natychmiast po tych wydarzeniach, zawołanie „Pamiętajcie o Alamo!” ()
Bezpośrednim rezultatem tych wydarzeń było zwycięstwo rewolucjonistów; Santa Anna musiał zrzec się pretensji do Teksasu. Proklamowano niepodległą Republikę Teksasu, którą uznały Stany Zjednoczone. Państwo to istniało prawie 10 lat, po czym zostało przyjęte do Unii jako jej 28. stan.
W kulturze.
Dzieje obrony fortu Alamo stały się później kanwą kilku filmów, na przykład:

</doc>
<doc id="673789" url="https://pl.wikipedia.org/wiki?curid=673789" title="Faraon (powieść)">
Faraon (powieść)

Faraon – powieść historyczna Bolesława Prusa, ukończona w maju 1895 roku. Publikowana w odcinkach w „Tygodniku Illustrowanym” od października 1895 roku. Akcja utworu rozgrywa się w Starożytnym Egipcie i opowiada o losach młodego faraona, Ramzesa XIII, próbującego poznać mechanizmy zarządzania państwem oraz podejmującego walkę o niezależność władzy faraona od kasty kapłańskiej.
Okoliczności powstania i publikacja powieści.
Niedługo po publikacji "Emancypantek" „Kurier Codzienny” opublikował informację, według której Prus przymierza się do napisania powieści zatytułowanej "Faraon". Ponieważ pisarz znany był ze swojej niechęci do powieści historycznych, publiczność uważała początkowo, że nowy utwór będzie miał miejsce w realiach współczesnych, a jego tytuł odnosi się do popularnej ówcześnie gry w karty, o tej właśnie nazwie. W rzeczywistości jednak poglądy Prusa na twórczość historyczną uległy już wtedy zmianie, zresztą pisarz stworzył już wcześniej utwory, których akcja dzieje się w czasach dawniejszych – "Z legend dawnego Egiptu" (1887) i "Z żywotów świętych" (1892). Twórczość taka pozwalała bowiem pisarzowi na poruszenie tych kwestii, których nie mógł przedstawić w sposób zadowalający w powieściach współczesnych, dziejących się w Polsce – mechanizmu działania państwa, roli nauki i religii w życiu zbiorowości. Wybór starożytnego Egiptu, zamiast np. dawnego państwa polskiego, podyktowany był prawdopodobnie podziwem, jaki autor żywił dla państwa faraonów, wyrażanym m.in. "Kronikach tygodniowych", a także potrzebą zuniwersalizowania przesłania utworu.
Przed napisaniem powieści Prus gromadził informacje na temat starożytnego Egiptu. Korzystał przede wszystkim z prac francuskiego egiptologa Gastona Maspero i opublikowanej w latach 1879–1880 "Historii Egiptu" Ignacego Żagiella. Zapoznał się również z powieściami historycznymi Georga Ebersa. Prawdopodobnie właśnie od Żagiella zaczerpnął Prus postać Ramzesa XIII, którego istnienie jest kwestionowane przez innych historyków. Zmienił jednak całkowicie koncepcję tej postaci – Żagiell charakteryzuje młodego faraona jako osobę niedołężną i nieporadną, co nie zgadza się z wizją przedstawioną w powieści Prusa. Jedyną postacią rzeczywiście historyczną jest Herhor, wszystkie pozostałe są dziełem fantazji pisarza. Mimo że autor starał się być zgodny z ówczesną wiedzą dotyczącą starożytnego Egiptu, powieść zawiera błędy (np. opis pisma hieroglificznego jako alfabetu) i liczne anachronizmy (greckie wojska najemne w starożytności pojawiły się w Egipcie kilkaset lat później niż akcja książki, podobnie jak greckie osady i pieniądze; również szachy, które w ogóle nie były znane w starożytności). 
Występujący w powieści motyw zaćmienia Słońca miał podłoże autobiograficzne – Prus był świadkiem całkowitego zaćmienia, które obserwował w Mławie.
"Faraon" ukazywał się w odcinkach w „Tygodniku Ilustrowanym” w latach 1895–1896. W przeciwieństwie do "Lalki" powieść nie była pisana na bieżąco – redakcja otrzymała do publikacji już gotowy utwór. W formie książkowej "Faraon" ukazał się po raz pierwszy w 1897 roku.
Zarys fabuły.
Akcja powieści rozgrywa się w czasach upadku dwudziestej dynastii w starożytnym Egipcie. Państwem zarządza Ramzes XII, uzależniony całkowicie od władzy kapłanów. Tymczasem kraj znajduje się w stanie kryzysu – zmniejsza się zaludnienie i wpływy finansowe, pogłębia się również zadłużenie państwa, pożyczającego ogromne sumy od Fenicjan. Młody następca tronu wyrusza w podróż, podczas której ma poznać kraj i zrozumieć przyczyny jego kłopotów. Kiedy po śmierci ojca zostaje nowym faraonem, Ramzesem XIII, posiada już pomysł na reformy, mogące przywrócić świetność Egiptu. Planuje je jednak przeprowadzić bez udziału posiadającej znaczne wpływy kasty kapłańskiej, aby tym samym umocnić władzę faraonów. Nie docenia jednak wiedzy i siły przeciwników, co prowadzi do jego przegranej. Tron obejmuje kapłan Herhor, który rozpoczyna rządy nowej dynastii.
Konstrukcja i kompozycja powieści.
Kompozycja powieści jest poddana zasadzie symetrii – rozpoczyna ją wstęp, zarysowujący akcję i zakończenie, a zamyka podsumowujący epilog. Krytycy chwalili również przejrzystość ukazywania wydarzeń. Jednak dla przekazania warstwy ideowej powieści Prus był zmuszony naruszyć niejednokrotnie kompozycję, poświęcając niektórym wydarzeniom więcej miejsca, niż wynikałoby to z ich znaczenia dla akcji. Taka sytuacja dotyczy m.in. wykładu Pentuera i podróży bohatera po nomach – są to wydarzenia opisane bardzo dogłębnie, choć pozbawione większego znaczenia dla samego rozwoju fabuły. Podobnie szeroko opisał Prus pogrzeb Ramzesa XII. Nie odgrywa on istotnej roli dla akcji, ale stanowi okazję do opisania wierzeń i religijności Egipcjan. 
Gatunek.
"Faraon" jest przede wszystkim powieścią historyczną, ale autor korzysta także z innych konwencji gatunkowych. Duża część powieści opiera się na schemacie romansu wychowawczego – typu powieści, w którym główny bohater zdobywa doświadczenie i wiedzę, czerpiąc z nauk starszego mentora i komentowanych przez niego obserwacji otoczenia. Taką właśnie postać ma przygotowanie Ramzesa do objęcia władzy nad Egiptem, przy czym roli nauczyciela nie pełni jedna osoba, a kilku przedstawicieli kasty kapłańskiej. Jednak w przeciwieństwie do klasycznego romansu wychowawczego "Faraon" nie kończy się zdobyciem przez bohatera pełni wiedzy – wady jego charakteru ostatecznie zwyciężają.
"Faraon" jest również powieścią polityczną, przedstawiającą mechanizmy sprawowania władzy i walki o wpływy oraz polityczne intrygi. Ta warstwa utworu utrzymana jest w atmosferze sensacji. Równolegle pisarz wprowadził do powieści wiele motywów tajemniczych, wręcz fantasy. Z atmosferą niesamowitości łączą się m.in. labirynt, obłęd Sary, magia Beroesa, niezwykłe sposoby śmierci (sztylet, trucizna), tajemnicze postacie (sobowtór Ramzesa), spiski i podstępy. Te atrybuty sprawiają, że "Faraon" jest również powieścią sensacyjną. 
Powieść jest też dokumentem epoki – widać fascynacje autora opiniami popularnymi w końcu XIX wieku, dotyczącymi organizacji społeczeństwa.
Narracja.
W powieści występują dwa rodzaje narracji – oprócz obiektywnej narracji typowej dla powieści dziewiętnastowiecznej, pojawia się także stylizacja narracji na język typowy dla opisywanej w książce epoki. Rolę obiektywnego narratora przejmuje wtedy osoba sprawiająca wrażenie należącej do świata, która opisuje i podziela wierzenia oraz sposób myślenia starożytnych Egipcjan. W tekst wplecione są także autentyczne pieśni, modlitwy i przysłowia z czasów starożytnych. Zabiegi te mają tworzyć atmosferę powieści, a połączenie ich z narracją obiektywną ma podkreślać kreacyjność utworu.
Tłumaczenia.
Powieść została przetłumaczona na 21 języków: angielski, armeński, bułgarski, chorwacki, czeski, duński, esperanto, estoński, francuski, gruziński, hiszpański, jidysz, litewski, niemiecki, rosyjski, rumuński, serbsko-chorwacki, słowacki, słoweński, ukraiński i węgierski.
W 2001 roku "Faraon" został kompletnie przetłumaczony na angielski przez Christophera Kasparka. Wcześniej funkcjonowało niekompletne tłumaczenie na język angielski w wersji Jeremiaha Curtina opublikowane w roku 1902.

</doc>
<doc id="673792" url="https://pl.wikipedia.org/wiki?curid=673792" title="Vulpes velox">
Vulpes velox



</doc>
<doc id="673795" url="https://pl.wikipedia.org/wiki?curid=673795" title="Pomroczność jasna">
Pomroczność jasna



</doc>
<doc id="673796" url="https://pl.wikipedia.org/wiki?curid=673796" title="Piekary Wielkie">
Piekary Wielkie



</doc>
<doc id="673801" url="https://pl.wikipedia.org/wiki?curid=673801" title="Medal Służby Ogólnej w Kanadzie">
Medal Służby Ogólnej w Kanadzie

Medal Służby Ogólnej w Kanadzie, skr. Medal Kanady (ang. "Canada General Service Medal") – usankcjonowany w styczniu 1899, dwadzieścia dziewięć lat po ostatnim upamiętnianym przez medal zdarzeniu.
Zasady nadawania.
Medal był przyznawany członkom imperialnych i kanadyjskich sił, które wzięły udział w tłumieniu ataków Fenian i pierwszego buntu Metysów pod dowództwem Louisa Riela, to ostatnie zdarzenie odnosi się w zasadzie do ekspedycji nad rzekę Red River.
Ponieważ medal nie był wydany aż do roku 1899, przyznawany był tylko na wniosek odbiorcy, który musiał spełnić przynajmniej jeden z następujących warunków:
Klamry medalu.
Medal przyznawano zawsze z klamrami.
Opis medalu.
Okrągły, srebrny medal o średnicy 1,42 cala.
Awers: wizerunek królowej Wiktorii w diademie i welonie oraz legenda "VICTORIA REGINA ET IMPERATRIX".
Rewers: falująca na wietrze flaga Kanady, otoczona wieńcem z liści klonu zwieńczonym słowem "CANADA".
Na grzbiecie medalu grawerowano nazwisko, numer służbowy, stopień i nazwę jednostki odbiorcy.
Wydano 16 668 medali, z tego 15 300 dla jednostek kanadyjskich.

</doc>
<doc id="673802" url="https://pl.wikipedia.org/wiki?curid=673802" title="Niderlandy Austriackie">
Niderlandy Austriackie

Niderlandy Austriackie – dawna nazwa Belgii.
Historia.
Poprzednio ziemie te zwane były Hiszpańskimi Niderlandami od czasu, gdy Filip II Habsburg otrzymał te ziemie od cesarza Karola V Habsburga, swego ojca, w 1556 r.
Nazwa Austriackie Niderlandy wiąże się z faktem przejścia tych ziem pod panowanie austriackie po wojnie o sukcesję hiszpańską na mocy pokoju w Rastatt z 1714 roku. Bruksela była stolicą prowincji.
Karol VI Habsburg założył w 1717 roku, w porcie Ostenda, Kompanię Ostendzką. Pomysł na zwielokrotnienie zysków z handlu morskiego nie powiódł się, wobec sprzeciwu Wielkiej Brytanii i Holandii. Kompanię zamknięto w 1731 roku.
W kwietniu 1789 roku wybuchła tutaj Rewolucja w Brabancji, spowodowana naruszeniem przez cesarza Józefa II starego ustroju municypalnego. Do grudnia 1790 roku, Austria odzyskała zbuntowane tereny.
Austria straciła tereny Niderlandów wskutek Wielkiej Rewolucji Francuskiej, przegranej w bitwie pod Sprimont oraz − ostatecznie − pokoju w Campo Formio z 1797 roku.
Namiestnicy Niderlandów Austriackich.
W nawiasie podano tylko okres rządów:

</doc>
<doc id="673810" url="https://pl.wikipedia.org/wiki?curid=673810" title="Tygrys szablastozębny">
Tygrys szablastozębny



</doc>
<doc id="673812" url="https://pl.wikipedia.org/wiki?curid=673812" title="Hiszpańskie Niderlandy">
Hiszpańskie Niderlandy



</doc>
<doc id="673815" url="https://pl.wikipedia.org/wiki?curid=673815" title="Suhak stepowy">
Suhak stepowy

Suhak stepowy, dawniej także: suhak ("Saiga tatarica") – gatunek ssaka kopytnego z rodziny wołowatych (Bovidae). Jego pierwsze ślady pochodzą ze środkowego plejstocenu. Przez większość systematyków suhak uważany jest za antylopę (Antilopinae).
Nazwa zwyczajowa.
W przeszłości "Saiga tatarica" był określany w Polsce nazwą „suhak”. W wydanej w 2015 roku przez Muzeum i Instytut Zoologii PAN w Warszawie publikacji „Polskie nazewnictwo ssaków świata” autorzy nadali gatunkowi nazwę suhak stepowy, równocześnie rezerwując nazwę „suhak” dla rodzaju tych zwierząt.
Występowanie.
Dawniej suhaki zamieszkiwały stepowe i półpustynne środowiska całej Eurazji aż do Wysp Brytyjskich. Dziś znacznie rzadsze, występują na stepach Azji Środkowej na terenie Rosji, Mongolii i Chin. W XVI i XVII wieku zachodnia granica występowania gatunku sięgała do przedgórza Karpat Wschodnich i do Bugu. W plejstocenie zamieszkiwały Amerykę Północną. Suhak mongolski, klasyfikowany jako podgatunek "S. tatarica mongolica" lub "S. borealis mongolica" plejstoceńskiego "S. borealis", jest endemitem występującym w Mongolii. Suhak był pospolity w okolicach Dżungarii, lecz od roku 1970 nie spotyka się go w formie wolnożyjącej, co wskazuje na wymarcie tego gatunku w Chinach.
Charakterystyka.
Osiąga do 1,35 m długości oraz 75 cm wysokości i waży ok. 45 kg. Długość życia wynosi od 6 do 10 lat. Latem ma krótką, płową sierść, zimą okrywa ją jaśniejsze, długie i gęste futro. Samce noszą spiczaste rogi długości 30 cm, samice są przeważnie bezrogie. Suhaki można rozpoznać dzięki przerośniętym i elastycznym strukturom nosowym zwanym trąbką (łac. "haustellum", "proboscis"). Mięsiste zgrubienie pomiędzy nosem a czołem (trąbka) nadaje głowie łukowaty kształt. Podczas letnich migracji nos pomaga osobnikowi filtrować powietrze zanieczyszczone pustynnym piaskiem i stepowym kurzem wzbitymi podczas galopu. Nos ogrzewa też krew zwierzęcia. Zimą omówione struktury ogrzewają mroźne powietrze zanim dotrze ono do płuc. Biegnąc, osiąga prędkość nawet do 35 km/h.
Środowisko życia i zachowanie.
Suhaki stepowe tworzą bardzo duże stada pasące się na półpustyniach, stepach, użytkach zielonych i potencjalnie otwartych terenach zalesionych, na których żywią się kilkoma gatunkami roślin (wśród tych gatunków część jest trujących dla innych zwierząt). Mogą pokonywać znaczne odległości oraz przeprawiać się przez rzeki, lecz unikają stepów i wyboistych terenów. Okres godowy zaczyna się w listopadzie. Wtedy rogacze rywalizują o względy samic. Zwycięzca przewodzi stadem liczącym od 5 do 50 samic. Wiosną matki rodzą do dwóch źrebiąt (w dwóch przypadkach na trzy możliwe). Mogą również urodzić pojedyncze źrebię.
Ochrona i zagrożenia.
Na przełomie XIX i XX wieku na skutek polowań gatunek prawie wyginął. Od roku 1919 został objęty ochroną. Zabijany głównie dla mięsa, skór oraz rogów, z których wytwarzano afrodyzjaki. Liczebność populacji sajgi rosyjskiej ("S. tatarica tatarica") zmniejszyła się gwałtownie z ok. 1,25 mln do mniej niż 50 tys., a suhaka mongolskiego ("S. tatarica mongolica") z 5200 osobników w 2000 do 750 w styczniu 2004. Obecna, sztuczna populacja w Chinach pochodzi z grupy 9 osobników (5 samców i 4 samic) pozyskanych z zagranicznego zoo. Pod koniec 2011 roku jej liczebność wyniosła 114 osobników.
W maju 2015 wielka liczba suhaków stepowych zmarła na tajemniczą chorobę, prawdopodobnie zakażenie bakteryjne "pasteurellą". Śmiertelność zarażonych stad wynosiła 100%. Szacuje się, że do końca maja 2015 zmarło już ponad 40% całej populacji. Do tego czasu znaleziono 120 tysięcy ciał, podczas gdy szacowana wielkość całej populacji przed wybuchem epizootii wynosiła tylko 250 tysięcy.

</doc>
<doc id="673817" url="https://pl.wikipedia.org/wiki?curid=673817" title="Yksel Osmanovski">
Yksel Osmanovski

Yksel Osmanovski, (ur. 24 lutego 1977 w Skrävlinge) – szwedzki piłkarz, występujący na pozycji napastnika.
Jest z pochodzenia Macedończykiem, jego rodzice pochodzili z okolic jeziora Prespa. W reprezentacji Szwecji wystąpił 13 razy, wraz z nią grał na Euro 2000 w Belgii i Holandii. W reprezentacji zadebiutował 27 maja 1999 na stadionie Rasunda, w meczu przeciwko Jamajce wygranym przez Szwedów 2:1. Jego atrybuty fizyczne to 174 cm i 67 kg.
Jako junior występował w klubach Malmö BI i IFK Malmö. W roku 1987 rozpoczął treningi w zespole Malmö FF, gdzie zadebiutował w pierwszym składzie w roku 1995, w wieku 18 lat. Malmö grało wtedy u siebie z zespołem Örgryte IS, które zakończyło się remisem 1:1. Z czasem urósł do gwiazdy ligi szwedzkiej, a dzięki dobrym występów został założony przez występujący w Serie A zespół AS Bari. Po trzech sezonach gry w Bari przeszedł do zespołu AC Torino, gdzie miał problemy z zakwalifikowaniem się do podstawowej jedenastki. Na krótki okres był wypożyczony do Girondins Bordeaux, a po powrocie, w roku 2004 odszedł z Turynu i wrócił do swojego macierzystego klubu Malmö FF. W 2007 roku zakończył karierę piłkarską

</doc>
<doc id="673824" url="https://pl.wikipedia.org/wiki?curid=673824" title="Dżamolidin Abdużaparow">
Dżamolidin Abdużaparow

Dżamolidin Abdużaparow (uzb." Jamoliddin Abdujaparov"; ur. 28 lutego 1964 w Taszkencie), uzbecki kolarz szosowy, jeden z najlepszych sprinterów zawodowego peletonu pierwszej połowy lat 90.
Abdużaparow, którego długie i trudne do wymówienia dla zachodnich Europejczyków nazwisko skrócono do "Abdu", świętował swoje pierwsze sukcesy jako amator w reprezentacji ZSRR. Razem z Olafem Ludwigiem walczył na końcowych metrach etapów Wyścigu Pokoju i łącznie wygrał w tej imprezie 6 etapów. W związku z rozpadem Związku Radzieckiego w 1990 r. Abdużaparow przeszedł na zawodowstwo.
W roku 1991 odniósł dwa pierwsze (z dziewięciu) zwycięstwa etapowe w Tour de France oraz po raz pierwszy zdobył zieloną koszulkę najlepszego sprintera, którą wygrywał również w latach 1993 i 1994. Dwukrotnie udało mu się wygrać prestiżowy, ostatni etap w Tourze, z metą na paryskiej Avenue des Champs-Élysées (1993, 1995). Wygrywał etapy również w innych "wielkich tourach": 7 w Vuelta a España, jeden w Giro d'Italia.
Dominującą pozycję w sprintach zawdzięczał nie tylko szybkości, ale przede wszystkim "wściekłemu", rozpychającemu się stylowi jazdy, na granicy zgodności z regulaminem. Olaf Ludwig powiedział o nim kiedyś: "On wjeżdża w dziury, których nie ma". W 1991 jego styl dał mu swego rodzaju nauczkę: w trakcie końcowego sprintu w Paryżu nieuważnie próbował za wszelką cenę prześcignąć rywala i zahaczył o barierkę kilkadziesiąt metrów od linii mety. Ze złamanym obojczykiem musiał przenieść rower przez linię mety, aby zachować zieloną koszulkę.
Podczas Tour de France 1997 udowodniono Abdużaparowowi stosowanie dopingu – wykryto u niego klenbuterol i bromantan. Nałożono na niego karę zawieszenia na rok, w związku z czym Uzbek zakończył karierę.

</doc>
<doc id="673838" url="https://pl.wikipedia.org/wiki?curid=673838" title="Drogosław (Nowa Ruda)">
Drogosław (Nowa Ruda)

Drogosław (niem. "Kunzendorf") – część miasta Nowa Ruda w Polsce położona w województwie dolnośląskim, w powiecie kłodzkim.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Drogosław jest najstarszą częścią Nowej Rudy (rozwinął się najwcześniej ze względów przemysłowych), stąd też czasami nazywany był Stara Rudą. Przed wojną Drogosław był samodzielną wsią. W latach powojennych cały czas rozrastające się miasto Nowa Ruda całkowicie wchłonęło Zacisze i Drogosław.
Zabytki.
Do wojewódzkiego rejestru zabytków wpisane są obiekty:
Inne zabytki:
Przemysł.
W chwili obecnej Drogosław jest administracyjną dzielnicą Nowej Rudy o charakterze przemysłowym (południowa część) i willowym (północna część). Znajduje się tu nieczynne wyrobisko pola „Piast” Kopalni Węgla Kamiennego Nowa Ruda, zlikwidowane w konsekwencji transformacji gospodarczej. Niegdyś istniały tu zakłady: elektroniczne (Diora), odzieżowe (Nowar); niestety upadły one w latach 90. Na terenie dzielnicy znajduje się Podstrefa Wałbrzyskiej Specjalnej Strefy Ekonomicznej Invest Park, w której w 2007 roku otwarto Zakład Produkcji Automatyki Sieciowej ZPAS-NET. Częściowo na terenie dzielnicy znajduje się pokopalniana hałda. 
Komunikacja.
Głównym ciągiem komunikacyjnym dzielnicy jest droga wojewódzka nr 381 (Wałbrzych–Kłodzko), wokół której znajduje się większość zabudowy mieszkaniowej. Drogą o drugorzędnym znaczeniu jest droga lokalna relacji: Nowa Ruda – Drogosław – Jugów – Walim. Na terenie dzielnicy zlokalizowany jest przystanek kolejowy Nowa Ruda Przedmieście oraz Nowa Ruda-Zdrojowisko.
Edukacja, urzędy, instytucje.
W Drogosławiu siedzibę swoją mają: Miejski Zespół Szkół nr 1, Urząd Pocztowy Nowa Ruda 5, Przychodnia Evita (publiczna i prywatna), filia Banku Spółdzielczego, filia Zakładu Gospodarki Komunalnej i Mieszkaniowej, Zespół Szkół Ponadgimnazjalnych.
Szlaki turystyczne.
 droga Szklary-Samborowice – Jagielno – Przeworno – Gromnik – Biały Kościół – Nieszkowice – Żelowice – Ostra Góra – Niemcza – Gilów – Piława Dolna – Owiesno – Góra Parkowa – Bielawa – Zimna Polana – Kalenica – Bielawska Polana – Zdrojowisko – Drogosław – Nowa Ruda – Tłumaczów – Radków – Pasterka – Karłów – Skalne Grzyby – Batorów – Duszniki-Zdrój – Szczytna – Zamek Leśna – Polanica-Zdrój – Bystrzyca Kłodzka – Igliczna – Międzygórze – Przełęcz Puchacza

</doc>
<doc id="673841" url="https://pl.wikipedia.org/wiki?curid=673841" title="ATP Tour Masters 1000">
ATP Tour Masters 1000

ATP Tour Masters 1000, wcześniej "ATP Masters Series", "ATP World Tour Masters 1000" – cykl dziewięciu tenisowych turniejów męskich, rozgrywanych w czasie sezonu tenisowego w Europie, Ameryce Północnej i Azji. Są to najważniejsze imprezy w kalendarzu imprez męskich, zaraz po turniejach wielkoszlemowych i ATP Finals, rozgrywanym na zakończenie sezonu. W latach 1990–1999 cykl dziewięciu turniejów nosił nazwę "Mercedes Super 9". Najwięcej zwycięstw w zawodach tej rangi odnieśli Novak Đoković (38 triumfów), Rafael Nadal (36 triumfów) oraz Roger Federer (28 triumfów).

</doc>
<doc id="673842" url="https://pl.wikipedia.org/wiki?curid=673842" title="Pegu">
Pegu

Pegu (birm. //, mon ဗဂေါ //, , hist. "Hanthawaddy") – miasto w środkowej Mjanmie (Birmie), w prowincji Pegu, 80 km na północny wschód od Rangunu.
Liczba mieszkańców: 284 tys. (2012) – czwarte co do wielkości miasto kraju.
Toponimia.
Obecna nazwa miasta pochodzi od mońskiego słowa "bagow" (piękny). Klasyczna nazwa w języku pali to "Hamsavati" (). "Hamsa" to gatunek kaczki (kazarka rdzawa) migrującej co roku na zimę z Himalajów do Indii i Birmy. Od tej nazwy pochodzi historyczna nazwa miasta – Hanthawaddy. Została ona nadana miastu prawdopodobnie w XIV w. Wcześniejsze nazwy nie są znane.
Gospodarka.
W mieście rozwinął się przemysł metalowy, drzewny, spożywczy, włókienniczy oraz rzemieślniczy.
Geografia.
Pegu położone jest w Dolnej Birmie, w prowincji Pegu, której jest stolicą, nad rzeką Pègu. Według klasyfikacji Köppena-Geigera w Pegu panuje klimat tropikalny monsunowy (Am). Pora deszczowa, z obfitymi opadami, trwa od maja do października, a pora sucha od listopada do kwietnia. Średnie temperatury wykazują niewielką zmienność w ciągu roku. Średnia temperatura roczna wynosi 27 °C, a średni roczny opad deszczu 3810 mm.
W mieście rozgałęzia się linia kolejowa prowadząca z Rangunu do Mandalaj na północy oraz do Mulmejn i Tawè na południu. Planowane jest (na rok 2018) wybudowanie w pobliżu Pegu nowego międzynarodowego portu lotniczego – Hanthawaddy International Airport.
Legenda.
Na mit związany z założeniem miasta składają się trzy tematy, które rozwijane były prawdopodobnie jako niezależne opowieści, a następnie ok. 1825 r. powiązane ze sobą w kronice "Lik Amin Asah". Istnieje wiele odmian każdej z części legendy.
Pierwsza część legendy opowiada, że kiedy Budda przelatywał nad Birmą zauważył parę kaczek "hamsa" odpoczywających na niewielkiej łasze piasku wyłaniającej się z oceanu. Powierzchnia lądu miała być taka mała, że jedna kaczka (samica) spoczywała na drugiej (samcu). Wygłosił on wówczas przepowiednię, iż w przyszłości ta maleńka wysepka zamieni się w wielkie miasto Hamsavati. Miejsce, na którym odpoczywały ptaki odpowiada dzisiejszemu świętemu wzgórzu Hintha Gon znajdującemu się na wschód od pagody Szwemodo i połączonemu z nią zadaszonym chodnikiem.
Drugi z wątków legendy poświęcony jest roszczeniom różnych grup etnicznych do władania miastem. Kaczki odpoczywające na małe wysepce mieli dostrzec przepływający nieopodal indyjscy żeglarze i o swoim odkryciu poinformowali oni władcę Widźajanagaru. Jego guru opowiedział mu o proroctwie Buddy. Chcąc stać się władcą przyszłego potężnego miasta, król wysłał na wyspę żeglarzy, którzy umieścili na niej okuty żelazem kamienny słup pokryty inskrypcjami mający zaświadczać o jego pierwszeństwie do rządów nad przyszłą metropolią. Dowiedziawszy się o tym jakiś czas potem, Birmańczycy wybrali się na wyspę, gdzie zakopali pod kamiennym słupem dziewięć koszy fasoli zyskując w ten sposób silniejsze uzasadnienie dla swoich praw do przyszłego miasta. Monowie przybyli na wyspę jako ostatni, ale pod kamieniem króla Widźajanagaru i koszami z fasolą Birmańczyków umieścili potajemnie swój własny złoty słup. Wyczyn ten był możliwy dzięki pomocy władcy natów Thagyamina. Dzięki takiemu podstępowi Monowie zyskali największe prawa do rządów w Hanthawaddy. Liczne wersje legendy różnią się rodzajem przedmiotów zakopywanych na wyspie: np. malowidła na ścianach świątyni znajdującej się na wzgórzu Hintha Gon przedstawiają indyjskich żeglarzy zakopujących złote tace oraz Monów ukrywających złote sierpy.
Ostatnia część legendy opowiada o władzy przez pochodzących z Thatôn dwóch pierwszych mitycznych władców Hanthawaddy, braci Samalę i Wisalę. Żona króla Samali, która urodziła się z dyni i była wychowywana na wsi przez parę Karenów, miała z nim syna Asaha. Wimala, którego posłano do szkół, po powrocie do Pegu zabił brata, a księcia Asaha wygnał do lasu, gdzie był on wychowywany przez samicę bawoła i jej stado. W międzyczasie niezadowoleni z obrotu rzeczy Hindusi zebrali armię demonów i zaatakowali miasto, by odzyskać nad nim władzę, ale zostali pokonani przez Asaha. Po uratowaniu miasta Wimala poprosił Asaha o powrót i objęcie tronu, na co ten wyraził zgodę. Jakiś czas później indyjska armia demonów ponownie zaatakowała Prgu i, by ocalić miasto, Asah zmuszony był złożyć rytualną ofiarę ze swej przybranej matki-bawolicy. Matka Asoha czczona jest jako jeden z najważniejszych lokalnych natów pod imieniem Bago Medaw.
Istnieje też alternatywna wersja legendy założycielskiej Pegu, która nie wspomina nic o kaczkach "hamsa". Została ona zapisana na dzwonie znajdującym się w obrębie kompleksu świątyni Szwemodo. Dzwon ten został zrabowany przez Brytyjczyków podczas II wojny brytyjsko-birmańskiej i wywieziony do Kolkaty. W 1957 r. został on zwrócony Birmie i obecnie znajduje się w Muzeum Narodowym w Rangunie.
Historia.
Miasto zostało założone w VI lub IX wieku po Chr. Pierwsza historyczna wzmianka na temat miasta pochodzi z połowy IX w. i znalazła się dziele perskiego geografa Ibn Khurrdãhbicha, który wymienia je pod nazwą Ramaññadesa. W tym okresie teren Dolnej Birmy zamieszkiwali głównie Monowie – etnicznie i językowo odlegli od Bamarów z północy i przewyższający ich poziomem rozwoju kultury. Co również istotne, religią Monów, a więc i mieszkańców Pegu, był buddyzm therawady, podczas gdy Birmańczycy wyznawali buddyzm ari z silnymi wpływami animizmu, hinduizmu i buddyzmu mahajany.
Pod koniec XI w. Dolna Birma wraz z Pegu na przeciąg dwóch wieków dostała się pod panowanie birmańskiego Imperium Paganu. Upadek imperium Paganu pod koniec XIII w. umożliwił powstanie na terenie Dolnej Birmy mońskiego królestwa Hanthawaddy. Jego panujący w drugiej połowie XIV w. król, Binnya U, przeniósł w 1369 r. do Pegu stolicę królestwa. Największy rozkwit miasta przypadł na lata panowania (1470-1492) króla Dhammazediego. Kupcy z Pegu handlowali z kupcami znad całego Oceanu Indyjskiego napełniając królewski skarbiec złotem, srebrem, jedwabiem, korzeniami oraz wszelkimi innymi przedmiotami wczesnego handlu nowożytnego. Królestwo zasłynęło także jako centrum buddyzmu therawady. Ustanowiło ono silne więzi ze Sri Lanką i rozpoczęło reformy, które objęły później cały kraj. W Pegu odbywały się masowe ceremonie ponownego wyświęcania mnichów przez wysłanych wcześniej na Sri Lankę w celu otrzymania właściwych święceń 22 therawadyjskich duchownych. W 1476 r. Dhammazedi zlecił wybudowanie Kalyani Sima – pierwszej w Mjanmie dużej sali przeznaczonej specjalnie do przeprowadzania obrzędów święceń. Zachowało się w niej dziesięć oryginalnych kamiennych słupów z wyrytymi tekstami związanymi z tą ceremonią. Ze względu na pełnioną przez Pegu rolę ważnego ośrodka handlowego, osiedlało się w nim wielu kupców, w tym także z Europy (zwłaszcza Portugalczycy).
W 1539 r., gdy królem był Takayutpi, wojska birmańskiej dynastii Taungngu zdobyły miasto kończąc z niezależnością królestwa Hanthawaddy i przejmując ponownie kontrolę nad Dolną Birmą. Najeźdźcy przenieśli w tym samym roku swoją stolicę z Taungngu do Pegu. To w tym mieście król Taungngu Tabinshwehti koronował się na króla całej Birmy. Na krótko, po śmierci Tabinshwehtiego w 1550 r. Pegu wyrwało się spod władzy Birmańczyków, jednak już w marcu 1552 r. Bayinnaung zajął je ponownie. Król zlecił budowę nowego pałacu, który gotowy był w 1553 r. W następnym roku odbyła się tam jego koronacja. W 1564 doszło w Pegu do rewolty mońskiego chłopstwa, do którego dołączyło około 20 000 syjamskich i szańskich jeńców wojennych. Buntownicy spalili miasto, a dzieła zniszczenia dopełniło mające miejsce wkrótce potem silne trzęsienie ziemi. Bayinnaung zdecydował się na odbudowę całego miasta wraz z kompleksem pałacowym. Nowa stolica została wybudowana na planie kwadratu o boku dł. 2,4  km i otoczona fosą, z pływającymi w niej krokodylami, oraz grubym ceglanym murem. Miała 20 bram, z których każda otrzymała nazwę odpowiadającą siedzibie wasala, który ją wybudował. W 1567 r. miasto nawiedziła potężna klęska głodu wywołana brakiem siły roboczej do uprawy ryżowisk z powodu ciągłych kampanii wojennych króla. Pod rządami jego syna, Nandy Bayina, miasto zaczęło popadać w ruinę na skutek nadmiernej rozrzutności i kolejnych przegranych kampanii króla. W 1598 r. miasto było oblegane przez wojska syjamskie, a w 1596 doświadczyło kolejnej klęski głodu. 19 grudnia 1599 Nanda poddał się połączonym siłom miasta Taungngu, Arakanu oraz portugalskich najemników pod wodzą Felipe de Brito e Nicote – miasto zostało przez Arakańczyków całkowicie spalone, a ludność uprowadzona. Stolicę królestwa przeniesiono do Ava. Od końca XVI w. problemem miasta stało się zamulenie rzeki Pègu, które utrudniało znacznie dostawę ładunków ze związanego z nim portu morskiego w Taninthayi. Powodowało to przenoszenie się aktywności ekonomicznej z miasta do położonych znacznie bliżej morza Taninthayi i Martabanu. Z tego powodu władcy miasta zabiegali o współpracę z ówczesnymi potęgami handlowymi regionu Oceanu Indyjskiego. W 1627 swoje faktorie otworzyły w Pegu Angielska Kompania Wschodnioindyjska oraz Holenderska Kompania Wschodnioindyjska, jednak w 1677 r. wycofały się one z powodu niestabilności politycznej i niskiej dochodowości. Dzięki królowi Anaukpetlunowi, który zdecydował o jego odbudowie, w 1613 r. Pegu stało się ponownie stolicą Birmy. Jednak niedługo potem, w 1635 r., król Thalun ponownie przeniósł stolicę do Ava, ze względu na jej znacznie dogodniejsze położenie militarne.
W ciągu następnego stulecia następowała stopniowa odbudowa mońskiej populacji Dolnej Birmy. W 1740 r. Monowie podnieśli bunt i usunęli Birmańczyków z tego regionu. Powstało Odrodzone Królestwo Hanthawaddy, którego stolicą stało się Pegu. Nowe państwo nie okazało się jednak trwałe – zostało podbite przez króla Alaungpayę z nowej birmańskiej dynastii Konbaung. Pegu zostało zdobyte 2 maja 1757 r. Miasto zostało splądrowane, ponownie zburzone, część jego mieszkańców zamordowano, a pozostałych sprzedano jako niewolników. Lata wojen i kolejne klęski wyludniły miasto – w 1795 r. liczyło mniej niż 6000 mieszkańców. Syn Alaungpayi, Bodawpaya, zamierzał odbudować Pegu, jednak zamiar ten nie powiódł się. Przestrzegał on jednak tradycji buddyjskich królów dbając o jego świątynie, ozdabiając je nowymi "hti" i przebudowując – między innymi w 1796 r. podwyższył on o 4 metry pagodę Szwemodo.
Podczas II wojny brytyjsko-birmańskiej Anglicy zajęli całą Dolną Birmę, a 20 stycznia 1853 r. formalnie anektowali Pegu, które stało się faktyczną stolicą ich birmańskich posiadłości. Dziesięć lat później, po włączeniu brytyjskiej Birmy w skład Indii Brytyjskich stolica kolonii została przeniesiona do Rangunu. Jednak Pegu przeżywało ożywienie gospodarcze – ze względu na bliskość lasów Brytyjczycy uczynili z miasta centrum eksportu drewna tekowego. W 1930 miasto zostało poważnie zniszczone przez silne trzęsienie ziemi, jakie wystąpiło w dolnej Birmie. Odbudowa zajęła kolejnych 25 lat. Podczas II wojny światowej, w marcu 1942 r. Pegu zajęli Japończycy. 2 maja 1945 w pobliżu miasta rozegrała się bitwa poprzedzająca bezpośrednio zdobycie Rangunu. Z tego okresu pozostał cmentarz wojenny w Htaukkyan, przy drodze prowadzącej z Rangunu do Pegu, na którym spoczęło 27 000 żołnierzy Sprzymierzonych.
Po odzyskaniu przez Mjanmę niepodległości w 1948 r. tereny wokół miasta były świadkiem wojny partyzanckiej toczonej z armią głównie przez komunistów i oddziały Karenów. W latach 1962–1988 było ono całkowicie zamknięte dla obcokrajowców.
Zabytki.
Pomimo spadku znaczenia Pegu, miasto to nadal jest jednym z centrów birmańskiego buddyzmu. Wiele budowli sakralnych pochodzących z XV i XVI w. przetrwało, choć były wielokrotnie przebudowywane i odbudowywane.
Pagoda Szwemodo.
Szwemodo (birm. //; mon ကျာ်မုဟ်တ //) należy do najświętszych miejsc Dolnej Birmy. Mając 114 m przewyższa o 16 m Szwedagon i jest najwyższą stupą w Mjanmie. Wybudowana została nie później niż w XIV w. Według najstarszej, mońskiej legendy uczeń Buddy i brat króla Thatôn w poprzednim życiu, Gavampati, miał podarować władcy relikwię zęba Buddy, która w cudowny sposób uległa rozmnożeniu do liczby 33. Każdy z zębów został umieszczony w oddzielnej kamiennej stupie, jednak z biegiem lat popadły one w ruinę. Po wielu wiekach dwóch mnichów, Sona i Uttara, odkryło zapomniane stupy i przeniosło zawarte w nich relikwie do innych miejsc. Jeden z zębów miał trafić do Szwemodo. Liczne późniejsze legendy mnożą liczbę relikwii i dodają kolejne ich rodzaje – stupa ma skrywać między innymi od 2 do 9 włosów Buddy. Legendarnymi budowniczymi stupy mieli być dwaj bracia-kupcy Maha Salla i Culla Salla, którzy umieścili w niej dwa włosy podarowane przez Buddę.
Zarówno legendy, jak i źródła historyczne twierdzą, że pagoda była rozbudowywana (w tym też podwyższana) przez kolejnych władców. Obdarowywali też oni Szwemodo skarbami, a król Bayinnaung ufundował bibliotekę. Wielokrotnie też była burzona przez kataklizmy naturalne i spowodowane ludzką ręką, dzieląc losy Pegu. Podczas trzęsienia ziemi w 1917 r. od konstrukcji oderwał się olbrzymi ceglany fragment, który można oglądać do dziś wbudowany w platformę. Po tej katastrofie wybuchły zażarte dyskusje, czy należy pagodę jedynie odbudować, czy też przebudować i powiększyć. Zanim osiągnięto porozumienie, w 1930 r. doszło do ostatniego silnego trzęsienia ziemi, które niemal zrównało pagodę z ziemią – odbudowę przeprowadzono dopiero w latach 50. Wieńczące iglicę stupy "hti" wysadzane jest diamentami, a jej powierzchnię pokrywa 1,5 t złota. Na terenie kompleksu pagody znajduje się muzeum, w którym umieszczono obiekty znalezione podczas renowacji pagody oraz wykopalisk prowadzonych w Pegu i okolicy. Wśród nich są terakotowe płytki wotywne i płaskorzeźby dowodzące wysokiego poziomu rzemiosła artystycznego Monów w pierwszym tysiącleciu po Chr.
Festiwal pagody odbywa się na przełomie marca i kwietnia.
Pagoda Mahazedi.
Pagoda Mahazedi (birm. //, ) została wybudowana na polecenia króla Bayinnaunga w roku 1560. W 1576 r. stała się ona przybytkiem relikwii Zęba Buddy z Kandy. Prawdopodobnie była to jedynie kopia relikwii. Została ona w późniejszych latach przeniesiona przez Birmańczyków do Taungngu, by ostatecznie trafić do pagody Kaunghmundaw w Sikongu. Pagoda została poważnie uszkodzona po zdobyciu Pegu przez wojska Alaungpayi w 1757 r., a dzieła zniszczenia dokończyło trzęsienie ziemi z 1930 r. Odbudowę świątyni po tym kataklizmie rozpoczęto dopiero w latach 50., a zakończono w 1982 r. Charakterystyczne dla tej stupy są wysokie tarasy stanowiące jej podstawę. Z czterech stron wybudowano strome schody, które prowadzą na najwyższy z tarasów. W jej bezpośrednim sąsiedztwie znalazła miejsce miniaturowa kopia świątyni Ananda z Paganu.
Posąg Buddy Shwethalyaung.
Ten największy w Pegu posąg leżącego Buddy (birm. //) został przypadkowo odkryty w 1881 r. przez Brytyjczyków w dżungli na zachód od miasta (obecnie już w jego obrębie) podczas poszukiwania laterytu dla powstającej obok linii kolejowej. Prawdopodobnie został on zapomniany i pochłonięty przez dżunglę po zniszczeniu miasta przez Alaungpayę w 1757 r. Posąg odrestaurowano, ale nie udało się ustalić choćby przybliżonej daty jego powstania. Według legendy miał on zostać zbudowany w roku 994 na polecenie króla Miga Depy II. W 1896 r. został zadaszony metalowym pawilonem. W 1930 r. dobudowano pokryte mozaikami „poduszki” pod głową Buddy. Posąg ma obecnie 56 m długości i 18 m wysokości i według niektórych źródeł jest drugim co do wielkości wizerunkiem leżącego Buddy na świecie (największy znajduje się w Tawè).
W sąsiedztwie posągu, od strony północnej znajduje się japoński cmentarz wojenny.
Maha Kalyani Sima.
Salę święceń Maha Kayani Sima (birm. ) wybudowano na polecenie króla Dhammazediego, byłego buddyjskiego mnicha, w roku 1476. Z powodu rozluźnienia dyscypliny w klasztorach i licznych schizm w połowie XV w. pod znakiem zapytania stanęła ważność święceń birmańskiego duchowieństwa buddyjskiego. Z tego powodu elementem przeprowadzanej przez Dhammazediego odnowy buddyzmu therawady w królestwie stało się wysłanie na Sri Lankę 22 mnichów, którzy zostali tam ponownie wyświęceni nad rzeką Kalyani nieopodal Kolombo. Po powrocie do Pegu wyświęcali oni kolejnych duchownych trzymając się ściśle zasad ortodoksji. Ponieważ proces ten miał charakter masowy, pojawiła się potrzeba wybudowania specjalnej dużej sali (w języku pali: "sima"), w której można by przeprowadzać rytuał święceń z udziałem dużej liczby mnichów. Budynek był wielokrotnie niszczony (m.in. po zdobyciu Pegu przez wojska Alaungpayi w 1757 r.) i odbudowywany. Ostatnia odbudowa miała miejsce w 1953 r.
W sąsiedztwie Maha Kalyani Sima znajduje się dziesięć kamiennych słupów z inskrypcjami w językach pali i mon opisującymi historię samego budynku oraz reformy Dhammazediego. Inskrypcje Kalyani są ważnym źródłem historycznym traktowanym jako jedna z kronik birmańskich.
Pałac Kanbawzathadi.
Pałac ten (birm. //) jest powstałą na początku lat 90. repliką pałacu wybudowanego dla króla Bayinnaunga w latach 1556–1557 i spalonego podczas rewolty z 1599 r. Oryginalny pałac znajdował się w wydzielonej części miasta bezpośrednio na południe od pagody Szwemodo.
Impulsem do budowy kopii Pałacu było odkrycie na początku lat 90. 176 tekowych słupów zakopanych w ziemi w miejscu mogącym odpowiadać lokalizacji pałacu. Na słupach tych wyryto nazwy różnych miast Dolnej i Górnej Birmy oraz imiona i tytuły dworskich urzędników. Górne ich części nosiły ślady ognia. Nie ma jednak pewności, czy odkryte drewniane słupy są faktycznie pozostałością pałacu Bayinnaunga. Istnieją przesłanki by sądzić, że są to resztki pałacu wybudowanego w 1753 r. dla króla Odrodzonego Królestwa Hanthawaddy Binnya Dali. Co więcej, ponieważ nie zachowały się żadne wizerunki birmańskich pałaców z tego okresu, rekonstruktorzy Kanbawzathadi opierali swoje wizje jedynie na przypuszczeniach.

</doc>
<doc id="673843" url="https://pl.wikipedia.org/wiki?curid=673843" title="Stalag IV E">
Stalag IV E

Stalag IV E Altenburg – niemiecki obóz jeniecki dla podoficerów i szeregowych znajdujący się w pobliżu miejscowości Altenburg w Turyngii, 45 km na południe od Lipska.
Historia.
W czerwcu 1940 roku, po kampanii francuskiej do Altenburga przywieziono pierwszych jeńców. Na Wielkanoc 1942 r. orkiestra i chór jeniecki przedstawiły utwór „Msza Nadziei” skomponowany przez Jeana Lashermesa, który był jednym z jeńców tego obozu. Nazwa obozu została zmieniona 1 czerwca 1942 na "Stalag 384", a większość jeńców została skierowana do obozów pracy ("Arbeitskommando") w okolicach Lipska i Chemnitz.
W listopadzie 1944 przywieziono tam z obozu Stalag IV B Mühlberg kilkaset kobiet-żołnierzy, uczestniczek powstania warszawskiego. Zostały one rozesłane do różnych obozów pracy.
W kwietniu 1945 obóz został wyzwolony przez żołnierzy 76. dywizji piechoty VII armii amerykańskiej.

</doc>
<doc id="673845" url="https://pl.wikipedia.org/wiki?curid=673845" title="Kelly Osbourne">
Kelly Osbourne

Kelly Michelle Lee Osbourne (ur. 27 października 1984 w Londynie) – brytyjska piosenkarka, projektantka mody i aktorka.
Życiorys.
Osbourne urodziła się w Westminster w środkowym Londynie jako córka Ozzy’ego Osbourne’a i Sharon Osbourne. Ma starszą siostrę Aimee i młodszego brata Jacka oraz dwoje przyrodniego rodzeństwa z pierwszego małżeństwa jej ojca. Jest wnuczką Dona Ardena, byłego menedżera Black Sabbath, Small Faces i Electric Light Orchestra.
Kelly Osbourne rozpoczęła karierę występując w reality show "Rodzina Osbourne’ów", emitowanym przez stację telewizyjną MTV.
Nagrała cover przeboju Madonny „Papa Don't Preach”, a w 2002 roku cały album zatytułowany "Shut Up". Rok później wydała jego reedycję pt. "Changes", na której zaśpiewała utwór pod tym samym tytułem ze swoim ojcem Ozzy'm Osbourne'm. W 2004 roku wydała album "Sleeping in the Nothing" wyprodukowany przez Lindę Perry.
Wystąpiła m.in. w filmie "Austin Powers i Złoty Członek" (2002).
Od 21 września 2009 do 24 listopada 2009 roku brała udział w programie Dancing with the Stars, gdzie jej partnerem był Louis van Amstel. Zajęli 3. miejsce (na 16 możliwych).

</doc>
<doc id="673846" url="https://pl.wikipedia.org/wiki?curid=673846" title="Studia">
Studia



</doc>
<doc id="673852" url="https://pl.wikipedia.org/wiki?curid=673852" title="Postscriptum">
Postscriptum

Postscriptum, PS (łac. "post scriptum, P.S.") – dopisek do listu, artykułu itp., umieszczony na końcu, po podpisie autora.
Oznaczany jest skrótowcem „PS”, przy którym w języku polskim (w przeciwieństwie do języka łacińskiego) nie stawia się kropek. Zwyczajowo po dopisku umieszcza się inicjał imienia lub nazwiska.
Przy wielokrotnym użyciu "postscriptum" powtarza się początkową literę „P”. I tak drugi dopisek to PPS ("post postscriptum"), trzeci to PPPS, itd.
W dosłownym tłumaczeniu oznacza "„po liście”, „po piśmie”."

</doc>
<doc id="673856" url="https://pl.wikipedia.org/wiki?curid=673856" title="Synagoga w Rembertowie">
Synagoga w Rembertowie

Synagoga w Rembertowie – synagoga, która znajdowała się w Warszawie w dzielnicy Rembertów przy ulicy Gawędziarzy 25. Zburzona w 1999 roku.
Historia.
Synagoga została zbudowana w latach 20. XX wieku. Był to murowany z cegły, nietynkowany i orientowany budynek na planie prostokąta. Podczas II wojny światowej Niemcy hitlerowscy zdewastowali synagogę. Po zakończeniu wojny budynek synagogi przebudowano na potrzeby zakładu rzemieślniczego. Podczas powojennej przebudowy zmieniono przestrzenny układ wnętrz.
W 1999 roku budynek został zburzony. W miejscu, gdzie stała synagoga powstał plac zabaw, a pozostałą część zajmuje prywatna posesja.

</doc>
<doc id="673857" url="https://pl.wikipedia.org/wiki?curid=673857" title="Chłopcy z Brazylii">
Chłopcy z Brazylii

Chłopcy z Brazylii – amerykański film fabularny z 1978 roku w reżyserii
Franklina J. Schaffnera na podstawie powieści Iry Levina pod tym samym tytułem.
Lieberman, stary Żyd, były więzień obozu koncentracyjnego, od wielu lat tropiący dawnych nazistów, trafia na ślad doktora Josefa Mengele, zbrodniarza wojennego, twórcy okrutnych eksperymentów na ludziach w Oświęcimiu. Ukrywający się w Ameryce Południowej lekarz, próbuje z pomocą misternie skonstruowanego planu przywrócić hitlerowską ideę III Rzeszy. Wkrótce w całej Europie dochodzi do tajemniczych zabójstw sześćdziesięcioparoletnich urzędników państwowych.
Film, tak jak i pierwowzór literacki, przedstawia fikcyjne wydarzenia, budowane wokół prawdziwej postaci Josefa Mengele. Jest jednym z pierwszych głosów w kulturze amerykańskiej w sprawie klonowania.
Zdaniem krytyków i historyków kina był to ostatni ważny film w twórczości Franklina J. Schaffnera, który swoje największe sukcesy ("Planeta małp", "Patton", "Mikołaj i Aleksandra", "Papillon") odnosił pod koniec lat 60. i na początku 70. W kolejnej dekadzie, po "Chłopcach z Brazylii", zrealizował jedynie kilka filmów komercyjnych. W postaci dwu adwersarzy wcielili się dwaj wybitni aktorzy: nominowany do Oscara Laurence Olivier i Gregory Peck, dla którego rola doktora Mengele była próbą zmiany dotychczasowego ekranowego wizerunku szlachetnego, prawego, dobrodusznego bohatera.
Fabuła.
Lata 70. XX wieku. Młody syjonista Kohler (Steve Guttenberg) przebywa w Paragwaju, gdzie odnajduje ukrywających się wysokich urzędników III Rzeszy, w tym doktora Josefa Mengele (Gregory Peck), lekarza działającego w służbie SS w Oświęcimiu. Na tajnym spotkaniu Mengele przedstawia innym oficerom sylwetki 94 mężczyzn, sześćdziesięcioparoletnich urzędników, żyjących w różnych częściach świata, pozornie nie związanych z wojną, których wyeliminowanie ma być pierwszym elementem planu przywrócenia nowej Rzeszy nazistowskiej. Kohler nagrywa rozmowę, a o swoim odkryciu powiadamia Ezrę Liebermana (Laurence Olivier), starego Żyda, dawnego więźnia obozu koncentracyjnego, mieszkającego w Wiedniu, od lat zajmującego się tropieniem hitlerowców. Lieberman, ekscentryk, żyjący z wierną siostrą Esther (Lili Palmer), początkowo lekceważy chłopaka. Kiedy jednak Kohler zostaje zamordowany, postanawia przyjrzeć się sprawie. Prosi swojego kolegę dziennikarza Sidneya (Denholm Elliott) o przesyłanie nekrologów wszystkich sześćdziesięcioparolatków z całego świata, którzy zostaną zamordowani lub zaginą w niewytłumaczonych okolicznościach. Przyjaciel podchodzi do tego ze sceptycyzmem, ale godzi się mu pomóc ze względu na dawną współpracę.
Wkrótce Lieberman jedzie do RFN, gdzie spotyka się z panią Doring (Rosemary Harris), której mąż został niedawno zabity przez nieznanego sprawcę. Wdowa nie wydaje się zbytnio przejęta śmiercią małżonka. Lieberman dowiaduje się tylko, że ofiara nie była Żydem ani nigdy nie należała do organizacji faszystowskiej. Przypadkowo poznaje też syna Doringów, rozpieszczonego Ericha (Jeremy Black), szczupłego, wysokiego chłopca o bladej cerze, kruczoczarnych włosach i niebieskich oczach. Kolejna wyprawa, do Anglii, przynosi spotkanie z kolejną wdową, panią Curry (Anne Meara). Od niej także nie dowiaduje się niczego nowego. Kiedy wychodzi z domu, napotyka młodego Jacka (również Jeremy Black), który wygląda, mówi i zachowuje się dokładnie tak jak Erich Doring. Lieberman uświadamia sobie, że być może kluczem do rozwiązania zagadki nie jest poznanie ofiar, ale ich nastoletnich synów.
Wieczorem do hotelu, w którym zatrzymał się Lieberman, przychodzi pani Curry. Opowiada, że czternaście lat temu kupiła dziecko od pewnej Niemki Friedy Maloney (Uta Hagen). Maloney, dawniej strażniczka w Oświęcimiu, znana z okrutnego znęcania się przede wszystkim nad małymi dziećmi, siedzi w więzieniu. Wiele lat wcześniej została odszukana i postawiona przed wymiarem sprawiedliwości właśnie przez Liebermana, który teraz postanawia się z nią spotkać.
Tymczasem Mengele otrzymuje informacje o postępach w śledztwie Liebermana. Chce zabić starego Żyda, ale Seibert (James Mason), wysłannik finansującego plan pułkownika Reischa, nie wyraża na to zgody i proponuje przerwanie akcji. Mengele oskarża Seiberta o zdradę.
W rozmowie z Friedą Maloney Lieberman dowiaduje się, że dwadzieścia lat po wojnie była ona odpowiedzialna za wyszukiwanie bezdzietnych rodzin, w których mężczyzna miał mieć około pięćdziesięciu lat i pracować jako urzędnik państwowy, a kobieta miała być znacznie od niego młodsza. Takim małżeństwom Maloney sprzedawała niemowlęta płci męskiej, które otrzymywała z Brazylii od doktora Mengele.
Lieberman konsultuje się ze znajomym biologiem (Bruno Ganz). Opowiada mu o chłopcach, których widział w Niemczech i Anglii, oraz przytacza relację Maloney. Wspólnie dochodzą do wniosku, że Mengele mógł z wykorzystaniem jakiejś części skóry Adolfa Hitlera sklonować go, a następnie klony umieścić w rodzinach, które przypominały otoczenie samego Hitlera. Twórca III Rzeszy wychowywany był przez młodą, nadwrażliwą i rozpieszczającą go matkę oraz starszego od niej ojca. Ojciec zmarł w wieku sześćdziesięciu pięciu lat, kiedy Hitler miał lat czternaście. Teraz, w połowie lat 70., trzy dekady od zakończenia wojny, Mengele zamierza przywrócić ideę budowy silnych, nazistowskich Niemiec, a pomóc mu mają dziewięćdziesiąt cztery nastoletnie klony Adolfa Hitlera. Niedługo potem wnioski Liebermana potwierdza sam Mengele w rozmowie z jednym ze swoich podwładnych.
Ze współpracy z lekarzem wycofują się jednak Seibert i jego mocodawca, przestraszeni coraz większą wiedzą Liebermana. Mengele postanawia ostatecznie rozprawić się ze starym Żydem. Wie, że ten wybiera się do Stanów Zjednoczonych, aby ostrzec kolejną ofiarę, Henry’ego Wheelocka (John Dehner), farmera i hodowcę dobermanów. Lekarz przyjeżdża wcześniej, podaje się za Liebermana i zostaje wpuszczony do domu. Po pozbyciu się psów z pokoju, Mengele zabija swojego gospodarza. Chwilę później na farmę przyjeżdża Lieberman. Dochodzi do bezpośredniego pojedynku między adwersarzami, który zostaje przerwany przez wracającego ze szkoły Bobby’ego Wheelocka (również Jeremy Black), syna Henry’ego, kolejnego młodego klona Hitlera. Mengele opowiada mu o jego pochodzeniu, ale chłopiec mu nie wierzy. Dowiedziawszy się od Liebermana, co lekarz zrobił z jego ojcem, napuszcza na niego psy. Mengele umiera.
W ostatniej scenie filmu poturbowany, wypoczywający w szpitalu Lieberman pali listę z nazwiskami innych młodych chłopców, którzy zostali wyhodowani przez doktora Mengele.

</doc>
<doc id="673861" url="https://pl.wikipedia.org/wiki?curid=673861" title="Studium">
Studium



</doc>
<doc id="673864" url="https://pl.wikipedia.org/wiki?curid=673864" title="Zdzisław Tomasz Rogalewicz">
Zdzisław Tomasz Rogalewicz

Zdzisław Rogalewicz ps. "Wtalis", "Tomasz Bojowy" (ur. 28 stycznia 1882 r. w Guzowie, zm. pod koniec 1919 r. w pod Krasnojarskiem) – polski działacz socjalistyczny, członek Organizacji Bojowej PPS. Uczestnik akcji pod Rogowem, autor zamachu na Wiktora Grüna, kierownika tajnej policji w Warszawie.
Życiorys.
Urodził się jako syn Mieczysława Piotra Rogalewicza herbu Rogala, administratora dóbr hr. Sobańskich w Guzowie, i Aurelii z Rybińskich. Jego dziadkiem był Antoni Rogalewicz (1822 – 1886) publicysta i pedagog, a pradziadkiem Tomasz Rogalewicz, porucznik w powstaniu listopadowym. Rodzina Rogalewiczów pochodziła z Litwy z majątku Dubina k. Wilna.
W latach 90. rodzina zamieszkała w Warszawie, gdzie ojciec Zdzisława nadal pracował dla rodziny Sobańskich. Zdzisław ukończył V Gimnazjum i zdał maturę w 1902 r. W tym samym roku wstąpił na wydział lekarski na Cesarskim Uniwersytecie Warszawskim. Działał tu w studenckim kole Polskiej Partii Socjalistycznej, w którym również uczestniczyli brat Stefan i Julian Unszlicht. Na jednym z zebrań koła wtargnęła policja i przeprowadzono rewizję w domach wszystkich uczestników. W jej wyniku Rogalewicz został osadzony w X Pawilonie na Cytadeli Warszawskiej, gdzie przebywał ponad miesiąc do 15 marca 1904. Wznowił więc studia, które jednak niedługo przerwał z powodu strajku szkolnego w czasie rewolucji w 1905.
Wyjechał do Krakowa, gdzie kontynuował naukę na Uniwersytecie Jagiellońskim. W 1906 r. opuścił jednak tę uczelnię pod wpływem Józefa Piłsudskiego „Mieczysław” i Władysława Rożena „Barnaba” i wstąpił do pierwszej szkoły instruktorów bojowych PPS w Krakowie. Po ukończeniu kursy wraca do Królestwa i na początku 1906 obejmuje jako instruktor Wydziału Bojowego jedną z dzielnic w Łodzi. Zorganizował i przeprowadził akcję w Zgierzu, a podczas tzw. krwawej środy dowodził zamachem na 3 cyrkuł w Łodzi. Brał też udział w akcji pod Rogowem 8 listopada 1905.
Podczas sporu Wydziału Bojowego z Centralnym Komitetem Robotniczym PPS, staje wraz z Stanisławem Hemplem po stronie CKR. Gdy spór przekształca się w rozłam W 1906 stanął po stronie lewicy. Zorganizował Milicję partyjną i przeprowadził udany zamach na Wiktora Grüna, kierownika tajnej policji w Warszawie.
W 1907 r. zamierzał udać się do Kijowa, lecz został aresztowany i osadzony ponownie na Cytadeli. Rok później został skazany na 8 lat katorgi za przynależność do PPS. W 1911 r. dodatkowo skazano go na dożywotnie osiedlenie się na Syberii razem z pozbawieniem go praw szlachectwa. W 1915 przewieziono go do Pskowa, gdzie pracował jako stolarz. Potem zesłano go do powiatu kańskiego w guberni jenisiejskiej. Tam zajmował się praktyką felczerską.
Po wybuchu w Rosji rewolucji 1917, został wybrany na zebraniu gminnym jako delegat na Zjazd gubernialny radnych ziemskich, który z kolei wybrał go do tzw. Ziemskiej Uprawy jako członka Zarządu. Kieruje w nim Wydziałem Zdrowia i Opieki Społecznej. Po przewrocie bolszewickim w październiku 1917 samorząd ziemski nie został zlikwidowany. W czerwcu 1918 po rozpoczęciu walk pomiędzy władzami bolszewickimi a Korpusem Czechosłowackim, Rogalewicz udał się na front jako dowódca oddziału sanitarnego. Po rozbiciu władzy bolszewickiej otrzymał od szefa sztabu wojsk czechosłowackich Uszakowa zwolnienie z niewoli i list żelazny gwarantujący wolność. Pomimo tego zostaje aresztowany przez eserowców w Krasnojarsku. Po przejęciu władzy przez admirała Kołczaka, w 1919 został wraz z grupą więźniów politycznych rozstrzelany.
W 1930 odznaczony pośmiertnie Krzyżem Niepodległości z Mieczami.
Rodzina.
Bliskim krewnym Rogalewicza był Marian Kenig (1895 – 1959), działacz PPS i kapitan WP. Pradziadkowie Mariana – Antoni i Balbina z Osieckich Rogalewiczowie, byli dziadkami Zdzisława, a Mieczysław Rogalewicz (ojciec Zdzisława) był ojcem chrzestnym Mariana.

</doc>
<doc id="673867" url="https://pl.wikipedia.org/wiki?curid=673867" title="Hamburger Abendblatt">
Hamburger Abendblatt

Hamburger Abendblatt – hamburski dziennik polityczny o lekko konserwatywnym nastawieniu, wydawany od 1948 przez Axel Springer SE. Był pierwszym dziennikiem niemieckim, który otrzymał licencję od władz niemieckich, a nie od władz okupacyjnych.
Wychodzi jako jedna z nielicznych gazet dopiero z samego rana, co umożliwia umieszczenie w nim najaktualniejszych wiadomości (np. wyników rozgrywek piłkarskich z poprzedniego wieczoru). Od 29 października 2006 do lutego 2007 wydawany był także w niedziele. Niedzielne wydanie "Abendblatt" ukazywało się także w latach 50. ub. wieku, przekształcone po pewnym czasie w "Bild am Sonntag". Obecny nakład gazety sięga ok. 250 tysięcy egzemplarzy (według IVW 4/2010). Przedstawiane wiadomości dotyczą głównie Hamburga i przyległych regionów.

</doc>
<doc id="673869" url="https://pl.wikipedia.org/wiki?curid=673869" title="Przewyższenie (cecha wykresu)">
Przewyższenie (cecha wykresu)

Przewyższenie - na wykresie stosunek skali pionowej (skali osi y) do skali poziomej (skali osi x). Przewyższenie często stosowane jest w geografii przy konstrukcji różnych profili (np. profil terenu, profil podłużny rzeki). Skalę pionową zwiększa się względem skali poziomej, ponieważ wysokości form terenu są zazwyczaj dużo mniejsze niż odległości w terenie.

</doc>
<doc id="673871" url="https://pl.wikipedia.org/wiki?curid=673871" title="Sharon Osbourne">
Sharon Osbourne

Sharon Rachel Osbourne "née" Arden (ur. 9 października 1952 w Londynie) – brytyjska osobowość telewizyjna, biznesmenka, aktorka, menedżerka muzyczna, organizatorka rockowego festiwalu muzycznego Ozzfest.
Życiorys.
Urodziła się 9 października 1952 w rodzinie żydowskiej, jako córka Dona Ardena, byłego menedżera zespołu Black Sabbath i jego żony Hope Shaw, tancerki baletowej. Jej rodzinne nazwisko brzmiało oryginalnie Levy, zostało zmienione w 1944 przez ojca aktorki.
Od 1982 roku jest żoną muzyka Ozzy'ego Osbourne'a, z którym ma trójkę dzieci – Jacka, Kelly oraz Aimee.
Występowała w licznych programach telewizyjnych (m.in. "The Osbournes", "Rock of Love: Charm School"), w angielskiej telewizji prowadziła autorskie show "The Sharon Osbourne Show", była jurorką brytyjskiej edycji programu "X Factor" oraz amerykańskiej edycji programu "Mam Talent!". W roku 2013 ponownie została jurorką brytyjskiej edycji "X Factor."
W 2002 zachorowała na chorobę nowotworową, z której wyzdrowiała. Jest aktywistką w walce z rakiem, założyła fundację The Sharon Osbourne Colon Cancer Program.

</doc>
<doc id="673875" url="https://pl.wikipedia.org/wiki?curid=673875" title="Tatarzy Krymscy">
Tatarzy Krymscy



</doc>
<doc id="673876" url="https://pl.wikipedia.org/wiki?curid=673876" title="Schadenfreude">
Schadenfreude

Schadenfreude (wymowa ) – przyjemność czerpana z cudzego nieszczęścia bądź niepowodzenia. 
Opis.
Termin ten powstał poprzez połączenie niemieckich słów "Schaden" (szkoda, strata) i "Freude" (radość). W kilku językach używanych na obszarze Europy występują kalki. Termin używany jest również w psychologii gestalt.

</doc>
<doc id="673880" url="https://pl.wikipedia.org/wiki?curid=673880" title="Bruno Sommerfeld">
Bruno Sommerfeld

Bruno Sommerfeld – fortepianmistrz, w latach 1905-1942 prowadził fabrykę i skład fortepianów w Bydgoszczy, ul. Elisabethstr. 47a i 56, w latach międzywojennych ze składem ul. Śniadeckich 56/2 i ul. Promenada 2, oraz fabryką ul. Pomorska, przeniesioną w 1925 na ul. Gdańską 102, przejściowo 1921-22 pod firmą Bracia Sommerfeld (wraz z Ernestem Sommerfeldem).
Członek Zrzeszenia Przemysłu i Handlu Muzycznego oraz Związku Fabrykantów w Bydgoszczy. Większą produkcję rozpoczął po 1920. Po 1930 firma miała oddziały w Poznaniu, Warszawie, Katowicach, Krakowie, Gdańsku i eksportowała (po 1935) swoje krótkie fortepiany gabinetowe (tzw. Baby Grand, długość 138 cm, szerokość 147, 7 ¼ oktawy) do Anglii, Holandii, Francji, Argentyny, Palestyny i na Cejlon.
Fabryka w latach 1929-1930 zatrudniała ok. 200 pracowników. Pracowały tu dwa silniki spalinowe 60 KM, cztery prądnice 46 KM, dwadzieścia dwa silniki elektryczne 34,75 KW, zatrudniano 134 pracowników, 5 technicznych, sześciu urzędników (w 1934 r. 56 pracowników, 3 technicznych, 12 urzędników).
Opinie o instrumentach Sommerfelda.
Na podstawie książki B. Vogla "Historia muzyki polskiej" tom X "Fortepian polski"

</doc>
<doc id="673884" url="https://pl.wikipedia.org/wiki?curid=673884" title="Widłaczek torfowy">
Widłaczek torfowy

Widłaczek torfowy, widłak torfowy ("Lycopodiella inundata") – gatunek rośliny z rodziny widłakowatych.
Rozmieszczenie geograficzne.
Gatunek atlantycki o zasięgu wokółbiegunowym. Zwarty obszar jego zasięgu obejmuje większą część Europy i wschodnie obszary Ameryki Północnej, w Europie Wschodniej występuje tylko na rozproszonych i izolowanych stanowiskach po Kaukaz. W Europie Północnej sięga po 67° szerokości geograficznej. Występuje także na Azorach, w Japonii i nad Bajkałem. W Polsce występuje tylko na rozproszonych stanowiskach, głównie w paśmie pojezierzy, w dolinie środkowej Warty, na Nizinie Śląskiej, Nizinie Mazowieckiej, Wysoczyźnie Siedleckiej, Polesiu Lubelskim i Roztoczu. W polskich górach występuje bardzo rzadko, jedyne jego potwierdzone stanowisko (2005 r.) znajduje się na torfowisku w Wołosatem (Bieszczady). Występuje natomiast na słowackich stokach Babiej Góry i Beskidu Żywieckiego.
Morfologia.
Drobna roślina o pełzających pędach do 20 cm długości. Pędy te zakorzeniają się i wytwarzają 1–2 wzniesione gałązki o wysokości do 10 cm. Są gęsto ulistnione (skrętolegle). Na szczycie pędów powstają kłosy zarodnionośne bardzo podobne do pędu płonnego, tylko nasady ich listków są szersze. Zarodniki są żółte i bardzo liczne. Ulistnienie skrętoległe, liście równowąskolancetowate.
Biologia.
Bylina, chamefit, roślina zimozielona. Rośnie na otwartych i wilgotnych torfowiskach przejściowych, na kwaśnych młakach turzycowych, na mokrych łąkach i wrzosowiskach, na piaszczystych brzegach jezior. Coraz częściej notuje się jego występowanie na stanowiskach antropogenicznych, np. w dołach potorfowych, piaskowniach itp.. Najwyżej odnotowane jego stanowisko znajduje się w Alpach na wysokości 1500 m n.p.m.. Liczba chromosomów 2n = 156. Zarodniki dojrzewają w Polsce w sierpniu i wrześniu. Według badań angielskich botaników rozmnaża się głównie wegetatywnie. Roślina światłolubna, źle znosząca konkurencję innych roślin. Gatunek charakterystyczny dla związku (All.) "Rhynchosporion-albae" i Ass. "Rhynchosporetum albae".
Zagrożenia i ochrona.
Roślina objęta w Polsce ścisłą ochroną gatunkową od 1946 roku. Głównymi czynnikami zagrożenia jest osuszanie się jego stanowisk oraz konkurencja innych gatunków roślin. Bywa też zbierany dla celów leczniczych i ozdobnych.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="673886" url="https://pl.wikipedia.org/wiki?curid=673886" title="Czyżnie">
Czyżnie

Czyżnie ("Rubo fruticosi-Prunetum spinosae") – syntakson w randze zespołu (fitocenoza), wielogatunkowe zarośla składające się z niskich krzewów. Głównymi gatunkami są tu głogi i śliwa tarnina, towarzyszą im zwykle leszczyna pospolita, odroślowe postacie grabu, dzikie czereśnie, różne gatunki jeżyn, róż, trzmielin,
wiciokrzewów, jarzębów, a także dereń, kalina, paklon, wiąz, szakłak i in. Rozwijają się przeważnie na dawnych siedliskach grądów, przejściowo zajętych pod uprawę (stąd w runie pojawiają się rośliny grądowe, np. gwiazdnica wielkokwiatowa lub wiechlina gajowa). Zajmują przy tym stosunkowo żyzne, ale słabsze jakościowo gleby, o małej zawartości wapnia i miejsca niewykorzystywane gospodarczo (garby wzniesień, strome stoki, wąwozy). Jest to również charakterystyczne zbiorowisko okrajkowe dla torowisk kolejowych, dróg oraz terenów przemysłowych.
Nazwa.
Ludowa nazwa śródpolnych zarośli, czyżnie, została wprowadzona do literatury naukowej przez Janusza Falińskiego i w szerszym zakresie oznaczać może nie tylko zbiorowisko "Rubo fruticosi-Prunetum spinosae"="Carpino-Prunetum", ale w ogóle wszystkie zbiorowiska z rzędu "Prunetalia spinosae".
Zobacz też.
Lista zbiorowisk roślinnych Polski

</doc>
<doc id="673891" url="https://pl.wikipedia.org/wiki?curid=673891" title="Patos (Albania)">
Patos (Albania)

Patos (alb. "Patos", "Patosi") – miasto w południowo-zachodniej Albanii, na południowym wschodzie od miasta Fier. W 1990 r. liczba mieszkańców wynosiła 16,7 tys. W 2003 r. liczba ta wzrosła do 21 tys., a w 2005 r. – do 32 tys. Miasto znane jest z wydobycia i przetwórstwa ropy naftowej, znajduje się w nim główna siedziba przedsiębiorstwa Albpetrol.

</doc>
<doc id="673894" url="https://pl.wikipedia.org/wiki?curid=673894" title="Siobhán Donaghy">
Siobhán Donaghy

Siobhán Emma Donaghy (ur. 14 czerwca 1984 w Londynie) – brytyjska piosenkarka. Ma irlandzkie i marokańskie korzenie. W wieku 12 lat miała pierwszego menedżera, Rona Toma, byłego menedżera All Saints. W przeszłości należała do zespołu Sugababes, z którego odeszła w 2001 roku; zastąpiła ją Heidi Range. Po rozpoczęciu solowej kariery Siobhán wydała 2 albumy i 4 single. Obecnie mieszka w Eastcote, w Middlesex z rodziną i kontynuuje karierę wraz z pierwszym składem zespołu Sugababes pod nazwą Mutya Keisha Siobhan. Ma dwie siostry, Bevin i Roisín, które zajmują się makijażem Siobhán.

</doc>
<doc id="673895" url="https://pl.wikipedia.org/wiki?curid=673895" title="Piroman">
Piroman



</doc>
<doc id="673904" url="https://pl.wikipedia.org/wiki?curid=673904" title="Fria">
Fria

Fria ("Sabendé") – miasto w zachodniej Gwinei, położone nad rzeką Konkouré. Według danych statystycznych z 2010 mieszka w nim 129 tysięcy osób. Jest jednym z głównych w Afryce ośrodków wydobycia boksytów i produkcji aluminium.

</doc>
<doc id="673910" url="https://pl.wikipedia.org/wiki?curid=673910" title="Nasdaq-100 Open">
Nasdaq-100 Open



</doc>
<doc id="673915" url="https://pl.wikipedia.org/wiki?curid=673915" title="Ekoland">
Ekoland

Ekoland – stowarzyszenie producentów żywności metodami ekologicznymi. Organizacja ta przyznaje atesty gospodarstwom rolnym, które przy produkcji stosują metody ekologiczne.
Historia.
Stowarzyszenie powstało by produkować żywność nie niszcząc ziemi, oraz żywić nie szkodząc konsumentom. Stowarzyszenie postawiło sobie za cel zorganizowanie systemu rolnictwa ekologicznego w Polsce, czyli opracowanie programu kryteria produkcji – inspekcja gospodarstw – atestacja produktów 
Program ten został oparty na standardach Międzynarodowej Federacji Rolnictwa Ekologicznego (IFOAM).
Pionierem inicjatyw alternatywnych w rolnictwie w Polsce był Stanisław Karłowski, który w roku 1931 wprowadził metodę biodynamiczną w swym majątku w Szelejewie, liczącym 1760 hektarów. Organizując szkolenia i wydając broszury własnego autorstwa popularyzował on rolnictwo biodynamiczne przez 10 lat do momentu aresztowania i rozstrzelania przez niemieckich nazistów. W roku 1960 metodę biodynamiczną zaczął praktykować na małym, trzyhektarowym gospodarstwie w Nakle nad Notecią inż. Julian Osetek (1908-1998), także z pobudek ideowych.
Jednak powszechne zainteresowanie alternatywnym rolnictwem pojawiło się dopiero w latach 1980–1981. Julian Osetek wystąpił w roku 1981 z pierwszym publicznym wykładem w Szkole Głównej Gospodarstwa Wiejskiego w Warszawie, gdzie przedstawił ideę rolnictwa biodynamicznego. Dziennikarze, korzystając z rozluźnionej cenzury, odważyli się także na krytykę rolnictwa degradującego środowisko przyrodnicze i obniżającego jakość produktów rolniczych, zanikającą etykę zawodu rolnika i kulturę wiejską. Odnaleziono rodzimy przykład alternatywny, biodynamiczne gospodarstwo inż. J. Osetka, który umiejętnie wykorzystał aktywność mediów, by rozbudzić publiczne zainteresowanie hasłem „rolnictwo biodynamiczne”. Zafascynowało ono profesora Mieczysława Górnego z SGGW, ekologa gleby, który w metodzie biodynamicznej znalazł praktyczne zastosowanie swej wiedzy teoretycznej. Dzięki niestrudzonej działalności upowszechnionej obu popularyzatorów, metoda biodynamiczna stała się w Polsce w latach 80. XX wieku synonimem ekologicznej alternatywy w rolnictwie.
Powstanie ruchu eko–rolniczego datuje się w zasadzie od kursu rolnictwa biodynamicznego, który w styczniu 1984 roku w Warszawie przeprowadził dr Christian von Wistinghausen z niemieckiego Związku „DEMETER”. Następne kursy, prowadzone przez niemieckich antropozofów (luty 1985 – Jachranka k. Warszawy, luty 1987 – Chełm Lubelski, lipiec 1988 – Przysiek k. Torunia) przyczyniły się do zintegrowania uczestników wokół idei „produkować – nie niszcząc ziemi, żywić – nie szkodząc konsumentom”.
Podczas piątego kursu w lutym 1989 w Przysieku koło Torunia około 100 rolników, przy wsparciu 3 naukowców z uczelni rolniczych z Warszawy i Lublina oraz 3 instruktorów miejscowej służby rolnej, zdecydowało się utworzyć organizację. Zjazd założycielski odbył się w 1 kwietnia 1989 roku w auli Uniwersytetu Mikołaja Kopernika w Toruniu. Zatwierdzono wówczas projekt statutu Stowarzyszenia producentów Żywności Metodami Ekologicznymi i przyjęto nazwę EKOLAND. 1 września 1989 roku Stowarzyszenie uzyskało rejestrację sądową. Data ta jest podwójnie ważna dla polskiego ruchu rolnictwa ekologicznego: w tym samym dniu rozpoczęło się w Tarnowie spotkanie działaczy nurtu „eko-agro” z ówczesnego bloku wschodniego. Oprócz Polaków-gospodarzy udział w spotkaniu wzięli pionierzy z Węgier, ówczesnej Czechosłowacji, ówczesnej NRD, oraz ówczesnej radzieckiej Republiki Litewskiej. Spotkanie, zainicjowane przez Międzynarodową Federację Rolnictwa Ekologicznego (IFOAM), przekształciło się w I Konferencję Regionalną IFOAM – Europa Środkowowschodnia.
Po zarejestrowaniu Stowarzyszenie EKOLAND uzyskało członkostwo w IFOAM (jako druga w regionie, po węgierskiej „Biokulturze”) i rozpoczęło działalność upowszechnioną, której celem było stworzenie rolnictwa ekologicznego w Polsce. Kryteria oraz koncepcja atestacji gospodarstw ekologicznych i ich produktów wywodzą się z „Założeń rolnictwa ekologicznego IFOAM”. Ich przekład na język polski został wydany przez Stowarzyszenie w lutym 1990 r. (następnie w 1992 r.), a kolejna edycja, uzupełniona kryteriami przetwórstwa – w lutym 1993 roku.
Własne kryteria rolnictwa ekologicznego Stowarzyszenia EKOLAND zostały opublikowane dopiero w styczniu 1994 roku. Jednak inspekcja i atestacja gospodarstw miały miejsce od roku 1990. Zasady gospodarowania i kontroli gospodarstw były wszak znane: prezentowane na licznych seminariach, kursach i szkoleniach, organizowane na terenie całego kraju. Pierwszą inspekcję przeprowadziło w 1990 roku pięciu rolników ekologicznych – zarazem instruktorów służby rolnej. Obecnie prowadzą je wyspecjalizowane niezależne jednostki kontrolne AGRO BIO TEST i BIOEKSTERT.
Stowarzyszenie EKOLAND wprowadziło rolnictwo ekologiczne jako zbiór kryteriów i jako system organizacyjny – do życia publicznego w Polsce. Nie byłby to możliwe wyłącznie ze środków własnych, pochodzących ze składek członkowskich czy świadczonych usług, gdyż polskich gospodarstw nie stać na finansowanie całego szeroko zakrojonego programu. Nawet działalność kluczowa dla wizerunku Stowarzyszenia: inspekcja i atestacja gospodarstw, były prowadzone po kosztach własnych, nierzadko bez wynagrodzenia wykonawców. Pomocnym rozwiązaniem było więc uzyskanie funduszy na projekty, dotyczące upowszechniania, szkolenia i wydawnictw, realizowane we współpracy z niemieckimi fundacjami Heinricha Boella z Kolonii oraz Leben und Umwelt z Dolnej Saksonii.
Środki te pozwoliły na utrzymanie, przy udziale instytucji krajowych, 9 ośrodków informacyjnych a także na uruchomienie ośrodka dokumentacyjnego. Organizowane były kursy i szkolenie dla rolników zainteresowanych ekologicznym sposobem gospodarowania. Pod znakiem EKOLAND-u ukazało się dotąd 20 pozycji wydawniczych z zakresu rolnictwa ekologicznego. Dzięki tym projektom EKOLAND uzyskał wsparcie finansowe dla realizacji ważnych celów statutowych, składających się na promocję ekorolnictwa. Stowarzyszenie EKOLAND liczy obecnie ok. 600 członków, łączność między nimi zapewniał początkowo biuletyn informacyjny „Ekoland” (3 numery rocznie) a od 1996 r. – kwartalnik „Ekoland”. Handel produktami eko-rolniczymi rozpoczął się w 1991 r. od sprzedaży kiermaszowej w Warszawie a potem w innych miastach. Wkrótce produkty atestowane wprowadziło do sprzedaży kilka sklepów zielarskich i z żywnością dietetyczną, a potem – zwykłe sklepy spożywcze a od kilku już lat także niektóre supermarkety. Obecnie produkty z atestem ekologicznym są sprzedawane w Polsce przez ponad 100 sklepów w tym kilkanaście wyspecjalizowanych. Ich liczba z roku na rok stale rośnie.

</doc>
<doc id="673916" url="https://pl.wikipedia.org/wiki?curid=673916" title="Głosy znad Odry">
Głosy znad Odry

Głosy znad Odry – kwartalnik społeczno-oświatowy i literacki wydawany w latach 1918–1924 w Opolu i Mikołowie (od 1920 roku, nr 3). Krzewił wiedzę o kulturze polskiej, zajmował się dziejami i folklorem Śląska.

</doc>
<doc id="673926" url="https://pl.wikipedia.org/wiki?curid=673926" title="Lautari">
Lautari

Lautari – polska grupa etno-jazzowa, której twórczość osadzona jest w tradycjach muzycznych środkowej, wschodniej i południowej Europy oraz Kaukazu, na płycie "Vol. 67" sięgnęli po fortepianowe opracowania ludowych melodii zebrane zredagowane przez Oskara Kolberga. Założycielem i liderem grupy jest Maciej Filipczuk.
Skład.
Skład z płyt "Muzica Lautaresca Nova" i "Azaran:"
Skład na płycie "Vol 67:"
Skład w projekcie "Dżezbandyta, czyli złodzieje wiejskiej muzyki:"

</doc>
<doc id="673927" url="https://pl.wikipedia.org/wiki?curid=673927" title="Goole">
Goole

Goole – miasto w Wielkiej Brytanii (Anglia), u ujścia rzeki Ouse do zatoki Humber.
Liczba mieszkańców: ok. 18 tys.
Port morski; przemysł stoczniowy, młynarski, chemiczny, lekki (odzieżowy).

</doc>
<doc id="673932" url="https://pl.wikipedia.org/wiki?curid=673932" title="Bruno Knežević">
Bruno Knežević

Bruno Knežević (ur. 12 marca 1915 w Kninie, zm. 26 kwietnia 1982 w Zagrzebiu) – chorwacki piłkarz i trener piłkarski. Jeden z najlepszych w historii środkowych obrońców grających w reprezentacji Jugosławii.
Życiorys.
W roku 1938 otrzymał od jugosłowiańskiej federacji nagrodę fair play. Karierę zaczynał w lokalnym klubie SK Bokelj Kotor, skąd z czasem przeniósł się do Belgradu, aby ubrać niebieski dres BSK Belgrad, gdzie grał w latach 1934–1941. W klubie tym gra Kneževicia uważana była za najlepszą w jego karierze. Wraz z drużyną zdobył mistrzostwo Jugosławii w roku 1935 i 1939. Następnym klubem w karierze Kneževicia był zespół HAŠK Zagrzeb (1941–1945), a karierę zakończył w roku 1946 w zespole Dinamo Zagrzeb, gdzie zagrał tylko w czterech oficjalnych spotkaniach.
Swój jedyny występ w reprezentacji Jugosławii zaliczył 3 kwietnia 1938 w meczu przeciwko Polsce w Belgradzie, wygranym 1:0. Był to mecz kwalifikacji do MŚ 1938 we Francji, na które Jugosłowianie nie zakwalifikowali się dzięki odniesionej dwa tygodnie wcześniej w Warszawie porażce 0:4.
Był członkiem pierwszego składu nowo powstałej drużyny NK Dinamo 1945. Po zakończeniu w roku 1946 kariery do roku 1948 był trenerem Dinama. Później był jednym z członków kolegium trenerskiego w Jugosłowiańskim Związku Piłki Nożnej oraz jego prezydentem w latach 1968–1971.

</doc>
<doc id="673936" url="https://pl.wikipedia.org/wiki?curid=673936" title="Mięsień skroniowy">
Mięsień skroniowy

Mięsień skroniowy (łac. "musculus temporalis") – mięsień występujący w głowie kręgowców lądowych.
Mięsień skroniowy ciągnie się od dołu skroniowego czaszki, po wyrostek żuchwy.
Ssaki.
U ssaków mięsień ten jest z reguły dobrze rozwinięty. Za przyczep początkowy tego mięśnia służą zarówno krawędź, jak i dno dołu skroniowego, zwłaszcza w rejonie kości ciemieniowej oraz powierzchnia łuku jarzmowego i pomost mięśniowy łączący go ze żwaczem. Szeroko rozprzestrzenione włókna zbiegają się ku wyrostkowi dziobiastemu żuchwy. Oprócz tego wyrostka punktem przyczepu końcowego może być też przednia krawędź gałęzi żuchwy. Dzieje się tak np. u świni, u której wyrostek dziobiasty jest krótki.
Z mięśnia skroniowego wydziela się u ssaków mięsień żwacz. Połączenie mięśniowe między żwaczem a mięśniem skroniowym jest najsilniej zaznaczane wśród drapieżnych.
Funkcją tego mięśnia jest unoszenie żuchwy i wysuwanie jej ku przodowi.
Drapieżne.
U drapieżnych mięsień ten jest największym mięśniem głowy, bardzo szerokim i długim. U ras dolichocefalicznych oba mięśnie skroniowe łączą się szwem włóknistym, stanowiącym dno bruzdy strzałkowej. Punktem przyczepu mięśnia jest u tych ssaków także krawędź grzbietowa łuku jarzmowego, a punktem końcowym, oprócz wyrostka dziobiastego, krawędź gałęzi żuchwy.
Parzystkokopytne.
U świni mięsień ten wypełnia cały dół skroniowy, a przyczepia się do wyrostka dziobiastego żuchwy. Jest szerszy niż u przeżuwaczy.
U bydła domowego zarówno mięsień jak i dół skroniowy są wąskie. Mięsień jest silniejszy w rejonie tylnym.
Nieparzystokopytne.
U konia punktem początkowym przyczepu są zarówno krawędzie jak i ścianki dołu, a punktem końcowym wyrostek dziobiasty i krawędź gałęzi żuchwy oraz powierzchnia przyśrodkowa tej kości, w miejscu styku z trzonem. Część włókien tego mięśnia wymienia się z mięśniem żwaczem.
Naczelne.
Człowiek.
U człowieka jest to parzysty mięsień żucia, najsilniejszy w grupie mięśni żwaczowych. Bierze swój początek na powierzchni dołu skroniowego, mając swoje przyczepy na: kresie skroniowej dolnej, ścianie przyśrodkowej dołu skroniowego do grzebienia podskroniowego, powierzchni wewnętrznej powięzi skroniowej i łuku jarzmowym, a kończy się przyczepiając ścięgnem obustronnie do wyrostka dziobiastego żuchwy. Unerwiony jest gałązkami nerwu żuchwowego. Mięsień ten zarówno unosi żuchwę, jak i cofa ją, gdy jest wysunięta.

</doc>
<doc id="673937" url="https://pl.wikipedia.org/wiki?curid=673937" title="Sajga">
Sajga



</doc>
<doc id="673939" url="https://pl.wikipedia.org/wiki?curid=673939" title="Dolnośląska Fabryka Instrumentów Lutniczych Defil w Lubinie">
Dolnośląska Fabryka Instrumentów Lutniczych Defil w Lubinie

Dolnośląska Fabryka Instrumentów Lutniczych DEFIL w Lubinie (także DFIL, Defil) – nieistniejące już przedsiębiorstwo państwowe produkujące instrumenty muzyczne, m.in. gitary, fortepiany i skrzypce.
Powstała w roku 1947 na terenach przedwojennej niemieckiej fabryki klawiatur i mechanizmów fortepianowych i pianinowych Langera i Gadebuscha "F. Langer &amp; Co.", przekazanej pod zarząd Zjednoczonych Zakładów Przemysłu Muzycznego. Początkowo produkowano mechanizmy pianinowe, stopniowo rozszerzając produkcję o gitary, mandoliny i skrzypce. Mechanikę do pianin lubińska fabryka wysyłała do zakładów w Legnicy i Kaliszu (łącznie ok. 300 tys. mechanik). Pianina marek Calisia i Legnica posiadają w swym wnętrzu mechanizmy z fabryki w Lubinie.
Gitary produkowane w Lubinie w czasach PRL-u były eksportowane do krajów bloku socjalistycznego – głównie na Kubę. Na gitarach Defil wielu polskich muzyków zaczynało grę na instrumencie, które ówcześnie były jedyną alternatywą dla trudno dostępnych czeskich gitar Jolana.
W latach 50. używano znaku DFIL (skrót od nazwy fabryki), którym opatrywano instrumenty. W latach 1963-93 używano do markowania zarejestrowanego znaku "Defil". W późniejszych latach wrócono do pierwotnego znaku DFIL. W latach 1963-66 produkowano całe pianina pod własną marką „Lubin” – wyprodukowano 1017 instrumentów.
Po zamknięciu fabryki Defil, budynek został zamieniony w magazyny do wynajęcia, niszczeje. 
The Feel of Defil.
W 2015 roku rozpoczęto projekt artystyczny przywracający pamięć o fabryce i instrumentach Defil autorstwa poznańskiego muzyka i kolekcjonera Emila Bonifaczuka. Muzycy uczestniczący w projekcie wykonują utwory na dawnych instrumentach Defil . Albumy udostępniane są na licencji Creative Commons do darmowego pobrania w formacie mp3. 
Muzeum gitar Defil.
W 2016 roku w Warszawie powstało muzeum Defila, założone przez basistę zespołu Papa Dance Waldemara Kuleczkę. Muzeum początkowo mieściło się w PKiN, później przeniesione zostało na ulicę Wiktorską. Prezentuje przede wszystkim kolekcję gitar założyciela, nagrodzoną w V Ogólnopolskim Konkursie „Wspomnień Miłośników ROCK &amp; ROLLA”, zorganizowanym w 2013 przez Fundację Sopockie Korzenie. Patronami są Samorząd Województwa Pomorskiego, Ministerstwo Kultury i Dziedzictwa Narodowego, Urząd Marszałkowski miasta Sopot. Eksponaty figurują jako zarejestrowane zabytki.

</doc>
<doc id="673940" url="https://pl.wikipedia.org/wiki?curid=673940" title="Ten Inny">
Ten Inny

Ten Inny – wydany w 2006 zbiór wykładów Ryszarda Kapuścińskiego. Tematem ich wszystkich jest relatywistyczne spojrzenie na "Innego". Słowo kluczowe w tym dziele – "Inny" – stało się dla Kapuścińskiego synonimem człowieka pozaeuropejskiego. Poruszanym problemem jest relatywizm teoriopoznawczy, który wyraża się w mnogości zderzających się ze sobą kultur, które często wcześniej nie miały ze sobą styczności. Dla Europejczyków "Inny" to np. Afrykańczyk lub Azjata, z kolei dla Afrykańczyków i Azjatów to właśnie Europejczycy są "Innymi". Kapuściński opisuje to pojęcie w kontekście rozwoju cywilizacji na przestrzeni wieków. Opiera się przy tym na swoich niezliczonych reporterskich podróżach, a także na pracach filozofów, antropologów i historyków.
Wykłady zawarte w książce:

</doc>
<doc id="673945" url="https://pl.wikipedia.org/wiki?curid=673945" title="Studio">
Studio

Studyjny.
"związany ze studiem"

</doc>
<doc id="673947" url="https://pl.wikipedia.org/wiki?curid=673947" title="Rossi">
Rossi



</doc>
<doc id="673949" url="https://pl.wikipedia.org/wiki?curid=673949" title="E=mc² (film)">
E=mc² (film)

E=mc² – polski film fabularny z 2002 roku, w reżyserii Olafa Lubaszenki.
Fabuła.
Bohaterem filmu jest Maks Kądzielski (Olaf Lubaszenko), doktor filozofii. Pewnego dnia o pomoc zwraca się do niego piękna Stella (Agnieszka Włodarczyk), która jest dziewczyną gangstera Andrzeja „Ramzesa" Nowickiego (Cezary Pazura). Maksowi przysparza to wielu kłopotów. Zakochuje się on w Stelli, co bardzo złości "Ramzesa". Maksowi z trudem udaje się wytłumaczyć, jaką rolę przyszło mu odegrać w karierze naukowej Stelli i powstrzymać gniew gangstera. Nie jest to jednak koniec kłopotów doktora. "Ramzes", który swój dyplom magisterski kupił, składa Maksowi propozycję nie do odrzucenia. Młody wykładowca musi przygotować gangstera do egzaminu doktorskiego. W razie sprzeciwu Maks musi się liczyć z utratą zdrowia, a nawet życia. W dodatku jego uczucie do Stelli staje się coraz gorętsze. Z wzajemnością, bowiem znudzona dotychczasowym związkiem z gangsterem dziewczyna coraz bardziej życzliwie patrzy na imponującego jej wiedzą naukowca. Para musi bardzo uważać, aby romans nie wyszedł na jaw, gdyż wówczas zemsta "Ramzesa" mogłaby być straszliwa. Wieści o naukowych ambicjach gangstera rozchodzą się szybko w przestępczym światku. "Ramzesem" interesuje się tajemniczy "Doktor X", potężny mafioso, którego organizacja ma międzynarodowe powiązania. Uaktywnia się także Arnold (Zbigniew Suszyński). Dla tego bandyty intelektualne zainteresowania jego głównego rywala "Ramzesa" oznaczają słabość. Arnold postanawia ją wykorzystać i uderzyć w znienawidzonego wroga.

</doc>
<doc id="673954" url="https://pl.wikipedia.org/wiki?curid=673954" title="Gagarino">
Gagarino

Gagarino - wieś w Rosji w obwodzie lipieckim.
W 1927 roku odkryto pozostałości półziemianek, kości zwierząt, narzędzia krzemienne i kościane, figurki kobiece z kości mamuta datowane na górny paleolit.

</doc>
<doc id="673959" url="https://pl.wikipedia.org/wiki?curid=673959" title="Zoofil">
Zoofil



</doc>
<doc id="673962" url="https://pl.wikipedia.org/wiki?curid=673962" title="Przymiarki (powiat świdwiński)">
Przymiarki (powiat świdwiński)

Przymiarki (niem. "Ankerholz") – wieś w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="673964" url="https://pl.wikipedia.org/wiki?curid=673964" title="Województwo inflanckie">
Województwo inflanckie

Województwo inflanckie (Księstwo Inflanckie), zwane też Inflantami polskimi – północno-wschodnie województwo I Rzeczypospolitej.
Historia.
Województwo powstało w 1620 r. z pozostałej przy Polsce części województwa wendeńskiego. Pokojem w Oliwie 1660 Szwecja zrzekła się pretensji do południowej części Inflant, które jednak do rozejmu w Andruszowie 1667 pozostawały pod okupacją moskiewską. Część piąta traktatu pokojowego stanowiła:
„Część Inflant południowa, która tak podczas przeszłych i teraźniejszych wojen, jako też i podczas przerw wojennych, zawsze do Rzeczypospolitej Polskiej należała, to jest Dyneburg, Rosityn, Lutzen, Marienhausen [...] tudzież wszystkie miejsca, które od wyznaczonych na ten koniec komisarzów pokażą się, iż podczas przerwy wojennej w ręku Rzplitej Polskiej były, (...) ze wszelką udzielnością i zupełnym panowaniem w posesji Najjaś. Królów i Królestwa Polskiego i Wielkiego Księstwa Litewskiego zostaną”.
Oficjalnie postanowieniem sejmu z 1677 roku rozstrzygnięty został ostatecznie status Inflant, które otrzymały tytuł księstwa i ustrój województwa. Przyjętą wówczas przez sejm warszawski ordynacją wyodrębniono Inflanty Polskie jako Księstwo Inflanckie, nazywane też zamiennie nadal (jak całe Inflanty od czasów Zygmunta Augusta) Województwem inflanckim. Od tego czasu Inflanty dzieliły się administracyjnie na tzw. trakty: dyneburski, rzeżycki, lucyński i marienhauski. Władcą Inflant był książę inflancki, która to godność zgodnie z traktatem oliwskim przynależała elekcyjnemu królowi polskiemu i wielkiemu księciu litewskiemu powoływanemu przez sejm elekcyjny Rzeczypospolitej. Stolicą Księstwa Inflanckiego był Dyneburg.
Inflanty miały trzy godności senatorskie: biskupa, wojewody i kasztelana. Miastem odbywania sejmików był Dyneburg (Dźwinów). Zachowywano zasadę alternaty, naprzemiennego nadawania starostw obywatelom Korony Polskiej i Wielkiego Księstwa Litewskiego oraz płacenia z Księstwa Inflanckiego podatków corocznie na przemian do skarbu koronnego i litewskiego. Posłowie reprezentujący Księstwo na sejmie walnym wybierani byli po dwóch ze szlachty inflanckiej, polskiej i litewskiej. Inflanty były autonomiczną prowincją Rzeczypospolitej Obojga Narodów. Herbem województwa był srebrny gryf w koronie na czerwonym polu z mieczem skierowanym do góry i monogramem SA (Sigismundus Augustus).
Inflanty polskie po I rozbiorze Polski zostały wcielone do Rosji.
Jak podkreślał Józef Weyssenhoff: „Inflanty nigdy nie podnosiły buntów przeciw państwu, nie łączyły się ani ze Szwedami, ani z Moskwą w czasie wojen; stanęły murem przy Konstytucji 3 maja, a Targowica nie miała tam wcale stronników“.
Polacy w Inflantach Polskich.
Mimo że ludność polska była głównie ludnością pochodzenia szlacheckiego, w tym w części południowej Inflant Polskich mieszkało dużo drobnej szlachty, to były również obszary zamieszkane przez ludność chłopską, jak np. w rejonie Warklan (łot. Varaklăni) na południe od Jeziora Łubań (cztery wioski) lub Dagdy na północ od Krasławia. W końcu XIX w. i na początku XX w. wyłoniła się z tej grupy silna polska inteligencja skupiona głównie w Dyneburgu.
Według "Słownika geograficznego Królestwa Polskiego" Inflanty Polskie znacznie lepiej zintegrowały się w ciągu 211 lat przynależności z Rzecząpospolitą niż Prusy Królewskie (obejmujące Pomorze Gdańskie i Warmię). Szlachta Inflant Polskich, pochodząca z rodów rycerskich kawalerów mieczowych pochodzenia niemieckiego, związana licznymi węzłami cywilizacyjnymi z Polską, uległa gruntownej polonizacji, dostarczając szeregu zasłużonych Polsce rodów, w tym: Tyzenhauzów, Grothusów, Rejtanów, Denhoffów, Korffów, Romerów, Mohlów, Weyssenhoffów, Platerów, Manteufflów i innych.
Nawet w okresie zaborów dominowały tu polskie wpływy kulturowe i gospodarcze, których przewaga zakończyła się dopiero w czasach niepodległości Republiki Łotewskiej w międzywojniu, ale polska obecność cywilizacyjna jest nadal widoczna.
Ziemia ta wydała również w XX w. wielu wybitnych ludzi zasłużonych dla Rzeczypospolitej jak kpt. Władysław Raginis, Władysław Studnicki.
W trakcie sowieckiej okupacji Łotwy od 1940 r., a później niemieckiej od 1941 r. Polacy byli poddawani represjom, wywożeni w głąb Związku Radzieckiego i wysyłani na przymusowe roboty do Niemiec.
W okresie II wojny światowej (szczególnie po 1941 r.) istniała tu także silna polska konspiracja złożona z miejscowych Polaków, jak i struktury wywiadu polskiego podległego Armii Krajowej (w 1942 r. w sieci wywiadu polskiego było 150 miejscowych łotewskich Polaków). Również po wkroczeniu Armii Czerwonej w 1944 r. ludność polska włączyła się w zbrojny opór przeciw nowej okupacji. Represje objęły, poza fizyczną eliminacją, wywózki Polaków szczególnie z powiatu iłuksztańskiego, których szczyt miał miejsce w marcu 1949 r. Mimo to w niektórych wioskach pod Iłuksztą Polacy nadal stanowią ponad 30% mieszkańców.
Współcześnie Łatgalię wraz z gminą Iłukszta (gmina zajmuje zachodnią część dawnego powiatu iłuksztańskiego, wschodnia należy do gminy ziemskiej Dyneburga) zamieszkuje nadal większa część 60-tysięcznej mniejszości polskiej na Łotwie. Także wśród ludności łotewskiej widać różnorodne wpływy kultury polskiej, jak choćby licznie występujące imiona i nazwiska zaczerpnięte z polszczyzny.
Podczas zjazdu Związku Polaków na Łotwie 17 marca 2012 r. zaproponowano wprowadzenie języka polskiego jako języka regionalnego w Łatgalii.

</doc>
<doc id="673968" url="https://pl.wikipedia.org/wiki?curid=673968" title="Asparaginian">
Asparaginian



</doc>
<doc id="673973" url="https://pl.wikipedia.org/wiki?curid=673973" title="Karli (Indie)">
Karli (Indie)

Karli – wieś położona w zachodniej części Indii, w stanie Maharasztra, w Ghatach Zachodnich, w odległości ok. 51 km na północny zachód od miasta Pune. Znana z wykutych w skale świątyń buddyjskich, pochodzących spomiędzy II w. p.n.e i IV w. n.e.; największa z nich, ćajtja o długości 42m, szerokości 15m i wysokości 15m, jest największym tego typu obiektem w Indiach. Po bokach nawy głównej znajduje się 37 oktagonalnych filarów. 30 z nich ma podstawy w formie waz z rzeźbami słoni. Fasada świątyni jest dwupiętrowa, z wielkim łukiem przez który wpada do wnętrza światło słoneczne.

</doc>
<doc id="673974" url="https://pl.wikipedia.org/wiki?curid=673974" title="Luxembourg Open">
Luxembourg Open

Luxembourg Open – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach twardych w hali Luksemburga w latach 1991–2021.

</doc>
<doc id="673987" url="https://pl.wikipedia.org/wiki?curid=673987" title="Piotr Konaszewicz">
Piotr Konaszewicz



</doc>
<doc id="673988" url="https://pl.wikipedia.org/wiki?curid=673988" title="Ufa (rzeka)">
Ufa (rzeka)

Ufa (ros. "Уфа́", wym. "Ufá"; baszk. "Ҡариҙел") – rzeka w europejskiej części Rosji, prawy dopływ Biełej. Ma długość 918 km, a powierzchnia dorzecza wynosi 53 100 km².
Źródła znajdują się w Uralu Środkowym. W dorzeczu Ufy położone są złoża ropy naftowej, a przy ujściu - miasto Ufa.

</doc>
<doc id="673990" url="https://pl.wikipedia.org/wiki?curid=673990" title="Władza rodzicielska">
Władza rodzicielska

Władza rodzicielska – prawa i obowiązki, które mają względem osoby małoletniej jej rodzice. Co do zasady władza rodzicielska przysługuje obojgu rodzicom.
W Polsce władzę rodzicielską regulują przede wszystkim przepisy Kodeksu rodzinnego i opiekuńczego (art. 92–112 k.r.o.).
Treść i wykonywanie.
Władza rodzicielska związana jest z prawem i obowiązkiem wychowania dziecka, pieczy nad nim i jego majątkiem, a także z przedstawicielstwem ustawowym. Dziecko pozostające pod władzą rodzicielską winne jest rodzicom posłuszeństwo, a w sprawach, w których może samodzielnie podejmować decyzje i składać oświadczenia woli, powinno wysłuchać opinii i zaleceń rodziców formułowanych dla jego dobra. Władza rodzicielska powinna być wykonywana tak, jak tego wymaga dobro dziecka i interes społeczny. Rodzice przed powzięciem decyzji w ważniejszych sprawach dotyczących osoby lub majątku dziecka powinni je wysłuchać, jeżeli rozwój umysłowy, stan zdrowia i stopień dojrzałości dziecka na to pozwala, oraz uwzględnić w miarę możliwości jego rozsądne życzenia (art. 95 § 1–4 k.r.o.).
Rodzice wychowują dziecko pozostające pod ich władzą i kierują nim. Mają też obowiązek troszczyć się o jego fizyczny i duchowy rozwój oraz przygotować je należycie do pracy dla dobra społeczeństwa odpowiednio do jego uzdolnień. Rodzice, którzy nie mają pełnej zdolności do czynności prawnych, uczestniczą w sprawowaniu bieżącej pieczy nad osobą dziecka i w jego wychowaniu, chyba że sąd opiekuńczy ze względu na dobro dziecka postanowi inaczej (art. 96 § 1–2 k.r.o.). Osobom wykonującym władzę rodzicielską zakazuje się stosowania kar cielesnych (art. 961 k.r.o.).
Wygaśnięcie i pozbawienie władzy rodzicielskiej.
Władza rodzicielska wygasa, gdy dziecko osiągnie pełnoletniość (art. 92 k.r.o.).
Ojciec lub matka tracą władzę rodzicielską w przypadku pozbawienia jej orzeczeniem sądu rodzinnego. Może on o tym postanowić (art. 111 k.r.o.), gdy:
W razie ubezwłasnowolnienia ojca lub matki z mocy prawa nie mogą oni sprawować władzy rodzicielskiej.
Ograniczenie i zawieszenie władzy rodzicielskiej.
Sąd rodzinny może ograniczyć wykonywanie władzy rodzicielskiej, jak również zawiesić jej wykonywanie, jeżeli wystąpi przemijająca przeszkoda w jej sprawowaniu (art. 110 k.r.o.) lub gdy dobro dziecka jest zagrożone (art. 109 k.r.o.).
Jeżeli dobro dziecka jest zagrożone, sąd opiekuńczy może w szczególności:

</doc>
<doc id="673991" url="https://pl.wikipedia.org/wiki?curid=673991" title="Demawend">
Demawend

Demawend (5610 m n.p.m.) – wulkan drzemiący w górach Elburs, najwyższy szczyt Iranu, położony około 70 km na północny wschód od Teheranu i ok. 60 km na południe od miasta Amol. Wulkan zbudowany głównie z kwasowych law andezytowych. Duży kąt nachylenia stoków (stratowulkan) - ok. 30-40°. U podnóża występują licznie wody siarczanowe. Wysokość wulkanu wynosi 5610 m. Starsze pomiary wskazywały na 5671 m, jest to jednak wartość zawyżona.
Historia zdobywania szczytu.
Pierwszego udokumentowanego wejścia na szczyt dokonał Abu Dolaf Kazradżi w 905 r. Trzysta lat później Jakut Ibn Abdallah al-Hamawi - greckiego pochodzenia geograf w służbie imperium bizantyjskiego, próbował ponownie zdobyć Demawend, lecz musiał zawrócić tuż spod wierzchołka. Tym niemniej, jego miejscowi przewodnicy, którzy - jak z tego wynika - bywali już na szczycie góry, opisali mu go na tyle dokładnie, że podróżnik umieścił ten opis (zgodny z realiami) w swym słynnym "Słowniku krajów" ("Mu'dżam al-Buldan").
Demawend, który przy dobrej pogodzie widoczny jest z Teheranu, nie należy do szczytów trudnych do wspinaczki. Nie stromość skał, ale wysokość, wulkaniczne podłoże i zmieniające się często warunki pogodowe, odstraszały kolejnych, potencjalnych zdobywców. Jeszcze na początku XIX w. kwestionowano w ogóle możliwość zdobycia tej góry. Pierwsze wejście na szczyt Demawendu dokonane przez Europejczyka miało być może miejsce w 1837 r. Miał go dokonać W. Taylor Thompson, topograf i sekretarz angielskiego poselstwa w Teheranie. Część historyków alpinizmu uważa je jednak za wątpliwe, przyjmując, że Thompson nie dotarł na sam szczyt, lecz zawrócił ok. 300 m pod wierzchołkiem. Szczytu nie osiągnął również francuski botanik Pierre Martin Rémi Aucher-Éloy (1792-1838), któremu przypisywano drugie wejście. W tej sytuacji jest możliwe, że 1 sierpnia 1843 r. jako pierwszy Europejczyk zdobył Demawend Theodor Kotschy - austriacki botanik i podróżnik, urodzony w Ustroniu na Śląsku Cieszyńskim. Kolejnego znanego wejścia dokonał samotnie 28 sierpnia 1852 r. Józef Czarnota - urodzony w Strumieniu na Śląsku Cieszyńskim polski poddany cesarza austriackiego i dyrektor górniczy w służbie szacha perskiego. Poczynając od roku 1860 rejestrowane są coraz liczniejsze wyprawy na Demawend, organizowane początkowo przez Brytyjczyków i Niemców.
Mitologia.
Mityczne miejsce uwięzienia Aži Dahaka przez Feriduna.
Wykorzystanie gospodarcze.
Niższe stoki wykorzystywane są intensywnie przez różne gałęzie gospodarki pasterskiej, szczególnie od strony zachodniej i południowej, gdzie stoki przechodzą w płaskowyż. W szczególności dobrze rozwija się pszczelarstwo, natomiast w sezonowych osadach pasterskich wytwarzane są tradycyjne dywany perskie.

</doc>
<doc id="673992" url="https://pl.wikipedia.org/wiki?curid=673992" title="Choroba Menetriera">
Choroba Menetriera



</doc>
<doc id="673994" url="https://pl.wikipedia.org/wiki?curid=673994" title="Rafael Márquez Álvarez">
Rafael Márquez Álvarez



</doc>
<doc id="673996" url="https://pl.wikipedia.org/wiki?curid=673996" title="Elitserien">
Elitserien

Elitserien to nazwa najwyższej klasy rozgrywkowej w wielu dyscyplinach sportowych w Szwecji:

</doc>
<doc id="673999" url="https://pl.wikipedia.org/wiki?curid=673999" title="Deportivo Maldonado">
Deportivo Maldonado

Club Deportivo Maldonado, S.A.D., zwany często Deportivo Maldonado, jest urugwajskim klubem piłkarskim z siedzibą w mieście Maldonado.
Historia.
Klub założony został 25 sierpnia 1928. W 1999 zadebiutował w pierwszej lidze urugwajskiej (Primera División Uruguaya), z której spadł po sześciu sezonach w 2005. Obecnie klub gra w drugiej lidze urugwajskiej (Segunda división uruguaya).

</doc>
<doc id="674001" url="https://pl.wikipedia.org/wiki?curid=674001" title="Club Deportivo Maldonado">
Club Deportivo Maldonado



</doc>
<doc id="674005" url="https://pl.wikipedia.org/wiki?curid=674005" title="Piracetam">
Piracetam

Piracetam – organiczny związek chemiczny, pochodna 2-pirolidonu, stosowany jako lek nootropowy.
Działanie.
Mechanizm działania piracetamu nie jest do końca wyjaśniony. Prawdopodobnie działa poprzez wpływ na przemiany energetyczne w komórkach ośrodkowego układu nerwowego (OUN), zwiększa wykorzystanie tlenu i glukozy oraz poprawia ukrwienie mózgu zmniejszając lepkość krwi oraz usprawniając mikrokrążenie bez poszerzania naczyń ani zmiany ciśnienia krwi. W wyniku tego ułatwia syntezę związków wysokoenergetycznych i zwiększenie rezerwy energetycznej. piracetam poprawia metabolizm neuronów ośrodkowego układu nerwowego. To działanie jest szczególnie widoczne w stanach zmniejszonej aktywności OUN. Skutkuje to usprawnieniem zapamiętywania i przypominania, koncentracji uwagi oraz poprawą sprawności psychofizycznej. Wykazano, że u chorych na niedokrwistość sierpowatokomórkową piracetam wpływa korzystnie na elastyczność błony komórkowej erytrocytów, zmniejsza lepkość krwi i zapobiega zlepianiu się krwinek czerwonych.
Nie powoduje uzależnienia fizycznego.
Wskazania do stosowania.
Piracetam jest stosowany w leczeniu:
Interakcje.
Może nasilać działanie amfetaminy, jej pochodnych (MDMA i MDA) oraz niektórych analeptyków.
Dawkowanie.
Dawkę piracetamu ustala lekarz w zależności od stanu klinicznego chorego.
Zaburzenia czynności poznawczych: stosuje się maksymalną dawkę dobową 2,4 g, podzieloną na 2–3 dawki w ciągu dnia.Mioklonia pochodzenia korowego: leczenie rozpoczyna się od dawki 7,2 g na dobę, zwiększając co 3–4 dni o 4,8 g na dobę do dawki maksymalnej 24 g/dobę dzielonej na 2 lub 3 dawki.Zaburzenia dyslektyczne: dawka wynosi 3,2 g/dobę w dwóch dawkach podzielonych.Zawroty głowy pochodzenia ośrodkowego i obwodowego: leczenie prowadzi się, podając 2,4 g na dobę w 3 dawkach podzielonych przez 8 tygodni.
Ostatniej nie podaje się w godzinach wieczornych, ponieważ mogą wystąpić problemy z zasypianiem. Tabletek nie należy rozgryzać.
Przedawkowanie.
Odnotowano jeden przypadek biegunki krwawej i bólów brzucha u pacjenta, który zażył doustnie 75 gramów piracetamu. W ostrym, znacznym przedawkowaniu należy opróżnić żołądek, stosując płukanie żołądka lub wywołując wymioty. Nie istnieje swoista odtrutka w przypadku przedawkowania piracetamu. Leczenie przedawkowania jest objawowe i może polegać na wykonaniu hemodializy.
Preparaty.
W Polsce w roku 2016 do obrotu dopuszczone zostały: "Biotropil", "Lucetam", "Memotropil", "Nootropil", "Piracetam Espefa", "Piracetam Medana", "Piracetam Mylan", "Piracetamum 123ratio" i "Recodium".
Dostępność.
Piracetam w wielu krajach dostępny jest bez recepty, natomiast w Polsce tylko z przepisu lekarza lub w lecznictwie zamkniętym. 

</doc>
<doc id="674016" url="https://pl.wikipedia.org/wiki?curid=674016" title="Dunningen">
Dunningen

Dunningen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba wspólnoty administracyjnej Dunningen. Leży nad rzeką Eschach, ok. 10 km na północny zachód od Rottweil, przy drodze krajowej B462.

</doc>
<doc id="674017" url="https://pl.wikipedia.org/wiki?curid=674017" title="Nosorożec sumatrzański">
Nosorożec sumatrzański

Nosorożec sumatrzański ("Dicerorhinus sumatrensis") − ssak nieparzystokopytny z rodziny nosorożcowatych, jedyny przedstawiciel rodzaju "Dicerorhinus" .
Taksonomia.
Po raz pierwszy gatunek opisał Johann Fischer von Waldheim w 1814, w "Zoognosia tabulis synopticis illustrata". Wyróżnia się 3 podgatunki:
Występowanie.
Borneo i Sumatra. Kiedyś zamieszkiwał zarówno w górskich jak i w nizinnych, tropikalnych lasach południowo-wschodniej Azji, a także w Chinach na południe od Huang He. Gatunek krytycznie zagrożony wymarciem. W latach 2004-2019 jego liczebność zmniejszyła się o 50% i w 2019 wynosiła około 80 sztuk. Sytuację tego gatunku pogarsza fakt, że żyje on w niewielkich, izolowanych populacjach narażonych na ciągle zwiększającą się antropopresję (między innymi wycinka dżungli) oraz kłusownictwo (w miarę wymierania populacji ceny za rogi proporcjonalnie rosną).
Charakterystyka.
Jest to najmniejszy i jedyny owłosiony gatunek nosorożca o długości ciała ok. 200-250 cm i wysokości w kłębie ok. 100-130 cm. Waga ok. 800 kg, maksymalnie do 1000 kg. Na pysku ma dwa rogi. Skóra ciemnoszara z odcieniem brunatnym spotęgowanym rdzawym odcieniem brunatnej, rudziejącej na zakończeniach włosów "sierści". Owłosienie to jest jednak rzadkie (najgęściejsze i z wyraźnie rdzawym odcieniem u osobników młodych). Z wiekiem staje się coraz rzadsze i ciemniejsze. Bardzo lekko, ale jednak wyraźnie zaznaczone fałdy skórne typowe dla "pancerza" nosorożców azjatyckich.
Tryb życia.
Prowadzi samotniczy tryb życia i jest zwierzęciem tolerancyjnym terytorialnie. Sukcesywnie oznakowuje zamieszkiwany teren odchodami i moczem. Poszczególne osobniki akceptują się wzajemnie tylko w okresie rui (u tego gatunku wyraźnie sezonowej). Młode rodzą w dość krótkim przedziale czasowym, w czasie bujnej wegetacji roślin po okresie deszczowym. Długość ciąży ok. 420 dni. Częstotliwość porodów raz na 2-4 lata. W miocie jedno młode przebywające z matką do osiągnięcia samodzielności w wieku ok. 1,5 roku. Żywi się liśćmi, gałęziami, korą i owocami. Nie gardzi roślinami uprawnymi. Żyje 35-45 lat.

</doc>
<doc id="674024" url="https://pl.wikipedia.org/wiki?curid=674024" title="I liga argentyńska w piłce nożnej (1994/1995)">
I liga argentyńska w piłce nożnej (1994/1995)

Był to ostatni sezon, w którym za zwycięstwo w lidze argentyńskiej przyznawano 2 punkty.
Mistrzem Argentyny turnieju Apertura w sezonie 1994/1995 został klub River Plate, natomiast wicemistrzem Argentyny turnieju Apertura został klub San Lorenzo de Almagro.
Mistrzem Argentyny turnieju Clausura w sezonie 1994/1995 został klub San Lorenzo de Almagro, natomiast wicemistrzem Argentyny turnieju Clausura został klub Gimnasia y Esgrima La Plata.
Do Copa Libertadores w roku 1996 zakwalifikowały się następujące kluby:
Do Copa CONMEBOL w roku 1995 zakwalifikowały się z Argentyny dwa kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Spadły kluby, które w tabeli spadkowej zajęły dwa ostatnie miejsca – Deportivo Mandiyú i Talleres Córdoba. Na ich miejsce awansowały dwie najlepsze drużyny z drugiej ligi – Estudiantes La Plata i CA Colón.

</doc>
<doc id="674026" url="https://pl.wikipedia.org/wiki?curid=674026" title="Eschbronn">
Eschbronn

Eschbronn – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Dunningen. Leży ok. 11 km na północny zachód od Rottweil.

</doc>
<doc id="674033" url="https://pl.wikipedia.org/wiki?curid=674033" title="Konon (strateg)">
Konon (strateg)

Konon (gr. Κόνων, Kónōn) (ur. przed 444 p.n.e., zm. ok. 390 p.n.e.) – wódz ateński, jeden z dowódców floty perskiej w bitwie pod Knidos.
Biografia.
Wojna peloponeska.
Od 414 p.n.e. był naczelnym dowódcą floty ateńskiej. W 406 p.n.e. został pokonany przez flotę spartańską i zablokowany w Mitylenie. Uratowało go po zwycięstwo Aten pod Arginusami w sierpniu 406 p.n.e. W 405 p.n.e. dowodził flotą pod Ajgospotamoj, która została rozbita przez Spartan. Po przegranej bitwie schronił się na Cyprze na dworze króla Euagorasa, gdzie zajął się organizacją floty perskiej.
Wojna koryncka.
Od 395 p.n.e. brał udział w wojnie korynckiej. Pod dowództwem jego i Farnabazosa II flota perska składająca się głównie z okrętów cypryjskich, fenickich i rodyjskich pokonała w sierpniu 394 p.n.e. flotę spartańską (lacedemońską) u przylądka Knidos w Azji Mniejszej. Zwycięstwo to pozwoliło uwolnić się wielu miastom–państwom spod hegemonii Sparty, w tym Atenom.
Dalsze losy.
W 394 p.n.e. za dostarczone przez niego pieniądze perskie odbudowano Długie Mury w Atenach, które zostały zniszczone przez Spartan podczas wojny peloponeskiej, oraz fortyfikacje najważniejszego ateńskiego portu Pireusu. Do ojczystych Aten powrócił w roku 393 p.n.e., gdzie był witany z wielkimi honorami i obsypywany zaszczytami. Po 393 p.n.e. został aresztowany przez Persów podczas ateńskiej misji dyplomatycznej na dworze perskim, w trakcie której miał przeciwdziałać intrygom ze strony Sparty.
Zmarł najprawdopodobniej na Cyprze.

</doc>
<doc id="674036" url="https://pl.wikipedia.org/wiki?curid=674036" title="Bitwa pod Liegnitz">
Bitwa pod Liegnitz



</doc>
<doc id="674043" url="https://pl.wikipedia.org/wiki?curid=674043" title="Gideon Ernst von Laudon">
Gideon Ernst von Laudon

Gideon Ernst von Laudon (ur. 13 lutego 1717 w Tootzen, zm. 14 lipca 1790 w Nowym Jiczynie) – austriacki marszałek polny, naczelny dowódca armii austriackiej.
Życiorys.
Urodził się w Inflantach, w rodzinie o niemiecko-łotewskim pochodzeniu. Zmuszony do emigracji z ojczyzny i pozostawienia majątku, zaciągnął się do armii austriackiej. W wyniku awansów i dzięki wrodzonemu talentowi osiągnął stopień generała. Doskonała służba w czasie wojny siedmioletniej sprawiła, że w 1758 r. został mianowany baronem ("freiherr"), a następnie, po bitwie pod Kunowicami w 1759. Laudon był dowódcą naczelnym wojsk austriackich w czasie wojny o sukcesję bawarską, zwanej także wojną kartoflaną, w 1778 r. oraz w wojnie austriacko-tureckiej toczonej w latach 1788–1791. 27 lutego 1778 został mianowany na stopień marszałka polnego.
Jego postać została uwieczniona na pomniku Marii Teresy w Wiedniu. Od 1760 do śmierci był szefem Węgierskiego Pułku Piechoty Nr 29, który od 1888 nosił jego imię.

</doc>
<doc id="674044" url="https://pl.wikipedia.org/wiki?curid=674044" title="Schenkenzell">
Schenkenzell

Schenkenzell – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Schiltach. Leży nad Kinzig, ok. 25 km na północny zachód od Rottweil, przy drodze krajowej B294.

</doc>
<doc id="674048" url="https://pl.wikipedia.org/wiki?curid=674048" title="Epfendorf">
Epfendorf

Epfendorf – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Oberndorf am Neckar. Leży nad Neckarem, ok. 15 km na północ od Rottweil, przy drodze krajowej B14.

</doc>
<doc id="674055" url="https://pl.wikipedia.org/wiki?curid=674055" title="Gospodarka mieszana">
Gospodarka mieszana

Gospodarka mieszana (lub regulowana gospodarka rynkowa) – typ gospodarki, w której regulacja rynkowa jest wspomagana i modyfikowana przez państwo.
Mieszana gospodarka dobrobytu.
W literaturze z dziedziny polityki społecznej wyróżnia się także mieszaną (wielosektorową) gospodarkę dobrobytu (ang. "mixed economy of welfare"). Koncepcja ta jest powiązana z zagadnieniem społecznego podziału dobrobytu (ang. "social division of welfare"), która dotyczy rozdzielania i nierówności w dostępie do świadczeń publicznych, pracowniczych i podatkowych.
Idea mieszanej gospodarki dobrobytu pozwala na analizowanie i programowanie dwóch zagadnień. Pierwszym jest zakres aktywności podmiotów z poszczególnych sektorów we współczesnych państwach dobrobytu oraz procesów ich tworzenia i zmian. W ten sposób odnosi się np. do zmian w czasie i przestrzeni sektorów publicznego, rynkowego, pozarządowego i nieformalnego. Drugie zagadnienie obejmuje zaś trzy wymiary wielosektorowej gospodarki dobrobytu. Są to: źródła i procesy produkcji świadczeń, sposoby ich finansowania oraz formy regulacji.
W Polsce koncepcja mieszanej gospodarki dobrobytu była stosowana m.in. w badaniach udziału organizacji pozarządowych i podmiotów gospodarki społecznej w świadczeniu usług publicznych, w badaniach usług outplacement i pozarządowych agencji zatrudnienia oraz w analizach z zakresu polityki publicznej wobec starzenia się ludności.

</doc>
<doc id="674058" url="https://pl.wikipedia.org/wiki?curid=674058" title="Gospodarka nakazowa">
Gospodarka nakazowa

Gospodarka nakazowa (gospodarka nakazowo-rozdzielcza) – gospodarka planowa, w której dominuje państwowa własność czynników wytwórczych. Decyzje ekonomiczne są podejmowane na szczeblu centralnym i przekazywane jednostkom gospodarczym w formie szczegółowych wytycznych.
Planiści rządowi ustalają, jakie dobra i usługi należy wyprodukować. Określając również poziom płac i system rozdziału czynników produkcji, decydują, kto i w jakiej ilości otrzyma produkty pracy społeczeństwa.
Jako system gospodarczy gospodarka nakazowa ukształtowała się w ZSRR w latach 30. XX w., a po II wojnie światowej narzucona została również europejskim krajom socjalistycznym.

</doc>
<doc id="674059" url="https://pl.wikipedia.org/wiki?curid=674059" title="Fluorn-Winzeln">
Fluorn-Winzeln

Fluorn-Winzeln – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Oberndorf am Neckar. Leży ok. 17 km na północny zachód od Rottweil.
Współpraca.
Miejscowości partnerskie:

</doc>
<doc id="674062" url="https://pl.wikipedia.org/wiki?curid=674062" title="Fluorn">
Fluorn



</doc>
<doc id="674066" url="https://pl.wikipedia.org/wiki?curid=674066" title="Plik dziennika">
Plik dziennika



</doc>
<doc id="674067" url="https://pl.wikipedia.org/wiki?curid=674067" title="Józef Rusiecki">
Józef Rusiecki

Józef Rusiecki (ur. 12 marca 1947 w Bronikowie, zm. 8 listopada 2000) – pedagog polski, założyciel, pierwszy rektor i patron Olsztyńskiej Szkoły Wyższej.
Kształcił się w Liceum Pedagogicznym w Lidzbarku Warmińskim, następnie w Studium Nauczycielskim Wychowania Fizycznego w Gdańsku i na Akademii Wychowania Fizycznego w Warszawie (magisterium w 1975). Pracował m.in. jako nauczyciel wychowania fizycznego w Technikum Ekonomicznym w Braniewie oraz w olsztyńskim Kuratorium Oświaty (dochodząc do stanowiska wicekuratora). W Wyższej Szkole Pedagogicznej w Olsztynie prowadził zajęcia z teorii i metodyki wychowania oraz etyki i deontologii zawodu nauczyciela. W 1983 na Wydziale Wychowania Fizycznego Akademii Wychowania Fizycznego w Warszawie obronił rozprawę doktorską "Próba określenia empirycznego modelu nauczyciela wychowania fizycznego". Pod jego kierunkiem stopień magistra uzyskało około 200 studentów Wyższej Szkoły Pedagogicznej w Olsztynie.
W 1990 założył Przedsiębiorstwo Wielobranżowe GLOB, zajmujące się organizacją kursów i szkoleń oraz wypoczynku letniego i zimowego młodzieży. Był również inicjatorem powołania Autorskiego Liceum Ogólnokształcącego (1994) i Policealnego Studium Fizjoterapii i Informatyki w Olsztynie, a w 1997 niepaństwowej uczelni, Olsztyńskiej Szkoły Wyższej, której został pierwszym rektorem. Uczelnia początkowo prowadziła zawodowe studia na kierunku pedagogika, rozszerzając z czasem swoją ofertę.
Zainteresowania naukowe i zawodowe Józefa Rusieckiego obejmowały pedagogikę, pedeutologię, organizację i zarządzanie oświatą, wychowanie w szkole i ZHP (był wieloletnim instruktorem harcerskim, m.in. zastępcą komendanta Chorągwi Warmińsko-Mazurskiej ZHP), kształcenie ustawiczne, szkolnictwo niepubliczne. Zainteresowania te realizował zarówno w inicjatywach oświatowych, jak i badaniach naukowych. Ogłosił około 120 publikacji. Działał w Polskim Towarzystwie Naukowym Kultury Fizycznej (kierował oddziałem olsztyńskim) i Towarzystwie Przyjaciół Dzieci (wiceprzewodniczący zarządu wojewódzkiego).
Zginął w wypadku samochodowym, razem z profesorami Uniwersytetu Warmińsko-Mazurskiego, pedagogiem Wiesławem Ciczkowskim (jednocześnie prorektorem Olsztyńskiej Szkoły Wyższej) i architektem Walerianem Wierzchowskim. W chwili śmierci był w trakcie przewodu habilitacyjnego na Uniwersytecie Gdańskim na podstawie rozprawy "Nauczyciele okresu transformacji – próba diagnozy zawodu" (1999). W 2001 jego imię nadano Olsztyńskiej Szkole Wyższej, został również uhonorowany tablicą pamiątkową na uczelni, a w marcu 2005 odbyła się tamże konferencja naukowa "Świat człowieka w perspektywie wiedzy humanistycznej. Józef Rusiecki – pro memoria". 19 marca (dzień imienin Józefa Rusieckiego) obchodzony jest na Olsztyńskiej Szkole Wyższej jako święto patrona.

</doc>
<doc id="674075" url="https://pl.wikipedia.org/wiki?curid=674075" title="Janusz Nagórny">
Janusz Nagórny

Janusz (Jan) Kazimierz Nagórny (ur. 1 stycznia 1950 w Korczowie (obecnie Uhnów), zm. 17 października 2006 w Lublinie) – profesor nauk teologicznych, specjalista w zakresie teologii moralnej, katolicki prezbiter.
Życiorys.
Edukację na poziomie szkoły podstawowej otrzymał w Rzeczycy, Łubczu i Tomaszowie Lubelskim. Od 1963 uczęszczał do Liceum Ogólnokształcącego w Tomaszowie Lubelskim. W 1967 wstąpiwszy do Wyższego Seminarium Duchownego w Lublinie, stał się jednocześnie studentem Katolickiego Uniwersytetu Lubelskiego. 12 czerwca 1973 ukończył studia i przyjął święcenia kapłańskie. Do 1976 był wikariuszem w kolegiacie św. Tomasza w Zamościu. 
Doktoryzował się na podstawie rozprawy "Próba ustalenia zasadniczej problematyki moralnej", wydanej w Lublinie w 1980. Od 1979 został zatrudniony na KUL. W 1989 habilitował się, przedstawiając pracę "Teologiczna interpretacja moralności Nowego Przymierza" (Lublin 1989). W 1998 uzyskał tytuł naukowy profesora.
W 1992 został dyrektorem Instytutu Teologii Moralnej KUL. W latach 1990-2004 kierował katedrą Teologii Moralnej Szczegółowej. 1 października 2004 został kierownikiem Katedry Teologii Moralnej Ogólnej. W latach 1996-2006 był przewodniczącym Sekcji Polskich Teologów Moralistów. Od 2003 do 2006 członek Centralnej Komisji ds. Stopni Tytułów. Członek Państwowej Komisji Akredytacyjnej pierwszej kadencji (2002-2004).
Był związany ze środowiskiem Radia Maryja. Był stałym felietonistą Telewizji Trwam i "Naszego Dziennika".
Wybrane publikacje.
W pierwszą rocznicę śmierci ukazała się książka wywiad "Polska moralność społeczna. Z ks. prof. Januszem Nagórnym rozmawiają ks. Robert Nęcek ks. Piotr Gąsior".
Odznaczenia.
W 2004, za "wybitne zasługi w pracy naukowej, dydaktycznej i organizacyjnej", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski. 
19 października 2008, za "wybitne zasługi w pracy naukowo-dydaktycznej, za działalność organizacyjną i społeczną", został także odznaczony pośmiertnie przez prezydenta RP Lecha Kaczyńskiego Krzyżem Oficerskim tego orderu.

</doc>
<doc id="674076" url="https://pl.wikipedia.org/wiki?curid=674076" title="Ankh (zespół muzyczny)">
Ankh (zespół muzyczny)

Ankh – polski zespół muzyczny, którego bazą twórczości jest rock progresywny. Jego nazwa pochodzi od starożytnego symbolu egipskiego – krzyża życia, atrybutu bogów, talizmanu przywracającego równowagę ciała i duszy.
Historia.
Zespół powstał w 1991 roku w Kielcach. Na początku występował w składzie: Piotr Krzemiński, Krzysztof Szmidt, Jacek Gabryszek i Michał Jelonek. Pierwszym sukcesem grupy było zdobycie głównej nagrody na II Rock Festiwalu w Kielcach w lipcu 1993. Miesiąc później zespół wystąpił na festiwalu w Jarocinie, na którym otrzymał niemal całą pulę nagród: II nagrodę jury, nagrodę dziennikarzy, nagrodę głównego sponsora, nagrodę wytwórni Mega Czad – kontrakt na nagranie płyty – i najważniejszą dla zespołu – nagrodę publiczności.
W lutym 1994 roku ukazała się debiutancka kaseta zespołu – „Ankh”, a cztery miesiące później płyta kompaktowa (tzw. „Czarna”). Była hitem zarówno artystycznym, jak i komercyjnym (sprzedana w ponad 70 tys. egzemplarzy).
Na kolejnym, i jak się później okazało – ostatnim, Festiwalu Jarocin '94 grupa wystąpiła już w charakterze gościa. Specjalnie na okoliczność tego występu została wydana kaseta z materiałem akustycznym zatytułowana „Ankh – Koncert akustyczny”.
W styczniu 1995 roku pojawiła kolejna płyta zespołu – „Ziemia i Słońce”.
W latach 1995 i 1996 zespół dwukrotnie został laureatem Złotego Bączka, czyli nagrody publiczności festiwalu Przystanek Woodstock.
27 lutego 2008 grupa Ankh otrzymała nagrodę Ministra Kultury i Dziedzictwa Narodowego „Zasłużony dla Kultury Polskiej”. Nagroda została wręczona na otwarciu targów Kultura i Edukacja w Sali Konferencyjnej Targów Kielce. Tego samego dnia odbył się specjalny, transmitowany na żywo, koncert Ankh w Radiu Kielce.
W 2018, po 15 latach nieobecności na rynku wydawniczym, ukazał się ich kolejny album „Tu jest i tam jest” z gościnnym udziałem Michała Jelonka nakładem B-Ton studio. Na płycie znajdują się utwory zerejestrowane w latach 2004–2017, wydanie płyty zostało sfinansowane przez Urząd Miasta Kielce i Zarząd Województwa Świętokrzyskiego.

</doc>
<doc id="674079" url="https://pl.wikipedia.org/wiki?curid=674079" title="El Tigre (miasto)">
El Tigre (miasto)

El Tigre − miasto w północno-wschodniej Wenezueli, w stanie Anzoátegui, na Nizinie Orinoko.
Ludność 201 tys. mieszkańców (2012); ośrodek wydobycia ropy naftowej; przemysł rafineryjny; węzeł drogowy.

</doc>
<doc id="674082" url="https://pl.wikipedia.org/wiki?curid=674082" title="Trójkąt Wyszehradzki">
Trójkąt Wyszehradzki



</doc>
<doc id="674084" url="https://pl.wikipedia.org/wiki?curid=674084" title="GAZ-2410">
GAZ-2410



</doc>
<doc id="674085" url="https://pl.wikipedia.org/wiki?curid=674085" title="Söderåkra">
Söderåkra

Söderåkra – miejscowość (tätort) w Szwecji, w regionie administracyjnym ("län") Kalmar, w gminie Torsås.
Według danych Szwedzkiego Urzędu Statystycznego liczba ludności wyniosła: 943 (31 grudnia 2015), 940 (31 grudnia 2018) i 953 (31 grudnia 2019).
W okolicy znajduje się kościół założony pod koniec XVIII wieku, centrum handlowe, szkoła, przedszkole, stolarnia, klub piłkarski, nauka jazdy konnej oraz kompleks sportowo-wypoczynkowy o nazwie `Möre`, w którego skład wchodzą: hotel, basen, siłownia, klub fitness oraz pole golfowe i niedaleko położony kort tenisowy. W mieście tym jest również dom starców i przychodnia zdrowia. Odległość od morza wynosi około 3–6 km.

</doc>
<doc id="674087" url="https://pl.wikipedia.org/wiki?curid=674087" title="El Turbio">
El Turbio

El Turbio – miasto w południowej Argentynie w prowincji Santa Cruz, w Andach Patagońskich, przy granicy z Chile. Ośrodek wydobycia węgla.

</doc>
<doc id="674088" url="https://pl.wikipedia.org/wiki?curid=674088" title="Szczecin Drzetowo">
Szczecin Drzetowo

Szczecin Drzetowo – przystanek kolejowy położony przy wiadukcie ul. Rugiańskiej w zachodniej części Drzetowa. Znajduje się na nieczynnej dla ruchu pasażerskiego linii do Trzebieży.
Informacje ogólne.
Przez kilka miesięcy w 1898 r. była to stacja końcowa linii, a od momentu otwarcia do poszerzenia granic Szczecina w 1939 r. była ostatnią w granicach miasta. Nieopodal stacji znajduje się przystanek ZDiTM „Rugiańska”.
Plany na przyszłość.
W ramach budowy systemu Szczecińskiej Kolei Metropolitalnej planowane jest przeprowadzenie modernizacji infrastruktury peronowej oraz budowa nowych przejść podziemnych. W okolicy dworca miałyby zostać utworzone parkingi oraz pętla autobusowa.

</doc>
<doc id="674090" url="https://pl.wikipedia.org/wiki?curid=674090" title="Hrabstwo Apache">
Hrabstwo Apache

Hrabstwo Apache – hrabstwo w USA w północnym wschodzie stanu Arizona. W roku 2010, liczba mieszkańców wyniosła 71 518. Stolicą jest St. Johns.
Historia.
Hrabstwo Apache powstało w 1879 roku. W 1880 roku pracował tutaj szeryf Commodore Perry Owens, legendarny rewolwerowiec. We wrześniu 1887 r. blisko Holbrook (dziś w hrabstwie Navajo) uczestniczył w jednej z najsłynniejszych strzelanin, w której zabił trzech ludzi i ranił czwartego.
Geografia.
Całkowita powierzchnia wynosi 29 056 km² z tego 35 km² (0,12%) stanowi woda.
Do atrakcji należą: Park Narodowy Petrified Forest, Canyon de Chelly National Monument oraz Rezerwat Indian Fort Apache i Rezerwat Indian Navajo.

</doc>
<doc id="674096" url="https://pl.wikipedia.org/wiki?curid=674096" title="Soderakra">
Soderakra



</doc>
<doc id="674097" url="https://pl.wikipedia.org/wiki?curid=674097" title="Mikrotron">
Mikrotron

Mikrotron – akcelerator cząstek zaliczany do akceleratorów kołowych; używany jest do przyspieszania elektronów. Układ składa się z elektromagnesów zakrzywiających tor cząstek oraz elektrod przyśpieszających polem elektrycznym, swoją budową przypomina cyklotron.
Elekton przebiegając między elektrodami przyśpieszającymi zwiększa energię o wartość:
Po opuszczeniu elektrod elektron dostaje się w obszar pola magnetycznego, które zakrzywia jego tor, pole magnetyczne jest tak ukształtowane, by elektron powrócił między elektrody przyspieszające, bez względu na jego prędkość.

</doc>
<doc id="674099" url="https://pl.wikipedia.org/wiki?curid=674099" title="Jednoosobowa działalność gospodarcza">
Jednoosobowa działalność gospodarcza



</doc>
<doc id="674100" url="https://pl.wikipedia.org/wiki?curid=674100" title="Soederaakra">
Soederaakra



</doc>
<doc id="674104" url="https://pl.wikipedia.org/wiki?curid=674104" title="Donald Franciszek Tusk">
Donald Franciszek Tusk



</doc>
<doc id="674105" url="https://pl.wikipedia.org/wiki?curid=674105" title="Szczecin Żelechowa">
Szczecin Żelechowa

Szczecin Żelechowa – przystanek kolejowy położony przy ul. Żelaznej, nieopodal wiaduktu ul. Hożej w centrum osiedla Żelechowa. Znajduje się na nieczynnej dla ruchu pasażerskiego linii do Trzebieży.
Informacje ogólne.
Przystanek kolejowy położony ok. 250 m od głównej drogi łączącej Szczecin z Policami. Z Żelechowej prowadzi bocznica (obsługiwana przez stację Niebuszewo) do dawnej stoczni Vulcan (obecnie Morska Stocznia Remontowa Gryfia). Najbliżej zlokalizowany jest przystanek „Studzienna”.
Plany na przyszłość.
W związku z planowanym uruchomieniem Szczecińskiej Kolei Metropolitalnej przeprowadzona ma zostać modernizacja przystanku obejmująca swoim zakresem remont peronów, budowę wiaty oraz kładki nad torowiskiem, a także utworzenie węzła przesiadkowego.

</doc>
<doc id="674110" url="https://pl.wikipedia.org/wiki?curid=674110" title="Podatek naliczony">
Podatek naliczony

Podatek naliczony – w znaczeniu określonym w ustawie o podatku od towarów i usług (VAT) to suma:
Kwota podatku naliczonego u nabywcy produktów rolnych może zostać zwiększona o zryczałtowany zwrot podatku, o ile spełnione zostaną dodatkowe warunki określone ustawą.

</doc>
<doc id="674114" url="https://pl.wikipedia.org/wiki?curid=674114" title="Hanoi Rocks">
Hanoi Rocks

Hanoi Rocks – fiński zespół rockowy, założony w 1979 roku. Grupa zyskała popularność na początku lat 80. XX w. Zawiesiła ona działalność w 1985 roku, po śmierci perkusisty – Razzle’a. Wokalista Michael Monroe oraz gitarzysta Andy McCoy wznowili działalność zespołu w 2002 roku. Po siedmiu latach gry, w 2009 roku nastąpiło jego rozwiązanie. Ostatni koncert zagrali 12 kwietnia 2009 w Helsinkach.
Styl gry.
Artyści Hanoi Rocks wzorowali się na zespołach New York Dolls, The Stooges oraz The Rolling Stones. Ich muzyka zawierała elementy bluesa, punk rocka, rocka garażowego i glam rocka, ale także rock and rolla (Chucka Berry’ego i Little Richarda). Teksty ich piosenek poruszały tematy miłosne oraz wyobcowania.
Gatunek muzyki grany przez Hanoi Rocks często mylony jest z glam metalem, ponieważ ich wizerunek przypominał wygląd amerykańskich zespołów glam metalowych z początku lat 80. XX wieku.
Historia.
Hanoi Rocks został założony w 1979 roku w Helsinkach, przez późniejszego lidera, wokalistę i saksofonistę Michaela Monroe (Matti Fagerholm), gitarzystów Nasty’ego Suicide’a (Jan Stenfors) oraz Stefana Piesnacka, basistę Nedo i perkusistę Pekę Sirolę. W następnym roku Piesnack, Nedo i Sirola zostali zastąpieni przez gitarzystę Andy’ego McCoya (Antti Hulkko), basistę Sama Yaffę (Sami Takamäki) oraz perkusistę Gypa Casino (Jesper Sporre). W 1981 roku zespół przeprowadził się do Sztokholmu, a w 1982 do Londynu. W tym samym roku z zespołu odszedł Gyp Casino, a jego miejsce zajął Razzle (Nicholas Dingley).
Mimo iż grupa nigdy nie odniosła komercyjnego sukcesu, zyskała ona status kultowej oraz uznanie dla ich „obskurnego” stylu muzyki. Zostali wybrani drugim zespołem roku 1984 przez czytelników magazynu Sounds, także pierwszym według Marillion. Muzyka Hanoi Rocks zainspirowała takie zespoły jak Mötley Crüe, Guns N’ Roses czy Manic Street Preachers. Spośród wykonawców solowych do inspiracji muzyką Hanoi Rocks przyznali się Fenriz z grupy Darkthrone, Joey Jordison oraz Dave Grohl.
W 1983 roku zespół podpisał kontrakt z wytwórnią CBS Records. Piąty album Hanoi Rocks nagrali w styczniu 1984 z producentem Bobem Ezrinem w jego domu w Toronto. 8 grudnia tego samego roku śmierć w wypadku samochodowym poniósł perkusista grupy – Razzle. Był on pasażerem w aucie prowadzonym przez nietrzeźwego Vince’a Neila – wokalistę Mötley Crüe. Vince Neill został oskarżony o spowodowanie wypadku samochodowego i w więzieniu spędził 15 dni spośród zasądzonego miesiąca. Został również zmuszony do zapłaty 2,6 miliona dolarów odszkodowania rodzinie Razzle’a. Jego miejsce zajął Terry Chimes, były perkusista The Clash. Niebawem Sammy Yaffa odszedł z zespołu i zastąpił go René Berg z Idle Flowers. Wkrótce potem odszedł Monroe. 19 maja 1985 na festiwalu Rock Arena w Polsce zagrali ostatni koncert, a po jego zakończeniu grupa uległa rozwiązaniu.
Przez następne piętnaście lat członkowie zespołu brali udział w rozmaitych projektach, pracując z licznymi artystami m.in. Iggy Popem, Stivem Batorsem oraz Guns N’ Roses.
Reaktywacja (2002–2009).
W 2002 roku Monroe i McCoy wznowili działalność zespołu wraz z dwoma członkami Electric Boys oraz perkusistą, który współpracował z Monroe w jego solowych projektach. Wydali trzy nowe albumy, a także odbyli trasę koncertową w Europie i Japonii.
W 2005 roku Nasty Suicide pracował jako aptekarz, a Sami Yaffa grał z żoną Karmen Guy w zespole Mad Juana. W tym samym roku obaj pojawili się na koncertach z Hanoi Rocks, jednak nie w tym samym czasie.
W 2007 roku singel "Fashion" osiągnął pierwsze miejsce na liście najlepiej sprzedających się singli w Finlandii. 8 sierpnia 2007 singel „This One’s for Rock’n’Roll” został udostępniony w internecie i można było go pobierać z wybranych stron. Został on także umieszczony w albumie Street Poetry, wydanym we wrześniu 2007. Album ten uważany jest za nagrany w podobnym tonie, co ich materiał płytowy z lat 80. XX w.
21 października 2008 Hanoi Rocks ogłosiło zakończenie działalności zespołu. Zagrali oni wszystkie planowane koncerty, a ostatni odbył się 12 kwietnia 2009 w Helsinkach.

</doc>
<doc id="674117" url="https://pl.wikipedia.org/wiki?curid=674117" title="Puddle of Mudd">
Puddle of Mudd

Puddle of Mudd – amerykański zespół muzyczny grający muzykę rockową, pochodzący z Kansas City w stanie Missouri, w którego twórczości widoczne są duże wpływy stylu post grunge. Zespół jest zaliczany do jednego z ważniejszych przedstawicieli tego gatunku, wraz z takimi wykonawcami, jak Creed, 3 Doors Down, Nickelback, Papa Roach czy Daughtry. Zespół został założony w 1992 przez wokalistę oraz gitarzystę Wesleya Scantlina, gitarzystę Jimmy’ego Allena, perkusistę Kenny’ego Burketta, oraz basistę Seana Sammona. W twórczości zespołu widoczne są wpływy takich grup jak Nirvana czy Alice in Chains. Puddle of Mudd znani są z takich hitów jak „Control”, „Blurry” czy „She Hates Me”.
Historia.
Pierwotnie zespół został założony w pierwszej połowie lat 90. w Kansas City. Po rozpadzie grupy powstała jej nowa wersja, założona w Los Angeles przez Wesa Scantlina, który jest aktualnie wokalistą Puddle of Mudd.
Nazwa zespołu oznacza w tłumaczeniu na polski "kałużę błota" i nawiązuje do miejsca, w którym członkowie grupy robili sobie próby. Miało to miejsce nad rzeką Missouri, która po jednej z powodzi zostawiła na ich ulubionym miejscu właśnie kałużę błota.
Zespół został dostrzeżony podczas jednego ze swoich występów przez Freda Dursta (lidera Limp Bizkit) i podpisał kontrakt z jego wytwórnią, Flawless Records.
Ich drugi album studyjny, "Come Clean", sprzedał się w 5 milionach egzemplarzy. Jego następcę, "Life on Display", nabyło tylko 600 000 słuchaczy, co spowodowane było przez brak reklamy oraz brak pomocy ze strony wytwórni, Geffen Records.
W 2005 r. grupę opuściło jej 2 członków: Paul Phillips i Greg Upchurch. Upchurch jest obecnie perkusistą zespołu 3 Doors Down.

</doc>
<doc id="674121" url="https://pl.wikipedia.org/wiki?curid=674121" title="Deportivo Mandiyú">
Deportivo Mandiyú

Club Social y Deportivo Textil Mandiyú − argentyński klub piłkarski z siedzibą w mieście Corrientes.
Historia.
Klub założony został 14 grudnia 1952 przez pracowników firmy tekstylnej „Tipoití”. Klub gra obecnie w czwartej lidze argentyńskiej Torneo Argentino B. Swoje mecze domowe rozgrywa na stadionie Estadio José Antonio Romero Feris, oddanym do użytku 28 maja 1918 roku. Ostatni raz klub grał w pierwszej lidze (Primera división argentina) w sezonie 1994/95.

</doc>
<doc id="674122" url="https://pl.wikipedia.org/wiki?curid=674122" title="Deportivo Textil Mandiyú">
Deportivo Textil Mandiyú



</doc>
<doc id="674127" url="https://pl.wikipedia.org/wiki?curid=674127" title="Animatronika">
Animatronika

Animatronika – pojęcie z zakresu kinematografii, oznaczające tworzenie efektów specjalnych, w oparciu o sterowanie kukiełkami i innymi obiektami (np. imitującymi zwierzęta) za pomocą urządzeń elektromechanicznych.

</doc>
<doc id="674128" url="https://pl.wikipedia.org/wiki?curid=674128" title="Obrazy generowane komputerowo">
Obrazy generowane komputerowo

Obrazy generowane komputerowo () – wszelkie elementy obrazu (postacie, pojazdy, krajobraz), które powstały wyłącznie za pomocą komputera. Określenie CGI może się odnosić do obrazów dynamicznych bądź statycznych, również dwuwymiarowych (2D), ale pod pojęcie to podkłada się przeważnie technikę grafiki 3D.
CGI znajduje swoje zastosowanie w filmach, programach telewizyjnych, reklamach oraz grach komputerowych. Popularność techniki CGI wynika z tego, że jest w wielu przypadkach mniej kosztowna od metod fizycznych.
Pierwszym pełnometrażowym filmem animowanym wykonanym w technice CGI był "Toy Story" (1995).

</doc>
<doc id="674132" url="https://pl.wikipedia.org/wiki?curid=674132" title="Sekretarz obrony Stanów Zjednoczonych">
Sekretarz obrony Stanów Zjednoczonych

Sekretarz obrony Stanów Zjednoczonych () – szef Departamentu Obrony Stanów Zjednoczonych, członek gabinetu prezydenckiego. Sekretarz obrony mianowany jest i odwoływany z urzędu przez prezydenta, podobnie jednak jak każdy inny członek gabinetu, sekretarz obrony musi uzyskać aprobatę Senatu Stanów Zjednoczonych. Sekretarz obrony zastąpił dawnego sekretarza wojny. Po reorganizacji w 1947 roku podlega mu również poprzednio niezależny sekretarz marynarki wojennej. Sekretarz obrony jest na szóstym miejscu – za wiceprezydentem, spikerem Izby Reprezentantów, przewodniczącym "pro tempore" Senatu, sekretarzem stanu oraz sekretarzem skarbu – w linii sukcesji prezydenckiej. Sekretarz i prezydent mają wyłączne prawo użycia strategicznej broni jądrowej, przy czym sekretarz nie może zrobić nic bez autoryzacji szefa państwa.

</doc>
<doc id="674133" url="https://pl.wikipedia.org/wiki?curid=674133" title="Gabinet USA">
Gabinet USA



</doc>
<doc id="674134" url="https://pl.wikipedia.org/wiki?curid=674134" title="Mignatta">
Mignatta

Mignatta – włoska żywa torpeda okresu I wojny światowej. Jej rozwinięciem była Maiale z II wojny światowej.
Przeprowadziła pierwszy udany atak żywej torpedy na zacumowany w porcie Puli austro-węgierski pancernik „Viribus Unitis” nocą 31 października/1 listopada 1918 (przez brak łączności pancernik został zatopiony po przejęciu przez Państwo Słoweńców, Chorwatów i Serbów). Załoga torpedy, po założeniu ładunków, oddała się do niewoli i przeżyła atak. Dowiedziawszy się o przejęciu pancernika przez sojuszników ostrzegła nową załogę pancernika, jednak nie zdradziła miejsca zamocowania głowicy, która o godz. 6:44 eksplodowała, powodując szybkie zatonięcie okrętu.

</doc>
<doc id="674138" url="https://pl.wikipedia.org/wiki?curid=674138" title="Curt Hansen">
Curt Hansen

Curt Hansen (ur. 18 września 1964 w Bov) – duński szachista, arcymistrz od 1985 roku.
Kariera szachowa.
Na arenie międzynarodowej pojawił się w roku 1980, zajmując IV miejsce na mistrzostwach świata juniorów do lat 16, rozegranych w Hawrze. W szybkim czasie awansował do ścisłej światowej czołówki juniorów, co potwierdził zdobywając w roku 1982 w Groningen tytuł mistrza Europy do lat 20. Rok później triumfował w turnieju "The North Sea Cup" w Esbjergu, a w 1984 roku osiągnął kolejny sukces, zwyciężając w rozegranych w Kiljavie mistrzostwach świata do lat 20. Za to osiągnięcie Międzynarodowa Federacja Szachowa przyznała mu tytuł arcymistrza. W trakcie swojej kariery sześciokrotnie zdobył tytuł indywidualnego mistrza Danii (1983, 1984, 1985, 1994, 1998, 2000) oraz pięciokrotnie (w latach 1984–2000) reprezentował swój kraj na olimpiadach szachowych, na których - zawsze występując na I szachownicy - zdobył 38½ pkt w 62 partiach. Na swoim koncie ma również zwycięstwa w ponad 20 międzynarodowych turniejach. W roku 1991 po raz pierwszy osiągnął poziom 2600 punktów rankingowych, zaś w latach 1992–2003 bez przerwy zajmował pierwsze miejsce wśród duńskich szachistów klasyfikowanych na listach rankingowych FIDE. W lipcu 1992 roku osiągnął swój rekordowy ranking (2635), co wówczas dawało mu 14. miejsce na świecie. Był to drugi w historii najlepszy wynik duńskiego szachisty (wyżej klasyfikowany był tylko Bent Larsen, który w drugiej połowie lat 80. XX wieku notowany był w pierwszej dziesiątce na świecie). W roku 2003 podzielił I miejsce w silnie obsadzonych turniejach w Aarhus (wraz z Jewgienijem Agrestem) oraz "Samba Cup" w Skanderborgu (wraz z Darmenem Sadwakasowem, Nigelem Shortem oraz Peterem Heine Nielsenem), natomiast rok później triumfował (wraz z Peterem Heine Nielsenem) w Malmö (turniej "Sigeman &amp; Co").
Na co dzień prowadzi szachową kolumnę w największym duńskim dzienniku "Jyllands-Posten". Oprócz arcymistrzowskiego tytułu w grze praktycznej, posiada również tytuł arcymistrza w szachach korespondencyjnych.

</doc>
<doc id="674143" url="https://pl.wikipedia.org/wiki?curid=674143" title="Gwiazdy bulwaru Hollywood">
Gwiazdy bulwaru Hollywood



</doc>
<doc id="674146" url="https://pl.wikipedia.org/wiki?curid=674146" title="Jiří Sovák">
Jiří Sovák

Jiří Sovák, właściwie Jiří Schmitzer (ur. 27 grudnia 1920 w Pradze, zm. 6 września 2000 tamże) – czeski aktor filmowy, telewizyjny i teatralny.
Życiorys.
Wczesne lata.
Urodził się w Pradze w rodzinie karczmarzy. Wychowywał się z bratem Láďą i młodszą siostrą Zdenką. Jego ojciec marzył, że Jiří przejmie kiedyś po nim lokal, dlatego uczył się zawodu hotelarza w Kladnie. Jednak w młodości oprócz sportu, zainteresował się aktorstwem. Wbrew woli rodziców uczęszczał na zajęcia teatralne. W 1941 roku ukończył studia na wydziale dramatu Państwowego Konserwatorium w Pradze, a następnie pracował jako urzędnik w firmie ubezpieczeniowej i jako magazynier. W tym czasie występował na scenie kabaretowej w Pradze.
Kariera.
W początkach kariery grał głównie w teatrze, w poważnym repertuarze. W latach 1943-45 związał się z teatrem Horácké w Třebíč. Podczas służby wojskowej grał w Víta Nejedlého (1946-47), a następnie w teatrach: im. E. F. Buriana (1947-52), w praskiej dzielnicy Vinohrady (1952-66) i Teatrze Narodowym w Pradze (od 1966 do 31 marca 1983).
Talent komediowy odkrył w filmie i produkcjach telewizyjnych. Po raz pierwszy pojawił się na ekranie jako fotograf reklamy w "Pięć wujów" ("Pět strýců", 1942). Pięć lat później wystąpił jako hotelowy detektyw w komedii "Nikt nic nie wie" ("Nikdo nic neví", 1947). Największą popularność zdobył jako Evžen Huml z serialu "Pod jednym dachem" ("Chalupáři", 1975). 
Życie prywatne.
Był trzykrotnie żonaty. Z pierwszego małżeństwa z Blanką Sovákovą miał syna Jiří Schmitzera (ur. 25 października 1949), również aktora, z którym kilka razy zagrał. Jednak ich relacje uległy zmianie, syn nigdy nie pogodził się z jego odejściem od rodziny. Gdy Schmitzer miał tragiczny wypadek samochodowy, w którym pod wpływem alkoholu zabił pieszego - ojciec Sovak potępił syna. W 1960 roku ożenił się z dużo od niego młodszą nauczycielką Andulką.
Zmarł 6 września 2000 roku w Pradze po długiej chorobie w wieku 79. lat.

</doc>
<doc id="674147" url="https://pl.wikipedia.org/wiki?curid=674147" title="Jirzi Sovak">
Jirzi Sovak



</doc>
<doc id="674148" url="https://pl.wikipedia.org/wiki?curid=674148" title="Essequibo (rzeka)">
Essequibo (rzeka)

Essequibo – najdłuższa rzeka w Gujanie, o długości 965 km i powierzchni dorzecza 155 tys. km². 
Essequibo ma źródła na Wyżynie Gujańskiej i uchodzi estuarium do Oceanu Atlantyckiego. Na przebiegu rzeki występują liczne wodospady. 
Główne dopływy (lewostronne): Rupununi, Potaro, Cuyuni i Mazaruni.
W dolinie rzeki znajdują się eksploatowane złoża złota i diamentów.

</doc>
<doc id="674152" url="https://pl.wikipedia.org/wiki?curid=674152" title="Estella">
Estella

Estella (w jęz. baskijskim Lizarra) – miasto w północnej Hiszpanii w prowincji Nawarra.
W średniowieczu było ważnym przystankiem na szlaku pielgrzymek do Santiago de Compostela oraz siedzibą dworu Królestwa Nawarry. W XIX wieku Estella była główną twierdza karlistów.
Ośrodek handlu i turystyki górskiej, a także jest ważnym miejscem przystankowym dla pielgrzymów na Drodze św. Jakuba, zmierzających do Santiago de Compostela.
W mieście rozwinął się przemysł spożywczy oraz ceramiczny.

</doc>
<doc id="674153" url="https://pl.wikipedia.org/wiki?curid=674153" title="Wektor Riemanna-Silbersteina">
Wektor Riemanna-Silbersteina

Wektor Riemanna-Silbersteina – w elektrodynamice klasycznej, wektor zbudowany z wektorów pola elektrycznego i magnetycznego.
W odróżnieniu od wektora Poyntinga ma znaczenie fizyczne tylko w kwantowej interpretacji równań Maxwella jako funkcja falowa fotonu. Po pomnożeniu równań Maxwella stronami przez stałą Diraca, pozwala interpretować ich część dynamiczną w zwięzłej formie jako równanie Schrödingera dla fotonu.
Wyraża się wzorem:
Równanie Schrödingera dla fotonu w próżni ma postać
gdzie formula_3 jest wektorem z macierzy spinu o długości 1.
W odróżnieniu do funkcji falowej elektronu, funkcja falowa fotonu jest znormalizowana w sposób egzotyczny z jądrem całkowym, tzn.
Pozostałe dwa równania Maxwella stają się dodatkowymi więzami, tzn.
i są spełnione automatycznie jeśli tylko są spełnione w chwili początkowej formula_6 tzn.
gdzie formula_8 jest jakimkolwiek zespolonym polem wektorowym o nieznikającej rotacji, czyli potencjałem wektorowym dla wektora Riemanna-Silbersteina.
Zasada nieoznaczoności Heisenberga dla fotonu.
Użycie wektora Riemanna-Silbersteina jako funkcji falowej fotonu pokazuje, że fotony są cząstkami „dużo bardziej kwantowymi” niż elektrony i okazuje się, że są one w dobrym przybliżeniu polami spinorowymi normalnie unormowanymi do 3 ze składowymi unormowanymi do 1, tzn.
gdzie nowe formula_10 są wynikiem podzielenia wektora Riemanna-Silbersteina przez pierwiastek z jakiejś energii podstawowej normalizującej gęstość energii do gęstości prawdopodobieństwa.
Zasada nieoznaczoności dla elektronu w trzech wymiarach jest dana przez
Z definicji normy dla dużych wartości formula_12 jądro podcałkowe obniża wartość wyrażenia tak, że normalna całka normalizacyjna jak dla elektronu jest z reguły większa niż 1. Załóżmy, że fotony są polem spinorowym unormowanym tak, że każda z jego składowych unormowana jest do 1, tzn. jest normalną skalarną funkcja falowa.
Z zasady nieoznaczoności dla cząstki opisanej funkcją skalarną zachodzi
W celu oszacowania minimum prawej strony uzyskuje się bezpośrednio, iż
By oszacować trzy człony krzyżowe typu
należy założyć (z zasady nieoznaczoności dla każdej składowej), że jedna część sumy jest dowolnie mała,
wtedy
i człony krzyżowe minimalizuje się minimalizując wyrażenie
skąd
tzn.
Zbierając razem powyższe, otrzymuje się zasadę nieoznaczoności dla fotonu
lub
co okazuje się bliskie dokładnej wartości wyprowadzonej metodami wariacyjnymi i bez uproszczenia normy
Fotony okazują się więc cząstkami formula_24 a więc prawie 3 razy „bardziej kwantowymi” niż np. elektron.

</doc>
<doc id="674154" url="https://pl.wikipedia.org/wiki?curid=674154" title="Jiri Sovak">
Jiri Sovak



</doc>
<doc id="674155" url="https://pl.wikipedia.org/wiki?curid=674155" title="Jirzi Labus">
Jirzi Labus



</doc>
<doc id="674161" url="https://pl.wikipedia.org/wiki?curid=674161" title="Tadeusz Raczkiewicz">
Tadeusz Raczkiewicz

Tadeusz Raczkiewicz (ur. 17 listopada 1949 w Gubinie, zm. 25 lutego 2019 tamże) – polski rysownik i scenarzysta komiksowy, tworzył również rysunki satyryczne i ilustracje.
Życiorys.
Komiksem zainteresował się jako nastolatek, pod wpływem lektury Tytusa, Romka i A’Tomka i polskich przedruków Lucky Luke’a. Zaczął rysować własne historie, które regularnie wysyłał do publikującego dużo komiksów „Świata Młodych”. Redakcja postanowiła zaproponować zdolnemu czytelnikowi współpracę. Raczkiewicz otrzymał do narysowania scenariusz dziennikarza „ŚM” Jerzego Dąbrowskiego. Historia "Kuśmider i Filo" ukazała się w 1976 i liczyła 30 odcinków. Była to humorystyczna opowieść o klasycznie skontrastowanej parze dwóch przyjaciół (dobroduszny osiłek i mały spryciarz). Mimo dobrego przyjęcia "Kuśmidra i Filo" przez czytelników redakcja nie kontynuowała już w latach 70. współpracy z Raczkiewiczem.
Nie mogąc doczekać się kolejnych scenariuszy ze „Świata Młodych” Raczkiewicz przygotował adaptację jednej z ulubionych powieści z dzieciństwa – "Dwóch lat wakacji", a rok później kolejnej – "Piętnastoletniego kapitana". Oba komiksy zostały opublikowane, zebrały przychylne oceny od zawodowych grafików i podobały się czytelnikom. Skłoniło to redakcję do zaproponowania Raczkiewiczowi stałej współpracy.
Obok Szarloty Pawel i Henryka J. Chmielewskiego Raczkiewicz był najczęściej publikującym komiksy autorem „Świata Młodych” w drugiej połowie lat 80. Od 1984 do 1991 zamieścił siedem pełnometrażowych historii. Najpopularniejszym bohaterem, tworzonym samodzielnie przez Raczkiewicza był Tajfun – tajny agent kosmicznych służb specjalnych, którego przygód „ŚM” zamieścił cztery serie.
Po zamknięciu „Świata Młodych” współpracował z lokalną prasą w Gubinie i okolicach, wykonując rysunki satyryczne i ilustracje. W latach 90. opublikował jeden serial komiksowy – kryminał SF "Kontrakt". W 2006 ukazało się pierwsze wydanie albumowe jego komiksów, które dotąd istniały tylko w wydaniu prasowym. Komiksy zostały na nowo pokolorowane przez Filipa Wiśniowskiego. Album "Tajfun" to zbiorcze wydanie historii znanych ze „Świata Młodych”, wydawnictwo „Mandragora” zapowiadało druk nowych komiksów Raczkiewicza z tym bohaterem, ale wydawnictwo upadło.
W maju 2006 podczas „Wiosny nad Nysą”, cyklicznej imprezy w Gubinie, Tadeusz Raczkiewicz był współprowadzącym warsztatów „Satyra nad Nysą 2006”.
W 2009 fani autora własnym sumptem przygotowali antologię „Komiksy nieznane”, a wydawnictwo Ongrys przygotowało albumowe wydanie pięciu komiksów ze „Świata Młodych”.

</doc>
<doc id="674164" url="https://pl.wikipedia.org/wiki?curid=674164" title="Wersyfikacja">
Wersyfikacja

Wersyfikacja (fr. "versification", łac. "versificatio") jest to termin z zakresu teorii literatury mający dwa znaczenia.
Wersyfikacja określa system wersyfikacyjny utworu.
Wersyfikacja w pierwszym znaczeniu, rozszerzona o aspekt ewolucyjny i komparatystyczny związany z drugim znaczeniem, jest nazywana również wersologią.
W Polsce nauka o wierszu stoi na wysokim poziomie z uwagi na liczbę piszących autorów i publikowanych prac, w tym pozycji książkowych. Do grona najwybitniejszych polskich wersologów należą Kazimierz Wóycicki, Jan Łoś, Maria Dłuska, Maria Renata Mayenowa, Kazimierz Nitsch, Stanisław Furmanik, Karol Wiktor Zawodziński, Julian Krzyżanowski, Kazimierz Budzyk, Zbigniew Siatkowski Edward Stankiewicz, Edward Balcerzan, Zdzisława Kopczyńska, Teresa Dobrzyńska, Aleksandra Okopień-Sławińska, Maria Grzędzielska, Lucylla Pszczołowska, Dorota Urbańska, Adam Kulawik, Cecylia Galilej i Arkadiusz Sylwester Mastalski. Metryką obcą zajmowali się Jerzy Kuryłowicz, Monika Opalińska, Jerzy Danielewicz, Katarzyna Lesiak, Paweł Siwiec, Stanisław Balbus, Jacek Baluch, Robert Stiller i Stanisław Barańczak. Wersyfikacją porównawczą polsko-słoweńską zajmował się Tone Pretnar.
Duży wkład do światowej wersologii wnieśli uczeni rosyjscy (formaliści): Wiktor Żyrmuński, Borys Tomaszewski, Osip Brik, Jurij Łotman i Roman Jakobson, jak również badacze czescy Josef Král, Jan Mukařovský, Josef Hrabák, Miroslav Červenka, Květa Sgallová i Lukáš Neumann.

</doc>
<doc id="674165" url="https://pl.wikipedia.org/wiki?curid=674165" title="Most protetyczny">
Most protetyczny

Most protetyczny – uzupełnienie protetyczne mające na celu zaopatrzenie luki bądź luk w łuku zębowym. Typowy most protetyczny składa się z koron protetycznych osadzonych na zębach filarowych (bądź implantach) połączonych z przęsłem lub przęsłami (zębami sztucznymi) zastępującymi brakujące zęby.
Do wykonania mostu protetycznego konieczne jest oszlifowanie zębów filarowych, na których zostanie on osadzony (zacementowany). Most protetyczny może być wykonany ze stopów metali i licowany akrylem (most tymczasowy), kompozytem oraz ceramiką. Wykonuje się także mosty ceramiczne łączone włóknem szklanym oraz mosty na podbudowie cyrkonowej, licowane ceramiką.
Wykonanie mostu protetycznego – krok po kroku.
I wizyta
II wizyta
III wizyta – w przypadku rozległych mostów
Linki zewnętrzne.
Co to jest most protetyczny? w bazie zadbajozęby.pl

</doc>
<doc id="674167" url="https://pl.wikipedia.org/wiki?curid=674167" title="Straniero">
Straniero

Straniero ("wł. obcokrajowiec", l.mn. stranieri) to stosowany w sporcie żużlowym termin określający żużlowca, który startuje w polskich rozgrywkach ligowych, lecz nie jest obywatelem Polski.
Po raz pierwszy stranieri mogli startować w polskiej lidze w 1990. Na przestrzeni lat regulamin dopuszczał różną liczbę stranieri, z którymi klub mógł podpisać kontrakt w danym roku (liczba ta nie przekraczała 4) i ilu z nich mogło wystąpić w jednym meczu (1 lub 2). Ponadto w niektórych sezonach obowiązywały również inne, dodatkowe ograniczenia odnoszące się do kwestii startu obcokrajowców w barwach polskich klubów żużlowych, np. zakaz startu w polskiej lidze w kolejnym sezonie dla zawodników zagranicznych, którzy uzyskali kalkulowaną średnią meczową niższą niż 6,00 pkt./mecz czy też brak możliwości kontraktowania żużlowców z kraju innego niż Polska przez kluby, które w przeciągu 3 lat poprzedzających dany sezon rozgrywkowy nie wyszkoliły 3 zawodników do uzyskania certyfikatu na uprawianie sportu żużlowego. ​Od 2006, zgodnie z unijną zasadą o swobodnym przepływie siły roboczej, kluby mogą kontraktować dowolną liczbę zawodników zagranicznych, jednakże ich liczba w składzie drużyny na mecz jest ograniczona poprzez wymóg posiadania w tymże minimalnej liczby zawodników krajowych, który obecnie (2021) wynosi 4.
Od 2006 roku stranieri mogą startować również w rozgrywkach o MDMP, MPPK.
Zawodnicy zagraniczni w polskiej lidze żużlowej.
Historia.
Pierwszym w historii obcokrajowcem startującym w polskiej lidze żużlowej był Austriak Otto Holoubek, który w 1958 roku jeździł w barwach Kolejarza Rawicz, drugim obcokrajowcem był pochodzący z Jugosławii Valent Medved, który w 1963 roku startował w barwach Wybrzeża Gdańsk. W 1980 roku w polskiej lidze startowało czterech jugosłowiańskich żużlowców: Zvone Gerjevič (Ostrovia Ostrów Wielkopolski), Albert Kocmut, Jože Mavser (Śląsk Świętochłowice) i Krešo Omerzel (Sparta Wrocław).
Pierwszym obcokrajowcem startującym w polskiej lidze od 1990 roku był 4-krotny indywidualny mistrz świata Duńczyk Hans Nielsen, który startował w barwach Motoru Lublin i Polonii Piła.

</doc>
<doc id="674168" url="https://pl.wikipedia.org/wiki?curid=674168" title="Naft Chana">
Naft Chana

Naft Chana (, "Nafṭ Ḫāna") – pole naftowe we wschodnim Iraku, przy granicy z Iranem. Eksploatowane od 1923 roku. Połączone rurociągiem z rafinerią w Bagdadzie.

</doc>
<doc id="674171" url="https://pl.wikipedia.org/wiki?curid=674171" title="Liszaj twardzinowy i zanikowy sromu">
Liszaj twardzinowy i zanikowy sromu

Liszaj twardzinowy i zanikowy sromu (łac. "lichen sclerosus atrophicus", LSA) (dawne nazwy: Marskość sromu (łac. "kraurosis vulvae"), liszaj biały, choroba Csillaga, choroba Hallopeau) – przewlekła choroba sromu, przebiegająca z pogrubieniem skóry tej okolicy oraz wytworzeniem białawych grudek, której towarzyszy ból i swędzenie zewnętrznych narządów płciowych. W miarę czasu trwania pojawiają się zmiany zanikowe, polegające na ścieńczeniu skóry tej okolicy, powodując wygładzenie sromu (jego zanik) oraz pojawienie się suchości. Najczęściej zmiany pojawiają się w wieku podeszłym i najprawdopodobniej spowodowane są niedoborami hormonalnymi. Do czynników ryzyka zalicza się choroby autoimmunologiczne, zakażenia i predyspozycje genetyczne.
Leczenie polega na stosowaniu miejscowym maści z witaminą A lub kortykosterydami oraz estrogenami, które dodatkowo mogą być stosowane drogą przezskórną (plastry zawierające estrogeny) lub doustnie. W przypadkach niepowodzeń leczniczych, można stosować terapię opartą na stosowaniu leków: takrolimus, pimekrolimus, krioterapię i stosowanie laserów medycznych.
Choroba może również występować u mężczyzn (u kobiet występuje 10-krotnie częściej). U mężczyzn spotykana jest również tradycyjna nazwa marskość żołędzi.
Aktualnie nie jest uważana za stan przedrakowy, ale jej występowanie zwiększa ryzyko rozwoju raka sromu

</doc>
<doc id="674174" url="https://pl.wikipedia.org/wiki?curid=674174" title="Marskość sromu">
Marskość sromu



</doc>
<doc id="674175" url="https://pl.wikipedia.org/wiki?curid=674175" title="Liszaj biały">
Liszaj biały



</doc>
<doc id="674176" url="https://pl.wikipedia.org/wiki?curid=674176" title="Choroba Csillaga">
Choroba Csillaga



</doc>
<doc id="674177" url="https://pl.wikipedia.org/wiki?curid=674177" title="Musajid">
Musajid

Musajid (arab. مسيعيد; dawniej Umm Said) – miasto we wschodnim Katarze, nad Zatoką Perską, w prowincji Al-Wakra. Ludność: 92 tys. mieszkańców (2003). Jest głównym ośrodkiem przemysłowym kraju. Znajduje się tam m.in.: rafineria ropy naftowej, huta żelaza, odsalarnia wody morskiej. Ważny port wywozu ropy naftowej i gazu ziemnego w kraju. Stolica byłej prowincji o tej samej nazwie.

</doc>
<doc id="674178" url="https://pl.wikipedia.org/wiki?curid=674178" title="Choroba Hallopeau">
Choroba Hallopeau



</doc>
<doc id="674179" url="https://pl.wikipedia.org/wiki?curid=674179" title="The Best of Type O Negative">
The Best of Type O Negative

The Best of Type O Negative – drugi album kompilacyjny amerykańskiej grupy Type O Negative, wydany 12 września 2006 przez wytwórnię płytową Roadrunner Records. Zawiera głównie skrócone i edytowane wersje największych hitów zespołu, jak i również będący coverem Deep Purple utwór "Highway Star", który nie pojawił się nigdy wcześniej na żadnym wydawnictwie Type O Negative i jest ekskluzywny dla tej składanki.

</doc>
<doc id="674182" url="https://pl.wikipedia.org/wiki?curid=674182" title="Umm Sa'id">
Umm Sa'id



</doc>
<doc id="674187" url="https://pl.wikipedia.org/wiki?curid=674187" title="Analiza semantyczna">
Analiza semantyczna

Analiza semantyczna w teorii kompilatorów to faza procesu kompilacji, wykonywana po analizie syntaktycznej, a przed generowaniem kodu, w której sprawdzana jest poprawność programu na poziomie znaczenia poszczególnych instrukcji oraz programu jako całości. Analiza semantyczna najczęściej operuje na drzewie składni, do którego dodaje dodatkowe informacje, np. typy wartości.
Cel analizy semantycznej.
Głównym zadaniem w czasie analizy semantycznej jest sprawdzenie, czy program może być jednoznacznie skompilowany. Pewne konstrukcje, mimo że dopuszczalne przez gramatykę języka, mogą być niepoprawne.
W analizie semantycznej można wyróżnić trzy obszary działania:
Kontrola typów.
Kontrola typów ma na celu sprawdzenie poprawności typów w takich konstrukcjach językowych jak:
W czasie kontroli typów sprawdzane też jest czy identyfikatory były zadeklarowane. Do tego celu służy tablica symboli.
Kontrola poprawności instrukcji.
Przez "poprawność instrukcji" rozumie się wszelką inną poprawność instrukcji poza sprawdzaniem typów i identyfikatorów. Sprawdzanie obejmuje:
Kontrola nazw.
Kontrola nazw polega na sprawdzeniu, czy nazwy identyfikatorów i etykiet w programie źródłowym są poprawne. Za niepoprawne zwykle uważa się:
Część z tych rzeczy, np. podwójne deklaracje, jest sprawdzana w czasie tworzenia tablicy symboli.

</doc>
<doc id="674189" url="https://pl.wikipedia.org/wiki?curid=674189" title="CLV">
CLV

CLV (z ang. "constant linear velocity") – układ zapewniający stałą prędkość liniową przesuwu ścieżki dysku optycznego względem głowicy, co jest związane z koniecznością zmiany prędkości kątowej (obrotowej) płyty.

</doc>
<doc id="674190" url="https://pl.wikipedia.org/wiki?curid=674190" title="XD-bit">
XD-bit



</doc>
<doc id="674193" url="https://pl.wikipedia.org/wiki?curid=674193" title="Technika analogowa">
Technika analogowa

Technika analogowa zwana popularnie teorią obwodów i sygnałów – nauka zajmująca się analizą właściwości urządzeń elektrycznych (elektronicznych), które powodują wytwarzanie lub pośredniczą w przenoszeniu sygnałów (sygnał analogowy). Zrodziła się ona z połączenia dziedzin nauk elektronicznych, takich jak teoria obwodów i teoria sygnałów z dziedzinami matematyki, jak analiza matematyczna i topologia.
Badanie urządzeń elektrycznych odbywa się poprzez utworzenie jak najwierniej odwzorowujących pierwowzór modeli matematycznych i schematów urządzeń, których poszczególne elementy opisane są odpowiednimi wartościami elektrycznymi i magnetycznymi.

</doc>
<doc id="674195" url="https://pl.wikipedia.org/wiki?curid=674195" title="Syene">
Syene



</doc>
<doc id="674200" url="https://pl.wikipedia.org/wiki?curid=674200" title="Wiele hałasu o nic">
Wiele hałasu o nic

Wiele hałasu o nic () – komedia autorstwa Williama Shakespeare’a z 1599. Należy do najczęściej inscenizowanych przedstawień tego autora. Została opublikowana w Pierwszym Folio w 1623 roku.
Pięć aktów opowiada losy dwójki kochanków i mimo że jest to główny temat utworu, to śledzimy także losy Benedicka i Beatrice, których niecodzienne stosunki mają duży wpływ na całość przedstawienia. 
Ekranizacje.
Sztuka ta była wielokrotnie przenoszona na ekran, jednak większość jej wersji była stworzona dla telewizji. Pierwsza, niema wersja pochodzi z 1913. Najbardziej znana jest ekranizacja z 1993, w reżyserii Kennetha Branagha.

</doc>
<doc id="674201" url="https://pl.wikipedia.org/wiki?curid=674201" title="Zintegrowany konwerter pełnozakresowy">
Zintegrowany konwerter pełnozakresowy



</doc>
<doc id="674203" url="https://pl.wikipedia.org/wiki?curid=674203" title="Największe państwa świata">
Największe państwa świata



</doc>
<doc id="674205" url="https://pl.wikipedia.org/wiki?curid=674205" title="Konwerter podwójny (twin)">
Konwerter podwójny (twin)



</doc>
<doc id="674207" url="https://pl.wikipedia.org/wiki?curid=674207" title="Lanín">
Lanín

Lanín (3776 m n.p.m.) – wygasły stratowulkan w Andach Południowych, znajdujący się na granicy między Argentyną i Chile. Po stronie argentyńskiej znajduje się Park Narodowy Lanín, a po stronie chilijskiej Park Narodowy Villarrica.

</doc>
<doc id="674208" url="https://pl.wikipedia.org/wiki?curid=674208" title="Konwerter podwójny">
Konwerter podwójny



</doc>
<doc id="674209" url="https://pl.wikipedia.org/wiki?curid=674209" title="Królestwo Wei">
Królestwo Wei



</doc>
<doc id="674212" url="https://pl.wikipedia.org/wiki?curid=674212" title="Konwerter podwójny (dual)">
Konwerter podwójny (dual)



</doc>
<doc id="674213" url="https://pl.wikipedia.org/wiki?curid=674213" title="Królestwo Shu Han">
Królestwo Shu Han



</doc>
<doc id="674214" url="https://pl.wikipedia.org/wiki?curid=674214" title="Królestwo Wu">
Królestwo Wu



</doc>
<doc id="674218" url="https://pl.wikipedia.org/wiki?curid=674218" title="AGM-154 JSOW">
AGM-154 JSOW

AGM-154 JSOW (ang. "Joint Standoff Weapon") – zaliczana do broni precyzyjnego rażenia bomba szybująca zdolna do precyzyjnego atakowania celów naziemnych. Symbol AGM od ang. "Air-to-Ground Missile" oznaczający pocisk rakietowy, został nadany ze względu na planowane dodanie do bomby systemu napędowego, który ma znacznie wydłużyć jej zasięg.
Historia.
W 1986 US Navy rozpoczęła pogram AIWS (ang. "Advanced Interdiction Weapon System"), którego celem było opracowanie nowej precyzyjnie naprowadzanej broni krótkiego zasięgu zdolnej do rażenia celów z odległości większej niż zasięg obrony powietrznej przeciwnika i mającej zastąpić dotychczas używane naprowadzane laserowo bomby systemu Paveway, oraz AGM-123 Skipper II i AGM-65E Maverick. Warunkiem przyjęcia nowego uzbrojenia do służby było zaimplementowanie w niej zdolności "wystrzel i zapomnij", która nie potrzebuje żadnego innego naprowadzania broni po jej wystrzeleniu, takiego jak podświetlenie promieniem lasera czy sterowania radiowego. Rozwiązaniem, które spełniło wszystkie te wymagania, okazał się projekt firmy Texas Instruments (obecnie Raytheon) i już w czerwcu 1992 rozpoczęto produkcję pierwszej wersji bomby oznaczonej jako AGM-154A. W tym samym roku USAF, które prowadziły własny program budowy podobnej broni, postanowiły połączyć siły z US Navy, czego efektem stał się wspólny program JSOW.
Broń JSOW miała być tania, lekka i posiadać minimalny zasięg działania około 9 km przy zrzucie z niskiego pułapu. Zaimplementowano również możliwość namierzenia celu już po zrzuceniu, dzięki czemu samolot-nosiciel nie musiał narażać się na ujawnienie podczas ataku. Wymagano również opcji "cichego startu", co oznaczało, że system napędowy broni, jeśli taki zostanie kiedykolwiek dołączony, miał być uruchamiany z opóźnieniem. Przeznaczeniem nowej broni miało być niszczenie różnych celów, dlatego konieczne stało się wyposażenie bomby w odpowiednie głowice bojowe od kasetowych do zwalczania celów na dużych obszarach, po kumulacyjne do niszczenia pojedynczych, umocnionych obiektów. Opracowana przez Texas Instruments dla spełnienia wszystkich tych żądań broń była bombą szybującą bez własnego napędu z głowicą naprowadzającą wyposażoną w dwa systemy nawigacyjne: bezwładnościowy INS i satelitarny GPS.
Pierwszego zrzutu bomby AGM-154A dokonano w grudniu 1994, a wprowadzenie do służby w US Navy nastąpiło w lutym 1997. Produkcję masową AGM-154 rozpoczęto w 1999 roku.
AGM-154A.
Pierwsza wersja bomby JSOW wyposażona w rozkładane skrzydła i ogonowe powierzchnie sterowe w postaci krzyża, oraz dwa dodatkowe małe stery poziome. Zasięg szybowania bomby to 28 kilometrów przy zrzucie z niskiego i 74 kilometry z wysokiego pułapu, a dokładność trafienia to maksymalnie 3 metry od celu. W kadłubie bomby znajduje się 145 bombek BLU-97/B CEM o masie 1,54 kg każda, o głowicach kumulacyjno-zapalających do niszczenia różnych celów włącznie ze słabo opancerzonymi. Wersja ćwiczebna tej wersji bomby nosi oznaczenie DATM-154A.
AGM-154B.
Bomba w tej wersji zawierała 6 wyrzutników BLU-108/B z czterema naprowadzanymi termicznie bombkami przeciwpancernymi. Każda bombka ma postać walca, który szybuje w powietrzu przeszukując przy pomocy sensora podczerwieni powierzchnię ziemi. W momencie namierzenia celu ładunek kumulacyjny eksploduje wystrzeliwując pocisk w kierunku górnej części celu zazwyczaj najsłabiej opancerzonej. Ta wersja bomby została opracowana na potrzeby USAF, ale po zrezygnowaniu Sił Powietrznych z udziału w projekcie US Navy nie zdecydowała się na wprowadzenie AGM-154B i ostatecznie ta odmiana nie jest produkowana. USAF wycofały się z projektu AGM-154B po przyjęciu w zamian CBU-115/B, która zawiera 10, a nie 6 wyrzutników BLU-108/B jak JSOW.
AGM-154C.
Bomba AGM-154C została dodatkowo wyposażona w głowice naprowadzającą na podczerwień oraz dwustopniową głowicę bojową BROACH przeznaczoną do niszczenia silnie opancerzonych celów.
Produkcja masowa tej broni rozpoczęła się 29 grudnia 1999, a w czerwcu 2000 producent AGM-154C dostał zlecenie na opracowanie ulepszonego systemu nawigacyjnego niewrażliwego na zakłócenia sygnałów systemu GPS, oraz obniżenie kosztów jednostkowych broni. Bomba ta oznaczona jako JSOW Block II zostanie wprowadzona do produkcji prawdopodobnie w marcu 2007.
AGM-154 JSOW jest wykorzystywana jako uniwersalny nośnik różnego rodzaju głowic, a jej systemy elektroniczne są zbudowane w postaci modułów łatwych do ewentualnej modernizacji i przystosowania do pełnienia różnych zadań. Dodatkowo opracowano wariant JSOW wyposażony w bombę burzącą BLU-111/B o masie 225 kg przeznaczoną na eksport. Czasami wersję tę oznacza się jako AGM-154A-1.
Kolejna wersja bomby oznaczona jako JSOW Block III jest jeszcze w fazie projektów, ale wiadomo, że będzie posiadać zdolność atakowania celów ruchomych, oraz korygowania lotu przez łącze radiowe.
AGM-154D/E.
W 1995 przeprowadzono testy z bombami JSOW napędzanymi silnikiem turboodrzutowym Williams WJ24-8 w ramach konkursu na broń dla brytyjskich sił zbrojnych, który ostatecznie wygrała inna konstrukcja. Zasięg bomby z napędem wynosił około 220 km, ale ze względu na brak zapotrzebowania ze strony amerykańskich sił zbrojnych na wersję z napędem produkcja seryjna nie została rozpoczęta. Oznaczenia AGM-154D i AGM-154E zostały w 2000 roku zarezerwowane dla napędzanych wersji bomb odpowiednio AGM-154A i AGM-154C.
Użytkownicy.
W chwili obecnej bomby JSOW wykorzystywane są tylko przez amerykańskie siły zbrojne, ale podpisano już kontrakty na dostawę tego uzbrojenia dla Turcji i Grecji jako wyposażenie posiadanych przez te kraje wielozadaniowych myśliwców F-16 Fighting Falcon, a Singapur zamówił bomby JSOW dla swoich F-15E Strike Eagle.
Siły zbrojne Stanów Zjednoczonych używają do przenoszenia bomb JSOW samolotów: F-15E Strike Eagle, F-16 Fighting Falcon, F/A-18A/B Hornet, F/A-18E/F Super Hornet, F-35 Lightning II, B-1 Lancer, B-2 Spirit i B-52 Stratofortress.

</doc>
<doc id="674220" url="https://pl.wikipedia.org/wiki?curid=674220" title="She Wants Revenge">
She Wants Revenge

She Wants Revenge – amerykański zespół grający muzykę post punk, pochodzący z Los Angeles, założony w 2005. Współpracował z wytwórniami Geffen Records i Perfect Kiss. Latem roku 2006 wszedł na czołowe miejsca list przebojów muzyki klubowej w Kalifornii.

</doc>
<doc id="674223" url="https://pl.wikipedia.org/wiki?curid=674223" title="Konwerter typu Quad">
Konwerter typu Quad



</doc>
<doc id="674224" url="https://pl.wikipedia.org/wiki?curid=674224" title="Instrukcja przypisania">
Instrukcja przypisania

Instrukcja przypisania w językach programowania to rodzaj przypisania stanowiący odrębną instrukcję w kodzie źródłowym, w której do pewnej lokacji (l-wartości) przypisuje się wartość, która będzie w niej przechowywana.
Przykłady.
Przypisanie wartości 5 do zmiennej "x" w języku Pascal:
 x := 5;
Przypisanie wartości 10 do zmiennej "x" w języku C++:
 x = 10;

</doc>
<doc id="674225" url="https://pl.wikipedia.org/wiki?curid=674225" title="Konwerter typu monoblock universal">
Konwerter typu monoblock universal



</doc>
<doc id="674227" url="https://pl.wikipedia.org/wiki?curid=674227" title="Joanna Karpowicz">
Joanna Karpowicz

Joanna Karpowicz (ur. 27 lipca 1976 w Krakowie) – autorka komiksów, malarka, ilustratorka. W swoich pracach komiksowych bazuje wyłącznie na tradycyjnych technikach malarskich. Jej ulubioną techniką jest akryl na płótnie i na papierze. Autorka malarskiego cyklu z postacią Anubisa.
Życiorys.
Urodziła się w Krakowie w rodzinie malarskiej. Jej rodzicami byli Anna Karpowicz-Westner (z domu Wiejak) i Sławomir Karpowicz, profesor Akademii Sztuk Pięknych w Krakowie. Rodzina z córkami Katarzyną i Joanną mieszkała i pracowała w pracowni przy ulicy Piłsudskiego, które uprzednio było pracownią Olgi Boznańskiej. Absolwentka Wydziału Malarstwa krakowskiej Akademii Sztuk Pięknych – dyplom z wyróżnieniem w pracowni prof. Leszka Misiaka. Uprawia malarstwo fabularne. Do często wykorzystywanych przez Karpowicz motywów należą pejzaże nocnego miasta i środki lokomocji.
Komiksy – albumy pełnometrażowe.
Prace komiksowe w antologiach i innych wydawnictwach.
Prace Joanny Karpowicz znajdują się w zbiorach Muzeum Historii Żydów Polskich POLIN.
Ilustracje.
Malarskie ilustracje Karpowicz publikowały Wysokie Obcasy (cykl "Historie miłosne", 2015), Wydawnictwo Literackie (okładki wznowień i premier książek Gai Grzegorzewskiej), Zwykłe Życie, Magazyn Pismo, Draft Publishing, Kos Film (autorski plakat do filmu "Ptaki śpiewają w Kigali"), Studio Rewers i Aurum Film.

</doc>
<doc id="674230" url="https://pl.wikipedia.org/wiki?curid=674230" title="L-wartość">
L-wartość

L-wartość (ang. L-value) – pojęcie stworzone na potrzeby języka C, a następnie zostało zaadaptowane w języku C++. W ogólności pojęcie to odnosi się do wartości, które istnieją dłużej niż przez jedno wyrażenie i można pobrać ich adres. Przykładowymi L-wartościami są: "*ptr", "++z" czy "jakaś_zmienna".
Przeciwieństwem L-wartości są R-wartości (ang. R-value), którymi określane są wartości istniejące tylko przez jedno wyrażenie. Przykładami R-wartości są "x+y", "std::string" (C++0x) oraz "x++".

</doc>
<doc id="674239" url="https://pl.wikipedia.org/wiki?curid=674239" title="Totem (program komputerowy)">
Totem (program komputerowy)

Totem – domyślny odtwarzacz multimediów dla środowiska GNOME. Program może korzystać z silników GStreamer lub Xine. Totem potrafi odtwarzać różnorakie multimedia, muzykę i pliki wideo. Obsługuje również listy odtwarzania i strumieniowy transfer danych, dzięki czemu można wykorzystywać go do słuchania programu internetowych stacji radiowych. Aby odtworzyć strumień, należy z menu wybrać „Film/Otwórz z położenia” i w wyświetlonym polu wprowadzić odpowiedni adres internetowy. Totem w pełni obsługuje menu płyt DVD, dzięki czemu można poruszać się po nim za pomocą myszy.
Totem obsługuje także system LIRC (ang. "Linux InfraRed Control"), dzięki czemu do obsługi mediów można używać pilota zdalnego sterowania.
Podobnie jak ma to miejsce w większości graficznych aplikacji GNOME, również odtwarzacz Totem można obsługiwać za pomocą skrótów klawiszowych, oto kilka najczęściej wykorzystywanych:
Po zakończeniu seansu należy wybrać z menu „Film/Wysuń płytę” (lub użyć skrótu klawiszowego "Ctrl + E"), dzięki czemu będzie można wyjąć nośnik z napędu.
Program odtwarza między innymi:

</doc>
<doc id="674240" url="https://pl.wikipedia.org/wiki?curid=674240" title="DMC">
DMC



</doc>
<doc id="674241" url="https://pl.wikipedia.org/wiki?curid=674241" title="Rakija">
Rakija

Rakija (bułgarska: ракия / rakija, bośniacka rakija, chorwacka rakija, grecka ρακί, macedońska ракија / rakija, serbska: pакија / rakija, węgierska pálinka, albańska raki, rumuńska rachiu (pot. "răchie"), słoweńskie žganje, słowacka pálenka, turecka rakı) – ciężki napój alkoholowy zbliżony do brandy lub bimbru, otrzymywany przez destylację przefermentowanych owoców. Popularna w rejonie Bałkanów. Zawartość alkoholu wynosi 40% do 50%, ale domowej produkcji zwykle jest mocniejsza, przeciętnie 50 do 60%. "Prepečenica" to podwójnie destylowana rakija, z zawartością alkoholu czasami przekraczającą 60%.
Rakija jest uważana za narodowy napój wśród południowosłowiańskich krajów, takich jak: Bośnia i Hercegowina, Bułgaria, Chorwacja, Serbia, Czarnogóra i Macedonia Północna. Jej najbardziej popularna forma, śliwowica, jest wytwarzana ze śliwek. Inne często wykorzystywane owoce to winogrona (najpopularniejsze w Serbii, Czarnogórze i Macedonii Północnej), brzoskwinie, morele, jabłka, figi oraz pigwy. Śliwkowa i winogronowa rakija jest czasami mieszana po destylacji z innymi składnikami jak zioła, miód, wiśnie i orzechy.
Rodzaje.
Jest wiele rodzajów rakii, w zależności od owoców z jakich została wytworzona:
Normalnie rakija jest bezbarwna, chyba że dodano do niej zioła lub inne dodatki. Niektóre rodzaje rakii są trzymane w drewnianych beczkach (dębowych lub morwowych) w celu nabrania dodatkowego aromatu i złotego koloru.
Powinna być pita ze specjalnych małych kieliszków o pojemności 30 do 50 ml.
Popularny mit mówi, że od mocy rakii zależy średnica bąbelków, które się tworzą po mocnym wstrząśnięciu butelką. Są one również błędnie brane za miarę jakości tego napoju alkoholowego.
W Bułgarii oraz Macedonii Północnej rakija jest zazwyczaj podawana z sałatą szopską, sałatką mleczną, marynowanymi warzywami (turszija) lub innymi sałatkami zakąskowymi. Muskatowa rakija jest wytwarzana z winorośli właściwej, podczas gdy przygotowanie „dżibrowej” rakii jest takie samo, jak włoskiej grappy. Innym rodzajem podawanego napoju jest "„grejana”" rakija, która jest podgrzewana i słodzona miodem lub cukrem.
W Chorwacji travarica (rakija ziołowa) jest zwykle podawana na początku posiłku, razem z suszonymi figami. Chorwackie wybrzeże Adriatyku jest znane z wielu ziołowych gatunków grappy, a niektóre z nich są typowe tylko dla jednej wyspy lub ich grupy. Wyspa Hvar jest znana z grappy z dodatkiem mirry (mrtiny – gorzkiej i ciemnobrązowej). Wyspy południowe, jak Korčula i miasto Dubrownik, są znane z grappy z dodatkiem anyżu (aniseta), a w centralnej Dalmacji najbardziej popularna jest grappa z orzechów (orahovica). Jest zwykle produkowana w warunkach domowych i podawana z herbatnikami lub suszonymi figami. W lecie można ujrzeć wielkie, szklane słoje z grappą i orzechami na każdym balkonie, ponieważ proces produkcji wymaga wystawienia orachowicy na słońce. Na północy Adriatyku, głównie w Istrii, rakija jest zwykle wytwarzana z miodu (medica) lub jemioły (biska). Biska, żółto-brązowa i słodka, jest typowym likierem z Istrii.
Proces produkcji.
Przygotowany nastaw z owoców poddawany jest fermentacji przez dzikie drożdże, ale coraz częściej dodawane są szlachetne szczepy drożdży winiarskich aż do momentu przerobienia całego cukru. Destylacja odbywa się w kazanie – tradycyjnym alembiku, o charakterystycznym kształcie, który wykonany jest z miedzi. Zastosowanie tego metalu poprawia smak destylatu, ponieważ usuwa siarkowodór.
Zastosowania rytualne.
Picie rakii ma na Bałkanach często znaczenie rytualne.
Raki (rakija) w Albanii.
Raki została przyniesiona do Albanii przez osmański podbój kraju pod koniec XIV wieku. Jest wytwarzana z przefermentowanych owoców a następnie poddanych destylacji. Najczęściej używa się winogron lub czasami śliwek. Albańska raki nie zawiera anyżku. Raki wytwarzana z winogron, jest zwykle uznawana jako wysokojakościowa, natomiast rakii mieszana z wodą uznawana za niewłaściwą i jest rzadko spotykana w Albanii.
Proces wytwarzania raki w Albanii jest wyjątkowo trudny, gdyż najmniejsza pomyłka może zmienić potencjalny nastaw w coś, co jest znane jako „miękka raki”, uznawana przez większość za niewartą picia. Od zacierania owoców, by je przefermentować we właściwych warunkach, do upewnienia się, że pod kotłem destylacyjnym jest wystarczająco duży ogień, aż wreszcie dodawanie do finalnego produktu gałązek jabłoni. Jest to pracochłonne zadanie i ci, którzy potrafią to robić dobrze, są obdarzani wielkim szacunkiem.
Albańczycy są bardzo dumni ze swojego narodowego napoju, który jest pity w małych ilościach, i zarówno wytwarzanie jak i picie są niemal formami sztuki. Jest zwykle pity na zebraniach społecznych jako aperitif.
Jedna z najlepszych raki w Albanii pochodzi z okręgu Skrapar oraz okręgu Përmet. Bardzo wysoko oceniana rakija jest również wytwarzana z morw (raki mani).

</doc>
<doc id="674248" url="https://pl.wikipedia.org/wiki?curid=674248" title="Józef Kosiński (malarz)">
Józef Kosiński (malarz)

Józef Kosiński (ur. 1753 w Krakowie, zm. 1 kwietnia 1821 w Warszawie) – polski malarz, miniaturzysta.
Życiorys.
Pochodził z rodziny szlacheckiej (syn Michała Kosińskiego i Marianny Jaraczewskiej), pieczętującej się herbem Rogala. Odbył studia pod okiem Bacciarellego. Był malarzem nadwornym Stanisława Augusta (odznaczony przez króla Medalem „Merentibus”). Został pochowany na cmentarzu Powązkowskim w Warszawie (istnieją jednak pewne pogłoski, że na cmentarzu Świętokrzyskim).
Malował liczne portrety króla oraz innych znanych osób m.in. Tadeusza Kościuszki, Izabeli Czartoryskiej, czy gen. Maurycego Hauke. W Warszawie prowadził pracownię, w której zatrudniał wielu uczniów. Artysta szkicował tylko niektóre portrety pozostawiając ich wykończenie uczniom. Kosiński namalował kilka portretów olejnych m.in. Tadeusza Kościuszki, żony Marii, syna Jana oraz autoportret. Najwięcej prac malarza posiadają muzea w Warszawie i Krakowie.

</doc>
<doc id="674249" url="https://pl.wikipedia.org/wiki?curid=674249" title="Leonie Ossowski">
Leonie Ossowski

Leonie Ossowski, właściwie Jolanthe von Brandenstein (ur. 15 sierpnia 1925 w Röhrsdorf, zm. 4 lutego 2019 w Berlinie) – niemiecka pisarka.
Życiorys.
Leonie Ossowski urodziła się w Osowej Sieni Górnej pod Wschową jako "Jolanthe von Brandenstein". Jej ojcem był Lothar von Brandenstein, właściciel ziemski, matką Ruth von Ostau, lokalna pisarka. Swój pseudonim literacki zaczerpnęła od szlacheckiej rodziny Ossowskich panującej w tej wsi. 24 stycznia 1945 jej rodzina została przymusowo przesiedlona na tereny zachodnich Niemiec. W 1970 r. pracowała w więzieniu dla nieletnich, co było impulsem do napisania wielu tytułów o młodzieży żyjącej na marginesie społecznym, m.in. "Die große Flatter". W 1976 napisała pierwszą część tzw. „dolnośląskiej trylogii”, którą została powieść "Weichselkirschen" zekranizowana trzy lata później. Następnie pojawiły się "Wolfsbeeren" dostępne w polskiej wersji oraz "Holunderzeit". Książki nawiązują do lat spędzonych w rodzinnej miejscowości autorki. W 1980 Leonie Ossowski przeprowadziła się do Berlina, mieszkała w dzielnicy Schöneberg. 7 września 2007 Leonie Ossowski otrzymała od ministra Kultury i Dziedzictwa Narodowego odznakę honorową „Zasłużona dla Kultury Polskiej” za wkład w pojednanie polsko-niemieckie.

</doc>
<doc id="674250" url="https://pl.wikipedia.org/wiki?curid=674250" title="Władysław Zawistowski (pisarz)">
Władysław Zawistowski (pisarz)

Władysław Zawistowski (ur. 11 czerwca 1954 w Gdańsku) – polski poeta, dramaturg, krytyk literacki i teatralny, tłumacz, wydawca, wykładowca creative writing na Uniwersytecie Gdańskim, pracownik administracji kultury.
Życiorys.
Rodzina W. Zawistowskiego pochodziła z Wilna. Urodził się jako syn Stanisława Zawistowskiego (1919-1990), profesora nauk medycznych, żołnierza Armii Krajowej, więźnia łagrów radzieckich, i Heleny, z d. Hajdukiewicz (1922-2021), doktor nauk medycznych i pisarki.
Absolwent I Liceum Ogólnokształcącego im. Mikołaja Kopernika w Gdańsku oraz filologii polskiej Uniwersytetu Gdańskiego. W drugiej połowie lat 70. związany był z formacją poetycką Nowa Prywatność jako członek grupy Wspólność. Wieloletni kierownik literacki "Teatru Wybrzeże” (1977-1991). Od 1993 do 1996 prezes Oddziału Gdańskiego Stowarzyszenia Pisarzy Polskich.
Napisał szereg książek poetyckich, sztuk teatralnych i powieści. Jego teksty krytyczne i publicystyczne drukowane były m.in. w "Gazecie Wyborczej", „Życiu Warszawy”, „Polityce”, „Dialogu”, „Teatrze”, „Życiu literackim”, „Literaturze”, „Odrze”, „Punkcie”, „Autografie”, „Tytule”, „Toposie” i wielu innych czasopismach.
Wspólnie z Jerzym Limonem przekłada dramaty Szekspira ("Troilus i Kresyda", "Antoniusz i Kleopatra") i innych pisarzy elżbietańskich (Middleton, Philip Massinger, Chettle). Razem również założyli Fundację Theatrum Gedanense, którą kierują i organizują między innymi Gdański Festiwal Szekspirowski.
Sztuki teatralne i przekłady Zawistowskiego były grane na scenach Teatru „Wybrzeże” w Gdańsku, Teatru Kameralnego w Sopocie, Teatru Współczesnego w Szczecinie, Teatru Polskiego w Szczecinie, Teatru im. Słowackiego w Krakowie, Teatru Nowego w Poznaniu, Teatru Nowego w Łodzi, a także w teatrze TVP, w reżyserii m.in. Izabelli Cywińskiej, Krzysztofa Babickiego, Mikołaja Grabowskiego, Tadeusza Nyczka, Ryszarda Majora, Marka Okopińskiego.
Wspólnie z Anną Czekanowicz był również autorem serialu rzeki Radia Gdańsk Ulica Kwietna (1996-1998), a także, już samodzielnie, innych słuchowisk radiowych i programów telewizyjnych.
Pełni funkcję dyrektora Departamentu Kultury w Urzędzie Marszałkowskim Województwa Pomorskiego. Zasiadał w radzie Muzeum Gdańska (kadencja 2018–2021).
Został uwieczniony w roli jednego z apostołów na obrazie "Ostatnia Wieczerza" Macieja Świeszewskiego.

</doc>
<doc id="674251" url="https://pl.wikipedia.org/wiki?curid=674251" title="Hoover Institution">
Hoover Institution

The Hoover Institution on War, Revolution, and Peace – polityczny think tank pełniący funkcje biblioteki i archiwum, prowadzący działalność typu non-profit. 
Opis.
Organizacja założona została przez Herberta Hoovera, który był absolwentem Stanford University. Uznawana jest za wpływową w środowiskach konserwatywnych i libertariańskich.
Instytucja została założona w 1919 roku i z biegiem czasu zgromadziła ogromne archiwum dotyczące prezydenta Hoovera, I wojny światowej, II wojny światowej, szczególnie skupiając się na przyczynach tych wojen. Od 15 do 20% archiwów instytutu stanowią materiały dotyczące historii Polski. Część materiałów dnia 18 maja 1999 roku Herbert Hoover III, prezes Izby Nadzorczej Instytutu Hoovera oraz Dyrektor John Raisian przekazali na ręce ministra spraw zagranicznych Bronisława Geremka łącznie 916 615 obiektów ze zbiorów instytutu związanych z Polską.

</doc>
<doc id="674252" url="https://pl.wikipedia.org/wiki?curid=674252" title="Puszkino">
Puszkino

Puszkino (ros. "Пушкино") – miasto rejonowe w Rosji (obwód moskiewski) nad Uczą i Sieriebrianką.
Liczba mieszkańców: 107,5 tys. (2020).
Prawa miejskie posiada od 1925 roku. W mieście dominuje przemysł chemiczny i włókienniczy. W Puszkino znajdował się także ośrodek szkoleniowy KGB.

</doc>
<doc id="674259" url="https://pl.wikipedia.org/wiki?curid=674259" title="Dąb szypułkowiec">
Dąb szypułkowiec



</doc>
<doc id="674260" url="https://pl.wikipedia.org/wiki?curid=674260" title="Kościół Zwiastowania Pańskiego w Piotrkowicach">
Kościół Zwiastowania Pańskiego w Piotrkowicach

Kościół Zwiastowania Pańskiego w Piotrkowicach – kościół parafialny, w Piotrkowicach w województwie świętokrzyskim.
Historia.
Erekcję budowy klasztoru i kościoła podpisano w Chęcinach w 1630. Fundatorami byli kasztelan połaniecki Maciej i Zofia Rokszyccy. Budowę rozpoczęto w 1635, a ukończono 1652.
Kościół jest zbudowany z łamanego kamienia, tynkowany, jednonawowy, orientowany (prezbiterium od strony wschodniej), na rzucie prostokąta, z prezbiterium węższym i nieco niższym od nawy, zamkniętym prostą ścianą. Jest to typ kościoła późnorenesansowego, wzorowany na kościele dominikanów w Klimontowie. Sklepienia są kolebkowo-krzyżowe, upiększone stiukami o motywach geometrycznych. Kruchta łączy kościół z kaplicą loretańską i krużgankami klasztornymi. Nad kruchtą wznosi się czworoboczna wieża, w górnej części ośmioboczna, a pod hełmem wiszą trzy dzwony. Na dachu nawy, w pobliżu styku z prezbiterium – sygnaturka. Na ścianie szczytowej prezbiterium, w płytkich wnękach – trzy malowidła przedstawiające wyobrażenie Matki Bożej z Dzieciątkiem Jezus, św. Franciszka z Asyżu i w miejscu dawniejszej kompozycji (prawdopodobnie św. Antoniego) – redemptoryści wymalowali w latach trzydziestych XIX wieku postać św. Alfonsa de Liguori.
Wnętrze świątyni oświetla sześć okien od strony południowej. Imponująco wygląda ołtarz główny. W centrum złocistego retabulum mieści się dużych rozmiarów obraz Zwiastowania Pańskiego. Otaczają go cztery kolumny, a między nimi artystycznie wykonane figury głównych patronów Polski – św. Wojciecha i św. Stanisława. Na gzymsach zewnętrznych kolumn umieszczono postacie św. Franciszka z Asyżu i św. Antoniego z Padwy. W górnej kondygnacji – obraz Dobrego Pasterza. Antepedium, tabernakulum i tron na krzyż (i monstrancję) są w stylu rokokowym, z figurkami aniołków z XVIII wieku.
Dwa ołtarze boczne, na ścianie pomiędzy prezbiterium a nawą, zostały połączone architektoniczną dekoracją tęczy, na której wsparty jest duży krucyfiks z pelikanem i pisklętami u jego stóp. Poniżej – barokowe figury Matki Bożej Bolesnej i św. Jana Apostoła oraz św. Antoniego Padewskiego i św. Bonawentury. W ołtarzu prawym, pomiędzy czterema złotymi kolumnami, widnieje obraz Matki Boskiej Częstochowskiej (na zasuwie św. Anny Samotrzeć). W ołtarzu lewym – obraz św. Franciszka (na zasuwie św. Antoniego z Dzieciątkiem i Bogurodzicą). W prawej kaplicy – ołtarz z figurą Serca Bożego i wysuwanym obrazem św. Józefa. Po bokach – herby Pobóg i Ostoja, a poza kolumnami dwie figury świętych proroków Izajasza i Jeremiasza. W górnej kondygnacji – obraz stojącej Matki Bożej z Dzieciątkiem, także w otoczeniu dwóch postaci: św. Jana Ewangelisty i św. Piotra Apostoła. U dołu, nad mensą ołtarza, ustawiono figurkę Dzieciątka Jezus w czerwonej kapie.
Po drugiej stronie nawy, na przyściennym filarze, znajduje się barokowa ambona w kształcie okrętu z pierwszej połowy XVII wieku. W zwieńczeniu, na szczycie masztu – gołąbek, symbol Ducha Świętego. Liny z „gniazd bocianich” podnoszą żagle ze sznurowaną drabiną, które tworzą rodzaj baldachimu. Z dachu baldachimu skrzydlaty anioł spogląda do nawy okrętu, a dwa anioły putta z boku trzymają żagle. Na pokładzie okrętu zarzucono rybacką sieć i wiosła. Na boku burty umieszczono stułę, tiarę papieską i klucze, jako symbole władzy Kościoła. Po prawej stronie ambony ustawiona jest drewniana chrzcielnica z XVII wieku. Nad nią płaskorzeźba przedstawia św. Jana udzielającego chrztu Jezusowi Chrystusowi, nad którym unosi się Duch Święty w postaci gołębicy. Powyżej – obłok przeszyty promieniami, a u dołu wypisane słowa Boga Ojca: „Ten jest Syn Mój miły”.
Z lewej strony ambony stoi kolejny ołtarz boczny poświęcony patronom rolnictwa. W zwieńczeniu ołtarza znajduje się osiemnastowieczny obraz patronki żniwiarzy św. Notburgi (~1265-1313). Nieugięty gospodarz, u którego pracowała Notburga wymagał wykonywania pracy również w niedziele i święta. Notburga, słysząc w sobotni wieczór dzwony kościelne zwiastujące zbliżającą się niedzielę, modliła się o pomoc w tak trudnej sytuacji. Wtem, gdy uniosła sierp w górę, zawisł on w powietrzu, co zostało przez wszystkich odczytane jako znak Bożej interwencji. Sierp, widoczny na obrazie stał się symbolem wielkiego zaufania Bogu oraz nadludzkiej odwagi.
Poniżej znajduje się wizerunek św. Izydora Oracza, patrona rolników. Zgodnie z przyjętą ikonografią, opartą na legendzie, widzimy modlącego się Izydora i orzącego za niego anioła. Pod zasuwą znajduje się obraz przedstawiający św. Stanisława Kostkę. Obraz przedstawia Świętego przyjmujący Komunię z rąk anioła. Po bokach ołtarza ustawiono figury św. Jana Nepomucena i św. Benedykta opata.
Po przeciwnej stronie nawy znajduje się ołtarz Świętego Krzyża, z barokowym krucyfiksem oraz figurami Matki Bożej Bolesnej i św. Jana Ewangelisty. Na łuku retabulum – postać Boga Ojca z berłem i kulą ziemską. Na gzymsach kolumn – dwaj adorujący aniołowie. W ozdobnym tabernakulum przechowywany jest relikwiarz z cząstką drzewa Krzyża Świętego. Wierni adorują i całują relikwie podczas nabożeństw wielkopostnych, zwłaszcza Gorzkich Żali.
W kościele znajdują się także relikwie św. Tekli, umieszczone w rzeźbionym relikwiarzu.
W latach 1770-1776 na osi nawy kościoła, od strony zachodniej, wybudowano późnobarokową kaplicę, a w niej domek loretański (9,5 x 4 m.), przypominający Domek Nazaretański z włoskiego Loreto. We wnęce ściany zachodniej została umieszczona łaskami słynąca figura (140 cm wysokości), Matki Bożej z Dzieciątkiem (ok. 1400).

</doc>
<doc id="674261" url="https://pl.wikipedia.org/wiki?curid=674261" title="Wiczuga">
Wiczuga

Wiczuga (ros. Вичуга) – miasto w Rosji w obwodzie iwanowskim, położone na wschód od Iwanowa.
Liczba mieszkańców: ok. 38 tys.
Prawa miejskie od 1925 roku.
Wiczuga jest jednym z najstarszych ośrodków przemysłu bawełnianego w Rosji.
Historia.
Miasto Wiczuga założone zostało w 1925 roku jako skutek połączenia kilkudziesięciu osiedli (dziewiętnastu wiosek pracowniczych, pięciu stref przemysłowych, wioski i pięciu osad). Rozwinięta infrastruktura wokół trzech fabrycznych centrów nadal zachowuje względną niezależność, co jest cechą miasta. Miasto nazywano od nazwy dworca kolejowego (jej pierwotna nazwa Nowa Wiczuga). Stacja jest nazwana od nazwy najstarszej dzielnicy - wsi Wiczuga.
Geografia.
Miasto położone jest około 400 km na północny wschód od Moskwy, na południe od Wołgi, 30 km od miasta Kinieszma. Przez miejscowość przechodzi linia kolejowa Moskwa-Kinieszma oraz trasa R80 (ros. Р80) z Iwanowa do Kinieszmy.

</doc>
<doc id="674265" url="https://pl.wikipedia.org/wiki?curid=674265" title="John Cazale">
John Cazale

John Holland Cazale (ur. 12 sierpnia 1935 w Revere, zm. 12 marca 1978 w Nowym Jorku) – amerykański aktor teatralny i filmowy pochodzenia włoskiego i irlandzkiego. 
Życiorys.
Urodził się w Revere w stanie Massachusetts w rodzinie rzymskokatolickiej jako syn Cecilii Holland i Johna Cazale'a. Miał starszą siostrę Catherine (1931–2000) i młodszego brata Stephena (ur. 1937). Uczęszczał do szkoły średniej przy Buxton School w Williamstown. Jako nastolatek pracował na stanowisku gońca w Standard Oil.
Studiował dramat w Oberlin College w Oberlin w Ohio. Naukę kontynuował na Uniwersytecie Bostońskim. W tym czasie grał w Charles Playhouse w Bostonie oraz dorabiał jako taksówkarz i fotograf. Wystąpił w reklamie telewizyjnej spółki New York Telephone. Rozczarowany niepowodzeniami podczas castingów filmowych, zaczął kręcić własne filmy. Zadebiutował produkcją "The American Way" (1962), w której zagrał anarchistę, któremu nie udaje się niczego wysadzić w powietrze.
W drugiej połowie lat 60. zagrał Guptę w dramacie Israela Horovitza "The Indian Wants the Bronx", który w 1968 był wystawiany w Astor Place w Nowym Jorku. Za rolę w spektaklu zdobył nagrodę Obie. Następnie zagrał w kolejnym dramacie Horovitza – "Line", w którym wcielił się w postać Dolana. Podczas jednego z występów w Theatre de Lys został dostrzeżony przez Francisa Forda Coppolę i Freda Roosa, którzy zaproponowali mu rolę Frederica Corleone w "Ojcu chrzestnym" (1972). Rola jednego z braci-mafiosów okazała się jego najbardziej znaną kreacją filmową. W 1974 wystąpił jako Stan w "Rozmowie" Coppoli i powrócił do roli Frederico Corleone w "Ojcu chrzestnym II". W 1975 zagrał Sala w dramacie Sidneya Lumeta "Pieskie popołudnie".
W latach 1976–1978 był w związku z aktorką Meryl Streep, którą poznał w trakcie przygotowań do spektaklu Josepha Pappa "Miarka za miarkę", w którym zagrał Angelo.
Na planie filmowym swego ostatniego filmu "Łowca jeleni" (1978) pracował, będąc już ciężko chorym na nowotwór płuca. Nie doczekał premiery kinowej – zmarł kilka miesięcy wcześniej, 12 marca 1978 w Nowym Jorku w wieku 42 lat.
Wszystkie pięć filmów, w których zagrał, były nominowane do Oscara, sam jednak nigdy nie zdobył nominacji do nagrody.

</doc>
<doc id="674268" url="https://pl.wikipedia.org/wiki?curid=674268" title="Andrzej Trzaskowski">
Andrzej Trzaskowski

Andrzej Bronisław Trzaskowski (ur. 23 marca 1933 w Krakowie, zm. 16 września 1998 w Warszawie) – polski kompozytor, pianista, dyrygent, publicysta i krytyk muzyczny. Pionier jazzu w Polsce i jedna z najwybitniejszych postaci w historii polskiej muzyki rozrywkowej.
Życiorys.
Był wnukiem Bronisława, synem Stanisława.
Studiował muzykologię na Uniwersytecie Jagiellońskim w latach 1952–1957, oraz analizę i teorię muzyki współczesnej u Bogusława Schaeffera i Eugeniusza Rudnika w Studiu Eksperymentalnym Polskiego Radia w latach 1955–1957. Od 1957 był stałym publicystą i recenzentem pisma "Jazz Forum", publikował również w prasie zagranicznej.
Jako pianista zadebiutował w zespole Melomani. W tym okresie zajął I miejsce w ankiecie "Przekroju" z roku 1956 na najlepszego pianistę. W 1958 był współzałożycielem zespołu Jazz Believers z którym wystąpił na pierwszym w Warszawie Jazz Jamboree'58. W 1959 roku założył zespół The Wreckers oraz firmowane swoim nazwiskiem trio, a nieco później kwintet i sekstet.
W czasie Jazz Jamboree'60, Trio Trzaskowskiego akompaniowało Stanowi Getzowi (artysta był wówczas na szczycie listy magazynu "Down Beat"), zaś 31 października 1960 roku w Filharmonii Narodowej doszło do wspólnej sesji nagraniowej. Podczas kolejnej edycji festiwalu w roku 1961, Trzaskowski wystąpił z barytonistą Ronnie Rossem.
W czerwcu 1962 roku, jako jeden z pierwszych polskich muzyków jazzowych koncertował w Stanach Zjednoczonych. Towarzyszył mu nowy skład Wreckersów. Zespół występował m.in. na festiwalach jazzowych w Waszyngtonie, Newport, w Nowym Orleanie, a także w Village Vanguard w Nowym Jorku. Pojawił się w popularnym programie telewizyjnym "Who is in the World" i otrzymywał pochlebne recenzje w "The New York Times" i innych czasopismach amerykańskich.
Trzaskowski posiadał ogromne umiejętności pianistyczne, zaś rozległa wiedza kompozytorska zaowocowała utworami także o charakterze trzecionurtowym (łączącym muzykę klasyczną i jazz). Pierwszą w Polsce kompozycję tego typu zaprezentował słuchaczom podczas Jazz Jamboree'62. Utwór zatytułowany "Nihil novi", został także wykonany w Filharmonii Narodowej przez amerykańskiego trębacza Dona Ellisa, trio pianisty oraz zespół kameralny pod dyr. Andrzeja Markowskiego.
Około roku 1963 Trzaskowski zaczął odchodzić od bebopu, cool jazzu i estetyki Horace'a Silvera, kierując swe zainteresowania muzyczne w stronę free jazzu i technik kompozytorskich muzyki XX wieku. Za punkt zwrotny w jego twórczości i poglądach estetycznych można uznać trzyczęściowy utwór pt. "Synopsis". Ten okres został częściowo udokumentowany na płytach: "The Andrzej Trzaskowski Quintet" (1965, Polish Jazz, vol. 4), "Jazz Workshop" (1965, NDR) i "Seant" (1966, Polish Jazz, vol. 11).
W 1963 i 1964 roku kwintet Trzaskowskiego koncertował w Niemczech, Włoszech, Szwajcarii, Jugosławii, i Belgii. W 1964 roku wystąpił w odcinku specjalnym niemieckiego programu telewizyjnego "Jazz – gehört und gesehen" (program pt. "Jazz in Poland" w reż. Janusza Majewskiego prezentował dokonania najważniejszych wykonawców krajowej sceny jazzowej), zaś w styczniu 1965 roku nagrał album pt. "The Andrzej Trzaskowski Quintet".
W tym samym roku pianista nawiązał dwuletnią współpracę z trębaczem Tedem Cursonem (były członek zespołu Charlesa Mingusa), z którym w latach 1965 i 1966 podczas dwóch sesji w Warszawie, dokonał nagrania albumu "Seant" (1967). W latach 1965-1970 udzielał się, jako muzyk i kierownik artystyczny podczas „Jazz Workshops” w Hamburgu, organizowanych przez rozgłośnię Norddeutscher Rundfunk.
Od 1974 Trzaskowski prowadził Orkiestrę Polskiego Radia i Telewizji Studio S-1 w Warszawie. W latach 1972-74 pracował w Naczelnej Redakcji Muzycznej Polskiego Radia i Telewizji, zaś na przełomie lat 70. i 80. był członkiem komitetu redakcyjnego i redaktorem naukowym działu jazzowego. Ponadto był współautorem „Leksykonu kompozytorów XX wieku” (tom 1–2, 1963–1965) i współredaktorem „Encyklopedii Muzycznej PWM”.
Andrzej Trzaskowski był autorem i współautorem muzyki do wielu filmów i wykonawcą muzyki między innymi w takich filmach jak: "Bardzo spokojna wieś" Janusza Kidawy, "Rozwodów nie będzie" Jerzego Stefana Stawińskiego, "Dreszcze" Wojciecha Marczewskiego, "Gra o wszystko" Andrzeja Kotkowskiego, "Jeszcze słychać śpiew i rżenie koni" Mieczysława Waśkowskiego, "Pociąg" Jerzego Kawalerowicza. Ponadto pojawił się w obsadzie aktorskiej filmów: "Niewinni czarodzieje" (reż. Andrzej Wajda), "Zuzanna i chłopcy" (reż. Stanisław Możdżeński), "Był jazz" (reż. Feliks Falk).
Od 1992 roku wykładał na Wydziale Jazzu w Państwowej Szkole Muzycznej II stopnia przy ul. Bednarskiej w Warszawie. W ostatnich latach życia, ze względu na zły stan zdrowia, niemal zupełnie wycofał się z życia muzycznego. Po raz ostatni wystąpił w Teatrze Buffo w 1996 roku.
Odznaczenie.
W 1995 został po raz drugi odznaczony Złotym Krzyżem Zasługi "za zasługi w pracy artystycznej".
Życie prywatne.
Był żonaty z Teresą Trzaskowską z domu Arens, po pierwszym mężu Ferster (zm. 2019), z którą miał syna Rafała (ur. 1972).
Zmarł na raka płuc. Został pochowany na warszawskim Cmentarzu Wojskowym na Powązkach (kwatera A 3 Tuje rz. 3 m. 25).

</doc>
<doc id="674269" url="https://pl.wikipedia.org/wiki?curid=674269" title="Zygmunt Różycki">
Zygmunt Różycki

Zygmunt Różycki (Rola-Różycki) (ur. 7 grudnia 1883 w Łęce, zm. 3 kwietnia 1930 w Pabianicach) – polski poeta.
Był synem Jana Różyckiego h. Rola i Filomeny z Zielińskich. Ojciec mieszkał i pracował jako notariusz w Tomaszowie Mazowieckim w latach 1884-1912. Willa Różyckich znajdowała się przy ul. św. Antoniego 24 (obecnie mieści się w niej Stacja Sanitarno-Epidemiologiczna). W Tomaszowie spędził Różycki lata dzieciństwa i młodości. Tu udzielał się jako znakomity parodysta i aktor amator. Do Tomaszowa i okolic powracał w kilku wierszach. W poemacie "Modre wody" (pierwodruk w czasopiśmie „Bluszcz” 1901 R. 37 nr 24) opiewał słynne Niebieskie Źródła. Wspominał spalskie „ciemne bory” (w wierszu pt. "Pójdę na ciemne bory...") oraz położone nad rzeką Pilicą w okolicy Tomaszowa nagórzyckie lasy (w wierszu pt. "Ze wspomnień II."). 
Od 1900 roku mieszkał w Warszawie. Był urzędnikiem zarządu Kolei Nadwiślańskiej, w dwudziestoleciu międzywojennym pracował jako referent Ministerstwa Spraw Wewnętrznych.
Tworzył lirykę modernistyczną, którą bardzo często publikował w prasie. Niektóre jego utwory adaptowano jako piosenki. Wiersz pt. "Na ust koralu" (z tomiku poetyckiego "Szkarłatna wizja") w aranżacji muzycznej Lucjana Marczewskiego i w wykonaniu Jana Kiepury stał się przebojem lat dwudziestych XX wieku.

</doc>
<doc id="674270" url="https://pl.wikipedia.org/wiki?curid=674270" title="Bohdan Łepki">
Bohdan Łepki

Bohdan Łepki (, ur. 9 listopada 1872 we wsi Krzyweńkie, zm. 21 lipca 1941 w Krakowie) – ukraiński prozaik, poeta i literaturoznawca, senator RP V kadencji.
Życiorys.
Był synem Sylwestra, wykształconego duchownego (absolwent filologii klasycznej i teologii na Uniwersytecie Lwowskim), jednocześnie pierwszego nauczyciela przyszłego pisarza, a później krytyka jego utworów. Bohdan spędził dzieciństwo we wsi Krogulec, również w ówczesnym powiecie husiatyńskim, od 1878 mieszkał w Brzeżanach, gdzie ukończył C. K. Gimnazjum w Brzeżanach z wykładowym językiem polskim. To właśnie na czasy nauki w tej placówce przypadają jego pierwsze próby literackie. Po ukończeniu gimnazjum kontynuował naukę w wiedeńskiej Akademii Sztuk Pięknych, ale wkrótce przeniósł się na uniwersytet we Lwowie. Dużo pisał, udzielał się w studenckim stowarzyszeniu Watra (). Począwszy od 1895, jego utwory ukazywały się na łamach periodyków, m.in. „Diło” („”) i „Bukowyna” („”).
Podczas jednego z wakacyjnych pobytów u rodziców poznał Iwana Frankę. To spotkanie wywarło na nim ogromne wrażenie. W 1895 powrócił do Brzeżan, gdzie rozpoczął pracę w gimnazjum. Wówczas powstały wiersze i opowiadania: "Stricza", "Dla brata", "W swit za oczi", "Dywak" () oraz tłumaczenia, studia nad twórczością Marii Konopnickiej, sztuka "Za chlibom" (), która została wystawiona przez teatr Ruśka Besida ().
Jednak życie w prowincjonalnym miasteczku nie sprzyjało rozwojowi jego talentu. W roku 1899 przeprowadził się do Krakowa, tętniącego życiem ośrodka nauki i kultury, gdzie rozpoczął pracę na Uniwersytecie Jagiellońskim. W tamtych czasach w Krakowie przebywała znaczna grupa ukraińskich twórców i z czasem dom Łepkiego stał się miejscem ich spotkań. Gościł często u siebie Wasyla Stefanyka, Ostapa Łuckiego, Bohdana Bojczuka. W sobotnie wieczory natomiast w czytelni Proswity () dyskutowali na tematy literackie. Łepki należał do lwowskiego ugrupowania poetyckiego Mołoda Muza i w tym środowisku nazywano go profesorem.
W Krakowie pracował nad swoimi zbiorami opowiadań, które ukazały się drukiem: "Z seła" (1898), "Opowidannia", "Szczasływa hodyna" (1901), "W hłuchim kuti" (1903), "Po dorozi żyttia" (, 1905), "Kydaju słowa" (, 1911). Drukuje kolejne tomiki poezji: "Striczky" (1901), "Łystky padyt’", "Osiń" (1902), "Na czużyni" (1904), "Z hłybyn duszi" (1905), "Dla ideji" (1911), "Z-nad moria" (, 1913) oraz studia literackie i tłumaczenia na język polski (m.in. "Słowo o wyprawie Igora").
Po wybuchu I wojny światowej Łepki wyjechał do Wiednia, gdzie wraz z grupą znajomych z grupy Mołoda Muza drukował broszury i zbiory pieśni. W 1915 objęła go mobilizacja. Nie został wysłany na front, lecz skierowany do pracy kulturalno-wychowawczej w obozie jenieckim w Niemczech.
Po zakończeniu wojny powrócił do ojczyzny, ale wkrótce, w 1920, wyjechał do Berlina. Echa wydarzeń wojennych można odnaleźć w wielu utworach Łepkiego: "Buria", "Intermezzo", "Weczir", "Dzwony", "Dusza", "Swoji" ().
W 1925 powrócił do Krakowa i został profesorem Uniwersytetu Jagiellońskiego. Zmarł 21 lipca 1941 roku. Został pochowany na Cmentarzu Rakowickim w Krakowie (kwatera XXXIV-płd.-9). Utwory Łepkiego tłumaczono na polski, rosyjski, czeski, niemiecki, węgierski.

</doc>
<doc id="674272" url="https://pl.wikipedia.org/wiki?curid=674272" title="Medal Bene Merentibus">
Medal Bene Merentibus

Medal „Bene Merentibus” (łac. "Dobrze Zasłużonym") – medal ustanowiony w 1738 roku przez króla Augusta III Sasa. Obok Orderu Orła Białego (przyznawanego jedynie wyższym warstwom społecznym), było to drugie odznaczenie Rzeczypospolitej Obojga Narodów, nadawane za zasługi przedstawicielom niższych warstw społecznych. Dekoracji medalem dokonywano w dniu imienin króla czyli 3 sierpnia.
Opis odznaki.
Medal bity był w srebrze i miał średnicę 52 mm. Na awersie widniało popiersie króla, a w otoku był napis w języku łaciński "AUGUSTUS III D.G. REX POLONIARUM" (August III z łaski Bożej król Polaków). Na rewersie w środku znajdował się stół z łańcuchem Orderu Orła Białego, a w otoku był napis w jęz. łaciński "DE REGE ET REPUBLICA BENE MERENTIBUS" (Dobrze zasłużonym dla króla i Rzeczypospolitej). Poniżej znajdowała się data nadania np. MDCCXLVIII/3 Aug. (medale były bite każdego roku z tą samą datą dzienną i datą roku bieżącego). Autorem medalu był Chrystian Sigismund Vermuth, medalier pracujący na dworze Augusta III.

</doc>
<doc id="674280" url="https://pl.wikipedia.org/wiki?curid=674280" title="Našice">
Našice

Našice – miasto w Chorwacji, w żupanii osijecko-barańskiej, siedziba miasta Našice. Leżą w zachodniej Slawonii, 51 km od Osijeka. W 2011 roku liczyły 7888 mieszkańców.
Przez miejscowość przebiegają drogi krajowa nr 2 oraz 53.

</doc>
<doc id="674283" url="https://pl.wikipedia.org/wiki?curid=674283" title="Przerywacz fotograficzny">
Przerywacz fotograficzny

Przerywacz, stoper – pośrednia kąpiel fotograficzna, w procesie wywoływania negatywowego, jak i pozytywowego (między wywołaniem a utrwaleniem). Jej działanie opiera się na:
Skuteczną kąpielą przerywającą jest wodny roztwór kwasu octowego lub kwasu cytrynowego (w tym przypadku brak uciążliwego zapachu octu).
Stosowane są przerywacze:
Jeśli do roztworu dodano wskaźnik, po zobojętnieniu barwa przerywacza ulega zmianie, informując o skończeniu jego przydatności w procesie.

</doc>
<doc id="674285" url="https://pl.wikipedia.org/wiki?curid=674285" title="Ołeksandr Ołeś">
Ołeksandr Ołeś

Ołeksandr Ołeś (ukr. Олександр Олесь), właściwie Ołeksandr Kandyba (ur. 4 grudnia 1878 w miasteczku Białopole, zm. 22 lipca 1944 w Pradze) – poeta ukraiński.
Absolwent Charkowskiego Instytutu Weterynarii. Po jego zakończeniu pracował w zawodzie najpierw w Charkowie, później zaś w Kijowie. Pierwsze jego próby poetyckie przypadły na lata nauki w szkole średniej. Jego debiutancki tomik poezji „Z żurboju radist’” (З журбою радість обнялась) wyszedł jednak później – w 1907 w Petersburgu.
Lata 1905–1907 to okres niezwykle płodny w twórczym życiu poety. Pod wpływem haseł rewolucyjnych napisał wiele utworów, które oddają nastrój tamtych dni, nawołują do walki. Jednak, co trzeba podkreślić, piewcą rewolucji nie został. W latach 1907-1917 wydał pięć poetyckich zbiorków, z których cztery nie miały tytułów, były natomiast kolejno numerowane. Ocenia się, że w utworach z pierwszych dwóch przeważają nastroje zadumy, refleksji, zaś w kolejnych – zmęczenie i smutek. Ołeś nie związał się z żadną z organizacji bolszewickich. Po przewrocie bolszewickim w 1919 udał się na emigrację i pozostał na niej aż do śmierci. Od 1923 mieszkał w Czechosłowacji.
Jego wiersze były tłumaczone na wiele języków, m.in. na rosyjski, białoruski, czeski i gruziński. Kilka tłumaczeń na polski Katarzyny Kotyńskiej opublikowano w antologii „Prolog, nie epilog”. Jakiw Stepowyj skomponował muzykę do wiersza „Nie bierzcie z zielonej łąki wierzby”.
Jego synem był Ołeh Kandyba ps. „Ołeh Ołżycz”, ukraiński archeolog i działacz polityczny. Ołeksandr Ołeś zmarł wkrótce po otrzymaniu wiadomości o zamordowaniu syna przez Gestapo w KL-Sachsenhausen.

</doc>
<doc id="674286" url="https://pl.wikipedia.org/wiki?curid=674286" title="Zofia Romanowiczowa">
Zofia Romanowiczowa

Zofia Romanowiczowa (ur. 18 października 1922 w Radomiu, zm. 28 marca 2010 w Lailly-en-Val) – polska pisarka i tłumaczka.
Życiorys.
Córka legionisty i urzędnika Zygmunta Górskiego oraz Marianny ze Stolińskich. Uczyła się w gimnazjum i liceum im. Tytusa Chałubińskiego w Radomiu. Współredagowała szkolne pisemko „Sztubackie głosy”, gdzie zamieszczała pod pseudonimem „Claudia” swoje wiersze.
Po wybuchu II wojny światowej przebywała nadal w Radomiu, była łączniczką Związku Walki Zbrojnej. Aresztowana przez gestapo w styczniu 1941 r. Więziona w Kielcach i Pińczowie. W 1942 r. przewieziona do obozu koncentracyjnego w Ravensbrück, a następnie Neu Rohlau pod Karlsbadem, gdzie pracowała w fabryce porcelany. Po wyzwoleniu obozu przez wojska USA przebywała we Włoszech, gdzie kontynuowała naukę w Porto San Giorgio w liceum założonym przez 2. Korpus Armii Polskiej. Publikowała w wydawanych tam periodykach polskich „Orzeł Biały”, „Ochotniczka”, „Kresowym szlakiem”. Służyła w Pomocniczej Służbie Wojskowej Kobiet. Była w tym czasie sekretarką Melchiora Wańkowicza. W numerze 36 „Orła Białego” z 1945 r. opublikowała nowelę „Tomuś” – podawaną przez nią za swój właściwy debiut pisarski.
Zdała maturę w 1946 r. Po otrzymaniu stypendium Polskiej Misji Katolickiej w Paryżu rozpoczęła studia na Sorbonie (kierunek filologia romańska; stopień "licenciée ès lettres" uzyskała w 1949 r.). W 1948 r. poślubiła Kazimierza Romanowicza (1916–2010), księgarza i wydawcę, z którym w latach 1946–1993 współprowadziła księgarnię i wydawnictwo „Libella” oraz Galerię Lambert (od 1959 r.), mieszczące się na paryskiej Wyspie św. Ludwika – jeden z ważniejszych ośrodków emigracji polskiej na obczyźnie po II wojnie światowej.
W latach powojennych współpracowała m.in. z londyńskimi „Wiadomościami” (od 1946) i paryską „Kulturą” (od 1954). Po 1956 r. publikowała okazjonalnie w periodykach krajowych, np. „Nowej Kulturze” i „Tygodniku Powszechnym”.
W 1961 r. jej wiersze z okresu pobytu w obozie ukazały się w antologii "Ravensbrück. Wiersze obozowe" (wyd. Związek Bojowników o Wolność i Demokrację). Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Należała do Związku Pisarzy Polskich na Obczyźnie, a od 1989 roku Stowarzyszenia Pisarzy Polskich. Jej archiwum znajduje się w Archiwum Emigracji w Bibliotece Uniwersyteckiej w Toruniu.
Przez lata wraz z mężem mieszkała w Paryżu w domu przy ul. Debelleyme. Zmarła w Domu Spokojnej Starości Polskiego Funduszu Humanitarnego w Lailly-en-Val, gdzie spędziła ostatnie lata życia. Spoczęła 6 kwietnia 2010 r. na cmentarzu wiejskim w pobliżu swojego dawnego letniego domu w Jours, w Burgundii.
Była matką Barbary Romanowicz.
Autorami książek monograficznych poświęconych życiu i twórczości Zofii Romanowiczowej są Anna Jamrozek-Sowa oraz Arkadiusz Morawiec.

</doc>
<doc id="674287" url="https://pl.wikipedia.org/wiki?curid=674287" title="Zofia Romanowicz">
Zofia Romanowicz



</doc>
<doc id="674292" url="https://pl.wikipedia.org/wiki?curid=674292" title="Queer as Folk">
Queer as Folk

Queer as Folk odnosi się do:

</doc>
<doc id="674293" url="https://pl.wikipedia.org/wiki?curid=674293" title="Queer as folk">
Queer as folk



</doc>
<doc id="674294" url="https://pl.wikipedia.org/wiki?curid=674294" title="Sos tatarski">
Sos tatarski

Sos tatarski – sos zimny na bazie majonezu, z drobno posiekanymi pikantnymi dodatkami: ziołami i warzywami marynowanymi w occie.
Odmiany i wykorzystanie w kuchni.
Sos tatarski sporządza się z sosu majonezowego. W wersji wiedeńskiej dodaje się do niego pokrojone korniszony, kapary i natkę pietruszki. W wersji francuskiej z majonezem łączy się roztarte żółtko ugotowanego na twardo jaja i jego posiekane białko oraz drobno posiekany szczypiorek. Można go także sporządzić, dodając do majonezu roztarte żółtko jaj, szczypiorek, korniszony i drobno posiekane grzyby marynowane. Jest dodatkiem do wędlin, zimnych mięs, jaj na twardo, śledzi i ogólnie ryb na zimno. Sos tatarski należy do dań typowych dla kuchni polskiej. W Anglii i Australii jest on popularnym dodatkiem do "fish and chips".
Wybitny szwajcarski kucharz Joseph Favre ogólnie opisał pochodzenie dań po tatarsku i sosu tatarskiego oraz jego warianty w swoim słowniku kuchni praktycznej pod tytułem "Dictionnaire universel de cuisine pratique" w drugim wydaniu z 1905.
Historia sosu.
Potrawy "po tatarsku".
Książki kucharskie z XVIII wieku podają przepisy na różne rodzaje mięsa i ryb przyrządzanych "po tatarsku", co oznaczało pieczenie lub grillowanie po opanierowaniu w drobnych grzankach lub pokruszonym chlebie. Potrawy takie znane były w kuchni francuskiej, angielskiej i polskiej.
Przykładem takiej potrawy jest "Szczupak po tatarsku" z książki Menona "Nouveau traité de la Cuisine", wydanej w 1742.
Niektóre z nich podawano z zimnym sosem, składającym się z różnych kombinacji cebuli, szalotki, oleju, octu lub soku cytrynowego bądź innego źródła kwaśnego smaku, musztardy i dodatków smakowych. Wśród jego składników nie było jeszcze żółtka jajka, które z olejem stworzyłoby majonez, a który pojawia się w późniejszych recepturach.
Na przykład w angielskiej książce kucharskiej Johna Notta "The Cooks and Confectioners Dictionary or the Accomplish'd Housewife's Companion" z roku 1723 taki rodzaj sosu został opisany jako element przepisu na "Gołębie po tatarsku z zimnym sosem" ( "Pigeons a la Tartare with cold Sauce"). Sos ten wedle jego receptury był wykonywany z kawałka cebuli lub szalotki, filetu anchois i kilku łyżek pikli, przy czym wszystkie składniki należało rozdrobnić. Następnie, po dodaniu łyżki rozdrobnionej natki pietruszki oraz niewielkich ilości soli i pieprzu, składniki należało dobrze wymieszać z pięcioma lub sześcioma łyżkami oleju, łyżką wody i sokiem z jednej cytryny. Tuż przed podaniem należało do sosu domieszać łyżkę musztardy i serwować go zimnego rozlewając po talerzu, a gotowe gołębie kłaść na nim.
W polskiej kuchni trzy przepisy na potrawy przyrządzane "po tatarsku" występują w książce Wojciecha Wielądki "Kucharz doskonały", która wyszła w 1783. Są to "Kurczęta po Tatarsku" (strona 133; podawane z "małym sossem"), "Szczupak po Tatarsku" (strona 234; autor każe go podawać z "sosem z remulady", ale wbrew deklaracji przepisu na niego nie ma w książce), oraz "Uszy cielęce po Tatarsku", przy których opisany jest też sposób wykonania sosu.
Sos tatarski bez żółtek.
Sos tatarski jako samodzielny i niezależny element kuchni występuje w wielu książkach kucharskich z XIX wieku. Niektóre z nich przyrządzane były bez użycia żółtek jaj, co powodowało, że nie miały charakteru sosu majonezowego. Taki charakter ma na przykład receptura z francuskiej książki "Manuel de gastronomie" z 1825, która jest o tyle ciekawa, że stosowała okruszki chleba jako dodatek do sosu.
W innej książce francuskiej "L'art du cuisinier" Antoine B. Beauvilliersa z 1813 w przepisie na sos tatarski okruszków już nie ma.
Ten sam przepis znajdujemy także w "La cuisinière de la campagne et de la ville ou nouvelle cuisine économique" Louis-Eustache'a Audota z roku 1853 (pierwsze wydanie w 1818). Dzieło Audota zostało przetłumaczone w 1854 na język hiszpański i w ten sposób sos tatarski był znany w połowie XIX wieku także w Hiszpanii.
Przepis ten w praktycznie identycznej formie występuje w anonimowej polskiej książce kucharskiej "Nowa kuchnia warszawska" z 1838.
Oto lista potraw, które wedle tego dzieła można było podawać z tym sosem: "Królik po tatarsku" (strona 133), "Udka gęsie z sosem tatarskim" (strona 147), "Kurczę z sosem tatarskim" (strona 154), "Pularda z sosem tatarskim" (strona 157), "Okoń z tatarskim sosem" (strona 177), "Węgorz z sosem tatarskim" (strona 182).
Jednak francuskie dzieło P.C. Roberta "La grande cuisine simplifiée. Art de la cuisine nouvelle" podaje przepis na "Sos tatarski gorący", który nie zawiera żółtka i twierdzi, że jego zimny odpowiednik, z żółtkami i oparty zatem na majonezie, to "sos remoladé" (z tym sosem kazał podawać "Szczupaka po tatarsku" Wojciech Wielądko).
Sos tatarski z żółtkiem.
Oprócz wspomnianego wyżej dzieła P. C. Roberta, w XIX wieku wiele książek kucharskich podaje przepisy na sos tatarski, pod tą właśnie nazwą, sporządzony z użyciem żółtka.
Pod mieszaną nazwą "Senf-Tunke oder Remulade (Sauce Tartare)" jest podany w austriackiej książce kucharskiej "Anleitung zur Feineren Kochkunst" z 1824. Zawierał on jednak nietypowe składniki ziołowe: oprócz pietruszki także bertram, krwiściąg mniejszy i trybula ogrodowa.
W angielskiej książce kucharskiej "The Gastronomic Regeneration" z 1849 znajduje się recepta na "Sauce à la tartare" sporządzany z żółtek jaj gotowanych i surowych, z korniszonami, kaparami, pietruszką i szalotką, z dodatkiem francuskiej musztardy i odrobiny pieprzu Cayenne.
Przepis z żółtkami w polskiej książce kucharskiej pojawił się w 1860 w dziele Józefa Schmidta, wydanym w Przemyślu, i jest oparty wyłącznie na jajach na twardo.
Sos tatarski na podstawie gotowego majonezu.
W XX i XXI wieku powszechnie dostępny stał się majonez produkcji przemysłowej. W przepisie z wielokrotnie wznawianej zbiorowej książki "Kuchnia polska" użycie gotowego majonezu było jeszcze tylko wariantem głównego przepisu, który zakładał własnoręczne wykonanie majonezu.
W przepisie opublikowanym w 2008 na blogu dziennikarza i krytyka kulinarnego Piotra Adamczewskiego zwyczajny sos tatarski robi się wyłącznie z gotowego majonezu.
Sos tatarski jako produkt przemysłowy.
Sos tatarski jest produkowany przemysłowo, jednak nawet producenci należący do tego samego koncernu w różnych krajach stosują odmienne receptury i różne pojemniki.
Wśród marek należących do koncernu Nestlé sytuacja wygląda następująco:
W Polsce sos tatarski marki Winiary jest sprzedawany w słoikach szklanych i ma następujący zestaw składników: olej roślinny, woda, krojone warzywa konserwowe 9,5% (ogórek, woda, cebula, ocet, cukier, sól), cukier, ocet, glukoza, musztarda (woda, gorczyca, ocet, sól, cukier, przyprawy aromat), żółtko jaja, krojona pieczarka konserwowa 1,2% (pieczarka, woda, ocet, sól), sól, białka mleka, suszony szczypior, aromat (z glutenem), suszony liść pietruszki, regulator kwasowości: kwas cytrynowy, substancja zagęszczająca (guma guar), przeciwutleniacz (E385).
Na Ukrainie pod marką Торчин sprzedawany jest sos tatarski w plastikowej torebce z zaworem do wyciskania, a jego skład surowcowy jest następujący:
olej słonecznikowy, ogórki marynowane, cukier, suszona cebula, suszony czosnek, sól, proszek jajeczny, ocet, kwas mlekowy, skrobia kukurydziana modyfikowana, suszona pietruszka, stabilizator (guma ksantanowa), wyciąg z kopru włoskiego, kurkuma, konserwant (sorbinian potasu), przeciwutleniacz E385, barwnik (beta-karoten).
Nestlé Szwajcaria sos tatarski produkuje i sprzedaje w tubach pod marką THOMY, a jego skład surowcowy to:
olej słonecznikowy, ocet, ogórki konserwowe, woda, żółtka jaj, suszona cebula, sól, gorczyca, wzmacniacz smaku (glutaminian sodu), cukier, substancje zakwaszające (kwas octowy, kwas winowy), białe wino, natka pietruszki, aromaty, koncentrat soku cytrynowego, sos przyprawowy, środek przeciwutleniający.
Sosu tatarskiego koncern Nestlé nie oferuje w krajach Maghrebu, Indiach i Australii.
Wartości odżywcze.
Deklarowane wartości odżywcze 100 gramów sosu tatarskiego Winiary są następujące: wartość energetyczna 2445 kJ lub 594 kcal, białko 1 g, węglowodany 7,8 g, w tym cukry proste i dwucukry 7,3 g, tłuszcz 62 g, w tym kwasy tłuszczowe nasycone 4,8 g, błonnik pokarmowy 0,2 g, sód 0,6 g.

</doc>
<doc id="674295" url="https://pl.wikipedia.org/wiki?curid=674295" title="Zespół Lyncha">
Zespół Lyncha

Zespół Lyncha (dziedziczny rak jelita grubego niezwiązany z polipowatością, , zespół dziedzicznego niedoboru naprawy źle sparowanych zasad, ) – zespół dziedzicznej predyspozycji do nowotworów.
Zespół Lyncha jest chorobą autosomalną dominującą.
Historia.
Początki historii wiedzy o chorobie znanej obecnie jako HNPCC datują się na koniec XIX wieku, kiedy krawcowa patologa z University of Michigan School of Medicine Aldreda S. Warthina wyznała mu że umrze z powodu raka jelita grubego, żołądka albo narządów kobiecych, ponieważ w jej rodzinie te choroby były nadzwyczaj częste. Warthin uważnie wysłuchał wywiadu rodzinnego kobiety i w 1913 roku opisał tę rodzinę wraz z kilkoma innymi, w których predyspozycja do nowotworów była szczególnie duża. Krawcowa Warthina faktycznie zmarła w młodym wieku z powodu przerzutującego raka endometrium. Warthin badał jej rodzinę (znaną odtąd w piśmiennictwie jako „rodzina G.”) i w 1925 roku uaktualnił swoje obserwacje w kolejnej pracy.
Lynch i wsp. w 1966 roku opisali historię naturalną dwóch dużych rodzin (N. i M.) ze Środkowego Zachodu USA. Klinicznie rodziny te przypominały opisaną przez Warthina rodzinę G. Dr A. James Frencz, następca Warthina na stanowisku przewodniczącego wydziału patologii University of Michigan, dowiedział się o pracy Lyncha i przypomniał zapomniane prace Warthina. Lynch odwiedził wówczas Francję by zbadać cały dorobek naukowy Warthina: próbki preparatów patologicznych, dokumentację pacjentów i prace, dokumentowane przez Warthina przez ponad 30 lat. Rodzinę G. ponownie zbadano i opublikowano wyniki. Nazwa zespół Lyncha funkcjonuje od lat 80.; wcześniej schorzenie było nazywane „zespołem raka rodzinnego” (cancer family syndrome, CFR). W 2000 roku u rodziny G. stwierdzono dziedziczoną przez pokolenia mutację w genie "MSH2".
Epidemiologia.
HNPCC stanowi około 1-3% wszystkich raków jelita grubego. Średni wiek wystąpienia nowotworu złośliwego jelita grubego wynosi około 44 lata. Zespół wiąże się z 80% ryzykiem zachorowania na raka jelita grubego. Występuje w od 1:2000 do 1:370 przypadkach.
Etiopatogeneza.
Zespół HNPCC spowodowany jest mutacją jednego z sześciu genów odpowiedzialnych za naprawę DNA:
Najczęściej stwierdza się mutacje genów "hMSH2" i "hMLH1". Dziedziczenie zespołu jest autosomalne dominujące. W przeważającej części (około 70% przypadków) rak występuje w prawej połowie okrężnicy. Cechuje go niski stopień zróżnicowania, częste występowanie nacieków limfocytarnych w badaniu histopatologicznym, szybki wzrost miejscowy i niewielka tendencja do tworzenia przerzutów odległych. Pomimo niewrażliwości na chemioterapię lepiej rokuje. W zespole Lyncha jest większa proporcja guzów produkujących śluz. Występują też częściej niż w populacji ogólnej symetryczne gruczolaki. W przypadku nowotworów jajnika wywołanych zespołem Lyncha najczęściej dochodzi do zmian nowotworowych w obrębie nabłonka, ale zdarzają się także np. w obrębie tkanki łącznej budującej jajnik, czy innych tkanek tam obecnych.
Podział.
Ryzyko zachorowania na raka jelita grubego wynosi około 80%, raka trzonu macicy około 60%, żołądka około 13% i jajnika około 12%.
Współistnienie zespołu Lyncha z guzami gruczołów łojowych określa się jako zespół Muira-Torre’a.
Rozpoznanie.
Kryteria amsterdamskie II.
Aby rozpoznać zespół Lyncha muszą być spełnione wszystkie trzy kryteria. Należy wykluczyć wcześniej zespół polipowatości rodzinnej, a zachorowania na raka jelita grubego i inne nowotwory wchodzące w skład zespołu Lyncha muszą być potwierdzone badaniem histopatologicznym.
Badanie niestabilności mikrosatelitarnej.
Ze względu na zawodność kryteriów amsterdamskich stosuje się przesiewowe badanie pod kątem występowania niestabilności mikrosatelitarnego DNA w tkance guza według wytycznych Bethesda. Alternatywnie, badanie ekspresji "MLH1", "MSH2" i "MSH6" metodami immunohistochemicznymi.
Leczenie.
Osoby spokrewnione z chorymi wymagają badań genetycznych i kolonoskopowych co 2-3 lata, zaczynając w 25. roku życia lub w wieku przynajmniej o 5 lat młodszym niż najwcześniejszy przypadek raka jelita grubego w rodzinie. U kobiet dodatkowo obowiązuje ocena ginekologiczna z ultrasonografią narządu rodnego i ewentualną biopsją błony śluzowej macicy.

</doc>
<doc id="674296" url="https://pl.wikipedia.org/wiki?curid=674296" title="HNPCC">
HNPCC



</doc>
<doc id="674297" url="https://pl.wikipedia.org/wiki?curid=674297" title="Zespół dziedzicznego niedoboru naprawy niesparowanych zasad">
Zespół dziedzicznego niedoboru naprawy niesparowanych zasad



</doc>
<doc id="674300" url="https://pl.wikipedia.org/wiki?curid=674300" title="Zespół dziedzicznego niepolipowatego raka jelita grubego">
Zespół dziedzicznego niepolipowatego raka jelita grubego



</doc>
<doc id="674312" url="https://pl.wikipedia.org/wiki?curid=674312" title="USS North Carolina">
USS North Carolina

Nazwę USS North Carolina nosiło 5 okrętów amerykańskiej marynarki:
Zobacz też CSS „North Carolina”

</doc>
<doc id="674313" url="https://pl.wikipedia.org/wiki?curid=674313" title="Zdzisław Hoffmann">
Zdzisław Hoffmann

Zdzisław Hoffmann (ur. 27 sierpnia 1959 w Świebodzinie) – polski lekkoatleta trójskoczek, mistrz świata z Helsinek.
Osiągnięcia.
Zdobył złoty medal podczas Mistrzostw Świata w Helsinkach 1983 po zaciekłym boju z Amerykaninem Willie Banksem, uzyskując wynik 17,42 m. Startował także na igrzyskach olimpijskich w Moskwie 1980 (odpadł w eliminacjach) i w Mistrzostwach Świata w Rzymie 1987 (zajął 12. miejsce). Cztery razy był mistrzem Polski na otwartym stadionie (1981, 1983, 1984 i 1989) i pięć razy w hali (1980, 1983, 1984, 1987 i 1988).
Między 1983 a 1985 sześciokrotnie poprawiał rekord Polski. Jego rekord życiowy 17,53 m jest aktualnym rekordem Polski na otwartym stadionie. Był zwycięzcą Plebiscytu "Przeglądu Sportowego" 1983 i zdobywcą Złotych Kolców w tym samym roku. Startował w barwach AZS Zielona Góra, Lubtouru Zielona Góra, Śląska Wrocław i Legii Warszawa.
Po zakończeniu kariery został przedsiębiorcą. Był opiekunem profesjonalnej grupy lekkoatletycznej Samsung Team. Jego syn – Karol także jest trójskoczkiem.
Postanowieniem prezydenta RP Aleksandra Kwaśniewskiego z 14 grudnia 1999 został odznaczony Złotym Krzyżem Zasługi "za zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".

</doc>
<doc id="674320" url="https://pl.wikipedia.org/wiki?curid=674320" title="Adam Kosiński">
Adam Kosiński

Adam Kosiński herbu Rawicz (ur. w XVI wieku, zm. 1573) – pisarz ziemski drohicki, kasztelan podlaski, marszałek hospodarski.
Pochodził z mazowiecko-podlaskiego rodu szlacheckiego piszącego się z Lisowa. W XV wieku rodzina ta należała do średniej, niezamożnej szlachty, jednak dzięki swej gospodarności w początkach XVI wieku dorobiła się znacznego majątku. Ojciec Adama, Lenart Kosiński, został dworzaninem królowej Bony (pełnił funkcję podstarościego brańskiego w latach 1533–1539) i przyczynił się znacząco do podniesienia prestiżu swego rodu.
Adam Kosiński w 1555 został pisarzem ziemskim drohickim, w latach 1555–1557 grodzkim mielnickim, a następnie starostą drohickim. Na sejmie lubelskim w 1569 reprezentował jako poseł tę część szlachty podlaskiej, która była za zawarciem unii realnej między Polską a Litwą (popierał również wcielenie Podlasia do Korony). Poseł na sejm lubelski 1569 roku z ziemi drohickiej..Urząd kasztelana podlaskiego w 1569 r. otrzymał dzięki swemu poparciu dla unii polsko-litewskiej. Zajął miejsce kasztelana Hrehorego Tryzny, który odmówił złożenia przysięgi na wierność Koronie Polskiej. 2 kwietnia 1569 r. Zygmunt August powierzył mu przechowanie przywileju wcielenia ziemi podlaskiej do Korony, 1 lipca podpisał i opieczętował unię lubelską zawartą na sejmie w Lublinie. W 1573 roku potwierdził elekcję Henryka III Walezego na króla Polski.
Adam Kosiński powiększył majątek odziedziczony po Lenarcie. Nabył w drodze kupna lub zamiany liczne włości, a także dorobił się na handlu zbożem, które było spławiane do Gdańska. Jego syn Jan (pisarz ziemski drohicki) w 1580 r. był posiadaczem 16 wsi znajdujących się na obszarze ziemi drohickiej: Lisowa, Śledzianowa, Buzisk, Osnówki, Grannego, Kobelian, Leśników, Dziersk, Krzemienia, Klimczyc, Lipna, Busk, Grodziska, Boiarskich, Morklicz, Makark.
Adam Kosiński był żonaty z Anną Irzykowicz, córką Jerzego i Jadwigi Niemirowicz Szczyttówny, wnuczką marszałka hospodarskiego Jana Niemirowicza Szczytta.
Z Anną miał dwoje dzieci:

</doc>
<doc id="674324" url="https://pl.wikipedia.org/wiki?curid=674324" title="Ustrzyki Dolne (stacja kolejowa)">
Ustrzyki Dolne (stacja kolejowa)

Ustrzyki Dolne – stacja kolejowa w Ustrzykach Dolnych, w województwie podkarpackim, w Polsce. Z powodu wyłączenia z eksploatacji linii kolejowej 108 na odcinku Uherce – Krościenko pociągi nie obsługiwały stacji w latach 2010–2022..
Dzięki inicjatywie samorządu województwa podkarpackiego 12 czerwca 2022 roku przywrócono połączenia pasażerskie Sanok – Ustrzyki Dolne obsługiwane przez przewoźnika Polregio. 16 lipca przewoźnik SKPL uruchomił podobne połączenie Ustrzyk Dolnych do Sanoka z większą ilością par.

</doc>
<doc id="674332" url="https://pl.wikipedia.org/wiki?curid=674332" title="Korabl-Sputnik 3">
Korabl-Sputnik 3

Korabl-Sputnik 3 (nazwany przez zachodnią prasę Sputnikiem 6) – testowy radziecki statek kosmiczny, prototyp statków Wostok. Wyniósł na orbitę w ramach programu Wostok psy "Pczołkę" („Pszczółkę”) i "Muszkę" oraz owady i rośliny. Po jednodniowym pobycie w Kosmosie, statek został deorbitowany. Jednak zamiast wylądować, spłonął w atmosferze wraz ze swoim żywym ładunkiem.
Opis misji.
Zadaniami Korabla-Sputnika 3 miało być zbadanie wpływu lotu kosmicznego na organizmy żywe, sprawdzenie działania łączności radiowej i systemów podtrzymywania życia oraz pomiar czynników mogących wpłynąć na zachowanie się człowieka podczas lotu kosmicznego. Statek był konstrukcyjnie prawie taki sam jak Korabl-Sputnik 1 i Korabl-Sputnik 2.
Szefowie radzieckiego programu kosmicznego wnieśli pismo o zgodę na start do Komitetu Centralnego w dniu 10 listopada 1960.
Po jednodniowym pobycie w Kosmosie, statek został deorbitowany. Jednak zamiast wylądować, spłonął w atmosferze wraz ze swoim żywym ładunkiem około godziny 09:12 GMT. Powodem było niewyłączenie się silników hamujących, które pracowały aż do wyczerpania się paliwa, i wejście w atmosferę pod złym kątem. Wiele faktów wskazuje jednak, że koniec misji Korabla-Sputnika 3 miał inny przebieg.
Powrót kapsuły był prawdopodobnie planowany po siedemnastu okrążeniach Ziemi. Silniki hamujące włączono około 8:22 GMT, 2 grudnia 1960. Prawdopodobne jest, że Rosjanom w ogóle nie udało się rozpocząć procesu deorbitacji, i aby nie pozostawiać statku na orbicie, lub by nie wpadł on w obce ręce przy niekontrolowanym upadku, został zniszczony przez system samolikwidacji.
Sowiecka agencja TASS zakomunikowała, że "wejście nastąpiło po złej trajektorii. Statek przestał istnieć wchodząc w gęste warstwy atmosfery". Zdania te sugerowały więc, że statek został zniszczony w wyniku skutków tarcia o atmosferę, a nie celowej eksplozji.
Jednak w dokumentach byłego biura OKB-1, teraz RKK Energia, znalazła się informacja: "Wdrożono program lotu kosmicznego, ale w wyniku usterki systemu kontroli silnika TDU powrót na Ziemię odbyłby się na nieprzewidywalnym terenie i kapsuła powrotna musiała zostać zniszczona".
Siergiej Korolow w swoich wspomnieniach pisze, że po oddzieleniu się kapsuły od statku odebrano jeszcze jedną sesję telemetrii z kapsuły, nim ta weszła w gęste warstwy atmosfery.
Jeśli silnik TDU włączył się o 08:22, a statek zdążył przelecieć jeszcze 1,5 orbity (zajęłoby mu to około 135 minut), wejście w atmosferę miałoby miejsce nad Pacyfikiem, około godziny 10:35. Wcześniej więc kapsuła musiałaby się oddzielić od reszty statku. Jednak stacja w Enköping Szwedzkiej Agencji Telekomunikacyjnej odnotowała, że ostatni sygnał na częstotliwości 19,995 MHz odebrano między 10:15 a 10:17 GMT, 2 grudnia, w pobliżu północnego krańca orbity Korabla-Sputnika 3. Może to być część dodatkowej transmisji telemetrii, o której wspominał Korolow. Sam fakt, że taka sesja nastąpiła wskazuje, że deorbitacja kapsuł w ogóle się nie odbyła. Co więcej, stacja w Enköping odebrała również bardzo silny sygnał naziemny na częstotliwości 19,995 MHz, który zakłócał łączność na tej częstotliwości przez 42 minuty, między 11 a 11:42.
Pierwotną przyczyną nieudanej misji Korabla-Sputnika 3 było prawdopodobnie uszkodzenie systemu orientacji statku, które nie pozwoliło włączyć sekwencji powrotu statku, albo złe obliczenia przewidywanej pozycji statku względem Słońca, co miałoby taki sam skutek.
Obserwacje Korabla-Sputnika 3.
Szwedzkie obserwacje radiowe wskazują, że misja Korabla-Sputnika 3 zakończyła się inaczej niż podały władze ZSRR. Stacja w Enköping kilkukrotnie odebrała sygnał na częstotliwości 19,995 MHz (typowa częstotliwość komunikacji dla radzieckich statków kosmicznych). Najpierw o godzinie 10:23, czyli około 3 godzin po starcie. Potem o 19:37. Wtedy też sygnał nagle ucichł. O 22:38 usłyszano go ponownie na kilka minut. Amerykański US Army Signal Corps również donosił o zarejestrowaniu nieodkodowywalnych sygnałów na częstotliwości 19,995 MHz, około godziny 13:16 GMT.
Wywiad elektroniczny CIA przechwycił również transmisje na częstotliwości 83 MHz. CIA wiedziało już, że również Korabl-Sputnik 2 przesyłał dane na tej częstotliwości. Technikom wywiadu udało się odkodować ten sygnał, który okazał się obrazem jednego z psów zarejestrowanym przez kamerę statku i przesyłanym drogą radiową na Ziemię.

</doc>
<doc id="674333" url="https://pl.wikipedia.org/wiki?curid=674333" title="Muszka">
Muszka



</doc>
<doc id="674334" url="https://pl.wikipedia.org/wiki?curid=674334" title="Język czerokeski">
Język czerokeski



</doc>
<doc id="674337" url="https://pl.wikipedia.org/wiki?curid=674337" title="Yan’an">
Yan’an

Yan’an (, pinyin: "Yán’ān") – miasto o statusie prefektury miejskiej w środkowych Chinach, w prowincji Shaanxi, na Wyżynie Lessowej. W 2010 roku liczba mieszkańców miasta wynosiła 106 738. Prefektura miejska w 1999 roku liczyła 1 938 756 mieszkańców. Ośrodek rzemiosła, przetwórstwa produktów rolnych; w mieście produkuje się paliwa, nawozy sztuczne i radioodbiorniki; znajduje się tam huta żelaza, cementownia oraz muzeum. W pobliżu Yan’an ośrodki wydobycia ropy naftowej.
W latach 1935–1948 było siedzibą Komunistycznej Partii Chin, której bojownicy przedostali się do Yan’anu w czasie Długiego Marszu. Chińscy komuniści uważają miasto za kolebkę rewolucji, która doprowadziła w 1949 roku do powstania Chińskiej Republiki Ludowej.
W czasie II wojny światowej wszystkie budynki w Yan’anie zostały zniszczone przez japońskie bombardowania. Ludzie kryli się w tzw. yaodongach, kryjówkach drążonych w lessowych wzgórzach, które w Shaanxi są tradycyjnym rodzajem domostwa. Yan’an odwiedzili znani zagraniczni dziennikarze, Edgar Snow i Anna Louise Strong, którzy spotkali się tam z Mao Zedongiem. 
W chińskiej polityce Yan’an symbolizuje wyidealizowany okres komunizmu; uchodzi za sprawnie działającą komunę, w której harmonijnie zajmowano się walką, nauką, kulturą itd. wykuwając swego rodzaju nowego człowieka.
Po 1978 roku wyidealizowany obraz Yan’anu został zakwestionowany, m.in. w filmie "Żółta ziemia" Chen Kaige. W swoich książkach atakowała go również Jung Chang.
Podział administracyjny.
Prefektura miejska Yan’an podzielona jest na:

</doc>
<doc id="674338" url="https://pl.wikipedia.org/wiki?curid=674338" title="Sputnik 6">
Sputnik 6



</doc>
<doc id="674339" url="https://pl.wikipedia.org/wiki?curid=674339" title="Trzmiel różnobarwny">
Trzmiel różnobarwny

Trzmiel różnobarwny ("Bombus soroeensis") – owad z rodziny pszczołowatych.
Zakłada niewielkie rodziny. Gniazduje w ziemi. Jest związany ze środowiskiem leśnym; oblatuje kwiaty z dwudziestu rodzin. 
Spotykany na murawach kserotermicznych oraz w środowiskach leśnych.
Ma 18–23 mm długości. Występuje w kilku podgatunkach, różniących się ubarwieniem, z czego w Polsce występują dwa - "B. s. soroeensis" oraz "B. s. proteus", oraz ich mieszańce. Przedstawiciele pierwszego podgatunku przypominają ubarwieniem trzmiela ziemnego, drugiego - trzmiela kamiennika.
W Polsce, tak jak pozostałe gatunki trzmieli, objęty jest ochroną częściową.

</doc>
<doc id="674340" url="https://pl.wikipedia.org/wiki?curid=674340" title="Cynik">
Cynik



</doc>
<doc id="674341" url="https://pl.wikipedia.org/wiki?curid=674341" title="Fernando Escartín">
Fernando Escartín

Fernando Escartín Coti (ur. 24 stycznia 1968 w Biescas, Huesca, Aragonia) jest byłym hiszpańskim kolarzem szosowym. Zalicza się go do kolarzy najlepiej jeżdżących po górach w latach 90. Łącznie skończył 13 dużych wyścigów wieloetapowych z miejscem w pierwszej dziesiątce. Wycofał się z kolarstwa z końcem roku 2002.
Drużyny.
Escartin rozpoczął swoją karierę w drużynie Clas a od 1996 był kapitanem drużyny Kelme. Przez ostatnie dwa lata swojej kariery jeździł dla niemieckiej drużyny Team Coast.

</doc>
<doc id="674342" url="https://pl.wikipedia.org/wiki?curid=674342" title="S-56">
S-56



</doc>
<doc id="674343" url="https://pl.wikipedia.org/wiki?curid=674343" title="Kawakawa">
Kawakawa

Kawakawa – miasto w Regionie Północnym (ang: "Northland Region") Nowej Zelandii. W roku 2006 zamieszkiwało je 1296 osób, a w 2001 roku - 1380 osób. Obecnie liczba mieszkańców spadła do 1212 (dane spisowe: XII 2013 r.).
Miasteczko jest znane jako "Miasteczko kolejowe Północy" (ang: "Train town of the north") ponieważ było położone na końcu trasy kolejowej "Bay of Islands Vintage Railway", która biegła pomiędzy Kawakawa i Opua (obecnie nie funkcjonuje). Inną miejscową atrakcją są pobliskie groty skalne "Kawiti Glow-worm Caves" w Waiomio znane ze świecących larw owadów. Dumę miasteczka stanowi także oryginalna ubikacja publiczna zaprojektowana przez austriackiego architekta Friedensreicha Hundertwassera, który mieszkał tutaj od roku 1975 aż do swej śmierci w roku 2000.

</doc>
<doc id="674344" url="https://pl.wikipedia.org/wiki?curid=674344" title="Global Underwater Explorers">
Global Underwater Explorers

Global Underwater Explorers (skr. GUE) – amerykańska organizacja non-profit z siedzibą w High Springs na Florydzie, która zrzesza nurków, naukowców, konstruktorów i pasjonatów prowadzących poszukiwania i badania podwodne na całym świecie.
Cele.
Global Underwater Explorers powstało w celu bezpiecznego eksplorowania i ochrony podwodnego środowiska oraz by poprawić jakość edukacji i badań związanych z wodnym światem. Pierwotnymi założeniami organizacji były:
Jednym z najbardziej znanych przedsięwzięć GUE była eksploracja wraku HMHS Britannic – "Britannic Expedition 99".
GUE prowadzi również szkolenia płetwonurków, obecnie od stopnia podstawowego, choć głównie znana jest ze szkoleń technicznych ("tech") i jaskiniowych ("cave") zgodnie z tzw. filozofią DIR ("Doing It Right").
Jej założycielem i obecnym prezydentem jest Jarrod Jablonski.

</doc>
<doc id="674346" url="https://pl.wikipedia.org/wiki?curid=674346" title="Sabrata">
Sabrata

Sabrata (arab. صبراتة, łac. "Sabratha") – miasto w północno-zachodniej Libii nad Morzem Śródziemnym w połowie drogi między Trypolisem a granicą z Tunezją. Około 1,3 km od współczesnego miasta położony jest kompleks starożytnych ruin, w 1982 roku wpisany na listę światowego dziedzictwa kultury UNESCO.
Sabrata była pierwotnie kolonią fenicką, założoną prawdopodobnie jeszcze przed VI wiekiem p.n.e. W I wieku n.e. po podboju przez Rzymian Sabratę gruntownie przebudowano. Do dzisiaj zachowały się pozostałości forum, świątyń fenickich, łaźni rzymskich. Z okresu punicko-fenickiego pochodzą pozostałości mauzoleum. Do najlepiej zachowanych budynków należą rzymski teatr z przełomu II i III wieku oraz budowle sakralne z czasów chrześcijańskich (m.in. bazylika Justyniana z VI wieku n.e.). Miejscowe muzeum przechowuje znalezione na terenie wykopalisk mozaiki i freski.

</doc>
<doc id="674347" url="https://pl.wikipedia.org/wiki?curid=674347" title="Smerekiwka">
Smerekiwka

Smerekiwka (ukr. Смереківка; hist. Wicyń) – wieś na Ukrainie, w obwodzie lwowskim, w rejonie przemyślańskim.
Historia.
Darowany przez króla Władysława Jagiełłę Mikołajowi Gołogórskiemu w roku 1389, należał m.in. do Sienińskich, Sobieskich (przez 120 lat), Radziwiłłów (krótko), Padniewskich i Potockich.
Od czasu osadzenia we wsi przez Jakuba Sobieskiego (ojca króla Jana III) w roku 1630 „Mazurów” z centralnej Polski, aż do maja 1945 mieszkańcami Wicynia byli prawie wyłącznie Polacy. W roku 1938, według spisu ludności, w Wicyniu mieszkało 1538 osób, w większości Polaków.
W zgodnej symbiozie z mieszkańcami wioski funkcjonował tam w latach 1695–1862 greckokatolicki klasztor bazylianów osadzonych w Wicyniu przez Jana III Sobieskiego. Przez jakiś czas mieściła się w nim szkoła retoryki, a w cerkwi wisiał, uznany formalnie w 1707 za cudowny, obraz Matki Boskiej Wicyńskiej. Do dnia dzisiejszego zachowała się „Pieśń o Matce Najświętszej Wicyńskiej w roku 1759 napisana, w Wicyniu mieszkając”.
W okresie II Rzeczypospolitej wśród wicyńskich rzemieślników byli m.in. bednarze, kołodzieje, stolarze, tkacze, szewcy oraz krawcy. Do scalenia w 1934 r. miejscowość była siedzibą gminy wiejskiej w powiecie złoczowskim województwa tarnopolskiego.
Podczas II wojny światowej Wicyń odegrał ważną rolę w konspiracyjnym ruchu walki z okupantem i w ruchu obronnym wobec nacjonalistów ukraińskich. Działała tu IV kompania 52 złoczowskiego pułku AK.
Niemcy dokonali pacyfikacji wsi 25 kwietnia 1944 roku (dziesięcioro zabitych, dwadzieścia spalonych domów). By jej dokonać, Niemcy zmuszeni byli użyć ponad 300 samochodów pancernych i 30 lekkich czołgów.
Do końca maja 1945 mieszkańcy Wicynia zostali przeniesieni na Ziemie Zachodnie powojennej Polski. W czterech rzutach zostali przewiezieni w bydlęcych wagonach na Ziemie Odzyskane. W trakcie wyjazdu, wójt wsi – Stefan Żukowski został zamordowany przez Rosjan we wsi Szpikłosy.
Wicyniacy po wojnie osiedlili się aż w 55 różnych miejscowościach, a najliczniej w Biskupicach Oławskich, Nowej Wsi Głubczyckiej i w Starym Bielsku (obecnie dzielnica Bielska-Białej). Drugie i trzecie pokolenie wicyniaków mieszka obecnie w dużych skupiskach w Raciborzu, Opolu, we Wrocławiu i na Śląsku.
25 sierpnia 2007 roku, podczas I Światowego Zjazdu Wicynian w Sulęcinie powołano do życia Klub Wicynian, działający przy szczecińskim oddziale Towarzystwa Miłośników Lwowa i Kresów Południowo-Wschodnich.

</doc>
<doc id="674348" url="https://pl.wikipedia.org/wiki?curid=674348" title="Sabratha">
Sabratha



</doc>
<doc id="674349" url="https://pl.wikipedia.org/wiki?curid=674349" title="Nasice">
Nasice



</doc>
<doc id="674350" url="https://pl.wikipedia.org/wiki?curid=674350" title="Naszyce">
Naszyce



</doc>
<doc id="674352" url="https://pl.wikipedia.org/wiki?curid=674352" title="Kapar">
Kapar



</doc>
<doc id="674357" url="https://pl.wikipedia.org/wiki?curid=674357" title="Lanin">
Lanin



</doc>
<doc id="674359" url="https://pl.wikipedia.org/wiki?curid=674359" title="San Pédro">
San Pédro

San Pédro – miasto w południowo-zachodniej części Wybrzeża Kości Słoniowej nad Oceanem Atlantyckim. Położone jest na zachód od Abidżanu. W mieście jest port rybacki. Ludność wynosi okołó 420 tys. mieszkańców. Miasto jest stolicą departamentu Dolna Sassandra. Obecnym burmistrzem miasta jest Bouéka Nabo Clément.
Geografia.
Miasto położone jest na 9° 32 szerokości geograficznej północnej i 6° 29 długości geograficznej zachodniej. Znajduje się w regionie Dolna Sassandra. Leży 348 km od Abidżanu, gospodarczej stolicy kraju, do którego wiedzie w pełni betonowa droga pod nazwą "la côtière" (Wybrzeże).
Społeczeństwo.
Ludność San Pédro szacuje się na 420 000 mieszkańców. Tubylcza ludność wywodzi się przede wszystkim z 3 głównych plemion: "Winnin", "Bakwe" i "Piais". W ciągu ostatnich 20 lat liczba ludności znacznie wzrosła, głównie dzięki napływowi uchodźców z krajów ogarniętych wojną domową takich jak: Liberia i Sierra Leone.
Port.
Jest on drugim co do wielkości portem w kraju (największym portem jest Abidżan). Port zajmuje obszar 200 ha. Jest to największy na świecie port nastawiony na eksport ziarna kakaowego z ponad połowy całych zbiorów Wybrzeża Kości Słoniowej (1,2 mln ton). Na chwilę obecną ruch w porcie stale maleje, z 1,16 milionów ton do 998 000 ton w 2006.
Transport.
W mieście brak jest portu lotniczego. San Pédro połączone jest z innymi miastami kraju za pomocą trzech głównych betonowych dróg w kierunku miast: Tabou, Soubré i Sassandra.
Autobusy różnych firm przewozowych dostarczają podróżnych w obie strony z San Pédro do innych miast wybrzeża. W pobliżu takich miast jak Sassandra, Grand Bereby do San Pédro można się dostać za pomocą bus-taxi (posiadające od 9 do 22 miejsc).
W samym mieście wiele dróg natomiast nie jest w ogóle utwardzonych ani betonowych, co wiąże się z tym iż tym regionie świata koszt jednego kilometra drogi asfaltowej szacuje, średnio na 100 milionów franków CFA, czyli około 1,6 milionów €.
Sport.
Miasto ma dwa kluby piłkarskie: Séwé Sport San Pédro, który gra w I lidze, oraz AS Sempa San Pédro grający w II lidze. W mieście znajduje się stadion piłkarski Stade Auguste Denise o pojemności 8 000 miejsc. Podobnie jak w większości innych miast, jest tu organizowany nieformalny turniej, w którym udział bierze 7 piłkarzy, które to zawody są popularne w całym kraju, zawody te noszą nieformalnie nazwę "Maracanas".
Turystyka.
W mieście funkcjonuje szereg hoteli. Również znajdujące się tutaj plaże przyciągają turystów. W okolicach plaż funkcjonuje szereg kawiarenek, restauracji, czy punktów gastronomicznych.

</doc>
<doc id="674361" url="https://pl.wikipedia.org/wiki?curid=674361" title="Morane-Saulnier N">
Morane-Saulnier N

Morane-Saulnier N — francuski jednomiejscowy myśliwiec w konfiguracji jednopłata zbudowany przez Aéroplanes Morane-Saulnier i używany w czasie I wojny światowej. Maszyna została wprowadzona do służby we francuskim "Aviation Militaire" jako MS.5C.1. w kwietniu 1915 roku. Myśliwiec ten był również wykorzystywany przez cztery eskadry Royal Flying Corps, gdzie nosił nazwę Bullet (ang. "kula (pocisk)"). Niewielką liczbę maszyn posiadała również Rosja.
Historia.
Samolot Morane-Saulnier typu N powstał na skutek rozwoju górnopłatów tej firmy G i H, dla celów sportowych. Zachowano w nim ich konstrukcję skrzydeł i silnik rotacyjny o stosunkowo niewielkiej mocy 80 KM, lecz skupiono się na poprawie aerodynamiki. Otrzymał kadłub o tradycyjnej drewnianej konstrukcji kratownicowej, ale oprofilowany listewkami i obciągnięty płótnem do przekroju zbliżonego do okrągłego, a za odkrytą kabiną pilota umieszczono owiewkę. Wygląd samolotu wyróżniał wielki stożek śmigła, zakrywający prawie cały silnik, spiczasty na końcu. Pierwszy egzemplarz został zbudowany dla pilota Rolanda Garrosa na zawody lotnicze w Aspern, odbywane od 21 do 28 czerwca 1914. Garros nie był zadowolony z maszyny, mimo że zdobył w zawodach drugą nagrodę pieniężną.
Po wybuchu I wojny światowej, lotnictwo francuskie złożyło w bliżej nieustalonym czasie zamówienie na serię samolotów typu N. Sam Garros latał bojowo samolotem Morane-Saulnier L, w którym po raz pierwszy zastosowano karabin maszynowy strzelający przez śmigło, którego łopaty wyposażono w stalowe kliny odbijające pociski. Garros trafił do niewoli 19 kwietnia 1915, a kilka tygodni później zakłady dostarczyły do Eskadry MS49 pierwszy egzemplarz typu N, który otrzymał pilot Eugene Gilbert i nazwał go „Le Vengeur” (mściciel, na cześć Garrosa). Został on tak samo uzbrojony w karabin maszynowy Hotchkiss Mle 1909 ze śmigłem z klinami. Otrzymał on potem numer MS388. Różnił się on samolotu wyścigowego nieco mniejszym, chociaż nadal bardzo dużym i spiczastym stożkiem śmigła. Dalsze samoloty, poczynając od MS389, otrzymały mniejsze półokrągłe stożki śmigła, dłuższą owiewkę za kabiną i przeprojektowane usterzenie pionowe. Samoloty dla wojska były w dokumentach wytwórni oznaczane jako Nm (być może od "militaire"), a początkowo lotnictwo oznaczało je jako Morane-Saulnier typ V (5). Były one przez kształt kadłuba powszechnie nazywane słowem "monocoque", oznaczającym konstrukcję skorupową, chociaż w rzeczywistości nie miały takiej konstrukcji.
Pomimo zgrabnej i aerodynamicznie zaprojektowanej sylwetki Morane-Saulnier N był myśliwcem trudnym w pilotażu ze względu na zastosowanie do sterowania wychylanych krawędzi spływu zbudowanych z drewna i płótna płatów, a nie jak w innych tego typu maszynach, osobnych lotek, oraz dużej prędkości lądowania. Samoloty wykorzystywane przez Royal Flying Corps miały uzbrojenie zmienione na karabin maszynowy Lewis kalibru 7,7 mm (7 magazynków 47-nabojowych).
Myśliwiec typu N nie był udaną maszyną. Dokładna liczba wyprodukowanych samolotów nie jest znana, podawana jest liczba 49 sztuk, w tym 27 dla Wielkiej Brytanii. Jeden samolot zbudowały rosyjskie zakłady Duks. Następcą był Morane-Saulnier I, wyposażony w mocniejszy silnik i synchronizator karabinu maszynowego. Morane-Saulnier N wycofano ze służby jesienią 1916.
We francuskim lotnictwie samoloty typu N były nieliczne, nie tworzyły odrębnej eskadry, natomiast były przydzielane po kilka do różnych eskadr.
W połowie 1915 roku partia myśliwców typ N została zamówiona przez lotnictwo brytyjskie, będące pod wrażeniem zagrożenia ze strony niemieckich jednopłatów Fokker E.I. Były one tam nazywane nieoficjalnie Bullet (pocisk), z uwagi na ich prędkość. Pierwsze trzy samoloty dla lotnictwa brytyjskiego dostarczono 15-16 września 1915. Samolot został oceniony pozytywnie i dalsze 24 były dostarczone między marcem a czerwcem 1916 roku. Niektóre z nich otrzymały skrzydło o innym profilu, zwiększające prędkość o ok. 8 km/h. Używane były przez dywizjony 24 i 60 RFC.
Przez pilotów francuskich maszyna została ochrzczona nazwą "la casserole" (fr. "patelnia") ze względu na prawie całkowicie obudowany silnik rotacyjny, który był słabo chłodzony powietrzem wpadającym przez małą szczelinę między kadłubem a charakterystyczną aerodynamiczną osłoną śmigła, którą należało zdejmować podczas lata aby silnik się nie przegrzał.

</doc>
<doc id="674363" url="https://pl.wikipedia.org/wiki?curid=674363" title="San Miguel (wulkan)">
San Miguel (wulkan)

San Miguel (Chaparrastique) – czynny stratowulkan we wschodnim Salwadorze. Jeden z najaktywniejszych w Ameryce Środkowej o wysokości 2130 m n.p.m. Ostatni wybuch odnotowano w roku 2020.
Symetryczny stożek wulkanu, wznoszący się majestatycznie na nadbrzeżną równiną stał się jednym z najbardziej znanych widoków w Salwadorze.
U podnóża wulkanu znajduje się miasto San Miguel.
Zobacz też.
Lista wulkanów Salwadoru

</doc>
<doc id="674366" url="https://pl.wikipedia.org/wiki?curid=674366" title="Explorer 9">
Explorer 9

Explorer 9 – amerykański satelita naukowy będący balonem badającym gęstość atmosfery. Ładunek ten był pierwszym pomyślnie wyniesionym przez rakietę całkowicie na paliwo stałe i pierwszym pomyślnie wyniesionym z poligonu Wallops Island.
Nieudana próba.
Satelitę Explorer 9 próbowano wystrzelić wcześniej, jednak z niepowodzeniem. Taką samą rakietę nośną, Scout X-1 wystrzelono 4 grudnia 1960, o godz. 21:14 GMT, również z Wallops Island. Nastąpiła jednak usterka 2. członu rakiety. Satelita na pokładzie tamtej rakiety oznaczany jest S-56, stąd inne oznaczenie Explorera 9 – S-56A. W indeksie COSPAR tę nieudaną próbę oznaczono jako 1960-F17.
Budowa i działanie.
Balon Explorer 9 badał gęstość atmosfery. Wykorzystywany był do tego opór aerodynamiczny stawiany przez symetryczną powierzchnię statku. Składał się on z dwóch półkul cienkiej folii aluminiowej połączonych mylarową taśmą. Złożony i pusty balon – umieszczony w rakiecie – miał kształt walca o wymiarach 21,6 na 48,3 cm. Po wystrzeleniu nadmuchany był azotem z butli i odrzucony od ostatniego członu rakiety mechaniczną sprężyną. W środku umieszczono również akumulator ładowany przez ogniwo słoneczne, znajdujące się na powierzchni balonu. Powierzchnię równomiernie pokrywały kropki białej farby (o średnicy 5,1 cm), które miały zapewniać stabilizację temperatury satelity. W balonie znajdował się również nadajnik radiowy na częstotliwości 136MHz, o mocy 15 mW – uległ awarii po wykonaniu pierwszej orbity uniemożliwiając radiowe śledzenie statku. NASA musiała użyć naziemnej sieci kamer Bakera-Nunna do optycznego śledzenia satelity.

</doc>
<doc id="674370" url="https://pl.wikipedia.org/wiki?curid=674370" title="Sankuru (rzeka)">
Sankuru (rzeka)

Sankuru (w górnym biegu pod nazwą Lubilash) – rzeka w Demokratycznej Republice Konga.
Jest prawym dopływem Kasai. Ma długość 1200 km. Źródła rzeki znajdują się w wyżynnej prowincji Lualaba. Na rzece odbywa się żegluga od miasta Pania Mutombo, a także znajdują się dwie elektrownie wodne. Dopływy Sankuru to:
Prawe:
Lewe:

</doc>
<doc id="674374" url="https://pl.wikipedia.org/wiki?curid=674374" title="Ilebo">
Ilebo

Ilebo (dawniej: "Port-Francqui") – miasto w Demokratycznej Republice Konga nad rzeką Kasai.
W mieście duży port rzeczny, lotnisko, a także stacja końcowa linii kolejowej z okręgu przemysłowego Shaba. Ludność: 67,7 tys. mieszkańców (2004).
W mieście rozwinął się przemysł spożywczy oraz drzewny.

</doc>
<doc id="674375" url="https://pl.wikipedia.org/wiki?curid=674375" title="Aichhalden (powiat Rottweil)">
Aichhalden (powiat Rottweil)

Aichhalden – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Schramberg. Leży ok. 15 km na północny zachód od Rottweil.

</doc>
<doc id="674378" url="https://pl.wikipedia.org/wiki?curid=674378" title="Ilesha">
Ilesha

Ilesha - miasto na południowym zachodzie Nigerii, w stanie Osun na północnym wschodzie od Ibadanu.
W mieście ośrodek rzemiosła i handlu. Występuje przemysł olejarski i drzewny, a także wydobywczy (kopalnie złota). Ludność: około 210 tys. mieszkańców (2006). Ilesha jest głównym punktem zbierania i eksportu kakao, oraz tradycyjny ośrodek kulturalny.

</doc>
<doc id="674380" url="https://pl.wikipedia.org/wiki?curid=674380" title="Ministerstwo Spraw Zagranicznych (Chińska Republika Ludowa)">
Ministerstwo Spraw Zagranicznych (Chińska Republika Ludowa)

Ministerstwo Spraw Zagranicznych Chińskiej Republiki Ludowej (chin. upr. 中华人民共和国外交部, chin. trad. 中華人民共和國外交部, pinyin "Zhōnghuá Rénmín Gònghéguó Wàijiāobù") – instytucja odpowiedzialna za utrzymywanie stosunków zagranicznych pomiędzy Chinami i pozostałymi krajami świata. Rozpoczęło działalność 8 listopada 1949 roku.
Siedziba.
Budynek ministerstwa oddano do użytku w lipcu 1997.

</doc>
<doc id="674381" url="https://pl.wikipedia.org/wiki?curid=674381" title="Druzy">
Druzy



</doc>
<doc id="674382" url="https://pl.wikipedia.org/wiki?curid=674382" title="Hardt (Badenia-Wirtembergia)">
Hardt (Badenia-Wirtembergia)

Hardt – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Schramberg. Leży na wschodnich obrzeżach Schwarzwaldu, ok. 15 km na zachód od Rottweil.

</doc>
<doc id="674383" url="https://pl.wikipedia.org/wiki?curid=674383" title="Iligan">
Iligan

Iligan – miasto na Filipinach w regionie Mindanao Północne, w północno-zachodniej części wyspy Mindanao, nad morzem Bohol. W 2010 roku liczyło 261 791 mieszkańców.

</doc>
<doc id="674386" url="https://pl.wikipedia.org/wiki?curid=674386" title="Iliamna (wulkan)">
Iliamna (wulkan)

Iliamna (ang. "Mount Iliamna") – czynny stratowulkan na Alasce (Stany Zjednoczone) w Górach Aleuckich. U podnóża wulkanu znajduje się jezioro Iliamna.
Ostatnią pewna erupcja miała miejsce 1 marca 1953 roku, choć ostatnie objawy aktywności odnotowano w styczniu 2013 roku. Największa aktywność miała miejsce 5050-2050 lat p.n.e., kiedy wybuchy w Skali Eksplozywności Wulkanicznej osiągnęły wartość 4.

</doc>
<doc id="674390" url="https://pl.wikipedia.org/wiki?curid=674390" title="Lauterbach (Badenia-Wirtembergia)">
Lauterbach (Badenia-Wirtembergia)

Lauterbach – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Schramberg. Leży na wschodnich obrzeżach Schwarzwaldu, ok. 30 km na zachód od Rottweil.

</doc>
<doc id="674391" url="https://pl.wikipedia.org/wiki?curid=674391" title="Rana kąsana">
Rana kąsana

Rana kąsana (morsum s. morsufactum) - rana spowodowana ugryzieniem (ukąszeniem) przez zwierzę (najczęściej dzikie). Postać zewnętrzna rany jest często odwzorowaniem szczęki zwierzęcia (zespół ran kłutych) lub w niektórych przypadkach jest to rana szarpana.
W powyższym przypadku należy niezwłocznie upewnić się, czy dane zwierzę było szczepione przeciw wściekliźnie. Jeżeli nie było, lub nie ma na to całkowitej pewności, należy podać poszkodowanemu szczepionkę przeciwko wściekliźnie lub surowicę przeciwko wściekliźnie.

</doc>
<doc id="674392" url="https://pl.wikipedia.org/wiki?curid=674392" title="Dżabal Barkal">
Dżabal Barkal



</doc>
<doc id="674393" url="https://pl.wikipedia.org/wiki?curid=674393" title="Dżebel Barkal">
Dżebel Barkal



</doc>
<doc id="674394" url="https://pl.wikipedia.org/wiki?curid=674394" title="Hecate Strait">
Hecate Strait

Hecate Strait (haida: K̲andaliig̲wii) - cieśnina w Kanadzie na Oceanie Spokojnym, między Wyspami Królowej Charlotty a lądem.
Łączy ona cieśninę Dixon Entrance z Zatoką Królowej Charlotty. Długość Hecate Strait wynosi około 260 km, szerokość od 60 km do 130 km, a głębokość dochodzi do 50 m. Głównymi portami w cieśninie są: Daajing Giids i Prince Rupert.

</doc>
<doc id="674395" url="https://pl.wikipedia.org/wiki?curid=674395" title="Rana szarpana">
Rana szarpana

Rana szarpana (łac. "Vulnus laceratum") – rana powstająca w wyniku działania zakrzywionego narzędzia o tępej krawędzi (hak, bosak), godzącego skośnie lub stycznie do powierzchni ciała. Ma nieregularny kształt i poszarpane, nierówne brzegi. W głębi rany widać niekiedy strzępy oderwanych tkanek. Wskutek zakażenia wywołanego przez obecność zniszczonych, obumarłych tkanek rana goi się źle i pozostawia dużą bliznę.

</doc>
<doc id="674396" url="https://pl.wikipedia.org/wiki?curid=674396" title="Hecete">
Hecete



</doc>
<doc id="674397" url="https://pl.wikipedia.org/wiki?curid=674397" title="CORONA 9013">
CORONA 9013



</doc>
<doc id="674399" url="https://pl.wikipedia.org/wiki?curid=674399" title="Villingendorf">
Villingendorf

Villingendorf – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, siedziba związku gmin Villingendorf. Leży ok. 5 km na północ od Rottweil.
Współpraca.
Miejscowość partnerska:

</doc>
<doc id="674400" url="https://pl.wikipedia.org/wiki?curid=674400" title="Discoverer 18">
Discoverer 18

Discoverer 18 – amerykański satelita wywiadowczy. Stanowił część tajnego programu CORONA. Był to trzeci statek z drugiej serii satelitów programu CORONA, nazwanych KH-2. Jego misja udała się w pełni. Kapsuła powrotna wróciła na Ziemię 10 grudnia. Została przechwycona nad Oceanem Spokojnym, w pobliżu Hawajów, przez samolot C-119, na wysokości 4250 m. Jakość zdjęć równała się najlepszym zdjęciom Discoverera 14, a zamglenia udało się zasadniczo zredukować.
Statki Discoverer 18, Discoverer 25 i Discoverer 26 zużyły razem 5470,85 metrów taśmy filmowej, na których wykonały 7246 fotografii.

</doc>
<doc id="674401" url="https://pl.wikipedia.org/wiki?curid=674401" title="Galeria Opolanin">
Galeria Opolanin

Galeria „Opolanin” – kompleks handlowo-usługowy znajdujący się w Śródmieściu Opola (pl. Teatralny 13). Powierzchnia obiektu wynosi ok. 20 tys. m².
Historia.
Obiekt zbudowano w latach 1974-1981. W momencie oddania do użytku Spółdzielczy Dom Handlowy „Opolanin” był największym domem handlowym w Polsce. Po ponad dwudziestu latach użytkowania właściciel obiektu, PSS „Społem” w Opolu, podjęła decyzję o gruntownej przebudowie obiektu. Prace budowlane prowadzono w latach 2003-2004. Po ponownym oddaniu obiektu do użytku w nazwie słowa „Spółdzielczy Dom Handlowy” (SDH) zastąpiono słowem „Galeria”.

</doc>
<doc id="674403" url="https://pl.wikipedia.org/wiki?curid=674403" title="Biblioteka cyfrowa">
Biblioteka cyfrowa

Biblioteka cyfrowa (także: biblioteka internetowa, wirtualna, elektroniczna) – usługa internetowa umożliwiająca udostępnianie w sieci publikacji cyfrowych, takich jak czasopisma elektroniczne lub e-booki, a także zdigitalizowanych tradycyjnych publikacji papierowych (czasopism, książek, map, zdjęć itp.).
Biblioteka cyfrowa a tradycyjna.
Nazwa nawiązuje do tradycyjnej biblioteki, która wypożyczała zbiory z własnego lokalu, przy czym funkcjonalnie biblioteka cyfrowa odpowiada raczej czytelni, do której zasobów dostęp możliwy jest jednak bez konieczności fizycznej obecności czytelnika w miejscu, z którego usługa jest świadczona (a także bez fizycznej obecności w nim tych zasobów). Usługa biblioteki cyfrowej może być świadczona przez dowolną instytucję, organizację lub osobę prywatną (w tym również przez tradycyjne biblioteki).
Ograniczenia wynikające z prawa autorskiego.
Niektóre biblioteki cyfrowe działają na zasadach otwartego dostępu, do innych dostęp jest ograniczony do zarejestrowanych użytkowników lub instytucji. Wynika to najczęściej z ograniczeń licencji, na jakich udostępniane są poszczególne zasoby.
W odróżnieniu od repozytoriów cyfrowych, gromadzących zazwyczaj zbiory współczesne, udostępniane przez autorów na licencjach otwartych, biblioteki cyfrowe o otwartym dostępnie często gromadzą utwory stare, które ze względu na wygaśnięcie majątkowych praw autorskich przeszły do domeny publicznej.
Funkcje bibliotek cyfrowych.
W zależności od tego, czy mamy do czynienia z masową digitalizacją, czy z powolnym procesem udostępniania dzieł, czy gromadzi się dzieła od początku dostępne w formie jako elektronicznej („born digital”) biblioteki cyfrowe pełnią różne funkcje i służą różnym użytkownikom. Generalnie jednak ich najważniejszą funkcją jest funkcja kulturowa – chodzi o zabezpieczenie dziedzictwa kultury, służbę nauce i edukacji.
Biblioteka cyfrowa spełnia również takie funkcje jak:
Podobnie jak repozytoria, biblioteki cyfrowe opiera się często o międzynarodowe standardy (dla opisu bibliograficznego np. Dublin Core, przesyłanie danych protokół OAI-PMH) i dobre praktyki opracowane przez bibliotekarzy i informatyków. Dzięki przestrzeganiu tych standardów biblioteki cyfrowe działające w sieci mogą być przeszukiwane z jednego miejsca, mogą wymieniać się danymi, a w przyszłości zabezpieczyć zasoby na długi czas.
Typologia użytkowników biblioteki cyfrowej.
Typy użytkowników powstały na podstawie badań Jolanty Mazurek i Lidii Derfert-Wolf:
Oprogramowanie do budowy bibliotek cyfrowych.
Najczęściej stosowane oprogramowania to:
Formaty publikacji.
Najczęściej spotykane formaty, w których udostępnia się publikacje tekstowe to:
W repozytoriach multimedialnych mogą znajdować się także pliki graficzne (np. w formatach PNG, TIFF, DjVu, JPEG), pliki dźwiękowe (np. MP3, Ogg Vorbis, WAV, MIDI) oraz pliki wideo (np. MPEG, WMV, AVI, Ogg).

</doc>
<doc id="674405" url="https://pl.wikipedia.org/wiki?curid=674405" title="Bösingen (powiat Rottweil)">
Bösingen (powiat Rottweil)

Bösingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład związku gmin Villingendorf. Leży ok. 10 km na północ od Rottweil.
Dzielnica gminy to Herrenzimmern.

</doc>
<doc id="674406" url="https://pl.wikipedia.org/wiki?curid=674406" title="Biblioteka internetowa">
Biblioteka internetowa



</doc>
<doc id="674409" url="https://pl.wikipedia.org/wiki?curid=674409" title="PIN (identyfikacja)">
PIN (identyfikacja)



</doc>
<doc id="674410" url="https://pl.wikipedia.org/wiki?curid=674410" title="Biblioteka elektroniczna">
Biblioteka elektroniczna



</doc>
<doc id="674411" url="https://pl.wikipedia.org/wiki?curid=674411" title="Publikacja">
Publikacja



</doc>
<doc id="674412" url="https://pl.wikipedia.org/wiki?curid=674412" title="Koronografia">
Koronografia



</doc>
<doc id="674414" url="https://pl.wikipedia.org/wiki?curid=674414" title="Parafia św. Stanisława Kostki w Saint Louis">
Parafia św. Stanisława Kostki w Saint Louis

Parafia św. Stanisława Kostki w Saint Louis (ang. "Saint Stanislaus Kostka Parish in Saint Louis, Saint Stanislaus Kostka Polish Catholic Parish") – niezależna parafia polonijna w Saint Louis, która po ekskomunice nałożonej przez arcybiskupa St. Louis Raymonda Leo Burke’a w 2005 roku została wyłączona spod jurysdykcji Kościoła rzymskokatolickiego i od 2006 roku działa jako samodzielny związek wyznaniowy w stanie Missouri.
W 2022 roku funkcję proboszcza parafii i prezydenta Rady Dyrektorów pełni Przemysław Cichosz, przewodniczącym Rady Dyrektorów jest Eugene Koziatek. Księżmi wspomagającymi są Jonathan Batchelor i David Jacob, diakonem i zakrystianem - Donna Nachefski, a katechetką - Annie Cass Watson.
Historia.
Parafia rzymskokatolicka.
Rzymskokatolicka parafia św. Stanisława Kostki w St. Louis powstała w drugiej połowie XIX wieku z potrzeby niesienia posługi duszpasterskiej osiedlającym się w tym mieście polskim emigrantom. Wyodrębniała się z niemieckojęzycznej parafii rzymskokatolickiej św. Józefa w St. Louis, a inicjatorem jej powstania był ksiądz Antoni Klawiter. Erygowanie parafii przez władze diecezjalne nastąpiło w 1878 roku. Początkowo placówka korzystała z wynajętych pomieszczeń lub kaplic użyczonych przez inne parafie. W 1880 roku rozpoczęto budowę pierwszego kościoła parafialnego, który poświęcono w 1882 roku. W 1890 roku zdecydowano o budowie nowej, większej świątyni pod wezwaniem św. Stanisława Kostki. 2 maja 1891 roku otrzymano pozwolenie na budowę i oficjalną rejestrację od władz stanu Missouri. Z uwagi na problemy z finansowaniem przedsięwzięcia 8 maja 1891 roku arcybiskup St. Louis, Peter Richard Kenrick wydał parafianom zgodę na utworzenie spółki prawa cywilnego Polish Roman Catholic Saint Stanislaus Parish Corporation, która stała się właścicielem nowo zbudowanego kościoła i plebanii. Dekret ten stworzył podstawy do szerokiej autonomii finansowej i niezależności prawnej nowej jednostki kościelnej.
Od samego początku istnienia placówka ta była silnym ośrodkiem życia religijnego i społecznego katolików w St. Louis. Wpływ na to mieli pierwsi proboszczowie, którzy byli charyzmatycznymi zakonnikami należelącymi do franciszkanów. Działały przy niej również prężnie organizacje polonijne i polska szkoła. W 1901 roku przy parafii powstało żeńskie zgromadzenie zakonne – Zgromadzenie Sióstr Franciszkanek Matki Boskiej Nieustającej Pomocy. Oddziaływanie wspólnoty na życie religijne przekładało się na ciągły wzrost liczby wiernych. Z czasem z parafii św. Stanisława Kostki wyodrębniły się inne parafie rzymskokatolickie w St. Louis: św. Kazimierza, św. Jadwigi i Matki Boskiej Częstochowskiej. W latach 50. XX wieku w związku z nowatorską i kontrowersyjną polityką urbanistyczną władz miasta i przebudową dawnej robotniczej dzielnicy Kerry Patch na osiedle mieszkaniowe Pruitt-Igoe nastąpił gwałtowny odpływ parafian, a zwłaszcza społeczności polskiego pochodzenia, którzy w związku z przesiedleniami wyprowadzali się ze śródmieścia na przedmieścia St. Louis. Parafia podupadła, a z braku nowych wiernych zbiedniała i była bliska bankructwa. W 1964 roku zmuszona została do zamknięcia szkoły. Pod koniec lat 60. XX wieku za sprawą skupionych wokół niej społeczników, a także zakończenia eksperymentu mieszkaniowego Pruitt-Igoe doszło jednak do jej ożywienia i odrodzenia. Została ona ponadto wzmocniona o grupę polskich emigrantów powojennych.
18 października 1969 roku parafię odwiedził arcybiskup krakowski, kardynał Karol Wojtyła. W latach 70. XX wieku budynki i kościół należące do parafii zostały poddane gruntownemu remontowi i wpisane do rejestru zabytków miasta St. Louis.
Pomimo odpływu wiernych polskiego pochodzenia z parafii, w latach 80 i 90. XX wieku nadal silne w niej było życie kulturalne i działalność na rzecz integracji społeczności polskiej. Funkcjonowało wiele stowarzyszeń. Dzięki funduszom zebranym przez administratorów placówki duszpasterskiej w pobliżu kościoła na początku XXI wieku wzniesiono na ich potrzeby centrum konferencyjne – Dom Dziedzictwa Polskiego, który otwarto w 2003 roku.
Konflikt z kurią metropolitalną.
W 2003 roku parafia św. Stanisława Kostki w St. Louis weszła w ostry konflikt z kurią archidiecezjalną. Powodem były sprawy majątkowe. Arcybiskup St. Louis, kardynał Justin Francis Rigali postanowił uregulować status prawny wspólnoty i zażądał od parafialnej Rady Dyrektorów zrzeczenia się prawa własności do kościoła, plebanii i innych nieruchomości na rzecz archidiecezji. Wierni obawiając się, że ich parafia zostanie zlikwidowana, a jej majątek posłuży do spłaty długów metropolii zbojkotowali to żądanie i wystąpili przeciwko ich zdaniem krzywdzącemu dekretowi. Zmienili statut korporacji parafialnej, aby się przed ewentualnymi roszczeniami zabezpieczyć. Korekta prawna polegała przede wszystkim na wykluczeniu metropolity z możliwości ingerencji w obsadę zarządu.
4 sierpnia 2004 roku parafia została karnie pozbawiona opieki duszpasterskiej ze strony duchownych archidiecezji St. Louis i obłożona interdyktem. Od tego momentu w kościele św. Stanisława Kostki zaprzestano odprawiania mszy świętych. Trwały tam jedynie czuwania i modlitwy, którym przewodniczył jeden z liderów parafii, Grzegorz Kołtuniak. W związku z dalszą, napiętą sytuacją w rozmowach z kurią archidiecezjalną i niemocą otrzymywania sakramentów w swoim kościele, 23 stycznia 2005 roku parafianie wystosowali list do papieża Jana Pawła II, w którym przedstawili swoją sytuację i starali się o interwencję w sporze ze strony najwyższej instancji – Stolicy Apostolskiej. W lutym 2005 roku interdykt został rozszerzony na działalność rady parafialnej. Ze strony Episkopatu Polski w sprawę zaangażowali się arcybiskup Szczepan Wesoły i biskup Ryszard Karpiński, którzy próbowali mediacji między radą parafii św. Stanisława Kostki i archidiecezją St. Louis.
Schizma.
W styczniu 2005 roku, podczas zebrania, wierni większością głosów przejęli pełną kontrolę nad parafią, uniezależniając się faktycznie od archidiecezji. W połowie 2005 roku, nie czekając na odpowiedź z Watykanu, bez akceptacji i bez porozumienia ze swoim ordynariuszem, rozpisali konkurs, a następnie samodzielnie 2 grudnia 2005 roku wybrali sobie proboszcza, którym został kapłan z diecezji Springfield-Cape Girardeau, Marek Bożek. W konsekwencji razem ze swoim nowo powołanym duszpasterzem zostali ekskomunikowani za nieposłuszeństwo wobec decyzji arcybiskupa oraz za odprawienie 25 grudnia 2005 roku mszy świętej w miejscu obłożonym interdyktem kościelnym.
Parafia niezależna.
29 grudnia 2005 roku arcybiskup Raymond Leo Burke swoim dekretem skreślił placówkę z listy podległych mu parafii rzymskokatolickich. Od 6 stycznia 2006 roku przestała ona być oficjalnie pod jurysdykcją archidiecezji St. Louis i tym samym Kościoła rzymskokatolickiego. Na funkcje duszpasterskie dla wiernych języka polskiego wyznaczono parafię rzymskokatolicką św. Agaty w St. Louis, której proboszczem został Czesław Litak. Parafianie z parafii św. Stanisława Kostki, którzy znaleźli się poza Kościołem katolickim złożyli na akt ekskomuniki odwołanie do Stolicy Apostolskiej. Nie otrzymali jednak na nie odpowiedzi. 31 maja 2008 roku Stolica Apostolska podtrzymała ekskomunikę Marka Bożka i sześciu członków Rady Dyrektorów. Archidiecezja St. Louis wytoczyła natomiast parafii sprawę w sądzie cywilnym o majątek kościelny.
W 2008 roku część członków Rady Dyrektorów i wiernych rozpoczęła dialog z kurią metropolitalną w St. Louis w kwestii ewentualnego pojednania parafii z Kościołem rzymskokatolickim. 10 czerwca 2008 roku grupa z nich na czele, której stali dyrektorzy: Bernice Krauze, Stanley Rozanski i Robert Zabielski złożyła rekoncyliację i pojednała się z arcybiskupem St. Louis. Utworzono dla nich rzymskokatolicką parafię personalną św. Stanisława Kostki, której administratorem wyznaczony został jezuita, Michael Marchlewski. We wspólnocie powstała również frakcja opowiadająca się za niezależnością parafii, ale krytycznie nastawiona do proboszcza Marka Bożka. Stawiała mu ona zarzuty, że swoim postępowaniem, nauczaniem i głoszonymi ideami oddala się od doktryny katolicyzmu, skłania się ku katolickiemu liberalizmowi. A także dąży do przyjęcia święceń biskupich z rąk któregoś z amerykańskich biskupów niezależnych.
9 marca 2009 roku ksiądz Marek Bożek został oficjalnie sekularyzowany i wykluczony z duchowieństwa rzymskokatolickiego. W kilka tygodni później został inkardynowany przez arcybiskupa Phillipa Zimmermana do Reformowanego Kościoła Katolickiego. Zgodnie z podpisanym z Radą Dyrektorów w 2005 roku kontraktem pozostał proboszczem parafii.
Od 2006 roku do parafii św. Stanisława Kostki przyłączyło się wiele osób bezpośrednio wcześniej nie związanych z Polonią w St. Louis, które mają różne pochodzenie etniczne. Wcześniej sympatyzujących lub zgadzających się z hasłami głoszonymi w kazaniach przez proboszcza, Marka Bożka lub z nieustępliwą wobec kurii archidiecezjalnej polityką Rady Dyrektorów. Od 2008 roku ze wspólnotą współpracowało jeszcze dwóch byłych duchownych rzymskokatolickich, Lester Himstedt i Robert Schutzius. W 2009 roku parafia nawiązała interkomunię z Reformowanym Kościołem Katolickim w Polsce oraz innymi wspólnotami RKK. W 2010 roku w parafii praktykę odbywał diakon Amerykańskiego Narodowego Kościoła Katolickiego Phillip Lichtenwalter, który wspomagał przez kilka miesięcy w pracy duszpasterskiej proboszcza Marka Bożka.
8 sierpnia 2010 roku w parafii odbyło się głosowanie wiernych w kwestii zawarcia ugody z rzymskokatolicką archidiecezją St. Louis i powrotu parafii św. Stanisława Kostki do Kościoła rzymskokatolickiego. Propozycja ta została odrzucona. W 2011 roku parafianie opowiedzieli się przeciw wprowadzanym w życie zmianom w tłumaczeniu mszy świętej zaproponowanym przez Konferencję Biskupów Katolickich Stanów Zjednoczonych Ameryki i pozostaniu w parafii św. Stanisława Kostki przy starym przekładzie tekstu mszy świętej na język angielski.
15 marca 2012 roku sąd cywilny stanu Missouri orzekł na korzyść parafialnej korporacji Saint Stanislaus Parish Corporation w sprawie o majątek kościelny z archidiecezją St. Louis. Kuria metropolitalna w odpowiedzi na orzeczenie zadeklarowała możliwość wniesienia apelacji do Sądu Najwyższego Stanów Zjednoczonych Ameryki.
Od 2012 roku pracę duszpasterską w parafii podjął kleryk polskiego pochodzenia, Tomasz Pels. Posługę kaznodziei odbywała też pastor Julie March z Drugiego Kościoła Prezbiteriańskiego w St. Louis.
13 lutego 2013 roku rzymskokatolicka kuria archidiecezjalna w St. Louis i parafia św. Stanisława Kostki w St. Louis ogłosiły komunikat w sprawie prawnej ugody pomiędzy dwiema stronami. Archidiecezja zadeklarowała zaprzestanie dalszych roszczeń do majątku parafii i pogodzenie się z wyrokiem sądu z 2012 roku. Parafia św. Stanisława Kostki w St. Louis w ugodzie zgodziła się nie używać i nie odwoływać się w swojej działalności do nazwy "rzymskokatolicki". 24 lutego 2013 roku wyświęceno we wspólnocie pierwszego nowego duchownego. Diakonat z rąk przełożonego prałatury personalnej Married Priests Now!, arcybiskupa Petera Brennana przyjął Tomasz Pels.
W czerwcu 2013 roku w parafii rozpoczęto cykl debat nad dalszym charakterem eklezjalnym wspólnoty. Pod uwagę brane są: pojednanie ze Stolicą Apostolską i powrót do Kościoła rzymskokatolickiego; interkomunia z Kościołem Episkopalnym Stanów Zjednoczonych Ameryki i przystąpienie do Unii Utrechckiej Kościołów Starokatolickich; przystąpienie do Polskiego Narodowego Kościoła Katolickiego; połączenie z jednym z niezależnych Kościołów katolickich w Stanach Zjednoczonych lub utworzenie wraz z kilkoma innymi parafiami niezależnymi nowego Kościoła o zasięgu krajowym.
Od sierpnia 2013 roku w kościele parafii odbywają się spotkania z przedstawicielami hierarchii duchownej różnych Kościołów. Pierwszym gościem był biskup diecezji Missouri Kościoła Episkopalnego Stanów Zjednoczonych Ameryki, George Wayne Smith.
W maju 2014 roku Rada Dyrektorów dopuściła możliwość oferowania religijnych nabożeństw ślubnych
wszystkim zainteresowanym, w tym parom homoseksualnym. 15 listopada 2014 roku w kościele św. Stanisław Kostki w St. Louis wyświęcono pierwszego prezbitera od czasu schizmy z Kościołem katolickim. Arcybiskup Peter Brennan udzielił sakramentu kapłaństwa dotychczasowemu diakonowi parafii, Tomaszowi Pelsowi.
W lutym 2015 roku w parafii zainaugurowano działalność Starokatolickiego Seminarium św. Stanisława - ośrodka formacji diakonów stałych. Sześcioro kandydatów do stanu duchownego (Virginia Brown, Steve Creamer, David Jacobi, Donna Nachefski, Zachary Orr i Kevin Schindler) podjęło studia w ramach programu STEP na Uniwersytecie Notre Dame. 
W maju 2016 roku zmarł jeden z księży pomocniczych parafii Lester Himstedt. Jednocześnie w parafii podjęli służbę liturgiczną w charakterze księdza pomocniczego Annie Cass Watson ze Wspólnoty Rzymskokatolickich Kobiet Kapłanów oraz Jim Schratz z Ekumenicznej Wspólnoty Katolickiej.
W 2018 roku w parafii św. Stanisława Kostki w Saint Louis postanowiono o wyświęceniu do posługi duchownej pierwszej kobiety. 18 marca 2018 roku diakonat przyjęła przewodnicząca Rady Dyrektorów, Donna Nachefski. Ordynacji udzielił jej biskup Long Island, Kenneth Corbin z Amerykańskiej Wspólnoty Starokatolickiej Wszystkich Świętych.
Na początku 2022 roku Rada Dyrektorów dokonała wyboru nowego proboszcza parafii, który objął urząd 1 listopada 2022 roku. Został nim prezbiter Przemysław Cichosz z Reformowanego Kościoła Katolickiego w Polsce.
Ustrój i doktryna.
Od 2006 roku parafia św. Stanisława Kostki w Saint Louis, używająca również nazwy "Polski Rzymsko Katolicki Kościół" i "Polska Katolicka Parafia", jest niezależną chrześcijańską gminą wyznaniową nie podlegającą żadnemu Kościołowi partykularnemu. Członkowie denominacji zrzeszeni są w ramach korporacji Saint Stanislaus Parish Corporation i rządzą się według zasad kongregacjonalizmu. Raz do roku organizują Doroczne Walne Zebranie Parafian, podczas którego podejmowane są kluczowe dla wspólnoty decyzje oraz przeprowadzane są ważne dla denominacji głosowania. Doroczne Walne Zebranie Parafian wybiera spośród siebie Radę Dyrektorów, która zajmuje się w imieniu parafian sprawami administracyjnymi i majątkowymi wspólnoty. Rada Dyrektorów jest odpowiedzialna za wybór i mianowanie proboszcza parafii, który sprawuje obok posługi duchownej również funkcję prezydenta Rady Dyrektorów.
W parafii św. Stanisława Kostki w Saint Louis sprawowana jest liturgia w obrządku łacińskim. Nabożeństwa odprawiane są w językach angielskim, hiszpańskim i polskim. Obowiązująca doktryna w parafii opiera się o katolicyzm, ale jest realizowana według idei przedstawionych w siedmiu punktach przez proboszcza parafii w lutym 2008 roku:
Proboszczowie parafii.
Kościół rzymskokatolicki
Parafia niezależna
Obiekty należące do parafii.
Do parafii św. Stanisława Kostki należy nieruchomość o powierzchni 8 akrów w śródmieściu miasta St. Louis, na której oprócz terenów zielonych i parkingu znajdują się budynki:

</doc>
<doc id="674421" url="https://pl.wikipedia.org/wiki?curid=674421" title="Hulajpole (ujednoznacznienie)">
Hulajpole (ujednoznacznienie)

Zobacz też:

</doc>
<doc id="674422" url="https://pl.wikipedia.org/wiki?curid=674422" title="Ilesa">
Ilesa



</doc>
<doc id="674425" url="https://pl.wikipedia.org/wiki?curid=674425" title="Huma">
Huma

Huma (chiń.: 呼玛镇; pinyin: "Hūmǎ Zhèn") – miejscowość i gmina miejska w północno-wschodnich Chinach, w prowincji Heilongjiang, w prefekturze Da Hinggan Ling, siedziba powiatu Huma. Leży przy ujściu rzeki Huma He do Amuru. Gmina miejska liczy ok. 25 tysięcy mieszkańców. Centrum regionu eksploatacji lasów i wydobycia złota; ośrodek przemysłu drzewnego.

</doc>
<doc id="674427" url="https://pl.wikipedia.org/wiki?curid=674427" title="Vöhringen (Badenia-Wirtembergia)">
Vöhringen (Badenia-Wirtembergia)

Vöhringen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Sulz am Neckar. Leży ok. 20 km na północ od Rottweil, przy autostradzie A81.

</doc>
<doc id="674428" url="https://pl.wikipedia.org/wiki?curid=674428" title="Jenan">
Jenan



</doc>
<doc id="674429" url="https://pl.wikipedia.org/wiki?curid=674429" title="HV">
HV



</doc>
<doc id="674432" url="https://pl.wikipedia.org/wiki?curid=674432" title="Biblioteka wirtualna">
Biblioteka wirtualna



</doc>
<doc id="674433" url="https://pl.wikipedia.org/wiki?curid=674433" title="Ica">
Ica

Ica – miasto w południowo-zachodnim Peru, w Andach Środkowych, przy Drodze Panamerykańskiej.
Dominującą gałęzią przemysłu jest włókiennictwo (uprawa bawełny), cukrownictwo i winiarstwo. Każdego roku w pierwszej połowie marca w mieście organizowane jest wielkie święto wina z tańcami i śpiewami. . W mieście znajduje się również uniwersytet.
Ica jest jednym z trzech – obok Pisco oraz Chincha Alta – miast, które najbardziej ucierpiały w trzęsieniu ziemi w sierpniu 2007.

</doc>
<doc id="674438" url="https://pl.wikipedia.org/wiki?curid=674438" title="Herb Hamburga">
Herb Hamburga

Herb Hamburga wywodzi się od pieczęci Hamburga z XII/XIII wieku. Środkowa wieża z krzyżem symbolizuje średniowieczną katedrę. Gwiazdy nad bocznymi wieżami to gwiazdy Maryi, patronki Hamburga. Wrota były w ciągu historii raz zamknięte, raz otwarte. Do XVIII wieku herb przedstawiał czerwony zamek na białym tle. 14 maja 1752 Senat hamburski ustanowił ostatecznie herb który obowiązuje do dziś.
Herb Hamburga może być używany wyłącznie przez urzędy i instytucje państwowe Hamburga. W lutym 2006 Senat wprowadził tak zwany "Hamburg-Symbol" (minimalnie różniący się od herbu małego), który może być używany bez zezwolenia przez osoby prywatne. 

</doc>
<doc id="674439" url="https://pl.wikipedia.org/wiki?curid=674439" title="Haeju">
Haeju

Haeju (kor. 해주, Haeju-si) – miasto w Korei Północnej nad Morzem Żółtym. Stolica prowincji Hwanghae Południowe. Liczba ludności to około 273 tys. mieszkańców (2008). W mieście znajduje się port handlowy i rybacki, dominuje przemysł metalurgiczny i cementowy.
Rodzinne miasto An Jung Kŭna – koreańskiego bohatera niepodległościowego – oraz dyktatora Korei Południowej Lee Sŭng Mana.

</doc>
<doc id="674444" url="https://pl.wikipedia.org/wiki?curid=674444" title="Heddal">
Heddal

Heddal - miejscowość w południowej Norwegii, w gminie Notodden, w regionie administracyjnym Telemark.
Zabytki - drewniany kościół Heddal stavkirke z XII w, największy drewniany kościół w Norwegii (na ogólną liczbę 28).
Znajduje się tam 90-metrowa skocznia narciarska o rozmiarze (Hill Size) 100 m. Rozgrywane są na niej zawody kobiet.

</doc>
<doc id="674445" url="https://pl.wikipedia.org/wiki?curid=674445" title="AC Cars">
AC Cars

AC Cars – brytyjski producent samochodów. Przedsiębiorstwo założone ponad 100 lat temu zajmuje się produkcją głównie samochodów sportowych. Największą sławę zyskało dzięki modelowi AC Cobra oraz AC Ace.
Historia.
Firma AC została założona już w 1901 roku, w 2005 przeniosła się na Maltę i do końca roku 2008 produkowała tam w niewielkiej liczbie egzemplarzy model Cobra. Od początku 2009 roku auta marki AC są wytwarzane w Niemczech przez firmę Gullwing GmbH. Aktualny model nazywa się Mark VI (dostępny z silnikami o mocy 437-647 KM).

</doc>
<doc id="674454" url="https://pl.wikipedia.org/wiki?curid=674454" title="Kratos (postać fikcyjna)">
Kratos (postać fikcyjna)

Kratos – główny bohater serii "God of War", spartański wojownik, który mści się za śmierć swoich bliskich.
Podczas gali „Spike Video Game Awards” w 2010 roku Kratos został nominowany do nagrody „Character of the Year” i otrzymał nagrodę „Biggest Badass”. Został uwzględniony w konkursie serwisu branżowego GameSpot „All Time Greatest Video Game Hero” i dotarł do rundy „Elite Eight”, gdzie przegrał z Mario. W książce Guinness World Records Gamer's Edition z 2011 roku, postać zajęła dziewiąte miejsce na liście najpopularniejszych bohaterów z gier wideo. W 2011 roku magazyn „Empire” umieścił ją na 15. miejscu w rankingu najlepszych postaci z gier wideo. W 2012 roku redakcja serwisu GamesRadar+ umieściła Kratosa na 18. miejscu listy stu najlepszych postaci z gier wideo. Bohater został opisany jako „jeden z najpopularniejszych przedstawicieli PlayStation” i „najbardziej pamiętny, wpływowy bydlak”. W 2010 roku Prakash Mehta z serwisu Game Guru napisał, że „praktycznie każdy, nawet jeśli nie grał w żadną z gier z serii "God of War", wie kim jest Kratos”.

</doc>
<doc id="674455" url="https://pl.wikipedia.org/wiki?curid=674455" title="Haridwar">
Haridwar

Haridwar (hindi हरिद्वार, trl. "Haridvār", trb. "Haridwar"; ang. "Haridwar") – miasto w Indiach w stanie Uttarakhand, na zagórzu gór Siwalik, nad rzeką Ganges.
Populacja miasta w 2001 roku wynosiła 175 010 mieszkańców.
Miasto jest miejscem pielgrzymek Hindusów do świętej rzeki Ganges (pielgrzymi przybywają tu przez cały rok, by dokonać rytualnej ablucji). Wyjątkowość tego miasta polega na tym, że w tym miejscu Ganges kończy swój górski bieg i wpływa na równiny. Na rzece znajduje się elektrownia wodna. Swój początek bierze tu Kanał Górnego Gangesu.

</doc>
<doc id="674456" url="https://pl.wikipedia.org/wiki?curid=674456" title="Terraforming">
Terraforming



</doc>
<doc id="674457" url="https://pl.wikipedia.org/wiki?curid=674457" title="Haridvār">
Haridvār



</doc>
<doc id="674459" url="https://pl.wikipedia.org/wiki?curid=674459" title="Uttarańćal">
Uttarańćal



</doc>
<doc id="674466" url="https://pl.wikipedia.org/wiki?curid=674466" title="Ptasznik czerwonokolanowy">
Ptasznik czerwonokolanowy



</doc>
<doc id="674471" url="https://pl.wikipedia.org/wiki?curid=674471" title="Gwiazda Kandaharu">
Gwiazda Kandaharu

Gwiazda Kandaharu (ang. "Kandahar Star" lub "Star for Kabul–Kandahar") – brytyjskie odznaczenie wojskowe, zaliczane do medali kampanii brytyjskich, zatwierdzone 1882.
Zasady nadawania.
Gwiazda nadawana wszystkim, którzy wzięli udział w 320 milowym marszu z Kabulu do Kandaharu między 9 a 31 sierpnia 1880 pod dowództwem generała Fredericka Robertsa na odsiecz Kandaharowi spod panowania Jakuba Chana i jego sił. Wojska pod rozkazami Robertsa składały się z jednej dywizji piechoty, kawalerii i brygady artylerii.
Opis.
Medal to brązowa pięcioramienna gwiazda o wysokości 62 mm i 48 mm szerokości.
Awers: w środku znajduje się królewski monogram VRI, dookoła którego znajduje się tekst Kabul to Kandahar 1880.
Rewers: dane nagrodzonego: nacięte duże litery dla żołnierzy brytyjskich i grawerowane duże litery dla żołnierzy miejscowych.

</doc>
<doc id="674472" url="https://pl.wikipedia.org/wiki?curid=674472" title="Kandahar Bronze Star">
Kandahar Bronze Star



</doc>
<doc id="674474" url="https://pl.wikipedia.org/wiki?curid=674474" title="Roberts Star">
Roberts Star



</doc>
<doc id="674475" url="https://pl.wikipedia.org/wiki?curid=674475" title="Słowieńsko (powiat świdwiński)">
Słowieńsko (powiat świdwiński)

Słowieńsko (niem. "Schlenzig") – wieś w Polsce położona w województwie zachodniopomorskim, w powiecie świdwińskim, w gminie Sławoborze.

</doc>
<doc id="674478" url="https://pl.wikipedia.org/wiki?curid=674478" title="Słowieńsko">
Słowieńsko



</doc>
<doc id="674479" url="https://pl.wikipedia.org/wiki?curid=674479" title="Wielkopolska Samodzielna Grupa Ochotnicza Warta">
Wielkopolska Samodzielna Grupa Ochotnicza Warta

Wielkopolska Samodzielna Grupa Ochotnicza "Warta" (WSGO „Warta”) – polska antykomunistyczna organizacja konspiracyjna działająca na obszarze Wielkopolski w okresie od wiosny do jesieni 1945 r. Została założona 10 maja 1945 przez byłych członków Okręgu Poznań Armii Krajowej. Była jedną z 23 organizacji działających na terenie Ziemi Kaliskiej. Rozwiązana przez mjr Andrzeja Hańczę-Rzewuskiego po ogłoszeniu przez TRJN amnestii 2 sierpnia 1945 r.
Zarys historyczny.
Pomysł powołania organizacji pojawił się na początku 1945 r. jako samodzielna inicjatywa ostatniego komendanta Okręgu Poznańskiego AK, ppłk. Andrzeja Rzewuskiego ps. "Przemysław", "Hańcza". Wielkopolska Samodzielna Grupa Ochotnicza „Warta” miała zapełnić pustkę po rozwiązanej Armii Krajowej. Głównym jej celem miało być przejęcie byłych członków AK oraz udzielanie im pomocy i chronienie przed prześladowaniami ze strony NKWD i UB. Formalnie została ona utworzona 10 maja rozkazem organizacyjnym nr 1 wydanym przez ppłk. Rzewuskiego, który stanął na jej czele. Określono ją jako apolityczną konspiracyjną jednostkę Wojska Polskiego uznającą zwierzchność Prezydenta RP na Uchodźstwie Władysława Raczkiewicza i podległą Naczelnemu Wodzowi. W kraju jedynym zwierzchnikiem był jej dowódca. Organizacja opierała się na siatce AK z okresu okupacji i głównie byłych członkach AK. Jej działalność koncentrowała się na rozbudowie własnych struktur organizacyjnych, werbowaniu nowych członków, prowadzenia łączności, wywiadzie i kontrwywiadzie (np. akcja Z, czyli rozpoznanie ludowego Wojska Polskiego), zwalczaniu bandytyzmu, oraz działalności propagandowej (pisma „Strażnica Sumienia”, „Baszta”, „Hasło Wielkopolski”). Organizacja liczyła ok. 7 tys. ludzi. Dowództwo WSGO „Warta” podjęło także działania w celu podporządkowania sobie różnych oddziałów zbrojnych istniejących na obszarze Wielkopolski. W rezultacie przejęto kontrolę nad następującymi grupami:
W czerwcu ppłk A. Rzewuski otrzymał nominację na komendanta Okręgu Poznańskiego Delegatury Sił Zbrojnych. W rezultacie przekazał faktyczne dowództwo WSGO „Warta” swojemu zastępcy, mjr. Nowickiemu ps. „Czerwiński”. Część oficerów Komendy WSGO „Warta” weszło wówczas w skład Komendy Okręgu Poznańskiego DSZ. Nie wiadomo dokładnie, jakie były zależności między obiema organizacjami. Na początku września doszło jednak do kryzysu związanego z likwidacją DSZ i przeformowaniem jej w cywilną organizację polityczną pod nazwą Zrzeszenie „Wolność i Niezawisłość”. 9 września ppłk A. Rzewuski otrzymał od płk. Jana Szczurka-Cergowskiego, byłego komendanta Obszaru Zachodniego DSZ i swojego przełożonego, rozkaz rozwiązania Okręgu Poznańskiego DSZ i jednocześnie WSGO „Warta”. Było to już postulowane wcześniej, ale faktycznie płk J. Szczurek-Cergowski prawdopodobnie tolerował jej istnienie. Początkowo ppłk A. Rzewuski przeciwstawiał się wykonaniu rozkazu, ale zmienił zdanie po otrzymaniu w II połowie października pisma od szefa sztabu Naczelnego Wodza, gen. Stanisława Kopańskiego, sugerującego rozwiązanie w kraju wszystkich organizacji wojskowych. 15 listopada wydał rozkaz dzienny nr 8, likwidujący WSGO „Warta”, wraz z odezwą do żołnierzy, w której tłumaczył okoliczności tego faktu. Organizacja była rozpracowywana przez UB od połowy lipca. W rezultacie już krótko po jej rozwiązaniu doszło do licznych aresztowań, m.in. ppłk. A. Rzewuskiego.
Struktura organizacyjna.
WSGO „Warta” miała silnie rozbudowane struktury terenowe. Dzieliły się one na 7 rejonów, zaś te na obwody. Obwód odpowiadał terytorialnie powiatowi. W niektórych przypadkach utworzono także podobwody, które obejmowały miasta, np. Poznań, Ostrów Wielkopolski, Wolsztyn. Najniższy szczebel stanowiły placówki istniejące na obszarze gminy. Podział strukturalny w terenie był następujący:

</doc>
<doc id="674485" url="https://pl.wikipedia.org/wiki?curid=674485" title="Kościół św. Szczepana i św. Anny w Raszynie">
Kościół św. Szczepana i św. Anny w Raszynie

Kościół św. Szczepana i św. Anny – rzymskokatolicki barokowo-klasycystyczny kościół parafialny w Raszynie w gminie Raszyn.
Jest cennym zabytkiem XVII-wiecznej architektury. Ufundowany przez Zygmunta Opackiego, właściciela Raszyna i Falent. Powstał w 1654 roku, następnie w roku 1655 został konsekrowany. Świątynia przetrwała zawieruchy dziejowe, m.in. potop szwedzki.
Józef Łukaszewicz taką zamieszcza wzmiankę o kościele (pisownia oryginalna):"W roku 1603 wizytował ten kościół Wawrzyniec Goślicki, ówczesny biskup poznański. Raszyn należał wówczas do Jana Tarnowskiego herbu Rolicz, który arcybiskupem gnieźnieńskim umarł. Kościół był drewniany, pod tytułem ś. Stefana i ś. Anny poświęcony, w dość dobrym stanie, zawierał w sobie cztery ołtarze, ale zamiast podłogi lub astrychu, miał podobnie jak większa część kościołów parochialnych w archidyakonacie warszawskim w owym czasie, ziemie równo ubitą, zapewne glinę. Uposażeniem kościoła, prócz folwarku w Raszynie, były dziesięciny ze wsi Raszyna, Falent małych, Gromnicy (?) Skoroszy, Michałowic, Pruchoł, Jeziorek i Rybie. Kościół był świeżo, bo w r. 1598 ze swoich sreber przez złodziei okradzionym. Po Tarnowskich dostał się Raszyn do rąk Opackich, herbu Prus, z których Zygmunt Opacki podkomorzy warszawski, zmarły wojewodą dorpackim, w miejsce drewnianego, wzniósł w Raszynie kościół murowany i zapisał mu na utrzymanie przy nim dwóch mansyonarzy 7000 ówczesnych złotych w roku 1635. Syn jego Wojciech, podkomorzy warszawski, starosta latowicki, kościół przez ojca wystawiony upiększył, a w roku 1680 zszedłszy z tego świata pochowanym został w grobie familijnym w kościele raszyńskim, w którym mu pomnik murowany wystawiono."
W XVII wieku budowla wzbogaciła się o cenną ozdobę wnętrza – marmurowe epitafium z portretem zmarłego w 1680 r. Olbrachta Opackiego, syna Zygmunta. W latach 1790 i 1979 kościół został przebudowany. Fasada raszyńskiego kościoła jest uboga w dekoracje, lecz typowa dla XVII wieku. Charakterystyczna jest linia dzieląca ją na dwie symetryczne części, przebiegająca przez portal i okno doświetlające chór. Wnętrze świątyni jest bogato złocone i zdobione licznymi obrazami, figurami i rzeźbami świętych. W sąsiedztwie znajduje się też zabytkowa plebania z końca XVIII wieku.

</doc>
<doc id="674487" url="https://pl.wikipedia.org/wiki?curid=674487" title="Frederick Roberts">
Frederick Roberts

Frederick Sleigh Roberts (ur. 30 września 1832, zm. 14 listopada 1914) – brytyjski wojskowy, marszałek polny, zmarły na początku I wojny światowej.
Odznaczony m.in.: Krzyżem Wiktorii, Orderem Podwiązki, Orderem Św. Patryka, Orderem Łaźni, Order of Merit, Orderem Gwiazdy Indii, Orderem Imperium Indyjskiego.

</doc>
<doc id="674491" url="https://pl.wikipedia.org/wiki?curid=674491" title="Howrah">
Howrah

Howrah (beng. হাওড়া, dewanagari हावरा) – miasto w Indiach, w zespole miejskim Kalkuty, nad rzeką Hugli.
Miasto jest dużym ośrodkiem przemysłu jutowego i bawełnianego. Posiada port morski ze stocznią, hutę aluminium, mieści się tam również najstarszy w Indiach ogród botaniczny, "Acharya Jagadish Chandra Bose Indian Botanic Garden". Liczba ludności w 2003 roku wynosiła ok. 1 mln.

</doc>
<doc id="674492" url="https://pl.wikipedia.org/wiki?curid=674492" title="Howrah (miasto)">
Howrah (miasto)



</doc>
<doc id="674493" url="https://pl.wikipedia.org/wiki?curid=674493" title="Oriundi">
Oriundi

Oriundi – piłkarz pochodzący z Ameryki Południowej, najczęściej mający włoskie korzenie i po naturalizacji występujący w reprezentacji Italii.
W reprezentacji Włoch zagrało kilkudziesięciu piłkarzy urodzonych w Ameryce Płd., niektórzy z nich w chwili debiutu mieli na swym koncie grę dla innych krajów. Zjawisko narodziło się w połowie lat 20., gdy we włoskich klubach zaczęli się pojawiać latynoscy piłkarze – najzdolniejsi z nich trafiali do kadry. Pierwszym oriundi był piłkarz Interu Mediolan – Ermanno Aebi. W mistrzowskiej drużynie z 1934 grało kilku oriundi, największy wkład w tytuł wnieśli pomocnik Luis Monti i skrzydłowy Raimundo Orsi. Obaj wcześniej grali dla Argentyny, a Monti w jej barwach został nawet srebrnym medalistą premierowych finałów MŚ (1930). Ważną rolę w zespole z 1938 odegrał urodzony w Urugwaju Michele Andreolo.
Najwybitniejszym oriundi z lat 50. był Juan Alberto Schiaffino, mistrz świata z 1950 i legendarna postać urugwajskiego futbolu. W kadrze Włoch na MŚ 62 znaleźli się Brazylijczyk José Altafini (mistrz świata z MŚ 58) oraz Argentyńczyk Omar Sivori. Na początku lat 60. FIFA zakazała gry w dwóch i więcej reprezentacjach narodowych, co w praktyce do minimum ograniczyło proceder naturalizacji wybitnych piłkarzy. Współczesnym oriundi jest co prawda Argentyńczyk Mauro German Camoranesi (mistrz świata z 2006), jednak nigdy nie grał on w reprezentacji Argentyny (nawet juniorskiej).

</doc>
<doc id="674496" url="https://pl.wikipedia.org/wiki?curid=674496" title="Złota Lipa">
Złota Lipa

Złota Lipa ( "Zołota Łypa"), rzeka na Ukrainie, lewy dopływ Dniestru. Długość rzeki - 127 km, powierzchnia zlewni - 1310 km².
Ma źródła na Wyżynie Podolskiej. Nad Złotą Lipą położone są Brzeżany, Bobrowniki, Jarhorów, Zadarów, Krasiejów, Łapszyn, Ladzkie i Niskołyzy.

</doc>
<doc id="674501" url="https://pl.wikipedia.org/wiki?curid=674501" title="Haora">
Haora



</doc>
<doc id="674506" url="https://pl.wikipedia.org/wiki?curid=674506" title="Discoverer 19">
Discoverer 19

Discoverer 19 – amerykański satelita technologiczny. Stanowił część tajnego programu CORONA. Był obiektem testowym dla satelitów programu MIDAS, wykrywających starty rakiet balistycznych. Nie przenosił kapsuły powrotnej ani aparatów fotograficznych

</doc>
<doc id="674507" url="https://pl.wikipedia.org/wiki?curid=674507" title="Stracone zachody miłości">
Stracone zachody miłości

Stracone zachody miłości () – komedia autorstwa Williama Shakespeare’a, napisana prawdopodobnie około 1595 r. Uznaje się ją za współczesną Romeo i Julii. Została opublikowana w 1598 r.
Okoliczności powstania utworu.
"Stracone zachody miłości" zostały wystawione około 1595 roku. Podczas pracy nad nimi Szekspir nie wzorował się na żadnym znanym utworze. Komedia została wydrukowana w 1598 roku. Informacja na stronie tytułowej, że jest to wydanie rozszerzone i uzupełnione, wskazuje, że utwór był już wydawany wcześniej, nic jednak nie wiadomo o czasie i miejscu tego wydania. Po raz kolejny ukazała się w Pierwszym Folio w 1623 r.
Fabuła.
Akcja rozgrywa się w krainie Nawarry, której król postanawia narzucić sobie i swoim poddanym rygorystyczne zakazy, przede wszystkim zakaz towarzystwa kobiet. Całe przedsięwzięcie legnie w gruzach, gdy w mieście zjawi się francuska księżniczka wraz ze swym dworem. Sytuacja ulega zmianie w ostatnim akcie, kiedy bohaterowie dowiadują się o śmierci ojca księżniczki. Ta zostaje tym samym zmuszona do opuszczenia dworu i powrotu do domu. Obiecuje jednocześnie, że jeśli władca Nawarry przez rok będzie stronił od cielesnych uciech, jest gotowa do niego wrócić. 
Zakończenie utworu sprawia wrażenie otwartego; istnieje możliwość, że Szekspir stworzył kontynuację tego dzieła – Love’s Labour’s Won (pol. "Zwycięskie zachody miłości"), nie zachował się jednak żaden jego egzemplarz.
Akt I.
Król Nawarry zobowiązuje swych dworzanː Longaville’a, Dumaina i Birona do podpisania zobowiązania wspólnego poświęcenia się przez okres trzech lat nauce i powstrzymania się od nadmiaru jedzenia i kontaktów z kobietami. Biron ostrzega, że trudno będzie dotrzymać tego zobowiązania, bo do zamku zbliża się księżniczka francuska, która w imieniu swego ciężko chorego ojca przybywa upomnieć się o zwrot Akwitanii. Przed Królem zjawia się Tępak z listem od don Armada i Łepakiem. Armado, kwiecistym stylem, donosi w liście, że przyłapał Łepaka na amorach z dziewką służebną, Żakienettą. Król skazuje go za złamanie nowego edyktu na tydzień aresztu o chlebie i wodzie. Armado tymczasem zakochał się w Żakienecie i choć wie, że to karalne umizga się do niej i wzdycha, z czego pokpiwa sobie jego sługa Ćma.
Akt II.
Księżniczka francuska, dowiedziawszy się o ślubach króla Nawarry wysyła do jego zamku swego dworzanina Boyeta. Jej dwórki tymczasem opowiadają o dworzanach królewskich, wyraźnie w nich zakochane. Boyet przynosi wiadomość, że Król, by nie złamać przysięgi przyjmie je w namiotach przed zamkiem. Nadchodzi Król. Księżniczka wręcza mu list ojca, który domaga się zwrotu Akwitanii lub wypłaconych stu tysięcy talarów. Król nic nie wie o wypłacie tej sumy, która zresztą stanowi połowę należności. Boyet obiecuje następnego dnia przedstawić Królowi pokwitowania zapłaty. Po odejściu Króla, Księżniczka postanawia zabawić się jego kosztem. Boyet jest przekonany, że Król zakochał się w jego pani od pierwszego wejrzenia.
Akt III.
Armado nakazuje Ćmie przyprowadzić z aresztu Łepaka, którego chce posłać z bilecikiem do Żakienetty. Wszyscy trzej układają kuplet. Armado wyzwala Łepaka z aresztu i przekazuje mu liścik z zapłatą za jego doręczenie. W chwilę później liścik do Rozaliny wraz z gratyfikacją wręcza mu też Biron, który nie umie przeboleć, że on który dotąd drwił z zakochanych, zakochał się oto w tak pustej dziewczynie.
Akt IV.
Łepak wręcza Księżniczce omyłkowo list Armada dla Żakienetty, jako list dla Rozaliny. Towarzystwo z robawieniem wysłuchuje jego napuszonej treści, a Boyet i Rozalina wchodzą w dość frywolny spór. Wikary Nataniel i bakałarz Holofernes zabawiają się uczoną rozmową przy okazji polowania. Zjawia się Żakienetta, która prosi o odczytanie adresowanego do niej listu, który okazuje się sonettem Birona dla Rozaliny. Wikary i Bakałarz odchodzą, by podyskutować o przeczytanym wierszu. Biron przeklina swoje zakochanie, od którego nie umie się uwolnić. Ukryty na drzewie wysłuchuje sonetu Króla dla Księżniczki, listu miłosnego Longaville’a do Marii i wiersza Dumaina dla Kasi. Gdy Dumain kończy, z ukrycia wychodzi Longaville i wyrzuca mu zdradę, Król, opuściwszy swoją kryjówkę napomina Longaville’a, a Biron Króla i swych towarzyszy, do czasu gdy Żakienetta przynosi mu jego własny sonet. Zdemaskowany, namawia pozostałych, by uderzyli w konkury do pięknych pań.
Akt V.
Armado przekazuje Natanielowi i Holofernesowi prośbę Króla o uświetnienie popołudnia przedstawieniem. Bakałarz zapala się do pomysłu spektaklu o wielkich bohaterach i odpowiednio obsadza role. Księżniczka i jej dwórki śmieją się z miłosnych wierszy swych adoratorów, gdy Boyet informuje je, że Król i jego dworzanie nadchodzą przebrani za moskali, złożyć mi hołd. Kobiety zakładają maski i zamieniają się rolami. Kochankowie uderzający w konkury nie do swoich wybranek zostają niemiłosiernie wykpieni. Jeszcze po ich odejściu Księżniczka i jej towarzyszki śmieją się z ich zmieszania. Wkrótce mężczyźni nadchodzą ponownie, teraz już bez masek i przebrania. Król zaprasza panie do zamku, Księżniczka wzbrania się jednak być przyczyną złamania przez niego obietnicy. Ujawnia, że wie o maskaradzie urządzonej przed chwilą przez Króla i jego towarzyszy i pyta go czy dotrzyma obietnicy, którą wówczas złożył. Gdy Król zapewnia ujawnia, że złożył obietnicę ślubu Rozalinie. Pognębionym po raz kolejny kochankom, przychodzą w sukurs Bakałarz i jego trupa z zaimprowizowanym przedstawieniem. Łepak, Ćma, Nataniel, Holofernre i Armado przedstawiają, ku wielkiej uciesze publiczności postaci wielkich bohaterów starożytności. W trakcie przedstawienia Łepak oskarża Armada, że zapłodnił Żakienettę i wyzywa go na pojedynek. Przybywa Mercade z wieścią o śmierci króla Francji. Księżniczka zbiera się do odjazdu. Zrozpaczeni kochankowie zapewniają, że ich zabiegi nie były tylko żartem znudzonych kawalerów i proszą swe wybranki o wzajemność. Księżniczka zgadza się po rocznej żałobie spojrzeć przychylnym okiem na Króla jeśli przynajmniej przez rok wytrwa w pokucie, którą w jej obecności wiarołomnie złamał. Tego samego żądają Maria i Katarzyna. Rozalina nakazuje Bironowi, by przez rok rozbawiał swoim dowcipem chorych w szpitalu. Jeśli wytrwa, ona przyjmie go z jego złośliwym językiem za męża, jeśli nie będzie musiał wykorzenić z siebie tą wadę. Na zakończenie Nataniel i Holofernes wyśpiewują pochwałę kukułki i sowy. 
Charakterystyka.
Zachody miłości.
Zawarta w tytule "love's labour" oznacza zadanie, jakie dawała dama do wypełnienia swemu rycerzowi, jako warunek uzyskania jej względów (tzw. "Liebesdienst"). Tytuł wskazuje ponadto, że te zadania nie zostaną wypełnione, będą "stracone". "Stracone zachody" są jedyną komedią Szekspira, gdzie wbrew regułom gatunku, autor nie połączył wszystkich par zakochanych węzłem małżeńskim. Jednakże też zadania, które mają wypełnić kochankowie są celowo przez damy tak sformułowane, że niemal niepodobieństwem jest je wypełnić. Biron ma na przykład przez cały rok zabawiać głuchoniemych swym dowcipem. Postać ta, mająca często rozstrzygający głos w utworze, tak komentuje te 12-miesięczne zadanieː "Jak na komedię rok trochę za wiele".
Frustracja z powodu miłości jest głównym motywem satyrycznej, jak chcą niektórzy, albo humorystycznej kpiny z konwencji miłości dwornej ("amour courtois"), zrodzonej w Prowansji, a stamtąd przeniesionej w średniowieczu do Anglii i utrzymującej się tam aż po epokę baroku. Szekspir łagodnie wykpiwa konkury dopiero co zaprzysiężonych kawalerów, ich przejrzyste maski, gdy przychodzą przebrani za Rosjan i pisanie wierszy dla zdobycia ukochanej. Jeden Armado, zakochany w romansującej z byle kim Żakinecie, bierze wszystko na serio i zobowiązuje się chodzić dla niej trzy lata za pługiem, co jeszcze silniej podkreśla wymowę całości utworu.
Humor.
Głównym walorem artystycznym "Straconych zachodów" jest dowcip. Przejawia się on przede wszystkim w kompozycji utworu, w błyskotliwym zestawieniu nie przystających do siebie płaszczyzn rzeczywistości oraz ironiczności sytuacji. Natychmiast po wymuszonych przez króla deklaracjach ascezy i unikania kobiet, Łepak zostaje przyłapany z Żakinettą. Wkrótce potem przed ślubującymi staje jeszcze większe wyzwanie, zjawia się poselstwo królewny francuskiej z jej "lotną brygadą" pięknych i dowcipnych dworek.
Przede wszystkim jednak dowcip króluje w warstwie językowej utworu, która bardzo wiele zawdzięcza Lyly'emu. Przejawia się on i w wytwornej renesansowo-manierystycznej ekwilibrystyce słownej, w grze słów, erotycznych aluzjach, konceptach, ciętej ripoście, parodii dworskiego wierszopisarstwa. Wszystkie te elementy składają się na niezwykłe bogactwo środków, które autor równoważy ludyczną atmosferą i tonacją doskonale skomponowanej całości.
Język.
Krytyków zachwyca bogactwo języka i stylu dające możliwość prowadzenia studiów nad tymi zagadnieniami w teatrze Szekspira. Język jest zróżnicowany, poczynając od długich czasami nawet dwunastosylabowych wyrazów, wymawianych z namaszczeniem przez Holofernesa, przez błyskotliwą, intelektualną grę słowną towarzystwa dworskiego po kolorowe i soczyste słownictwo pospólstwa. Sztuka zawiera niezwykłe bogactwo słów, zwrotów i powiedzeń, wyśmiewa sztuczny język literacki, którym posługuje się Armado.
Wątki historyczne.
Pełne życia, przekonujące psychologicznie postacie są po części parodią po części satyrą na aktualnych ludzi i wydarzenia. Akcja sztuki odzwierciedla życie na dworze Henryka, króla Nawarry, przekazując jednocześnie portret znanej z inteligencji i urody jego żony Małgorzaty Valois. Holofernes stanowi ironiczną karykaturę znanego pedagoga Johna Florio, a akademia królewska parodię atmosfery surowej powagi i uczoności charakteryzującej tzw. "Szkołę nocy", grupę uczonych i poetów rezydujących na dworze sir Waltera Raleigha. Paź don Armada Ćma jest satyrycznym portretem pisarza Tomasza Nashe’a, autora awanturniczych powieści, znanego z bojowych wystąpień przeciw braciom Harveyom. Maski ukazują niektórych sławnych bohaterówː Pompejusza, Aleksandra Wielkiego, Judę Machabeusza, Herkulesa i Hektora. 
Obraz miłości.
Stracone zachody miłości ukazują trzy rodzaje miłości
Szekspir niekoniecznie identyfikował się z prostactwem Łepaka, przypominał jednak o prawie natury w świecie wysoce nienaturalnym, wyższych sfer elżbietańskiej Anglii. Kontrast między naturą a kulturą będzie stanowił część wewnętrznej dynamiki całego komediopisarstwa Szekspirowskiego, przy czym autor nigdy nie wyrzeknie się poezji romantycznej miłości. Przy okazji sztuka ta stanowi błyskotliwy komentarz do tego wszystkiego, co do literatury angielskiej wniosła, pozostająca pod wpływem kultury prowansalskiej, włoskiej i hiszpańskiej, poezja Wyatta, Sidneya i Spencera.
Tytuł.
W celu zachowania występującej w oryginale aliteracji, dokonany przez siebie przekład dzieła Maciej Słomczyński zatytułował: "Serc starania stracone".
Ekranizacje.
Jednej z adaptacji filmowych (pod tym samym tytułem) dokonał w 2000 r. Kenneth Branagh, który przeniósł akcję do lat 40. XX w., a także zmienił tę sztukę w musical, tak, aby stała się bardziej przystępna dla przeciętnego widza. Film nie odniósł finansowego sukcesu.

</doc>
<doc id="674508" url="https://pl.wikipedia.org/wiki?curid=674508" title="Gazda">
Gazda

Gazda – właściciel gospodarstwa wiejskiego na Podhalu. Bogaty gospodarz to "hruby gazda", żona gazdy to "gaździna", jego gospodarstwo "gazdostwo" lub "gazdówka", a gospodarzyć to "gazdować".
Słowo "gazda" występuje także w tym samym znaczeniu w językach: rumuńskim, serbskim, słowackim, ukraińskim i węgierskim. Zostało prawdopodobnie zaczerpnięte od pasterzy wołoskich w ramach kolonizacji wołoskiej.

</doc>
<doc id="674514" url="https://pl.wikipedia.org/wiki?curid=674514" title="Tajkonauta">
Tajkonauta



</doc>
<doc id="674519" url="https://pl.wikipedia.org/wiki?curid=674519" title="Język dakota">
Język dakota

Język dakota albo siouański (właściwy) () – język z rodziny siouańskiej, używany przez ok. 26 tys. Dakotów w amerykańskich stanach Nebraska, Minnesota, Dakota Północna, Dakota Południowa i Montana oraz w Kanadzie. Dzieli się na trzy główne zespoły dialektów: 

</doc>
<doc id="674520" url="https://pl.wikipedia.org/wiki?curid=674520" title="Boštjan Cesar">
Boštjan Cesar

Boštjan Cesar (ur. 9 lipca 1982 w Lublanie) – słoweński piłkarz grający na pozycji środkowego obrońcy. Mierzy 190 cm i waży 85 kg.
Kariera klubowa.
Cesar urodził się w stolicy Słowenii Lublanie, jednak piłkarską karierę zaczynał w małym klubie NK Croatia Sesvete z przedmieść chorwackiego Zagrzebia. W klubie tym zadebiutował w drugiej lidze w sezonie 2000/2001. Pokazał swój nieprzeciętny talent i szybko zainteresowano się nim w stołecznym Dinamie i już latem 2001 Cesar stał się zawodnikiem najbardziej utytułowanego klubu w kraju. W barwach Dinama zadebiutował w 1. kolejce ligowej, 28 lipca w wygranym 4:2 wyjazdowym meczu z TŠK Topolovac. Jednak w Dinamie miał pewne problemy z wejściem do pierwszego składu i w dalszej części sezonu często był tylko rezerwowym. W pierwszym sezonie gry zdobył Puchar Chorwacji, jednak w obu finałowych meczach z Varteksem Varaždin nie zagrał. W kolejnym sezonie 2002/2003 Cesar zdobył swój pierwszy i jedyny tytuł mistrza Chorwacji, mając w tym dość nikły udział – rozegrał 11 meczów ligowych. W kolejnym sezonie także zagrał w 11 meczach, jednak jego Dinamo nie obroniło tytułu mistrza kraju zostając wicemistrzem na rzecz odwiecznego rywala Hajduka Split. Latem 2004 nowy trener Dinama Đuro Bago nie widział dla Cesara miejsca w składzie i ten został wypożyczony do słoweńskiej Olimpiji Lublana, w której spędził pół roku, a na wiosnę był już ponownie piłkarzem klubu z Zagrzebia, w którym rozgrywając 11 meczów i zdobywając 1 bramkę (swoją pierwszą ligową w karierze), a Dinamo zajęło dopiero 7. miejsce w lidze, co było uznawane za wielką porażkę tego klubu, ale Cesara uznano za jednego z tych piłkarzy, który nie zawiódł.
Wydawało się, iż na kolejny sezon Boštjan będzie dalej zawodnikiem Dinama (rozegrał nawet 5 ligowych meczów zdobywając 2 gole), jednak tuż przed zamknięciem letniego okna transferowego przeszedł za 2,5 miliona euro do francuskiego Olympique Marsylia. W OM zadebiutował w 7. kolejce Ligue 1 w wygranym 2:1 meczu z Troyes AC. W marsylskim klubie konkurencja w obronie była jednak ogromna, wystarczy wymienić takie nazwiska jak Jérôme Bonnissel, Taye Taiwo, Frédéric Déhu czy Abdoulaye Meïté, ale Cesar wywalczył miejsce w pierwszej drużynie, a pod koniec sezonu odniósł ciężką kontuzję głowy, która wyeliminowała go z gry na kilka miesięcy. Rozegrał 17 meczów w lidze i dostał aż 7 żółtych kartek, będąc jednym z najostrzej grających obrońców w Ligue 1. Olympique zajęło 5. miejsce w lidze kwalifikując się do Pucharu Intertoto. Po kontuzji Cesar powrócił dopiero na mecz Pucharu Intertoto z Dnipro Dniepropietrowsk (2:2), po którym Marsylia awansowała do Pucharu UEFA. W Pucharze UEFA wystąpił we wszystkich 4 meczach swojej drużyny – z BSC Young Boys oraz FK Mlada Boleslav, po których marsylczycy niespodziewanie odpadli z Pucharu. Na koniec sezonu wywalczył wicemistrzostwo Francji.
Latem 2007 Cesar został wypożyczony do West Bromwich, grającego w Football League Championship. W styczniu 2009 podpisał kontrakt z francuskim Grenoble Foot 38, a latem 2010 odszedł do włoskiego Chievo Werona.
Kariera reprezentacyjna.
W reprezentacji Słowenii Cesar zadebiutował za kadencji selekcjonera Bojana Prašnikara - 12 lutego 2003 roku w przegranym 1:5 towarzyskim meczu z reprezentacją Szwajcarii. Był to jego jedyny mecz w kadrze w tamtym roku. Do reprezentacji powrócił 9 października 2004 roku na mecz z reprezentacją Włoch w ramach kwalifikacji do Mistrzostw Świata w Niemczech. Cesar wszedł na boisku w 76. minucie spotkania zastępując Željko Mitrakovicia, a w 82. minucie zdobył strzałem głową jedynego gola w tym spotkaniu stając się bohaterem spotkania. Od tego czasu stał się podstawowym zawodnikiem reprezentacji Słowenii i u selekcjonera Branko Oblaka był pewniakiem do gry w pierwszej jedenastce. Podobnie było, gdy w 2007 roku kadrę objął Matjaž Kek. W 2010 roku Cesar wystąpił na Mistrzostwach Świata w RPA.

</doc>
<doc id="674521" url="https://pl.wikipedia.org/wiki?curid=674521" title="Bostjan Cesar">
Bostjan Cesar



</doc>
<doc id="674522" url="https://pl.wikipedia.org/wiki?curid=674522" title="Język siouański">
Język siouański



</doc>
<doc id="674523" url="https://pl.wikipedia.org/wiki?curid=674523" title="Język sioux">
Język sioux



</doc>
<doc id="674526" url="https://pl.wikipedia.org/wiki?curid=674526" title="Choroba Lou Gehriga">
Choroba Lou Gehriga



</doc>
<doc id="674530" url="https://pl.wikipedia.org/wiki?curid=674530" title="Zespół Guillaina-Bárrego">
Zespół Guillaina-Bárrego



</doc>
<doc id="674537" url="https://pl.wikipedia.org/wiki?curid=674537" title="Język lakota">
Język lakota

Język lakota albo teton – język z rodziny siouańskiej, używany przez 8–9 tys. Dakotów Teton (Lakotów) w amerykańskich stanach Dakota Północna, Dakota Południowa, Nebraska, Minnesota i Montana, a także przez niewielkie społeczności na terytorium Kanady.
Blisko spokrewniony z językiem santee i językiem yankton, obok nich traktowany niekiedy jako jeden z trzech głównych zespołów dialektów języka dakota. Sam język lakota ma dwa dialekty: dialekt lakota północny i dialekt lakota południowy.
Pierwszy alfabet języka Dakotów opracowali w 1834 roku misjonarze Samuel i Gideon Pond, Stephen Riggs i dr Thomas Williamson. Swój system oparli na dialekcie Santee (Dakota), tłumacząc nań teksty biblijne. Ich przekład Biblii stał się wkrótce znany wśród różnych grup Dakotów i Lakotów. Poprawioną wersję tego systemu Riggs wykorzystał w 1852 roku, pisząc swe pionierskie dzieło "Dakota Grammar", a także publikując w 1890 roku pierwszy słownik dakocko-angielski. W późniejszych latach opracowano szereg zmodyfikowanych systemów wymowy i zapisu języka lakota, z których część wykorzystywana jest do dziś.

</doc>
<doc id="674539" url="https://pl.wikipedia.org/wiki?curid=674539" title="Język teton">
Język teton



</doc>
<doc id="674542" url="https://pl.wikipedia.org/wiki?curid=674542" title="Język lakhota">
Język lakhota



</doc>
<doc id="674543" url="https://pl.wikipedia.org/wiki?curid=674543" title="Kościół św. Szczepana w Raszynie">
Kościół św. Szczepana w Raszynie



</doc>
<doc id="674546" url="https://pl.wikipedia.org/wiki?curid=674546" title="Pseudotropheus cyaneorhabdos">
Pseudotropheus cyaneorhabdos

Pseudotropheus cyaneorhabdos – gatunek ryby pielęgnicowatej. Hodowany w akwariach. W naturze krytycznie zagrożony wyginięciem ze względu przełowienie. Zaliczany do grupy mbuna. Często nazywany Maingano, Melanochromis Maingano lub Blue Johanni.
Występowanie.
Gatunek endemiczny jeziora Malawi. Występuje jedynie w skalistych miejscach wybrzeża pomiędzy przylądkami Mbako i Mbembe, w pobliżu wyspy Likoma. Często widywany w obszarze strefy przejściowej. Żyje na głębokości od 3 do 20 metrów.
Opis.
Osiągają w naturze do 9 cm długości (samice do 8 cm), w akwariach mogą osiągać nieco większe rozmiary. Dymorfizm płciowy słabo uwidoczniony, płeć trudna do odróżnienia u młodych osobników.
Zachowania godowe: Wszystkie osobniki mają identyczne ubarwienie i wykazują tendencje do życia w samotności. Dochodzi między nimi do stałych utarczek.
Do tarła potrafią przystępować już 5–6 cm samice i około 7 cm samce. Inkubacja trwa od 20 do 30 dni. Tarło wygląda typowo dla pyszczaków z grupy „mbuna” – samiec zwabia samicę w swój rewir, którym może być grota, płaski kamień czy wykopany dołek. Tam krążąc wokół siebie na przemian samiec drażni ruchami pyszczka okolice organów płciowych samicy, a ona podrażnia ruchami pyska okolice atrapy jajowej samca, stymulując go w ten sposób do wypuszczenia mleczu. Co kilka obrotów samica wypuszcza 1–3 ziaren ikry i natychmiast chwyta je do pyska. Następnie doprowadza do zapłodnienia ikry. Samica w zależności od wieku i wielkości wypuszcza 10–20 młodych. Młode są dość duże (0,9 cm – 1,2 cm) i w pierwszych dniach są kremowe z dwoma czarnymi pasami, niebieskie przebłyski pojawiają się jedynie na płetwach. W ciągu 7–10 dni maluchy stają się wiernymi kopiami swoich rodziców. Wychów nie jest problematyczny.
Hodowla w akwarium.
W akwarium dość agresywna i terytorialna. Utrzymanie haremu składającego się z więcej niż jednego samca wymaga zbiornika o długości min. 120 cm (w wielogatunkowym nawet 150 cm). W akwarium powinno znajdować się dużo kryjówek, szczególnie szczelin w półkach skalnych, gdzie schronienie znajdują słabsze osobniki i inkubujące samice. Jest pyszczakiem wszystkożernym. Dominującymi składnikami diety powinny być pokarmy roślinne – w szczególności te z dużą zawartością spiruliny. W skład diety trzeba wprowadzić lekkie pokarmy zwierzęce najlepiej mrożone lub żywe (mrożony solowiec, kryl, wodzień czy mięso krewetek oraz małży). Jako urozmaicenie można podawać pokarmy przeznaczone dla ludzi, m.in. ryż, kaszę kukurydzianą, kaszę mannę, płatki owsiane, makaron czy liście sałaty.

</doc>
<doc id="674548" url="https://pl.wikipedia.org/wiki?curid=674548" title="Adam Jaczynowski">
Adam Jaczynowski

Adam Jaczynowski (ur. 1862, zm. 1931) – historyk, pedagog, działacz oświatowy.
Pierwszy dyrektor Gimnazjum i Liceum im. św. Stanisława Kostki w Warszawie. Jego wychowankiem był m.in. Witold Gombrowicz. Jaczynowski przyjaźnił się m.in. z prymasem Królestwa Polskiego, kardynałem Aleksandrem Kakowskim. Ojciec Stanisława Jaczynowskiego, naczelnego inżyniera Centralnego Zarządu Budownictwa Wodno-Inżynieryjnego, został pochowany na warszawskich Powązkach.
W 1910 r. opublikował na łamach „Ziemi” (nr 22 s. 340) artykuł "Żmudź i Żmudzini" ilustrowany 13 własnymi fotografiami.

</doc>
<doc id="674549" url="https://pl.wikipedia.org/wiki?curid=674549" title="Baja Mali Knindža">
Baja Mali Knindža

Baja Mali Knindža, ; właśc. Mirko Pajčin, (ur. 13 października 1966 we wsi Gubin koło Livna) – serbski piosenkarz turbofolkowy. Obecnie mieszka i tworzy w Serbii, w belgradzkiej dzielnicy Nowy Belgrad.
Pseudonim.
Baja Mali Knindža (pol. "Baja, mały Knindža", nie mylić z innym turbofolkowym wykonawcą Nedeljko Bajić Baja) Słowo "Knindža" jest neologizmem utworzonym od słów Knin i ninja, zostało obrane jako nazwa serbskiego oddziału paramilitarnego walczącego w jugosłowiańskiej wojnie domowej w ramach wojsk Republiki Serbskiej Krainy pod dowództwem Dragana Vasiljkovicia, pseud. "Kapetan Dragan".

</doc>
<doc id="674553" url="https://pl.wikipedia.org/wiki?curid=674553" title="Labidochromis caeruleus">
Labidochromis caeruleus

Labidochromis caeruleus – gatunek słodkowodnej ryby z rodziny pielęgnicowatych (Cichlidae).
. Poławiana komercyjnie jako ryba akwariowa, przez co jest narażona na przełowienie.
Występowanie.
Gatunek endemiczny północno-zachodniej części jeziora Malawi w Afryce, pomiędzy Chirombo Point i Charo, oraz w zachodniej części jeziora pomiędzy przylądkiem Kaizer (Tanzania) a Londo (Mozambik). Występuje w litoralu skalistym na głębokościach poniżej 10 m (przeważnie 25 m). To rekordowa głębokość dla gatunków z rodzaju "Labidochromis".
Rozmiary.
Dorasta do około 8, a nawet 10 cm długości, a osiąga ten rozmiar po 1,5–2 latach.
Dymorfizm płciowy.
Dopiero u sześciomiesięcznych osobników tego gatunku możliwe staje się rozróżnienie płci, w przypadku młodszych ryb odróżnienie samca od samicy może stanowić duży problem, nawet dla doświadczonego hodowcy. Samce są większe od samic, mają też 3 płetwy intensywnie zabarwione na czarno: grzbietową, brzuszną i odbytową, podczas gdy u samic kolor jest mniej intensywny i jakby poprowadzony cieńszą kreską.
Zachowanie.
Są to jedne z najłagodniejszych pielęgnic z grupy Mbuna. Pomimo tego, jak każda pielęgnica jest to ryba terytorialna, będzie zawzięcie broniła swojego rewiru przed innymi rybami.
Rozmnażanie.
"Labidochromis caeruleus" jest rybą, która bardzo wcześnie dojrzewa płciowo. Często ryby już w wieku 9–10 miesięcy zaczynają podchodzić do pierwszych prób tarła. Samice są raczej dobrymi matkami – troskliwie opiekują się ikrą, często już podczas swojego pierwszego tarła. Inkubacja trwa zazwyczaj 19–22 dni. Samica bierze złożoną ikrę do pyska i opiekuje się nią, aż do wylęgu młodych. Młode po opuszczeniu pyska matki są już w pełni ukształtowane i gotowe do samodzielnego życia.
Pokarm.
W naturze żywi się innymi rybami i bezkręgowcami (małe skorupiaki). W akwariach ryby te chętnie przyjmują większość pokarmów przeznaczonych dla pielęgnic z jeziora Malawi. Jednak kształt ich pyszczków sugeruje, że ryby te mają nieco inne upodobania pokarmowe od większości pielęgnic z grupy Mbuna: ich przysmakiem zdają się być nie glony porastające skały jeziora, lecz żyjące w nich pierwotniaki i plankton unoszący się w toni wodnej. Jedzą dość dużo.
Hodowla.
W hodowli nie sprawiają problemów. Są to ryby polecane dla początkujących malawistów. Zalecana minimalna wielkość akwarium dla kilku osobników to 80 cm długości i 120 l pojemności. Jeśli pyszczaki żółte mają przebywać w jednym zbiorniku razem z innymi pielęgnicami to minimalna długość akwarium powinna wynosić 120 cm. 

</doc>
<doc id="674554" url="https://pl.wikipedia.org/wiki?curid=674554" title="Ogrody (Poznań)">
Ogrody (Poznań)

Ogrody – część miasta Poznania i osiedle administracyjne w północno-zachodnim obszarze miasta.
Położenie.
Ograniczają je ulice Żeromskiego, Przybyszewskiego, Świętego Wawrzyńca, Bukowska i Polska. Nazwa osiedla pochodzi od otwartego w 1925 Ogrodu Botanicznego. Centralny punkt Ogrodów stanowi pl. Ludwika Waryńskiego, na którym znajduje się najwięcej sklepów oraz jeden z największych w mieście punktów przesiadkowych komunikacji publicznej. W części od pl. Waryńskiego w kierunku centrum w większości zabudowę stanowią bloki. Natomiast od pl. Waryńskiego w kierunku Smochowic i Krzyżownik są to w znakomitej większości domki jednorodzinne.
Historia.
W 1994 r. utworzono jednostkę pomocniczą miasta Osiedle Ogrody. Następnie w 1998 r. zmieniono granice osiedla.
Komunikacja.
Elementy komunikacyjne:
W latach 80. XX wieku planowano modernizację dawnej bazy MPK Poznań, jaka znajdowała się przy ul. Polskiej róg Dąbrowskiego, obok której miał zostać wybudowany dworzec autobusowy z pętlą tramwajową. W dalszych planach jest też budowa centrum rozrywki i wielopoziomowego parkingu, któremu przyświeca idea pozostawiania samochodu na przedmieściach miast na korzyść komunikacji publicznej.

</doc>
<doc id="674560" url="https://pl.wikipedia.org/wiki?curid=674560" title="Knin">
Knin

Knin (, , ) – miasto w Chorwacji, w żupanii szybenicko-knińskiej, siedziba miasta Knin. Jest położony w pobliżu źródeł rzeki Krka. W 2011 roku liczył 10 633 mieszkańców.
Leży przy linii kolejowej Zagrzeb – Split (pierwsze połączenie kolejowe w latach 80. XIX w., ze Splitem i Szybenikiem), średniowieczna stolica Królestwa Chorwacji, w latach 1991–1995 stolica Republiki Serbskiej Krajiny.
Historia.
Po raz pierwszy wzmiankowany w X wieku. Knin był stolicą Królestwa Chorwacji około 1080 roku, podczas rządów króla Dymitra Zwonimira. W 1522 roku zdobyty przez Turków. W 1688 roku zdobyty przez wojska Republiki Weneckiej.
Knin został przyłączony do Austrii razem z Dalmacją w 1797 roku na podstawie Pokoju z Campo Formio.
Demografia.
Przed wybuchem walk chorwacko-serbskich w mieście zdecydowanie dominowali Serbowie (85,5% mieszkańców w 1991 roku); w 2001 roku najliczniejszą narodowością byli Chorwaci (76,5%), a liczba Serbów, uciekających przed chorwackim wojskiem, zmniejszyła się do 20,8%.
Gospodarka.
W mieście rozwinął się przemysł maszynowy, chemiczny, cementowy oraz spożywczy.

</doc>
<doc id="674561" url="https://pl.wikipedia.org/wiki?curid=674561" title="Labidochromis chisumulae">
Labidochromis chisumulae

Labidochromis chisumulae – gatunek słodkowodnej ryby z rodziny pielęgnicowatych (Cichlidae). 
Występowanie.
Gatunek endemiczny jeziora Malawi w Afryce, w okolicy Chisumulu Island.
Opis.
Samce osiągają do 8 cm, a samice do 6 cm długości. 
Dymorfizm płciowy: samiec jest większy, ma jasnoniebieskie ciało z niebieskimi lub czarnymi poprzecznymi pasami. Samica jest koloru białego, czasami ze słabymi szarymi pasami. Dojrzałość płciową osiągają przy rozmiarze 2,5–5 cm. 

</doc>
<doc id="674562" url="https://pl.wikipedia.org/wiki?curid=674562" title="Kościół św. Szczepana">
Kościół św. Szczepana

Kościoły pod wezwaniem św. Szczepana

</doc>
<doc id="674564" url="https://pl.wikipedia.org/wiki?curid=674564" title="Wiktor Coj">
Wiktor Coj

Wiktor Robiertowicz Coj, (ur. 21 czerwca 1962 w Leningradzie, zm. 15 sierpnia 1990 pod Ķesterciems) – radziecki rockman pochodzenia koreańsko-rosyjskiego, założyciel i lider grupy Kino.
Życiorys.
Wiktor Coj urodził się 21 czerwca 1962 roku. Był jedynym synem radzieckiego koreańczyka inżyniera Roberta Maksimowicza Coja i nauczycielki Walentiny Wasiljewnej. W latach 1974–1977 uczęszczał do liceum plastycznego.
W 1981 roku współzakładał zespół Garin i hiperboloidy, przemianowany na przełomie 1981 i 1982 roku na Kino. W skład zespołu wchodzili: gitarzyści Wiktor Coj i Aleksiej Rybin i perkusista Oleg Walinski. Wkrótce po wcieleniu Walinskiego do armii, zespół rozpoczął prace nad debiutanckim albumem. W 1982 roku Kino wydało debiutancki album "45". Płytę nagrano z pomocą Borisa Griebienszczikowa, założyciela grupy Akwarium i jednego z pionierów rosyjskiego rocka. Do śmierci Coja w 1990 roku zespół Kino wydał w sumie pięć albumów studyjnych.
Wiktor Coj wystąpił w filmie "Igła" Raszyda Nugmanowa. Wcielił się w postać Mora, wchodzącego w konflikt z gangiem dilerów narkotykowych.
15 sierpnia 1990 roku Wiktor Coj zginął w wypadku samochodowym swojego Moskwicza 2141, gdy wjechał pod autobus na przeciwległym pasie jezdni na 35. kilometrze drogi P128 Sloka–Talsi. Przyczyną kolizji było prawdopodobnie zmęczenie muzyka i zaśnięcie za kierownicą. Stwierdzono, że Coj w ciągu 48 godzin przed wypadkiem nie spożywał alkoholu. Został pochowany w na Cmentarzu Bogosłowskim w Petersburgu.
W kwietniu 2014 roku rosyjski polityk Jewgienij Fiodorow oskarżył Wiktora Coja o szpiegostwo na rzecz Stanów Zjednoczonych. W opublikowanym materiale wideo Fiodorow stwierdził, że piosenki zwerbowanego przez CIA agenta Wiktora Coja i zespołu Kino były pisane w Hollywood, a ich celem było „zlikwidowanie ZSRR”.
15 sierpnia 2002 roku w miejscu śmierci piosenkarza wzniesiono pomnik. 21 czerwca 2018 roku w Ałmaty odsłonięto pomnik Wiktora Coja, autorstwa petersburskiego rzeźbiarza Matwieja Makuszkina. Pomnik postawiono w miejscu, gdzie nakręcono zdjęcia sceny finałowej filmu "Igła".

</doc>
<doc id="674565" url="https://pl.wikipedia.org/wiki?curid=674565" title="Triodante (album)">
Triodante (album)

Triodante – piąty (czwarty studyjny) długogrający album polskiej grupy muzycznej Armia. Materiał na album nagrano w okresie od 18 kwietnia do 23 maja 1994 roku w studio Winicjusza Chrósta (zob. 1994 w muzyce). Płyta była inspirowana "Boską komedią" Dantego.
Treść.
"Triodante" to album koncepcyjny, który miał również postać spektaklu zespołu Armia reżyserowanego przez Jarosława Orłowskiego, którego fragmenty były emitowane w telewizji. Przedstawienie wydano na płycie DVD przez Metal Mind Productions w roku 2004. Fabułą jest wędrówka po zaświatach nawiązująca do Boskiej komedii. W warstwie wizualnej trzy etapy tej wędrówki są symbolizowane przez kolorystykę tła oraz kostiumy aktorów – członków zespołu Armia. Piekło utrzymane jest w kolorystyce czerwonej. Są to utwory „Wyludniacz”, „Popioły” i „Nieruchomo”. Czyściec utrzymany jest w kolorystyce niebiesko-zielonej. Są to utwory „Miejsce pod słońcem”, „Ciało i duch”, „Pieśń przygodna” i „Piosenka liczb”. Ostatni utwór jest przejściem do Nieba, które jest utrzymane w stylistyce świetlistej. Utwory tej części to „Święto jaskółki” i „Skończyłem rozpoczynaj”.
Lista utworów.
Wersja kasetowa nie zawierała utworów 3, 8 i 9.
Autorzy.
oraz

</doc>
<doc id="674566" url="https://pl.wikipedia.org/wiki?curid=674566" title="Siergiej Korolow (hokeista)">
Siergiej Korolow (hokeista)

Siergiej Michajłowicz Korolow, ros. Сергей Михайлович Королев (ur. 28 grudnia 1973 w Woskriesiensku) – rosyjski hokeista, reprezentant Rosji, trener.
Kariera trenerska.
Od października 2019 pracował w sztabie Buranu Woroneż. W sezonie 2021/2022 w sztabie Jugry Chanty-Mansyjsk. W sierpniu 2022 wszedł do sztabu Czełmieta Czelabińsk.

</doc>
<doc id="674569" url="https://pl.wikipedia.org/wiki?curid=674569" title="Monotlenek diwodoru">
Monotlenek diwodoru

Monotlenek diwodoru, DHMO (od ang. "dihydrogen monoxide") – nomenklaturowo poprawna, ale rzadko stosowana nazwa chemiczna wody. Jest ona wykorzystywana do mistyfikacji, które mają pokazać skutki ignorancji naukowej i ośmieszać zjawisko publicznego lęku przed nieznanymi nazwami substancji chemicznych.
DHMO w anegdotach.
Pierwsze żartobliwe wzmianki o DHMO pojawiły się w 1990 za sprawą studentów Uniwersytetu Kalifornijskiego w Santa Cruz (Erica Lechnera, Larsa Norpchena i Matthew Kaufmana); w 1994 zostały rozwinięte przez innego studenta tej uczelni (Craiga Jacksona). Mistyfikacja stała się znana w szerszych kręgach dzięki pracy czternastoletniego Nathana Zohnera, ucznia gimnazjum w Eagle Rock w stanie Idaho, który trzy lata później, w ramach swojego projektu szkolnego „"How Gullible Are We?"” („Jak łatwowierni jesteśmy?”), przeprowadził ankietę na temat niebezpieczeństw związanych z monotlenkiem diwodoru. Odzew na tę ankietę był przedmiotem komentarzy w prasie i innych mediach, a wkrótce stał się inspiracją dla podobnych akcji przeprowadzanych gdzie indziej.
W ciągu następnych lat na potrzeby kolejnych żartów z tej serii stworzono wiele kolejnych petycji i witryn internetowych, które opisywały zagrożenia i negatywne skutki środowiskowe powodowane przez ów związek chemiczny: erozja gruntów, niszczenie zabytków, przyspieszanie korozji metali, istotna rola w procesach cieplarnianych. Monotlenek diwodoru był też wskazany jako główny składnik kwaśnych deszczów oraz wielu niebezpiecznych odpadów przemysłowych; podkreślano, że przypadkowe dostanie się do dróg oddechowych nawet niewielkich ilości tej cieczy może prowadzić do śmierci, a postać gazowa często powoduje poważne oparzenia. Pisano także, że substancja ta znaleziona została w tkankach nowotworowych u wielu pacjentów. Petycje nawoływały do zdecydowanego odzewu i sprzeciwu wobec produkcji i wykorzystania DHMO.
1 kwietnia 2018 na trawniku przed kościołem dominikanów w Poznaniu pojawiła się tabliczka z napisem: "Uwaga! Okresowo rozpylany monotlenek diwodoru. Prosimy nie wprowadzać psów! Substancje biologiczne". Odkąd umieszczono na trawniku tabliczkę z ostrzeżeniem, właściciele psów przestali je tam wyprowadzać na spacer, a wokół drzew na trawniku zaczęła rosnąć trawa. Podobnie, by zniechęcić właścicieli psów niesprzątających odchodów po swoich zwierzętach do wypuszczania ich przy lądowisku Lotniczego Pogotowia Ratunkowego przy szpitalu w Środzie Wielkopolskiej, na otaczających to miejsce trawnikach umieszczono tablice z ostrzeżeniem "Trawniki spryskane monotlenkiem diwodoru".
Inne nazwy wody.
Ponieważ żart z monotlenkiem diwodoru stał się już dość znany, wymyślane są inne terminy tego rodzaju (nie zawsze poprawne), na przykład:

</doc>
<doc id="674577" url="https://pl.wikipedia.org/wiki?curid=674577" title="Spółgłoska dźwięczna">
Spółgłoska dźwięczna



</doc>
<doc id="674581" url="https://pl.wikipedia.org/wiki?curid=674581" title="Siatka stożkowa">
Siatka stożkowa

Siatka stożkowa - powstałe w wyniku rzutowania siatki geograficznej na pobocznice stożka stycznego wzdłuż jednego lub dwóch równoleżników. Służą do przedstawiania średniej szerokości geograficznej. Biorąc pod uwagę położenie powierzchni rzutowania względem Ziemi wyróżniamy odwzorowania: normalne, poprzeczne, ukośne.
Zastosowanie.
Siatka jest stosowana do map kontynentów i państw leżących na średniej długości geograficznej np. Europa, Azja, Ameryka Północna, Polska, Rosja.
Zobacz też.
siatka walcowa, siatka centralna, siatka stereograficzna, siatka ortograficzna, odwzorowanie klasyczne, siatka geograficzna, siatka kartograficzna

</doc>
<doc id="674585" url="https://pl.wikipedia.org/wiki?curid=674585" title="Język assiniboine">
Język assiniboine

Język assiniboine albo nakoda – język z rodziny siouańskiej, używany w przeszłości przez plemiona Assiniboinów w prowincji Saskatchewan na terytorium Kanady i w stanie Montana w USA. Obecnie językiem tym jako ojczystym posługuje się około 200 ludzi, w większości ze starszego pokolenia. 
Fonetyka.
W języku assiniboine występują następujące spółgłoski: 
Występuje też siedem samogłosek, w tym pięć samogłosek ustnych: "i", "u", "e", "o" i "a" oraz trzy samogłoski nosowe: "į" (i nosowe), "ų" (u nosowe) i "ą" (a nosowe).

</doc>
<doc id="674586" url="https://pl.wikipedia.org/wiki?curid=674586" title="Język nakoda">
Język nakoda



</doc>
<doc id="674587" url="https://pl.wikipedia.org/wiki?curid=674587" title="KZMP">
KZMP



</doc>
<doc id="674590" url="https://pl.wikipedia.org/wiki?curid=674590" title="Franciszek Zubrzycki">
Franciszek Zubrzycki

Franciszek Zubrzycki ps. „Mały Franek” (ur. 26 maja 1915 w Radomiu, zm. 6 sierpnia 1942 w Tomaszowie Mazowieckim) – działacz ruchu robotniczego i komunistycznego ruchu oporu w czasie II wojny światowej, dowódca pierwszego oddziału partyzanckiego Gwardii Ludowej.
Życiorys.
Studiował na Politechnice Warszawskiej. Będąc studentem wstąpił w 1933 do Organizacji Młodzieży Socjalistycznej "Życie" i Komunistycznego Związku Młodzieży Polskiej. Skazany na karę więzienia, odbywał ją w okresie 1938–1939. W pierwszej fazie okupacji Polski przez Niemców został wywieziony na roboty przymusowe do III Rzeszy, skąd potem powrócił. W 1941 wstąpił do Związku Walki Wyzwoleńczej, a w 1942 do Polskiej Partii Robotniczej.
W maju 1942 pod dowództwem Franciszka Zubrzyckiego sformowano pierwszy oddział Gwardii Ludowej im. Stefana Czarnieckiego, wyszkolony przez „dąbrowszczaka” Józefa Mrozka i skierowano go do antyniemieckich działań partyzanckich. Przez krótki czas istnienia oddział operował w okolicy Piotrkowa Trybunalskiego, jednak nie przeprowadził ani jednej akcji bojowej. W czerwcu GL przeprowadziła w tym samym rejonie akcję, w ramach której wziął też udział oddział Zubrzyckiego. Akcją był napad na polską leśniczówkę i żołnierza AK, Jeremiego Kozłowskiego, któremu zabrano dubeltówkę i 5 tys. złotych. Oddział 11 czerwca 1942 został rozproszony. Następnie Zubrzyckiego mianowano dowódcą częstochowsko-piotrkowskiego okręgu GL. 6 sierpnia 1942 został zabity przez Niemców, gdy próbował uciec po aresztowaniu na dworcu kolejowym w Tomaszowie Mazowieckim.
W 1946 Uchwałą Prezydium Krajowej Rady Narodowej pośmiertnie został odznaczony Orderem Krzyża Grunwaldu II klasy "za zasługi położone w walce z okupantem i udział w pracach konspiracyjnych w okresie okupacji". Ponieważ Zubrzycki dowodził pierwszym partyzanckim oddziałem GL i jako jeden z pierwszych dowódców polowych GL zginął w walce z Niemcami, propaganda komunistyczna w Polsce już od 1942 silnie eksponowała jego postać i podkreślała bohaterstwo. 
Po upadku PRL część publikacji podtrzymywała informacje o aktywnym udziale oddziału Zubrzyckiego w akcjach bojowych przeciw Niemcom, jednak według IPN, służył on w organizacjach stalinowskich, a obie akcje partyzanckie miały charakter głównie propagandowy i nie podjęto w ich czasie żadnych działań antyniemieckich. Zwrócono także uwagę, że chociaż był dowódcą okręgu GL, to jednostka ta w owym okresie de facto istniała głównie teoretycznie.
Upamiętnienie.
W 1952 r. w auli w Gmachu Głównym Politechniki Warszawskiej odsłonięto poświęconą mu tablicę pamiątkową.
W 1966 w Polichnie odsłonięto pomnik czynu zbrojnego GL i AL upamiętniający działania Zubrzyckiego i jego oddziału, a w 1968 stworzono w pobliżu Muzeum Czynu Partyzanckiego, skansen – obóz partyzancki. Po 1989 r. pomnik został przebudowany i usunięto z niego nawiązania do obu tych organizacji, a muzeum oraz skansen zamknięto.
Był patronem wielu szkół, ulic, drużyn harcerskich oraz kilku statków; po upadku PRL-u patronat ten zaczęto zmieniać. W 1963 roku jego imię nadano warszawskim Zakładom Elektronicznym „Warel”, a także Centrum Szkolenia Specjalistów MW w Ustce.

</doc>
<doc id="674594" url="https://pl.wikipedia.org/wiki?curid=674594" title="JSOW">
JSOW



</doc>
<doc id="674596" url="https://pl.wikipedia.org/wiki?curid=674596" title="F/A-18E/F Super Hornet">
F/A-18E/F Super Hornet



</doc>
<doc id="674598" url="https://pl.wikipedia.org/wiki?curid=674598" title="Władysław Wołłowicz">
Władysław Wołłowicz

Władysław Wołłowicz herbu Bogoria (ur. 1615 – zm. 14 września 1668 roku w Wilnie) – hetman polny litewski od 1667 roku, wojewoda witebski od 1656 roku, kasztelan smoleński od 1653 roku, pisarz polny litewski od 1639 roku, chorąży trocki w latach 1636-1653, horodniczy trocki w latach 1634-1665, sekretarz królewski, dworzanin Jego Królewskiej Mości.
Wziął udział w wojnie smoleńskiej, w 1634 dostał się na krótko do rosyjskiej niewoli. Poseł na sejm 1638 roku, sejm 1645 roku, sejm 1647 roku. W latach 1648-1650 uczestniczył w tłumieniu powstania Chmielnickiego. Poseł sejmiku trockiego na sejm 1649/1650 roku, poseł na sejm 1652 (II) i 1653 roku. W czasie potopu szwedzkiego towarzyszył królowi Janowi Kazimierzowi na Śląsku. Jako jedyny z dygnitarzy litewskich podpisał akt konfederacji łańcuckiej.
W 1658 wziął udział w wojnie polsko-rosyjskiej, ponosząc wraz z Mikołajem Judyckim 8 lutego 1659 druzgocącą klęskę w bitwie pod Miadziołem. Na sejmie 1661 roku wyznaczony z Senatu komisarzem do zapłaty wojsku Wielkiego Księstwa Litewskiego.
Na sejmie 1667 roku wyznaczony z Senatu komisarzem do zapłaty wojsku Wielkiego Księstwa Litewskiego. W 1667 roku, przeszedł do obozu Paców, którym zawdzięczał przyznanie przez króla buławy polnej. Po abdykacji Jana II Kazimierza w 1668 roku, popierał do polskiej korony kandydaturę carewicza Fiodora. 

</doc>
<doc id="674599" url="https://pl.wikipedia.org/wiki?curid=674599" title="Anya Lahiri">
Anya Lahiri

Anya Lahiri (ur. 1 maja 1982 w Londynie) – brytyjska piosenkarka, aktorka, modelka pochodzenia hindusko-fińskiego. W przeszłości należała do zespołu Precious.

</doc>
<doc id="674601" url="https://pl.wikipedia.org/wiki?curid=674601" title="B.C. Rich">
B.C. Rich

B.C. Rich Guitars - amerykański producent gitar elektrycznych i basowych rozpoznawanych po charakterystycznych „heavymetalowych” kształtach korpusu i główki.
Na gitarach B.C. Rich grają między innymi: Slash (Guns N’ Roses), Pat O’Brien (Cannibal Corpse), Chuck Schuldiner (Death), Guy Marchais i Terrance Hobbs (Suffocation), Kerry King (Slayer) oraz Paolo Gregoletto (Trivium). W Polsce użytkownikiem gitary B.C.Rich jest m.in. Jan Borysewicz (Lady Pank) i Tomasz „Skaya” Skuza (Quo Vadis).
Do najpopularniejszych modeli firmy należą: Warlock, V, Beast i Mockingbird.

</doc>
<doc id="674602" url="https://pl.wikipedia.org/wiki?curid=674602" title="Kościół św. Augustyna">
Kościół św. Augustyna

Niektóre kościoły pod wezwaniem św. Augustyna:

</doc>
<doc id="674605" url="https://pl.wikipedia.org/wiki?curid=674605" title="DHMO">
DHMO



</doc>
<doc id="674611" url="https://pl.wikipedia.org/wiki?curid=674611" title="Kościół św. Piotra i Pawła">
Kościół św. Piotra i Pawła

Litwa.
26 kościołów w tym:

</doc>
<doc id="674614" url="https://pl.wikipedia.org/wiki?curid=674614" title="Bruno Knezević">
Bruno Knezević



</doc>
<doc id="674618" url="https://pl.wikipedia.org/wiki?curid=674618" title="Gazeta Polska w Brazylii">
Gazeta Polska w Brazylii

Gazeta Polska w Brazylii – pierwsze pismo w języku polskim w Ameryce Południowej, wydawany w latach 1892–1941 w Kurytybie.
Historia.
Założone zostało przez Kazimierza Szulca (wydawca i redaktor). Następnie zarządzane było przez spółkę wydawniczą, w latach 1910–1934 – zakonu werbistów.
„Gazeta Polska” była najważniejszym pismem Polonii brazylijskiej. Zamieszczała przegląd spraw polskich w Brazylii, Urugwaju, Argentynie i Paragwaju. Gazeta była silnie związana z ND. Redaktorami gazety byli m.in.: Edmund Saporski (1893–1894), Piotr Nikodem, Jerzy Okołowicz, o. Stanisław Trzebiatowski, o. Teodor Drapiewski. Nakład w 1898 wynosił 500 egzemplarzy, w 1904 – 620 egzemplarzy, w 1937 – 4 tys. egzemplarzy.

</doc>
<doc id="674621" url="https://pl.wikipedia.org/wiki?curid=674621" title="Port lotniczy Perth">
Port lotniczy Perth

Port lotniczy Perth (ang. "Perth Airport", kod IATA: PER kod ICAO: YPPH) – międzynarodowy port lotniczy położony koło Perth. Jest największym portem lotniczym stanu Australia Zachodnia. Obsługuje połączenia do Europy, Azji, Afryki i w rejon Pacyfiku.

</doc>
<doc id="674622" url="https://pl.wikipedia.org/wiki?curid=674622" title="GM-AwtoWAZ">
GM-AwtoWAZ

GM-AwtoWAZ – przedsiębiorstwo typu joint venture, założone 23 czerwca 2001 roku, należące do General Motors, AwtoWAZ oraz Europejskiego Banku Odbudowy i Rozwoju.
Zgodnie z umową General Motors i AwtoWAZ mieli po 41,5% udziałów w spółce, zaś pozostałe 17% należało do Europejskiego Banku Odbudowy i Rozwoju.
Inwestycja o wartości 332 milionów dolarów amerykańskich zyskała miano największej inwestycji zagranicznej w rosyjskim przemyśle samochodowym.
GM-AwtoWAZ produkuje terenowy samochód Chevrolet Niva, bazujący na Ładzie Nivie, oraz Chevrolet Viva na bazie Opla Astra z 1998 roku.

</doc>
<doc id="674623" url="https://pl.wikipedia.org/wiki?curid=674623" title="The Bill (polski zespół muzyczny)">
The Bill (polski zespół muzyczny)

The Bill – polska grupa punkrockowa, powstała w 1986 w Pionkach.
W 1989 zespół nagrał pierwsze demo, a cztery lata później w 1993 wydał swoją pierwszą płytę – "The Biut". Rok później grupa wydała płytę "Początek końca". Wydana w 1994 płyta "Sex 'n' Roll" została bardzo negatywnie przyjęta przez krytyków, mimo to album został bardzo dobrze przyjęty przez publiczność. Latem 1996 roku został nagrany materiał na płytę "Daję wam ogień", album nie został jednak wydany. The Bill zawiesił swoją działalność na cztery lata.
W 2000 firma Mega Czad wydała płytę, na którą materiał został nagrany cztery lata wcześniej. Zespół reaktywował się, chociaż jego działalność nie trwała długo – w 2001 nastąpił kolejny rozpad. Latem 2004 The Bill powrócił. Dwa lata później w lipcu 2006 grupa nagrała w toruńskim Black Bottle Studio materiał na płytę "Niech tańczą aniołowie", która została wydana przez MTJ 19 lutego 2007. W 2008 ukazała się płyta "Lekcja historii" zawierająca dotąd niepublikowane utwory z różnych okresów działalności zespołu. W 2009 wydano album "Historie prawdziwe" który został nagrany już w czteroosobowym składzie. W latach 2009 – 2011 zespół odbył serię tras koncertowych po całej Polsce. Wiosną 2013 ukazała się ósma studyjna płyta zespołu zatytułowana "8siem".
Skład.
Aktualni członkowie.
Źródło.

</doc>
<doc id="674625" url="https://pl.wikipedia.org/wiki?curid=674625" title="Chevrolet Niva">
Chevrolet Niva



</doc>
<doc id="674626" url="https://pl.wikipedia.org/wiki?curid=674626" title="Chevrolet Viva">
Chevrolet Viva



</doc>
<doc id="674627" url="https://pl.wikipedia.org/wiki?curid=674627" title="Głoska dźwięczna">
Głoska dźwięczna



</doc>
<doc id="674629" url="https://pl.wikipedia.org/wiki?curid=674629" title="Gazeta Podhalańska">
Gazeta Podhalańska

„Gazeta Podhalańska” – polskie pismo społeczno-kulturalne poświęcone sprawom Podhala, Spisza i Orawy, wydawane jako tygodnik w latach 1913–1935 oraz jako dwutygodnik w latach 1946–1947 w Nowym Targu. Kierunek nadali jej Jan Bednarski, działacz spisko-orawski, oraz Feliks Gwiżdż, w latach 1913–1914 redaktor odpowiedzialny. „Gazeta Podhalańska” była nieoficjalnym organem Związku Podhalan i komitetu plebiscytowego (1919–1920). W piśmie ukazywały się cenne kroniki z życia regionu oraz debiutanckie utwory niemal wszystkich ludowych pisarzy podhalańskich.
Jednym z redaktorów czasopisma był urodzony we Lwowie polski etnograf i językoznawca Juliusz Zborowski.
Wśród autorów byli m.in. ks. Józef Buroń, ks. Ferdynand Machay.

</doc>
<doc id="674630" url="https://pl.wikipedia.org/wiki?curid=674630" title="Głoska bezdźwięczna">
Głoska bezdźwięczna



</doc>
<doc id="674632" url="https://pl.wikipedia.org/wiki?curid=674632" title="Bezdźwięczność">
Bezdźwięczność



</doc>
<doc id="674635" url="https://pl.wikipedia.org/wiki?curid=674635" title="Spółgłoska bezdźwięczna">
Spółgłoska bezdźwięczna



</doc>
<doc id="674637" url="https://pl.wikipedia.org/wiki?curid=674637" title="Korabl-Sputnik 4">
Korabl-Sputnik 4

Korabl-Sputnik 4 – testowy radziecki statek kosmiczny, w ramach programu Wostok, czwarty pomyślnie wystrzelony prototyp statków Wostok, pierwszy w konfiguracji "3KA" – całkowicie przygotowanej do lotu człowieka – którą, 12 kwietnia 1961, poleciał Jurij Gagarin. Wyniósł na orbitę psa Czarnuszkę, świnkę morską, kilka myszy i manekina "Iwana Iwanowicza". Jednym z ważniejszych celów tej misji było sprawdzenie systemów łączności radiowej i głosowej ze statkiem na orbicie.
Przebieg misji.
Orbita statku była przystosowana do lotu załogowego – w wypadku nie zadziałania silnika hamującego, statek po dziesięciu dniach w sposób naturalny wszedłby pod odpowiednim kątem do atmosfery. Silnik zadziałał jednak prawidłowo i pracował 42,5 sekundy. Katapultowany fotel wyrzucił manekina na zewnątrz statku, po czym opadł na spadochronie. Pies i pozostałe zwierzęta pozostały w kapsule powrotnej i bezpiecznie wylądowały na otwartej przestrzeni, około 260 km na północny wschód od Kujbyszewa, około 8:10, po wykonaniu jednego okrążenia Ziemi.
Manekin.
Korabl-Sputnik 4 wyniósł na orbitę pełnowymiarowego manekina człowieka w skafandrze kosmicznym SK-1 Sokoł (w pełni funkcjonalnym). Manekin nazwano "Iwan Iwanowicz" (rosyjski odpowiednik amerykańskiego John Doe). Na hełmie umieszczono napis: "Nie dotykać – natychmiast zgłosić do lokalnych organów władzy". Siergiej Korolow osobiście wydał również polecenie umieszczenia dodatkowej informacji, że w skafandrze nie ma człowieka: za szybą hełmu umieszczono płytę z dużym napisem "maket", czyli "makieta".
W celu przetestowania łączności radiowej, a jednocześnie, aby sprawić psikusa amerykańskim służbom wywiadowczym, z orbity odtworzono nagranie magnetofonowe, w którym "Iwan Iwanowicz" podał przepis na kapuśniak i barszcz zabielany śmietaną. Ten dowcip oraz okoliczności związane z lądowaniem manekina przyczyniły się do powstania legendy o astronaucie, który znalazł się na orbicie przed Gagarinem, lecz zginął przy lądowaniu.
W grudniu 1993 skafander manekina został zlicytowany przez dom aukcyjny Sotheby’s w Nowym Jorku za 189,5 tys. dolarów.
Nieudana próba.
Lot, który miał być oznaczony jako Korabl-Sputnik 4 odbył się tak naprawdę wcześniej, 22 grudnia 1960. Zakończył się jednak niepowodzeniem, dlatego oznaczenie przeszło na kolejną misję. W indeksie COSPAR oznaczono go jako 1960-F19.
Miał to być kolejny lot testujący załogowy statek Wostok. Rosjanom udało się prawdopodobnie szybko zlikwidować przyczynę tragicznej misji Korabl-Sputnik 3 (Sputnik 6), związaną z silnikiem hamującym TDU. Pasażerami ponownie były zwierzęta, dwa psy, Damka ("Дамка") i Piękna ("Красавка") (źródła podają dwa inne imiona dla każdego z nich, odpowiednio: Perłowata ("Жемчужная") i Psikus ("Шутка"), Kometka ("Кометка") i Błazen ("Жулька")).
Rakieta wystartowała z kosmodromu Bajkonur, o godz. 07:45 GMT. Niestety nie osiągnęła orbity. W 432 sekundzie lotu wyłączył się główny silnik rakiety nośnej, Wostok 8K72K. Do tego momentu rakieta, wraz z ładunkiem, wzniosła się na wysokość 214 km i przeleciała 3500 km. Kapsuła nie powinna była wylądować na Ziemi. Tak jak w misji Sputnik 6, miała zamontowane ładunki wybuchowe mające ją zniszczyć przy niekontrolowanym lub przypadkowym powrocie do atmosfery. Ładunki wybuchowe miały także dodatkowy, czasowy mechanizm zapalny, ustawiony na detonację po sześćdziesięciu godzinach od dotknięcia Ziemi.
Ku zdziwieniu obsługi misji, udało jej się jednak dotrzeć na Ziemię – niedaleko wioski Tura, w Ewenkijskim Okręgu Autonomicznym. Znakiem tego były charakterystyczne dla statku transmisje radiowe nadawane na kilku częstotliwościach (m.in. 10,003 MHz). Zostały one odebrane przez radionamierniki stacji przeciwlotniczych "Krug" koło Taszkentu oraz w Moskwie i Krasnodarze. Odebranie tych sygnałów umożliwiło zgrubne wyznaczenie pozycji upadku statku. Rozpoczął się wyścig z czasem, gdyż nieodnalezienie kapsuły w ciągu 60 godzin i nierozbrojenie ładunków zakończyłoby istnienie jej i psów (których raczej nie spodziewano się zastać żywych). Grupa 12 specjalistów poleciała samolotem Ił-14 z Bajkonuru do Krasnojarska, gdzie przesiedli się do mniejszego samolotu mogącego lądować na lotniskach położonych bliżej kapsuły. W Krasnojarsku do ekipy poszukiwawczej dołączyły się grupy saperów z Kujbyszewa i Leningradu. Zespół ten dotarł do kapsuły w warunkach -45 °C mrozu, około 30 godzin po lądowaniu kapsuły. Dwóch saperów zrzucono w pobliże kapsuły. Brodząc w śniegu do pasa, z pomocą samolotów i śmigłowców, które musiały wskazywać im kierunek, doszli do kapsuły. Mimo stukania w kadłub nie słyszeli oni szczekania psów. Wizjer statku był przesłonięty grubą warstwą szronu. Cały personel poszukiwawczy został szybko wycofany do Tury z powodu krótkiego trwania dnia. Siergiej Korolow nakazał szefowi grupy poszukiwawczej, Arwidowi Pallo, ustalić, co stało się z psami. Następnego ranka grupa poszukiwawcza, wraz z weterynarzem, poleciała z powrotem do rozbitego statku. Gdy przestawili kapsułę do prostej pozycji, usłyszeli szczekanie psów. Weterynarz owinął je we własny wełniany płaszcz. Cała grupa natychmiast wróciła do Moskwy.
Udane lądowanie statku było wynikiem czystego przypadku. Kable łączące kapsułę z resztą pojazdu przepaliły się w taki sposób, który nie spowodował zapłonu ładunków wybuchowych. Psy znaleziono w kabinie (choć powinny zostać katapultowane z niej), gdyż katapulta została wyzwolona wcześniej niż właz statku – gdy właz został odrzucony, fotel w którym znajdowały się psy, nie miał już energii potrzebnej do katapultowania.
Dokładne miejsce lądowania nie jest potwierdzone. Dwóch członków misji podaje inne kierunki i odległości od wioski Tura (70 km na południe lub 60 km na zachód).

</doc>
<doc id="674639" url="https://pl.wikipedia.org/wiki?curid=674639" title="Paul Anderson (piłkarz)">
Paul Anderson (piłkarz)

Paul Anderson (ur. 23 lipca 1988 w Melton Mowbray) – angielski piłkarz. Zawodnik Ipswich Town i reprezentant angielskich młodzieżówek. Gra zarówno na prawym jak i na lewym skrzydle.
Pierwszym klubem Andersona był West Bromwich Albion. Związał się z nim jako uczeń, lecz nie zdecydowano się na podpisanie z nim zawodowego kontraktu, uważając go za zbyt słabego. Przeniósł się wówczas do klubu, w którym niegdyś grał jego ojciec, Phil Anderson. Jego występy w młodzieżowych zespołach tego klubu zaowocowały zainteresowaniem ze strony skautów Liverpoolu, a także menadżera Rafaela Beníteza.
Na początku roku 2006 zaproszono go na testy na Anfield. Po kilku bardzo dobrych występach dla drużyny rezerw zdecydowano się na transfer. Anderson trafił do Liverpoolu, a w przeciwnym kierunku poszedł dawny kapitan młodzieżówek klubu i reprezentacji Anglii U-21, John Welsh.
Pod koniec sezonu 2005-2006 z innymi młodymi zawodnikami Liverpoolu stworzył drużynę U-18, która zdobyła młodzieżowy puchar Anglii (FA Youth Cup). Pierwszy raz w meczowym składzie profesjonalnej drużyny znalazł się na początku kwietnia, w meczu rewanżowym 1/16 Ligi Mistrzów z Benficą Lizbona. Swój pierwszy mecz w dorosłej drużynie rozegrał natomiast 15 lipca 2006 w przedsezonowym meczu towarzyskim z Wrexham. Liverpool wygrał mecz 2-0 a Paul Anderson strzelił bramkę już w piątej minucie.
26 lipca 2006 przedłużył kontrakt z klubem z Anfield do 2010 roku, a w 2007 został wypożyczony do występującego w Football League One walijskiego zespołu Swansea City. W 2008 na tej samej zasadzie został graczem Nottingham Forest.
W lipcu 2009 r. za sumę 250 tys. funtów przeniósł się z angielskiego giganta Liverpool F.C. do 19. drużyny Football League Championship – Nottingham Forest. W lecie 2012 roku przeszedł na zasadzie wolnego transferu do Bristol City.

</doc>
<doc id="674643" url="https://pl.wikipedia.org/wiki?curid=674643" title="Gazeta Lecka">
Gazeta Lecka

Gazeta Lecka. Prawdziwy Przyjaciel Ludu – tygodnik (w ostatnim roku ukazywał się 2 razy w tygodniu) wydawany frakturą w latach 1875 - 1892 w Lecu (ob. Giżycko). 
Mazurskie pismo ludowe redagowane przez Marcina Giersza (Gerssa), prawie w całości wypełnione jego twórczością, głównie tłumaczoną z języka niemieckiego. Gazeta była o profilu lojalnym wobec państwa niemieckiego i cesarza. Przyczyniła się do popularyzowania języka i piśmiennictwa polskiego, a po części historii Polski, po roku 1880 zamieszczała utwory pisarzy polskich (J. Kochanowskiego, I. Krasickiego, F. Karpińskiego, J. I. Kraszewskiego), artykuły o wybitnych Polakach. W 1875 roku w "Gazecie Leckiej" ukazała się w odcinkach pierwsza mazurska powieść historyczna "Jest Bóg!" autorstwa Marcina Gerssa. 

</doc>
<doc id="674645" url="https://pl.wikipedia.org/wiki?curid=674645" title="Lippendorf">
Lippendorf

Lippendorf – dzielnica gminy Neukieritzsch w Niemczech, położona na terenie kraju związkowego Saksonia w okręgu administracyjnym Lipsk, w powiecie Lipsk. Leży na południe od Lipska.
Historia.
W Lippendorfie urodziła się 29 stycznia 1499 r. Katarzyna von Bora, żona reformatora Marcina Lutra.
W latach 1944–1945 Lippendorf był regularnie bombardowany przez wojska alianckie. W 1996 r. został włączony do gminy Neukieritzsch.

</doc>
<doc id="674649" url="https://pl.wikipedia.org/wiki?curid=674649" title="Polarium">
Polarium

Polarium – komputerowa gra logiczna stworzona przez firmę Mitchell Corporation i wydana przez Nintendo na przenośną konsolę Nintendo DS. Rozgrywka polega na usunięciu z planszy wszystkich klocków. Klocki występują w dwóch kolorach (czarnym i białym), a usuwa się je całymi rzędami. Rząd klocków znika, gdy cały ma ten sam kolor. Zmiana koloru na przeciwny ma miejsce po przeprowadzeniu przez niego stylusem specjalnej trasy zmieniającej wszystkie klocki, przez które ona przebiega, na klocki o przeciwnym kolorze. Gra posiada tryby: Puzzle i Challenge oraz Multiplayer dla dwóch graczy.
Kolejna część gry nosi nazwę "Polarium Advance" i wydana została na konsolę przenośną Game Boy Advance.

</doc>
<doc id="674654" url="https://pl.wikipedia.org/wiki?curid=674654" title="Duch (album)">
Duch (album)

Duch – szósty (piąty studyjny) album długogrający polskiej grupy hardcorowej Armia. Album nagrany został w ciągu października i listopada 1996 w studio Winicjusza Chrósta. Wydany został w roku 1997 (zob. 1997 w muzyce). Płytę promował singel „Duch”. Na reedycji z 2005 roku pojawił się teledysk do utworu „Bracia Bum”.
Lista utworów.
Wydanie Metal Mind Productions (2005).
+ teledysk do utworu „Bracia Bum”

</doc>
<doc id="674656" url="https://pl.wikipedia.org/wiki?curid=674656" title="Super Princess Peach">
Super Princess Peach

Super Princess Peach to gra typu platformowego stworzona przez firmę Nintendo na przenośną konsolę Nintendo DS. Główną rolę po raz pierwszy otrzymała w niej znana z uniwersum Mario księżniczka Peach.
Rozgrywka jest podobna do klasycznych dwuwymiarowych platformowych gier z Mario, jednak zwyczajowe role są odwrócone - tym razem to księżniczka musi uratować swojego bohatera. W tym celu używa jednej z 4 mocy - joy (latanie oraz tworzenie tornado), gloom (płacz raniący wrogów), rage (płomienie) i calm (regeneracja zdrowia).

</doc>
<doc id="674657" url="https://pl.wikipedia.org/wiki?curid=674657" title="Jane’s Addiction (album)">
Jane’s Addiction (album)

Jane’s Addiction – pierwsza płyta zespołu o tej samej nazwie wydana w roku 1987 przez wytwórnię Triple X Records. Mimo że zespół miał już podpisany kontrakt z Warner Bros. Jest to zapis koncertu w klubie Roxy. Brak na niej jednego utworu - „Slow Divers” (dodany na płycie "Kettle Whistle"). 

</doc>
<doc id="674662" url="https://pl.wikipedia.org/wiki?curid=674662" title="The Kelly Family">
The Kelly Family

The Kelly Family – amerykańsko-europejski zespół muzyczny, grający głównie muzykę pop, rock oraz folk. Grupa została założona przez Barbarę Ann Kelly (drugą żonę Dana) i jej męża Daniela Jerome’a Kelly’ego oraz ich dzieci.
Historia.
Daniel i Janice Kelly wraz z czwórką swoich dzieci wyjechali ze Stanów Zjednoczonych do Hiszpanii w 1966. W 1967 małżonkowie rozwiedli się, a Daniel poślubił opiekunkę ich dzieci, Barbarę Ann. W hiszpańskiej telewizji rodzina debiutowała w 1975, wystąpili jako "Kelly Kids". Początkowo śpiewali na ulicy oraz w metrze, zbierając pieniądze do „kapelusza”. Dzieci uczyły się grać na instrumentach, nie chodząc do szkoły (ich ojciec Papa Dan sam je uczył). Wkrótce zostali zauważeni i zaczęli grać koncerty na festiwalach i w pubach. Ich pierwszym singlem było "David’s Song", wydane w latach 70. Rozpoczęli podróż po Europie; dawali koncerty w Niemczech, Austrii, Irlandii, Holandii, Hiszpanii, Francji i Włoszech. Byli swoimi własnymi menedżerami, producentami, sami ustawiali sobie scenę i odpowiadali za nagłośnienie. Zaczęli pojawiać się w programach telewizyjnych, a na ich koncerty przychodziło coraz więcej ludzi.
W 1994 ich album "Over the Hump" został sprzedany w 4,5 mln egzemplarzy. W Wiedniu dali koncert dla 250 tys. ludzi. Wypełniali europejskie stadiony i grali w wielkich halach. Odnieśli sukces w Niemczech, Holandii, Polsce, całej wschodniej Europie, Portugalii, Hiszpanii oraz innych europejskich państwach. Stali się znani na całym świecie, w tym w Południowej Afryce, Brazylii, USA i Chinach. Otrzymali m.in. takie nagrody jak Echo, Bambi, Złote Kamery, często byli na szczycie list przebojów. W latach 90. sprzedali w rekordowym nakładzie albumy "Almost Heaven", "Growin’ up", "From their hearts" oraz "Christmas for all".
W 2002 wzięli udział w niemieckich eliminacjach do 47. Konkursu Piosenki Eurowizji "Countdown Grand Prix 2002", do których zgłosili się z utworem „I Wanna Be Loved”. Chociaż piosenka została zaprezentowana przed regulaminowym czasem (została wykonana na żywo podczas koncertu EXPO 2000), została dopuszczona do stawki konkursowej, ponieważ nie została opublikowana w Internecie. Propozycja zajęła ostatecznie czwarte miejsce w finale selekcji. Po koncercie finałowym pojawiły się pogłoski o problemach z głosowaniem, przez co czas na oddawanie głosów na piosenkę zespołu miał być skrócony z powodu omyłkowego, wcześniejszego zamknięcia linii telefonicznych. Członkowie formacji przyznali, że poczuli się „ofiarami spisku”.
W 2002, po długiej chorobie, zmarł ojciec Kellych. Zespół wydał jeszcze dwa studyjne albumy "Homerun" (2004) oraz charytatywny "Hope" (2005). W kolejnych latach członkowie zespołu zajęli się głównie karierą solową. Co jakiś czas, w różnych składach, tworzyli także wspólne projekty (trasa Good News, występy z Cyrkiem Roncalli). Sukcesem była świąteczna trasa Stille Nacht (2011 i 2012) z udziałem Paddy’ego, Patricii, Kathy, Joeya i Paula. Na jednym z koncertów tej trasy gościnnie wystąpiła także Barby.
W ramach solowych projektów członkowie Kelly Family (Angelo, Jimmy, Patricia, Kathy i Paddy) wielokrotnie występowali w Polsce.
Po niemal 12 latach zespół powrócił na scenę, a niedługo później wszedł do studia, aby nagrać nowy album studyjny pt. "We Got Love". Nowa płyta trafiła do sprzedaży 24 marca 2017, a 10 marca ukazał się singiel ją promujący.

</doc>
<doc id="674664" url="https://pl.wikipedia.org/wiki?curid=674664" title="WAZ 2121">
WAZ 2121



</doc>
<doc id="674665" url="https://pl.wikipedia.org/wiki?curid=674665" title="WAZ 2131">
WAZ 2131



</doc>
<doc id="674666" url="https://pl.wikipedia.org/wiki?curid=674666" title="WAZ 2123">
WAZ 2123



</doc>
<doc id="674670" url="https://pl.wikipedia.org/wiki?curid=674670" title="Yoshi Touch &amp; Go">
Yoshi Touch &amp; Go

Yoshi Touch &amp; Go – zręcznościowa gra wideo stworzona przez firmę Nintendo na przenośną konsolę Nintendo DS. Gra nawiązuje do tytułu znanego z konsoli SNES (a także jej konwersji na przenośną konsolę GameBoy Advance).
Bohaterami gry Yoshi oraz Baby Mario. Kontrolowanie postaci wymaga używania jedynie ekranu dotykowego oraz mikrofonu będących integralną częścią konsoli.

</doc>
<doc id="674671" url="https://pl.wikipedia.org/wiki?curid=674671" title="Michał Stryga">
Michał Stryga

Michał Stryga (ur. w 24 lipca 1921 w Tarnopolu, zm. 28 kwietnia 1993 w Warszawie) – polski dowódca wojskowy, generał dywizji Wojska Polskiego, szef sztabu Głównego Kwatermistrzostwa WP.
Życiorys.
Urodzony w Tarnopolu. Syn Nestora (1882-1933), robotnika i Marii z domu Sęk (ur. 1887). W 1921 roku, jako małe dziecko, wraz z rodziną wyjechał do Stanów Zjednoczonych, gdzie ojciec otrzymał pracę. Przebywał tam przez 6 lat. Po powrocie do Polski uczył się w szkole powszechnej, a następnie w gimnazjum w Tarnopolu. Po zajęciu wschodnich terenów Polski przez ZSRR uczył się do 1941 w Pełnej Szkole Średniej nr 4 (10-letnia szkoła średnia typu sowieckiego). Po rozpoczęciu wojny niemiecko-sowieckiej w 1941 roku pracował jako robotnik w niemieckim Baudienst w Tarnopolu, a następnie jako kreślarz w miejscowych Kolejach Pańtwowych. Podczas okupacji w szeregach Armii Krajowej. Po zajęciu Tranopola przez Armię Czerwoną został urzędnikiem tamtejszej Wojskowej Komendy Uzupełnień, a w maju 1944 rozpoczął na własną prośbę służbę w ludowym Wojsku Polskim. Po ukończeniu Oficerskiej Szkoły Piechoty 1 Armii WP w Łucku, a następnie w Mińsku Mazowickim w październiku 1944 został wyznaczony na dowódcę plutonu zwiadu konnego 2 pułku piechoty. 24 listopada 1944 rozkazem dowódcy 1 Armii WP został awansowany do stopnia chorążego w korpusie osobowym oficerów piechoty. Brał udział w walkach na warszawskiej Pradze, następnie do marca 1945 na Wale Pomorskim w rejonie Drawska i Wałcza, gdzie został ciężko ranny w prawe biodro. Od maja do października 1945 jako dowódca grupy operacyjnej z 2 pułku piechoty uczestniczył w walkach z oddziałami podziemia niepodległościowego na Podlasiu i Mazowszu w rejonie Siedlec, Białej Podlaskiej, Nasielska, Pułtuska i Ostrołęki.
W grudniu 1945 objął stanowisko starszego adiutanta 2 batalionu 2 pułku piechoty. W czerwcu 1946 przeniesiony do sztabu 1 Dywizji Piechoty na stanowisko II-ego pomocnika szefa I oddziału. W lutym 1947 został pomocnikiem szefa III wydziału sztabu dywizji, a w grudniu 1947 został szefem tego wydziału. Od listopada 1948 do lipca 1951 studiował w Akademii Sztabu Generalnego WP, którą ukończył z tytułem oficera dyplomowanego. Po studiach objął funkcję szefa sztabu 14 Dywizji Piechoty w Wałczu. W październiku 1952 został wyznaczony na pełniącego obowiązki dowódcy tej dywizji, jednak w październiku 1955, ze względu na ujawnioną przynależność do Armii Krajowej został przeniesiony na niższe stanowisko starszego wykładowcy Katedry Sztuki Operacyjnej i Taktyki Wyższych Związków Taktycznych w Akademii Sztabu Generalnego WP w Warszawie.
Od listopada 1956 do grudnia 1958 studiował w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Po powrocie do kraju został mianowany na zastępcę szefa sztabu Warszawskiego Okręgu Wojskowego do spraw operacyjnych, a w 1960 został szefem sztabu tego okręgu. Funkcję tę sprawował przez 12 lat. We wrześniu 1961, uchwałą Rady Państwa PRL, został awansowany do stopnia generała brygady. Nominację odebrał w Belwederze z rąk przewodniczącego Rady Państwa Aleksandra Zawadzkiego. Od 1968 funkcję szefa sztabu łączył ze stanowiskiem zastępcy dowódcy okręgu. W 1970 odbył kurs strategiczny przy Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa.
W 1972 pełnił czasowo funkcję dowódcy Warszawskiego Okręgu Wojskowego. W październiku 1972 awansowany do stopnia generała dywizji. Nominację odebrał w Belwederze 11 października 1972 z rąk przewodniczącego Rady Państwa Henryka Jabłońskiego. W latach 1972–1977 szef sztabu – zastępca Głównego Kwatermistrza WP. W maju 1977 został oddelegowany do Urzędu Rady Ministrów, gdzie aż do lutego 1986 był pełnomocnikiem rządu PRL do spraw pobytu wojsk radzieckich w Polsce – przewodniczącym Delegacji Polskiej w Polsko-Radzieckiej Komisji Mieszanej. Od listopada 1986 w stanie spoczynku w związku z osiągnięciem wieku emerytalnego. 5 listopada 1986 oficjalnie pożegnany przez ministra obrony narodowej, gen. armii Floriana Siwickiego w związku z zakończeniem zawodowej służby wojskowej.
Na kolejnych kongresach ZBoWiD w roku 1979 oraz 1985 został wybrany w skład Rady Naczelnej tej organizacji.
Pochowany 4 maja 1993 na Cmentarzu Wojskowym na Powązkach w Warszawie (kwatera BII-12-6). W pogrzebie uczestniczył m.in. były Prezydent RP gen. armii Wojciech Jaruzelski.
Według materiałów zgromadzonych w archiwum Instytutu Pamięci Narodowej był w latach 1948–1955 oraz 1974-1980 zarejestrowany jako tajny współpracownik (informator) Informacji Wojskowej oraz Wojskowej Służby Wewnętrznej o pseudonimie „Stach”.
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Od 1946 żonaty z Ewą z domu Majbroda (1924-2021). Miał córkę Alicję Joannę (1947-1999) i syna Wiesława (1951-2006), prof. dr hab. nauk medycznych, specjalistę chirurga.

</doc>
<doc id="674672" url="https://pl.wikipedia.org/wiki?curid=674672" title="Nothing’s Shocking">
Nothing’s Shocking

Nothing’s Shocking – debiutancki album studyjny amerykańskiego zespołu muzycznego Jane’s Addiction, wydany w 1988 nakładem Warner Bros. Records. Zyskał miano platynowej płyty w Stanach Zjednoczonych i srebrnej w Wielkiej Brytanii. Kontrowersyjna okładka z Casey Niccoli przysporzyła początkowo dużo problemów.
W 2003 album został sklasyfikowany na 309. miejscu na liście 500 albumów wszech czasów amerykańskiego czasopisma „Rolling Stone”.

</doc>
<doc id="674675" url="https://pl.wikipedia.org/wiki?curid=674675" title="Norwegian Wood (This Bird Has Flown)">
Norwegian Wood (This Bird Has Flown)

Norwegian Wood (This Bird Has Flown) – piosenka zespołu The Beatles opublikowana w roku 1965 na płycie "Rubber Soul". Jej autorem był John Lennon. Opowiada historię jednego z wielu romansów autora w czasie małżeństwa z Cynthią Lennon. Jest to pierwsza piosenka zespołu rozrywkowego nagrana przy pomocy hinduskiego instrumentu – sitaru, na którym grał George Harrison.
Norwegian Wood to jedna z kilku piosenek z płyty Rubber Soul, w której podmiot liryczny zmaga się z antagonistycznymi związkami z kobietami. W porównaniu z wcześniejszą twórczością grupy (She loves you, I want to hold your hand) utwory prezentują nieco mroczniejsze spojrzenie na miłość romantyczną. Egzotyczne instrumentarium i teksty pełne metafor były pierwszymi sygnałami artystycznego dojrzewania grupy oraz skłonności do eksperymentowania.
W 2004 utwór został sklasyfikowany na 83. miejscu listy 500 utworów wszech czasów magazynu Rolling Stone.
Orientalne inspiracje.
To właśnie Harrison, który później zainteresował się transcendentalną medytacją i zaczął praktykować hinduizm, zdecydował się na wykorzystanie sitaru podczas sesji nagraniowej 12 i 21 października 1965. Jak sam później wspominał:
"„Czekaliśmy by nakręcić scenę w restauracji (film Help!), w której facet zostaje wrzucony do zupy, w tle grało kilku indyjskich muzyków. Pamiętam, ze wziąłem sitar do ręki i pomyślałem: to ci dopiero zabawny dźwięk. Kupiłem więc płytę Raviego; po odsłuchaniu wywarła na mnie niezwykłe wrażenie, wszystko wydawało się takie znajome. To mnie po prostu wzywało. Kupiłem tani sitar w sklepie „India Craft” w Londynie. Nie do końca wiedziałem co z nią zrobić, ale podczas pracy nad Norwegian Wood czegoś potrzebowaliśmy. Było to dość spontaniczne… wziąłem instrument do ręki, znalazłem właściwe dźwięki i zagrałem. Złożyliśmy całość do kupy i okazało się, że trafiliśmy w samo sedno”" – The Beatles Anthology.
Słowa.
Tekst piosenki opowiada o spotkaniu podmiotu lirycznego z nieznaną dziewczyną. Para piła wino i rozmawiała do późnej godziny w mieszkaniu owej dziewczyny. Ku zaskoczeniu bohatera, który liczył na „skonsumowanie” spotkania, o 2 w nocy dziewczyna przerywa flirt oświadczając, że czas się kłaść („and then she said, It’s time for bed”) i odsyła go by przespał w łazience. Tytuł odnosi się do taniego sosnowego drewna, które często stanowiło wykończenie wnętrz brytyjskich mieszkań klasy pracującej. W ostatniej zwrotce, podmiot liryczny rozpala ogień („so I lit a fire”) co sugeruje podpalenie mieszkania dziewczyny, prawdopodobnie w akcie zemsty.
Wypowiedź Paula McCartneya potwierdziła, że finalna zwrotka dotyczy podpalenia:
"„Peter Asher (brat późniejszej dziewczyny Paula) wykończył swój pokój tak, jak robiło to wtedy wiele ludzi – drewnem. Norweskim drewnem. To była sosna, zwykła tania sosna. Jednak nie brzmiało to dobrze jako tytuł, prawda – „Tania Sosna”. Całość była małą parodią pewnego typu dziewczyn, gdybyś wrócił z taką do jej mieszkania byłoby tam pełno „norweskiego drewna”. Dla mnie tytuł to i tak zupełna abstrakcja, ale nie z punku widzenia Johna, gdyż historia opowiada o jego romansie. Pewna dziewczyny kazała mu spać w łazience. Wpadłem więc na pomysł by w ostatniej linijce piosenki podpalić jej mieszkanie. Pierw go uwodziła a później powiedziała: you’d better sleep in the bath. W naszym świecie facet by się zemścił, czyli np. podpali mieszkanie…”"
Ta rozmowa z kolei miała miejsce na konferencji prasowej w Los Angeles:
Reporter: Chciałbym skierować to pytanie do rozrabiaków. John i Paul, w niedawnym artykule magazyn „Times” ośmiesza muzykę pop. Stwierdzono w nim również, że „Day Tripper” dotyczy prostytutki.
Paul: Tak?
R: A „Norwegian Wood” opowiada o lesbijkach.
P: Tak?
R: Chciałbym się dowiedzieć, jakie były wasze zamiary, gdy pisaliście te utwory i jaka jest wasza opinia na temat krytyki współczesnej muzyki zaprezentowanej przez „Timesa”.
P: Próbowaliśmy jedynie napisać piosenki o prostytutkach i lesbijkach, to wszystko.

</doc>
<doc id="674677" url="https://pl.wikipedia.org/wiki?curid=674677" title="International Standard Audiovisual Number">
International Standard Audiovisual Number

International Standard Audiovisual Number (ISAN) – uniwersalny, uznawany międzynarodowo system numeracji służący do identyfikacji dzieł audiowizualnych, podobnie jak ISBN dla książek. Został opracowany przez organizację ISO (International Organization for Standardization), a dokładnie przez jej Komitet Techniczny TC46/SC9 w maju 1997 roku. Za promowanie kodu na świecie, wyznaczanie Regionalnych Agencji Rejestracyjnych oraz prowadzenie i zarządzanie systemem ISAN odpowiada ISAN-IA () ISAN-IA.
Międzynarodowy Standard ISAN (ISO standard 15706:2002 i ISO 15706-2) umożliwia efektywną identyfikację utworów audiowizualnych wprowadzanych do obrotu w elektronicznych kanałach dystrybucji oraz na cyfrowych nośnikach informacji.
System ISAN oferuje stały, unikatowy, uznawany międzynarodowo numer referencyjny dla każdego utworu oraz zbioru meta danych, który go opisuje. Służy do identyfikacji utworów przez cały ich cykl życia i jest niezależny od wszelkich fizycznych postaci (nośników), w których dany utwór istnieje lub jest rozpowszechniany.
Kody ISAN mogą być wykorzystywane zarówno w mediach cyfrowych, jak i fizycznych, takich jak kinowe kopie eksploatacyjne, filmy DVD, publikacje, reklama i opakowania, jak również umowy licencyjne w celu niepowtarzalnego zidentyfikowania utworu.
Identyfikator ISAN jest zgodny z wieloma standardami roboczymi i końcowymi włączając w to AACS, DCI, MPEG, DVB, i ATSC.
Użytkownicy.
Do pierwotnych, głównych użytkowników systemu zalicza się producentów lub dystrybutorów stosujących ISAN do projektów zarządzania bibliotekami, identyfikacji mediów optycznych i cyfrowej dystrybucji filmów. Wśród innych użytkowników znajdują się nadawcy transmisji cyfrowych, kablowych oraz inni uczestnicy np.:
Struktura kodu ISAN.
Numer ISAN jest 96-bitowym numerem składającym się z trzech segmentów: rdzeń, odcinek lub część oraz wersja. Rdzeń jest przypisany do głównego utworu. Kolejne części filmu lub odcinki serialu telewizyjnego związane z utworem głównym mogą mieć taki sam rdzeń, lecz różniły się będą w składniku określającym „odcinek lub część”. (Jeżeli z utworem głównym nie są skojarzone żadne części czy odcinki, segment przeznaczony na informację o odcinku jest wypełniony zerami.) Utwory (oraz ich odcinki lub części), które zostały w jakiś sposób zmodyfikowane (na przykład mają różne ścieżki audio lub dodane napisy), mogą mieć różne wersje. W zapisie szesnastkowym 96-bitowy numer ISAN składa się z 24 znaków (obejmujących cyfry 0-9 i litery A-F):
00000000D07A009000000000
Drukowany numer ISAN przeznaczony do naturalnego odczytu przez ludzi zawsze zaczyna się od oznaczenia ISAN, zapisywany jest z myślnikami oddzielającymi w celu usprawnienia obróbki grupami cyfr i zawiera dodatkowo dwa znaki kontrolne (spośród liter od A do Z) w celu ułatwienia wykrycia błędów w transkrypcji. W efekcie numer wygląda w sposób następujący:
ISAN 0000-0000-D07A-0090-Q-0000-0000-X
Międzynarodowa Agencja ISAN (ISAN – IA) opracowała także rekomendowaną praktykę kodowania numeru ISAN w formie dwuwymiarowego kwadratowego kodu kreskowego z 96 pikseli (kod kreskowy składa się z 22 kolumn i 22 wierszy zakodowanych danych). Numer ISAN jest numerem centralnie rejestrowanym i przypisanym na stałe. Utwór, do którego się odnosi, jest identyfikowany poprzez zbiór metadanych. Rejestr centralny zapewnia, że dla tego samego zbioru metadanych nie zostaną omyłkowo przypisane dwa numery ISAN (duplikaty).
Utwór skojarzony z numerem ISAN jest w sposób niepowtarzalny identyfikowany jego zbiorem metadanych. Zbiór metadanych ISAN jest rejestrowany i przechowywany przez ISAN – IA. Obejmuje m.in. następujące pozycje:
i wiele innych pól identyfikujących utwór.
Zbiór metadanych jest stosowany do wszystkich rodzajów utworów audiowizualnych, z uwzględnieniem powiązanych z nimi wersji trailerów, fragmentów, nagrań i nadań.
ISAN-IA.
ISAN-IA (ISAN International Agency) z siedzibą w Genewie jest międzynarodową Agencją Rejestracyjną typu non-profit. Fundatorami powstałej w 2003 roku Agencji są AGICOA, CISAC oraz FIAPF. Organizacje te – zaangażowane w stworzenie i rozwój ISAN już od 1997 roku – zdecydowały się na powstanie Agencji w celu dynamicznego upowszechniania idei ISAN oraz efektywnego zarządzania standardem ISAN, jako głównym systemem służącym do sprawnej identyfikacji utworów audiowizualnych eksploatowanych na całym świecie.
Do głównych zadań ISAN-IA należy:

</doc>
<doc id="674678" url="https://pl.wikipedia.org/wiki?curid=674678" title="Jakub Chan">
Jakub Chan

Muhammad Jakub Chan (ur. 1849; zm. 15 listopada 1923) - emir Afganistanu od lutego do października 1879.
Jako gubernator prowincji Herāt zbuntował się przeciw swojemu ojcu w 1870, którego uwięził w roku 1874.
Po wybuchu drugiej wojny afgańskiej w roku 1878 Szer Ali zdołał uciec z niewoli i następnie umarł w lutym 1879. Jako następca tronu 26 maja 1879 Jakub podpisał z Brytyjczykami traktat w Gandamak.

</doc>
<doc id="674679" url="https://pl.wikipedia.org/wiki?curid=674679" title="Test (zespół muzyczny)">
Test (zespół muzyczny)

Test – polska grupa rockowa, prekursor polskiego hard-rocka. W początkowym okresie działalności kojarzona z muzyką pop.
Historia.
Zespół powstał w maju 1971 roku w Warszawie założony przez trzech byłych muzyków grupy ABC: Wojciecha Gąssowskiego (śpiew, instrumenty perkusyjne), Andrzeja Mikołajczaka (instrumenty klawiszowe) i Aleksandra Michalskiego (saksofon tenorowy i barytonowy, flet). Ponadto w składzie znaleźli się: gitarzysta Tomasz Dziubiński, basista Bogdan Gorbaczyński (eks- Pięciu) i perkusista Ryszard Gromek (eks- Wiatraki).
Grupa zadebiutowała w czerwcu 1971 w studenckim klubie Stodoła, w lipcu dokonała pierwszych nagrań radiowych a we wrześniu odbyła tournée po ZSRR w towarzystwie zespołu Maryla Rodowicz i Jej Gitarzyści oraz Zofii Kamińskiej (program pt. "Jadą Wozy Kolorowe"). Ten okres jej działalności zdominował repertuar w stylu pop, takie piosenki jak „Antonina” czy „Sam sobie żeglarzem”.
Muzyczne oblicze zespołu uległo zmianie w styczniu 1972, gdy miejsce Dziubińskiego zajął gitarzysta Dariusz Kozakiewicz (eks- Breakout). Pojawiły się pierwsze kompozycje jego autorstwa – dynamiczne, ostre, rockowe z charakterystycznymi partiami gitary. Opiekunem Testu stało się Polskie Stowarzyszenie Jazzowe. Zespół nawiązał współpracę z Młodzieżowym Studiem "Rytm" i z wokalistką Haliną Frąckowiak (nagranie piosenek „Julio, nie bądź zła” i „Bawimy się w życie”, które znalazły się na longplayu "Idę"). Podczas krajowych koncertów Kozakiewicza przez kilka tygodni zastępował Mirosław Męczyński (eks- ABC; gitara).
W maju zespół na własny koszt nagrał kilka własnych kompozycji (m.in. „Żółw na Galapagos” i „Po horyzontu kres”) oraz kilka światowych hitów: „Smoke on the Water” z repetuaru Deep Purple, „Livin’ in sin” grupy Skin Alley oraz „I Shall Be Released” Boba Dylana. Dwa pierwsze utwory weszły na Listę Przebojów Rozgłośni Harcerskiej.
W połowie 1973 pianistą zespołu został Marian Siejka, a nowym gitarzystą basowym Tadeusz Kłoczewiak (eks zespół Stana Borysa). Najsłynniejszy skład wykrystalizował się w końcu tego samego roku podczas występów w warszawskim Teatrze Rozmaitości w Warszawie w sztuce "Dziś straszy" (tekst: Agnieszka Osiecka, muzyka: Andrzej Zieliński). Tworzyli go: Gąssowski, Kozakiewicz, Kłoczewiak oraz perkusista Henryk Tomala (eks- 74 Grupa Biednych). Muzycy dokonali kilku nagrań radiowych, następnie w kwietniu 1974 roku weszli do studia aby nagrać album "Test". W nagraniach wzięli udział także: klawiszowiec Krzysztof Sadowski, kontrabasista Wojciech Bruślik i skrzypek Wojciech Bolimowski. Hardrockowe utwory, takie jak: „Płyń pod prąd”, „Matylda”, „Gdy gaśnie w nas płomień”, „Zguba” czy „Przygoda bez miłości” stały się przebojami. Pomimo zróżnicowanego repertuaru i udziału znakomitych muzyków album w momencie wydania został przyjęty chłodno. W Polsce pojawiła się dyskotekowa moda i zainteresowanie debiutanckim longplayem Testu wzrosło dopiero pod koniec lat siedemdziesiątych, w epoce Nowej Fali Polskiego Rocka (Muzyka Młodej Generacji).
Zespół nękały kolejne zmiany personalne. Latem 1974 r. dołączyli: Tadeusz Gogosz (gitara basowa; eks- Grupa Organowa Krzysztofa Sadowskiego), nieco później – Wojciech Morawski (perkusja; eks- Breakout). Z warszawską formacją współpracował także perkusista Piotr Rossa. Jednakże już w lutym 1975 roku w składzie grupy pojawili się kolejni muzycy: Jacek Krzaklewski (eks- Romuald i Roman), Kazimierz Cwynar (gitara basowa; eks- Nurt) i Janusz Staszek (perkusja), którego miejsce po pewnym czasie zajął Maciej Czaj (perkusja; eks- Koman Band). Skład przetrwał ponad pół roku. W maju 1975 r., z myślą o realizacji drugiego longplaya, zespół (z Czajem za zestawem perkusyjnym) nagrał dla Polskiego Radia piosenki „Bez problemów” i „Nie bądź taka pewna siebie”. Jednak wkrotce okazało się, że do nagrania płyty nie doszło. Nowym muzycznym partnerem Gąssowskiego, Kozakiewicza i Czaja został Aleksander Mrożek (gitara; eks- Nurt). Jesienią 1976 roku zespół w składzie: Gąssowski, Kozakiewicz, Mrożek, Cwynar, Czaj zagrał pożegnalny koncert w miejscu swojego debiutu, czyli w klubie Stodoła.
Test koncertował w krajach Bloku wschodniego: ZSRR (1971, 1972), a także w Niemczech (1972, 1973, 1974). W kraju występował u boku Locomotiv GT (październik 1974) i Skorpió (1974) oraz wziął udział w imprezie z cyklu „Eurorock” (luty 1975). W efekcie miesiąc później zaproszono formację na tournée po Szwecji, gdzie występowała wspólnie z zespołem Exit. Następnie wyjechała na Węgry z grupą SBB, a pod koniec 1975 towarzyszyła Budce Suflera w warszawskiej Hali Gwardii. Zespół odbył także trasę koncertową z jazzmanami: Tomaszem Szukalskim, Czesławem Bartkowskim i Janem Jarczykiem.
Zespół reaktywował się w lipcu 1991 roku, z okazji sopockiego koncertu w ramach imprezy „Trzy Dekady Rocka w Polsce”. W skład grupy weszli: Gąssowski, Kozakiewicz, Morawski, Mieczysław Jurecki (gitara basowa), Jerzy Kosacz (instrumenty klawiszowe).

</doc>
<doc id="674680" url="https://pl.wikipedia.org/wiki?curid=674680" title="Saros">
Saros

Saros (gr. σάρος, arab. "powtórzenie") – w astronomii okres, po którym Ziemia, Słońce i Księżyc powracają do prawie takiego samego położenia względem siebie, a cykle zaćmień Słońca i Księżyca zaczynają się powtarzać.
Saros wynosi 6585,3211 dni, czyli 18 lat 11 dni i 8 godzin. Przykładowo – zaćmienie Słońca z 30 czerwca 1973 powtórzyło się 11 lipca 1991 prawie na tej samej szerokości geograficznej i trwało niemal tak samo długo.
Powtarzalność cyklu zaćmień wynika z tego, że saros jest całkowitą wielokrotnością zarówno miesiąca synodycznego, jak i (z dużą dokładnością) miesiąca anomalistycznego i miesiąca smoczego. Jeden saros to zarazem 223 miesiące synodyczne, 242 smocze i 239 anomalistycznych.
Ponieważ względne położenie ciał niebieskich zmienia się nieco po każdym okresie saros, cykl zaćmień kończy się po pewnej liczbie okresów saros – ok. 71 dla zaćmień Słońca i 48 dla zaćmień Księżyca. Każdy okres składa się z około 43 zaćmień Słońca i 28 zaćmień Księżyca.
Historia.
Cykl saros znany był już w starożytnym Babilonie, był również później opisany przez Hipparcha, Pliniusza ("Naturalis Historia" II.10[56]) oraz Ptolemeusza ("Almagest" IV.2). Nazwy „Saros” na określenie cyklu zaćmień słonecznych jako pierwszy użył Edmond Halley.

</doc>
<doc id="674682" url="https://pl.wikipedia.org/wiki?curid=674682" title="Samuel Kmicic">
Samuel Kmicic

Samuel Kmicic herbu Radzic II (zm. 13 kwietnia 1692) – strażnik wielki litewski od 1676 r., pułkownik wojsk litewskich, chorąży orszański. Był jednym z najbardziej utalentowanych dowódców wojskowych I Rzeczypospolitej.
Henryk Sienkiewicz, wzorując się na postaci Samuela, bohaterem swojej powieści "Potop" uczynił Andrzeja Kmicica.
Działalność.
W czasie potopu szwedzkiego w 1655 r. był jednym z organizatorów Konfederacji żołnierskiej w Wierzbołowie, która wypowiedziała posłuszeństwo hetmanowi wielkiemu litewskiemu Januszowi Radziwiłłowi i został jej konsyliarzem. 8 września 1655 r. stanął na czele poselstwa wojska litewskiego, które uzyskało od króla Polski Jana Kazimierza obietnicę oddania wojsku dóbr, skonfiskowanych zdrajcy Radziwiłłowi. Po powrocie natychmiast rozpoczął zajmowanie i grabież dóbr radziwiłłowskich (wówczas Radziwiłł próbował go bezskutecznie otruć winem). 28 grudnia 1655 r. przystąpił do konfederacji tyszowieckiej.
4 kwietnia 1656 r. odznaczył się w bitwie w widłach Wisły i Sanu. W maju na czele kilku chorągwi wziął udział w wojnie polsko-rosyjskiej, osłaniając operacje wojsk koronnych nad Berezyną.
W lecie 1659 jego oddział ruszył do walki przeciwko Szwedom w Kurlandii, gdzie szybko doszło do konfliktu pomiędzy nim a Michałem Pacem o przywództwo. W styczniu 1660 zbuntował dywizję sapieżyńską i uszedł z nią samowolnie z pola walki. 
W marcu w Drohiczynie, gdzie Kmicic ściągnął swoją dywizję na polecenie hetmana Pawła Sapiehy, na jego polecenie powstała konfederacja przeciwko królowi Janowi Kazimierzowi. Konfederacja ta obwołała Kmicica pułkownikiem generalnym skonfederowanego wojska, które zażądało wypłaty zaległego żołdu od króla i przywrócenia na stanowisko Pawła Sapiehy. W konsekwencji Kmicica obwołano infamisem i objęto konfiskatą jego dobra. Król Jan Kazimierz ugiął się jednak pod presją sytuacji militarnej i przywrócił go do czci i majątku, w związku z czym Kmicic 14 maja rozwiązał konfederację. Wziął udział w kampanii 1660 r. przeciwko Rosji, dowodząc strażą przednią.
Uczestniczył w bitwie pod Połonką. Wyruszył w pogoń za uciekającymi wojskami rosyjskimi. Zniósł 1,5 tys. piechoty i zdobył zamek w Mirze. W 1661 r. brał udział w walkach z Iwanem Andrzejewiczem Chowańskim w okolicach Połocka. Przeprowadził serię działań zaczepnych na terytorium moskiewskim. W 1663 r. na czele 17 chorągwi zdobył przedmieścia Smoleńska i uderzył na głębokość 20 mil na teren Rosji, pustosząc jej terytorium. W styczniu 1664 podszedł zagonem pod Rosław i Briańsk.
Osiadł na swoich dobrach w powiecie orszańskim. Tu aktywnie uczestniczył w życiu politycznym. Przewodniczył sejmikom w Orszy i brał udział w sejmikach mińskich. Był rojalistą i popierał profrancuski kurs polityki Jana Kazimierza. Poseł sejmiku województwa połockiego na sejm wiosenny 1666 roku. Poseł sejmiku borysowskiego powiatu witebskiego na sejm jesienny 1666 roku. W 1666 r. na czele pułku litewskiego wyruszył do Wielkopolski, by stłumić rokosz Lubomirskiego. Poseł sejmiku orszańskiego na sejm nadzwyczajny abdykacyjny 1668 roku. W 1669 r. wybrany posłem na sejm z województwa mińskiego. W 1674 r., w czasie wyprawy Jana Sobieskiego na Ukrainę, dowodził lewym skrzydłem wojsk litewskich. Elektor Jana III Sobieskiego z powiatu orszańskiego w 1674 roku, jako deputat podpisał jego "pacta conventa". Poseł na sejm koronacyjny 1676 roku z Orszy. 2 lutego 1676 r. został strażnikiem wielkim litewskim. Poseł na sejm 1681 roku.
Jego żoną była Anna z Kantakuzenów (1-o za Korsakiem, podwojewodzim połockim; 2-o za Ciechanowieckim).

</doc>
<doc id="674684" url="https://pl.wikipedia.org/wiki?curid=674684" title="STS-61">
STS-61

STS-61 – piąta misja wahadłowca kosmicznego Endeavour, pięćdziesiąty dziewiąty lot programu lotów wahadłowców. Była to pierwsza misja związana z serwisem Kosmicznego Teleskopu Hubble’a.
Cel misji.
Pierwszy lot serwisowy ("Servicing Mission 1", SM 1) do Kosmicznego Teleskopu Hubble’a umieszczonego na orbicie w czasie misji Discovery STS-31 (24-29 kwietnia 1990).
4 grudnia 1993 roku teleskop został przechwycony i umieszczony w ładowni wahadłowca. W trakcie misji astronauci zainstalowali m.in. Moduł Korekcyjnej Optyki Osiowej COSTAR korygujący wadę zwierciadła głównego teleskopu (w miejsce wymontowanego Fotometru Dużej Prędkości, HSP), wymienili Kamerę Szerokokątną i Planetarną (WFPC1) na nowocześniejszą WFPC2, wyposażoną w lepszy system optyczny. Dokonali wymiany paneli baterii słonecznych i elektronicznego systemu sterowania ich położeniem ("Solar Array Drive Electronics", SADE), żyroskopów i magnetometrów, koprocesorów komputera systemu kierowania, dwóch jednostek czujników tempa oraz zainstalowali dwa moduły elektronicznej kontroli żyroskopów.

</doc>
<doc id="674685" url="https://pl.wikipedia.org/wiki?curid=674685" title="Noc po ciężkim dniu">
Noc po ciężkim dniu

Noc po ciężkim dniu (tytuł oryginalny "A Hard Day’s Night") – brytyjski film fabularny (komedia muzyczna) z 1964 roku w reżyserii Richarda Lestera z udziałem członków zespołu The Beatles. W polskich kinach wyświetlany w 1965 roku pod tytułem The Beatles.
Stworzony na fali popularności grupy film był sukcesem zarówno kasowym, jak i artystycznym (dwie nominacje do Oscara oraz pozycja pierwszego prawdziwego filmu muzycznego w historii kina). 
Fabuła opiera się na ukazaniu w zabawny sposób wydarzeń ze zwykłego dnia „wielkich” Beatlesów, np. występu dla telewizji. Ucieczka przed menedżerem oraz fankami czy szukanie Ringa i dziadka Paula (postać fikcyjna), a na końcu koncert – to tylko niektóre elementy tego filmu.
Film "A Hard Day’s Night" przyniósł olbrzymie dochody. przez co powstało wiele wersji obcojęzycznych i w wielu krajach film wychodził pod różnymi tytułami, m.in.: "Yeah yeah Yeah - Die Beatles", "Quatre garcons dans le Vent".
W Polsce film nosił tytuł: "The Beatles". Wersja amerykańska różniła się od brytyjskiej. W USA na ścieżce dźwiękowej zamieszczono tylko utwory wykorzystane w filmie, ale ponieważ materiału na cały LP byłoby za mało umieszczono także wersje instrumentalne tych samych piosenek, jak również kilka dodatkowych kompozycji jak np. "This Boy - Ringo's Theme" (instrumental). Wersja brytyjska dostała takie utwory jak: "Anytime at all", "I'll cry instead", "Things we said today" czy "I'll be back". W filmie wykorzystano te utwory które znalazły się na LP "A hard day’s night" ("A hard day’s night", "I should have known better", "If I fell", "Can’t buy me love", "And I love her", "I am Happy just to dance with you", "Tell me Why?"), jak również te z poprzedniego albumu "With the Beatles" ("Don’t bother me", "I wanna be your man") czy utwór "She loves you".
Ścieżka dźwiękowa do filmu została wydana jako płyta pod tym samym tytułem.

</doc>
<doc id="674687" url="https://pl.wikipedia.org/wiki?curid=674687" title="Beetleborgi">
Beetleborgi

Beetleborgi / Beetleborgi Metallix (ang. "Big Bad Beetleborgs" / "Beetleborgs Metallix", 1996-1998) - kanadyjsko-japońsko-amerykański serial dla młodzieży liczący 88 odcinków. Bazuje się na 2 japońskich pierwowzorach z serii Metalowi herosi: "Jūkō B-Fighter" i "B-Fighter Kabuto". W Polsce serial był emitowany przez kanał Fox Kids oraz TV4.
Historia.
Dwoje rodzeństwa - Drew i Jo oraz ich przyjaciel Magic zaczytani w komiksach z serii Beetleborgi chcieli zostać nimi naprawdę. W tym celu przenieśli się do komiksu. Znaleźli organy, w których siedział śmieszny duch, Flabber. Dał im supermoce, a przy okazji zamienił w Beetleborgi.
Bohaterowie.
Beetleborgi.
Niebieski Beetleborg / Mega Niebieski Beetleborg / Złoty Beetleborg / Mega Spectra Złoty Beetleborg 
Drew jest bardzo lubiany w szkole. Jego pasją jest czytanie komiksów. Ma 13 lat.
Zielony Beetleborg (przypomina Gerroka z Mechanicznego Imperium)/ Tytanowy Beetleborg / Mega Spectra Tytanowy Beetleborg 
Syn szefa sklepu z komiksami. Ma 15 lat.
Czerwony Beetleborg / Różowy Beetleborg / Mega Spectra Różowy Beetleborg 
Siostra Drew. Jej pasją są komiksy i karty z bohaterami komiksów. Ma 9 lat.
Białyborg 
Josh został czwartym, Białym Beetleborgiem, tworem Cienioborga. Kiedy Cienioborg został zniszczony przez Drew, Josh pozbył się mocy i odszedł z drużyny. Wiecznie kłóci się z Drew, chociaż czasami się godzą. Ma 14 lat.
Machiny.
1 Seria.
Pojazdami Beetleborgów w pierwszej serii są AWy (Atakujące Wehikuły, ang. AV- 
Attack Vehicles) Każdy dzieciak (oprócz Josha) ma AVa.
Wersja polska.
Wersja polska: Master Film , Studio Eurocom 
Dźwięk: Aneta Michalczyk
Kierownictwo produkcji: Dariusz Falana, Marzena Omen-Wiśniewska
Udział wzięli:
i inni

</doc>
<doc id="674692" url="https://pl.wikipedia.org/wiki?curid=674692" title="Droga (album Armii)">
Droga (album Armii)

Droga – siódmy (szósty studyjny) album polskiej grupy muzycznej Armia. Nagrany został w studiu Q – Sound oraz w studiu Sonus od 1 lutego do 3 marca 1999. Wydany został w tym samym roku (zob. 1999 w muzyce).

</doc>
<doc id="674693" url="https://pl.wikipedia.org/wiki?curid=674693" title="Język chiński mandaryński">
Język chiński mandaryński



</doc>
<doc id="674696" url="https://pl.wikipedia.org/wiki?curid=674696" title="Strażnik wielki koronny">
Strażnik wielki koronny



</doc>
<doc id="674698" url="https://pl.wikipedia.org/wiki?curid=674698" title="Strażnik wielki litewski">
Strażnik wielki litewski



</doc>
<doc id="674699" url="https://pl.wikipedia.org/wiki?curid=674699" title="Eduardo Adelino da Silva">
Eduardo Adelino da Silva

Eduardo Adelino da Silva, (ur. 13 października 1979 w Rio de Janeiro) – piłkarz brazylijski, w 2010 roku grający na pozycji napastnika w San Jose Earthquakes.
Karierę zaczynał w zespole CR Vasco da Gama, gdzie wychwycili go działacze belgijskiego RSC Charleroi. Później przeniósł się do francuskiego zespołu Toulouse FC, z którego w 25 roku przeniósł się do grającego w Swiss Super League, FC Basel.

</doc>
<doc id="674700" url="https://pl.wikipedia.org/wiki?curid=674700" title="R.A.P.">
R.A.P.

R.A.P. (skrót od Reggae Against Politics) – polski zespół reggae. 
Historia.
Powstał w październiku 1985 w Gliwicach założony przez byłych muzyków zespołu Śmierć Kliniczna: wokalistów Jerzego Mercika i Jacka Szafira oraz basistę Wojciecha Jaczyczko. Skład uzupełnili trzeci wokalista Marek Rogowski, gitarzysta Ireneusz Zawadzki oraz perkusista Dariusz Mazurkiewicz. 
Muzycy zadebiutowali na scenie w lutym 1986 podczas gliwickiego "Winter Reggae". Latem tego samego roku zespół wystąpił na festiwalu w Jarocinie, gdzie został uwieczniony na taśmie filmowej przez brytyjską ekipę BBC pod kierownictwem Andrzeja Kostenki (powstawał wówczas film dokumentalny o polskim rocku "Moja krew, twoja krew"). Później muzycy R.A.P. wystąpili jeszcze na gorzowskim festiwalu "Reggae nad Wartą" oraz warszawskim "Róbrege". Jaczyczkę zastąpił wówczas Dariusz Sarna. 
W tym czasie w Studiu CCS (Waltera Chełstowskiego) zespół dokonał nagrań na swoją debiutancką płytę, która do dziś nie ujrzała światła dziennego. Jedynie pochodzący z tej sesji utwór "Protection–Reggae Rockers" trafił w 1988 na kompilacyjny album różnych wykonawców pt. "Radio nieprzemakalnych". Jesienią 1986 zespół zagrał w RFN-ie. Po występie w Bielefeld grupę opuścił Szafir, który pozostał na emigracji. Ostatnie koncerty muzycy zagrali w początkach 1987 w Bytomiu. 
W 1986 z zespołem współpracowali okazjonalnie: Antoni "Ziut" Gralak oraz Włodzimierz Kiniorski.
W latach 90. ukazały cztery albumy R.A.P. zawierające nagrania z prób i koncertów: "RAP Generation", "Dreadman", "Follow the Sun" oraz "Royal Rases Doctor Sound".
25 lutego 2009 zespół R.A.P. został uhonorowany specjalnym Tajniakiem za rok 2008. W uzasadnieniu napisano: "za płytę sprzed 22 lat".
Muzycy.
Współpraca:

</doc>
<doc id="674702" url="https://pl.wikipedia.org/wiki?curid=674702" title="Zamieńmy się żonami">
Zamieńmy się żonami

Zamieńmy się żonami (ang. "Wife Swap") - program telewizyjny typu reality show, nadawany najpierw w brytyjskiej stacji Channel 4. Amerykańską wersję tego formatu wyprodukowała stacja ABC. W Polsce amerykańską wersję emitował Polsat.
Format.
Do programu najczęściej wybierają dwie rodziny które paradoksalnie różnią się zupełnie innymi zasadami i zwyczajami. Na początku programu poznajemy zwyczaje obu rodzin. Następnie szykują się do 2-tygodniowego wyjazdu gdzie w pierwszym muszą się dostosować do zasad i nawyków innej rodziny,a w drugim wprowadzają zmiany.
Pod koniec programu żony wracają do swoich domów, a potem następuje spotkanie z mężem i żoną obu rodzin w celu wymiany doświadczeń.
Polska edycja.
W 2007 roku telewizja TV 4 zleciła firmie Endemol wyprodukowanie polskiej wersji reality show pod nazwą "Zamiana żon". Program na antenie Czwórki ukazał się jesienią 2007 roku.

</doc>
<doc id="674703" url="https://pl.wikipedia.org/wiki?curid=674703" title="Łada 2120">
Łada 2120

Łada Nadieżda (ВАЗ-2120) – samochód osobowy, minivan bazujący na modelu Niva produkowany przez rosyjską firmę AwtoWAZ w latach 1998–2006. Nadieżda była pierwszym samochodem segmentu minivanów
W roku 2000 samochód przeszedł face lifting, od sierpnia 2003 oprócz standardowej wersji z napędem na cztery koła była dostępna także wersja z napędem tylko na przednią oś.
Samochód był oferowany z dwoma silnikami benzynowymi o pojemności 1,7 l o mocy 80 KM przy 5200 obr./min oraz 1,8 l o mocy 81,5 KM przy 5000 obr./min.

</doc>
<doc id="674704" url="https://pl.wikipedia.org/wiki?curid=674704" title="Jaskinia Mamucia">
Jaskinia Mamucia

Jaskinia Mamucia (ang. "Mammoth Cave") – najdłuższa jaskinia świata. Znajduje się w Stanach Zjednoczonych, w stanie Kentucky. Łączna długość jej korytarzy wynosi ponad 651 km. Jaskinia leży na terenie Parku Narodowego Jaskini Mamuciej.
Na dnie jednego z szybów znajduje się jezioro, a systemy korytarzy przecinają dwie rzeki. Żyje tam ponad 200 gatunków zwierząt m.in. nietoperze i ślepczyki jaskiniowe.

</doc>
<doc id="674705" url="https://pl.wikipedia.org/wiki?curid=674705" title="Fear Factor">
Fear Factor



</doc>
<doc id="674706" url="https://pl.wikipedia.org/wiki?curid=674706" title="Indywidualne Mistrzostwa Szwecji na Żużlu 2002">
Indywidualne Mistrzostwa Szwecji na Żużlu 2002

Indywidualne Mistrzostwa Szwecji na Żużlu 2002 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tony Rickardsson (Masarna Avesta).

</doc>
<doc id="674709" url="https://pl.wikipedia.org/wiki?curid=674709" title="Rosław (miasto)">
Rosław (miasto)

Rosław (, trb. "Rosławl") – miasto w obwodzie smoleńskim Federacji Rosyjskiej. Ludność: 48,9 tys. mieszkańców (2020). Stolica rejonu rosławskiego.
Historia.
Założony w 1137 przez księcia Rościsława I Michała.
Od 1408 przez około 100 lat w Wielkim Księstwie Litewskim połączonym unią z Polską. W 1610 roku zdobyty przez wojska polskie. Leżał w granicach województwa smoleńskiego I Rzeczypospolitej. W 1623 roku otrzymał od króla Polski Zygmunta III Wazy prawa miejskie magdeburskie oraz herb. Podczas powstania Chmielnickiego zajęte bez walki przez Kozaków w dniu 16 czerwca 1651 roku, którzy wymordowali część miejscowej ludności.
W 1654 zajęty przez Carstwo Rosyjskie. Utratę miasta potwierdził rozejm andruszowski.
W I połowie XX wieku stacjonował tu 1 Newski Pułk Piechoty.
Od 1919 miasto przynależało do Rosji Radzieckiej, od 1922 przynależąc do ZSRR. 3 sierpnia 1941 zajęte przez wojska niemieckie, pod okupacją których pozostawało do 25 września 1943.
Transport.
W mieście znajdują się dworce kolejowy (Rosław I) i autobusowy.
Urodzeni w Rosławiu.
W 1918 w Rosławiu urodziła się polska aktorka Irena Maślińska.

</doc>
<doc id="674710" url="https://pl.wikipedia.org/wiki?curid=674710" title="Zagrożenie">
Zagrożenie

Zagrożenie – zjawisko wywołane działaniem sił natury bądź człowieka, które powoduje, że poczucie bezpieczeństwa maleje bądź zupełnie zanika.
Zagrożenie możemy jeszcze podzielić ze względu na rozmiary (terytorium) na którym ono zachodzi, tzn.:
Zagrożenie a ryzyko – choć oba te czynniki występują równolegle, nie należy ich ze sobą utożsamiać, gdyż podobnie jak przyczyna i skutek są to dwa odrębne zjawiska. Przykładowo zagrożenie mogą stanowić zwisające z dachu duże sople, podczas gdy ryzykiem jest przebywanie lub przechodzenie w miejscu, w którym jest możliwe uderzenie przez oderwany sopel.

</doc>
<doc id="674711" url="https://pl.wikipedia.org/wiki?curid=674711" title="Elżbietanki">
Elżbietanki

Elżbietanki, Zgromadzenie Sióstr św. Elżbiety – żeńskie, rzymskokatolickie zgromadzenie zakonne powstałe 27 września 1842 z inicjatywy 4 młodych kobiet (Marii i Matyldy Merkert, Franciszki Werner i Klary Wolff – wszystkie należały do III Zakonu św. Franciszka), zdecydowanych służyć chorym i ubogim, o charakterze wspólnoty kontemplacyjno-czynnej, łączącej codzienną modlitwę z posługą człowiekowi, którego patronką jest od 1850 św. Elżbieta Węgierska.
Historia.
Zgromadzenie powstało ze względu na przemiany, jakie zachodziły w XIX wieku w wyniku natężającego się rozwoju gospodarki kapitalistycznej. Na Śląsku klęski żywiołowe oraz głód, które były główną przyczyną dość licznych epidemii tyfusu i cholery, przy niedostatecznej liczbie lekarzy, pielęgniarek i szpitali, pociągały za sobą wiele ofiar ludzkiego życia, zwłaszcza wśród ludzi najbiedniejszych.
27 września 1842 roku swoją działalność rozpoczęło stowarzyszenie dla terenowej pielęgnacji chorych, które wkrótce przekształciło się w zgromadzenie zakonne. Powstało z inicjatywy siostry Klary Wolff z Prudnika, do której z czasem dołączyła Franciszka Werner oraz siostry Maria i Matylda Merkert z Nysy. Głównym celem zakonnic była bezinteresowna służba ludziom potrzebującym, bez względu na wiek, stan i wyznanie.
W 1846 roku arcybiskup wysłał Klarę Wolff i Marię Merkert do Kongregacji Sióstr Miłosierdzia w Pradze, by mogły zapoznać się z życiem zakonnym i przyswoić wzorową metodę pielęgnowania chorych. Władze kościelne chciały połączyć nyską wspólnotę Elżbietanek z Boromeuszkami, ku sprzeciwie Klary i Marii, które twierdziły, że duchowość Boromeuszek różni się od duchowości założonego przez nie stowarzyszenia. Władze uniemożliwiały Klarze dalszą działalność w Nysie, przez co wyjechała do Bystrzycy Kłodzkiej, gdzie kontynuowała swój życiowy ideał, natomiast Franciszka i Maria pozostały w Nysie.
Matylda i Franciszka od 1846 roku przebywały w Prudniku, gdzie pracowały w szpitalu. Wskutek zarażenia się tyfusem od podopiecznych – Matylda zmarła 8 maja w Prudniku.
W 1849 roku dotychczasowe stowarzyszenie w Nysie zostało rozwiązane. Franciszka i Maria postanowiły pójść w ślady Klary. Zostały pozbawione środków utrzymania, a dawne mieszkanie nyskiej wspólnoty zajęły Boromeuszki. Zarząd miasta Nysy, uwzględniając prośby obywateli, stanął w obronie Elżbietanek i zezwolił im na rozwinięcie dawnej działalności. Maria i Franciszka obrały św. Elżbietę Węgierską za patronkę wspólnoty. 19 listopada 1850 ponownie rozpoczęły rozdzielanie ciepłych potraw i odzieży ubogim i chorym. Kierownictwo nad zgromadzeniem przejęła Maria, jako najstarsza.
4 września 1859 książę biskup Heinrich Förster zatwierdził stowarzyszenie szarych sióstr św. Elżbiety. Matka Maria została pierwszą przełożoną generalną. 23 maja 1864 król Wilhelm I Hohenzollern nadał na wieczne czasy fundacji Matki Marii „Katolicki Zakład Dobroczynności pw. św. Elżbiety” prawa korporacyjne. W następnych latach powstało około 80 placówek z Domem Macierzystym w Nysie. Siostry opiekowały się osobami w podeszłym wieku. Działały m.in. w Nysie, Wrocławiu, Złotoryi, Prudniku i Jeleniej Górze. 7 czerwca 1871 papież Pius IX udzielił Zgromadzeniu aprobaty.
Maria sprawowała w Zgromadzeniu władzę przełożonej generalnej przez 13 lat (jej proces beatyfikacyjny, rozpoczęty w 1985 roku na szczeblu diecezjalnym zakończyła 30 września 2007 uroczysta beatyfikacja w Nysie). Pod koniec jej życia (zmarła w 1872 roku) wspólnota liczyła ponad 450 sióstr. Zabiegi kolejnych przełożonych generalnych: Franciszki Werner i Melchiory Klammt doprowadziły do ostatecznego zatwierdzenia Zgromadzenia 26 stycznia 1887 przez papieża Leona XIII.
Charakterystyka.
Zgromadzenie posiada liczne placówki misyjne m.in. w Boliwii, Brazylii, Czechach, Danii, Gruzji, Kazachstanie, Litwie, Paragwaju, Rosji, Ukrainie i w Ziemi Świętej.
W 2006 roku zgromadzenie liczyło ok. 1000 sióstr pracujących w szpitalach jako pielęgniarki, w przedszkolach i szkołach jako katechetki, w parafiach jako zakrystianki i organistki oraz w kuriach biskupich. Siostry prowadzą też domy opieki, domy dziecka, zakłady wychowawcze i internaty.
Zarząd generalny zgromadzenia.
Siedziba domu generalnego.
Siedziba domu generalnego ulegała na przestrzeni lat działania zgromadzenia licznym zmianom. W 1974 roku została ona przeniesiona z Reinbeku do dwupiętrowego domu w Rzymie (via Nomentana 140).

</doc>
<doc id="674722" url="https://pl.wikipedia.org/wiki?curid=674722" title="Hydrosiew">
Hydrosiew

Hydrosiew (nazywany też hydroobsiewem) – biologiczny sposób rekultywacji gruntów, stromych hałd polegający na hydromechanicznym pokrywaniu powierzchni preparatem będącym mieszaniną złożoną z wody, nasion roślin, hydromulczu celulozowego (włókien celulozowych), nawozów oraz substancji zabezpieczających przed erozją wodną, wietrzną i nadmiernym wysychaniem.
Hydrosiew jest najszybszym z możliwych sposobów zazieleniania dużych powierzchni. Nasiona traw lub kwiatów, nawozy, biostymulanty, mulcz celulozowy i inne dodatki są wymieszane z wodą w hydrosiewniku, a następnie są nanoszone na glebę za pomocą hydropompy zakończonej dyszą.
W hydrosiewie wyróżnia się trzy technologie: 
Na małych powierzchniach hydrosiew wykorzystywany jest do tworzenia trawników lub ich regeneracji. Dzięki połączeniu zabiegów technologicznych oraz wykorzystaniu roślinnych włókien celulozowych do stabilizacji powierzchni, metoda jest w pełni bezwonna i ekologiczna.
Metoda stosowana na świecie od 1953 roku, kiedy to w Stanach Zjednoczonych opatentowano pierwszy hydrosiewnik.

</doc>
<doc id="674725" url="https://pl.wikipedia.org/wiki?curid=674725" title="La Luz FC">
La Luz FC

La Luz Fútbol Club – urugwajski klub piłkarski założony 19 kwietnia 1929, z siedzibą w mieście Montevideo
Historia.
Klub założony został 19 kwietnia 1929 i gra obecnie w drugiej lidze urugwajskiej Segunda división uruguaya.

</doc>
<doc id="674732" url="https://pl.wikipedia.org/wiki?curid=674732" title="Commons">
Commons



</doc>
<doc id="674739" url="https://pl.wikipedia.org/wiki?curid=674739" title="Miarka za miarkę">
Miarka za miarkę

Miarka za miarkę () – komedia autorstwa Williama Shakespeare’a z roku 1603. Trudno ją jednoznacznie zaklasyfikować do kategorii komedii lub tragedii. Została opublikowana w Pierwszym Folio w 1623 roku.
Głównym tematem sztuki jest kontrast między władzą polityczną a sprawiedliwością w kontekście biblijnym. Dramat jest oparty na motywach z twórczości renesansowego włoskiego autora Giambattisty Giraldiego Cinzia.
Tytuł odnosi się do słów z Biblii, z Ewangelii św. Mateusza: "Jakim sądem sądzicie, takim was osądzą, i jaką miarą mierzycie, taką i wam odmierzą".

</doc>
<doc id="674740" url="https://pl.wikipedia.org/wiki?curid=674740" title="WAZ 2120">
WAZ 2120



</doc>
<doc id="674741" url="https://pl.wikipedia.org/wiki?curid=674741" title="Lada 2120">
Lada 2120



</doc>
<doc id="674747" url="https://pl.wikipedia.org/wiki?curid=674747" title="Starsem">
Starsem

Starsem – przedsiębiorstwo rosyjsko–europejskie założone w celu komercjalizacji usług związanych z wynoszeniem ładunków na orbitę rakietami typu Sojuz. Starsem sfinansował dwa nowe człony ucieczkowe dla rakiet Sojuz: Ikar i Fregat.
Spółka została powołana dekretem nr 981-P, rządu Federacji Rosyjskiej, z dnia 24 czerwca 1996. 5 września tego samego roku zarejestrowano ją we Francji.
Od 24 grudnia 2001 spółka jest posiadaczem certyfikatu ISO 9001:2000.
Porozumienie między rządami Francji i Rosji (7 listopada 2003) umożliwi firmie Starsem wystrzelenie rakiet Sojuz z kosmodromu Kourou w Gujanie Francuskiej.
Rok finansowy 2005 spółka zakończyła przychodem 97,82 mln euro i zyskiem netto 1,27 mln euro.

</doc>
<doc id="674750" url="https://pl.wikipedia.org/wiki?curid=674750" title="Jane's Addiction XXX">
Jane's Addiction XXX



</doc>
<doc id="674758" url="https://pl.wikipedia.org/wiki?curid=674758" title="Paweł Sapieha">
Paweł Sapieha



</doc>
<doc id="674762" url="https://pl.wikipedia.org/wiki?curid=674762" title="Zielononóżka kuropatwiana">
Zielononóżka kuropatwiana

Zielononóżka kuropatwiana – polska rasa kur ogólnoużytkowych wyhodowana . 
Pochodzenie.
W 1899 dr Bronisław Obfidowicz jako pierwszy wyszukał i opisał rasę dawnych kur polskich pod nazwą zielononóżka kuropatwiana (tzw. „polska zielononóżka”) w czasopiśmie „Hodowca Drobiu” w 1899 roku (w większości współczesnych publikacji podano datę 1879)), wspomagając tym samym starania C. K. Towarzystwa Rolniczego z Krakowa ukierunkowane na odnalezienie jednolitego typu kury krajowej.
W 1923 roku ustalono w Polsce wzorzec tej rasy. Pod koniec lat sześćdziesiątych XX wieku stanowiła 30% stanu pogłowia kur. Obecnie rasa ta występuje w stadach zachowawczych i hodowlach amatorskich. 
Uważa się, że jest to stara rasa, bardziej podobna do dzikiego przodka kury domowej - kura bankiwa niż większości współczesnych odmian kur.
Z wyglądu przypomina kurę czeską. Jest jednak od niej nieco cięższa i składa więcej jaj. Pisklęta tych dwóch ras różnią się barwą puchu.
Opis cech.
Wygląd.
Koguty ważą 2,2–2,7 kg, zaś kury 1,8–2,3 kg. 
Ubarwienie kogutów zasadniczo różni się od skromnego ubarwienia kur. Kogut ma duży, pojedynczy grzebień, policzki i zausznice są czerwone, oczy o pomarańczowej tęczówce. Pióra na piersi, brzuchu, udach oraz pokrywy skrzydeł są czarne. Sterówki oraz sierpówki ogona są metalicznie czarne z zielonkawym połyskiem. Grzywa i siodło pomarańczowe. Skok nagi, zielony, u starszych osobników szarozielony. Występuje także forma albinotyczna.
Zastosowanie.
Rasa nie nadaje się do chowu wielkostadnego. W stadach większych niż 50 sztuk przejawia zdolności do kanibalizmu i pterofagii. Nadaje się do chowu w małych stadach gospodarskich (do własnego użytku).
Nieśność.
Dojrzałość płciową kury osiągają w wieku sześciu miesięcy. Nieśność to 140–180 jaj rocznie.
Jaja.
Jaja od kur zielononóżek mają w przybliżeniu o 30% mniejszą zawartość cholesterolu niż jaja innych ras kur, zawierają mniej cholesterolu LDL o ok. 14% oraz ok. 10-12% więcej cholesterolu HDL. W porównaniu z jajkami innych kur niosek zawierają mniej alergenów ze względu na niższą zwartość białka o ok. 11% a większą żółtka o ok. 6% a procentowy stosunek wagi żółtka do wagi białka w jajka kury zielononóżki wynosi ok. 50%, natomiast rasy Lohmann Brown 39%. Stosunek kwasów tłuszczowych omega 3 do kwasów omega 6, jest zdecydowanie lepszy niż w żółtkach komercyjnych jaj i oscyluje na poziomie 1:9 (w komercyjne jajach jest dwukrotnie więcej kwasów omega 6). Dodatkowo zawartość kwasu ALA jest 2-3 krotnie wyższa a kwasu DHA jest ok. dwukrotnie więcej niż np.: w jajach kur rasy Lohmann Brown. Kolor skorupki jest biały lub białokremowy.

</doc>
<doc id="674765" url="https://pl.wikipedia.org/wiki?curid=674765" title="Richard Seymour-Conway">
Richard Seymour-Conway

Richard Seymour-Conway (ur. 22 lutego 1800 w Paryżu, zm. 25 sierpnia 1870 w Paryżu) – brytyjski arystokrata, kolekcjoner sztuki, syn Francisa Seymour-Conwaya, 3. markiza Hertford i Marii Emilii Fagniani.
Życiorys.
Urodził się w Paryżu i tam się wychowywał. Jego rodzice rozstali się (aczkolwiek nigdy się nie rozwiedli) w 1803 r. Młody Richard przebywał z matką. Do Anglii przybył dopiero w 1816 r. W latach 1822–1826 zasiadał w Izbie Gmin z okręgu Antrim. Od 1842 r. odziedziczył tytuł markiza Hertford wraz z prawem do zasiadania w Izbie Lordów. W 1846 r. został kawalerem Orderu Podwiązki. W wyższej Izbie brytyjskiego parlamentu nigdy nie zasiadł, gdyż w 1829 r. opuścił Anglię i wrócił do Francji.
Początkowo mieszkał przy Rue Laffitte nr 2. W 1835 r. zakupił zamek Bagatelle w Blois de Boulogne. Dowcipny i inteligentny, a także jeden z najbogatszych ludzi w Europie, szybko stał się stałym bywalcem paryskich salonów. Zaprzyjaźnił się również z księciem Ludwikiem Napoleonem Bonaparte, późniejszym cesarzem Francuzów. Wkrótce jednak ujawniła się neurotyczna strona jego osobowości i markiz wycofał się z życia towarzyskiego.
Ostatnie 30 lat swojego życia, markiz poświęcił kolekcjonowaniu dzieł sztuki. Kupował głównie obrazy niderlandzkie (np. "Tytusa" Rembrandta i "Śmiejącego się kawalera" Halsa) oraz Starych Mistrzów (m.in. Poussina, Van Dycka, Velazqueza i Rubensa). Kupował również francuskie obrazy z XVIII w., m.in. obrazy Watteau, Greuze’a, Bouchera i Fragonarda, porcelanę z fabryki podparyskiej w Sèvres, meble Gaudreausa i Riesnera oraz miniatury, rzeźby i kolekcję orientalnej broni. Większość z nich wchodzi obecnie w skład Wallace Collection w Londynie.
Zmarł w 1870 r., kiedy wojska pruskie zbliżały się do Paryża. Nigdy się nie ożenił i nie pozostawił legalnego potomstwa. Jego spadkobiercą został nieślubny syn ze związku z Agnes Jackson, Richard Wallace, słynny kolekcjoner sztuki i założyciel Wallace Collection.

</doc>
<doc id="674767" url="https://pl.wikipedia.org/wiki?curid=674767" title="Kościół św. Piotra i Pawła w Krakowie">
Kościół św. Piotra i Pawła w Krakowie



</doc>
<doc id="674769" url="https://pl.wikipedia.org/wiki?curid=674769" title="Kościół św. Piotra i Pawła w Lachowicach">
Kościół św. Piotra i Pawła w Lachowicach



</doc>
<doc id="674770" url="https://pl.wikipedia.org/wiki?curid=674770" title="Sołominowie">
Sołominowie

Sołominowie (ros. Соломины) – rosyjska szlachecka rodzina będąca gałęzią staroruskiej familii Aładinowych. Ród, wywodzący się od dynastii Rurykowiczów (od linii książąt smoleńskich). Założyciel rodu - Iwan Jakowlewicz Aładin-Monastyrew (pokolenie 23 od Ruryka).

</doc>
<doc id="674772" url="https://pl.wikipedia.org/wiki?curid=674772" title="Tadeusz Biesaga">
Tadeusz Biesaga

Tadeusz Biesaga (ur. 7 stycznia 1950 w Dębskiej Woli) – polski duchowny rzymskokatolicki, profesor doktor habilitowany nauk humanistycznych, salezjanin, etyk, nauczyciel akademicki.
Życiorys.
Pierwszą profesję w Towarzystwie Salezjańskim złożył 14 września 1969. Studiował teologię w Wyższym Seminarium Duchownym Towarzystwa Salezjańskiego w Krakowie i filozofię na Katolickim Uniwersytecie Lubelskim. Śłuby wieczyste złożył 22 sierpnia 1975, święcenia kapłańskie przyjął 22 maja 1976. Doktoryzował się w 1984 na Wydziale Filozofii KUL w oparciu o pracę pt. "Dietricha von Hildebranda epistemologiczno-ontologiczne podstawy etyki", której promotorem był prof. Antoni B. Stępień. Stopień doktora habilitowanego uzyskał w 1999 na Papieskiej Akademii Teologicznej w Krakowie na podstawie rozprawy zatytułowanej "Spór o normę moralności". Specjalizuje się w bioetyce i etyce lekarskiej.
W 1981 został wykładowcą Wyższego Seminarium Duchownego Towarzystwa Salezjańskiego w Krakowie. W latach 1988–1996 zatrudniony był na stanowisku adiunkta na Wydziale Filozofii Chrześcijańskiej Akademii Teologii Katolickiej w Warszawie. W 1996 podjął pracę w Papieskiej Akademii Teologicznej w Krakowie (przekształconej w 2009 w Uniwersytet Papieski Jana Pawła II), na której w 2003 objął stanowisko profesora nadzwyczajnego. W 1999 został kierownikiem Katedry Bioetyki na Wydziale Filozoficznym PAT, natomiast w latach 2000–2010 był dyrektorem Międzywydziałowego Instytutu Bioetyki UPJPII. Związany również z Akademią Ignatianum w Krakowie (pełnił funkcję kierownika Katedry Etyki).
W 2000 wstąpił do Polskiego Towarzystwo Tomasza z Akwinu, natomiast w 2004 został członkiem Komisji Etyki Medycznej PAN.

</doc>
<doc id="674774" url="https://pl.wikipedia.org/wiki?curid=674774" title="Baja Mali Knindża">
Baja Mali Knindża



</doc>
<doc id="674778" url="https://pl.wikipedia.org/wiki?curid=674778" title="Baja mali knindza">
Baja mali knindza



</doc>
<doc id="674779" url="https://pl.wikipedia.org/wiki?curid=674779" title="Paweł Sapieha (syn Iwana)">
Paweł Sapieha (syn Iwana)



</doc>
<doc id="674780" url="https://pl.wikipedia.org/wiki?curid=674780" title="Przywódca opinii publicznej">
Przywódca opinii publicznej

Przywódca opinii publicznej - w nowoczesnym społeczeństwie demokratycznym najczęściej polityk lub działacz społeczny, głoszący poglądy popierające ogół członków społeczeństwa lub jego znaczące odłamy na sprawy stanowiące w danym momencie przedmiot ogólnego zainteresowania.

</doc>
<doc id="674781" url="https://pl.wikipedia.org/wiki?curid=674781" title="Mirko Pajčin">
Mirko Pajčin



</doc>
<doc id="674790" url="https://pl.wikipedia.org/wiki?curid=674790" title="Tres Fronteras">
Tres Fronteras

Tres Fronteras (port. "Três Fronteiras") – miejsce w puszczy amazońskiej, gdzie spotykają się granice trzech państw: Brazylii (miasto Tabatinga), Peru (miasto Santa Rosa de Yavari) i Kolumbii (miasto Leticia).
Nie należy go mylić z "potrójną granicą" ("La Triple Frontera") – granicą Brazylii, Argentyny i Paragwaju.

</doc>
<doc id="674796" url="https://pl.wikipedia.org/wiki?curid=674796" title="Athene cunicularia">
Athene cunicularia



</doc>
<doc id="674797" url="https://pl.wikipedia.org/wiki?curid=674797" title="Anodorhynchus hyacinthinus">
Anodorhynchus hyacinthinus



</doc>
<doc id="674799" url="https://pl.wikipedia.org/wiki?curid=674799" title="Uruguay Montevideo">
Uruguay Montevideo

Uruguay Montevideo Fútbol Club – urugwajski klub piłkarski założony 5 stycznia 1921, z siedzibą w mieście Montevideo.
Znanymi w dziejach futbolu urugwajskiego klubami, mającymi podobną nazwę, kojarzącą się z przynależnością narodową klubów, były Uruguay Athletic, Uruguay Club, Uruguay Forever oraz Uruguayo.
Historia.
Klub założony został 5 stycznia 1921. Największym sukcesem było zajęcie 3 miejsca w drugiej lidze w 1994. Klub Uruguay zadebiutował w drugiej lidze urugwajskiej (Segunda División) w 1951 i do tej pory rozegrał w drugiej lidze urugwajskiej 23 sezony.

</doc>
<doc id="674804" url="https://pl.wikipedia.org/wiki?curid=674804" title="Uruguay Montevideo Fútbol Club">
Uruguay Montevideo Fútbol Club



</doc>
<doc id="674807" url="https://pl.wikipedia.org/wiki?curid=674807" title="Richard Wallace (baronet)">
Richard Wallace (baronet)

Richard Wallace 1. baronet (ur. 21 czerwca 1818 w Londynie, zm. 20 lipca 1890 w Neuilly-sur-Seine) – brytyjski kolekcjoner sztuki, nieślubny syn Richarda Seymour-Conwaya, 4. markiza Hertford i Agnes Jackson. Nigdy nie został oficjalnie uznany przez swojego ojca, ale nie przeszkodziło mu to w odziedziczeniu w 1871 r. jego kolekcji dzieł sztuki. Oprócz niej odziedziczył jego posiadłości we Francji i Irlandii.
Podczas oblężenia Paryża przez wojska pruskie i działań Komuny Paryskiej, organizował pomoc ofiarom walk. Dzięki tym działaniom uzyskał w 1871 r. szlachectwo i tytuł baroneta. Niedługo wcześniej poślubił swoją długoletnią kochankę, Julię Castlenau (1819-1897) z którą miał już 30-letniego nieślubnego syna, Edmonda Richarda.
W 1872 r. przeprowadził się do Londynu. Przywiózł ze sobą część swojej kolekcji, która, wystawiona w Bethnal, Green Museum wzbudziła spore zainteresowanie. Sam również gromadził wiele dzieł sztuki, głównie miniatury i złote ozdoby, a także kolekcję europejskiej broni oraz renesansowe egzemplarze sztuki dekoracyjnej. W przeciwieństwie do ojca, który uwielbiał francuskie malarstwo XVIII-wieczne, sir Richard preferował dzieła mistrzów średniowiecza i renesansu.
Działał nie tylko na polu powiększania swojej kolekcji. Zajmował się również swoimi ziemiami w Irlandii. Ufundował min. Wallace Park i Wallace High School w Lisburn oraz 50 fontann w Paryżu i Lisburn. W latach 1873-1885 był również członkiem Izby Gmin z okręgu Lisburn. Jednak okoliczności jego narodzin oraz niechęć żony i syna do angielskiego stylu życia sprawiły, że nigdy nie został w pełni zaakceptowany przez angielskie kręgi towarzyskie.
Po śmierci swojego syna w 1887 r., wrócił do Paryża, gdzie zmarł 3 lata później. Został pochowany na cmentarzu Père-Lachaise. Majątek przekazał swojej żonie. Po jej śmierci w 1897 r. sekretarz lady Wallace, sir John Murray Scott umieścił kolekcję w Hertford House, tworząc tym samym Wallace Collection.

</doc>
<doc id="674808" url="https://pl.wikipedia.org/wiki?curid=674808" title="Komisja Sił Zbrojnych Senatu Stanów Zjednoczonych">
Komisja Sił Zbrojnych Senatu Stanów Zjednoczonych

Komisja Sił Zbrojnych Senatu Stanów Zjednoczonych (ang. United States Senate Committee on Armed Services) jest jedną ze stałych ("standing") komisji izby wyższej Kongresu Stanów Zjednoczonych. W gestii jej kompetencji leży wszelkie ustawodawstwo w kwestii amerykańskich sił zbrojnych oraz innych spraw bezpośrednio z nimi związanych.
Sprawy wojskowe odgrywają ogromną rolę w polityce posiadającego sieć globalnych interesów mocarstwa, jakim są Stany Zjednoczone, a w gestii władz ustawodawczych leżą takie sprawy jak uchwalanie budżetu dla sił zbrojnych i departamentu obrony lub zatwierdzanie nominacji na kluczowe w nich stanowiska, a także autoryzacja zgody na użycie siły za granicą. Ponadto, jeżeli wziąć pod uwagę, iż Senat z zasady ma większy wpływ na sprawy zagraniczne czy obronne niż Izba Reprezentantów, a bez aprobaty komisji nic nie może być poddane pod obrady plenarne, czyni to z jej członków, a zwłaszcza większości i kierownictwa, jedne z najbardziej wpływowych osób kształtujących politykę obronną Stanów Zjednoczonych.

</doc>
<doc id="674809" url="https://pl.wikipedia.org/wiki?curid=674809" title="Cash flow">
Cash flow



</doc>
<doc id="674810" url="https://pl.wikipedia.org/wiki?curid=674810" title="Oliván">
Oliván

Oliván (arag. "Olibán") - miejscowość w Hiszpanii, w Aragonii, w prowincji Huesca, w comarce Alto Gállego, w gminie Biescas, w pobliżu rzeki Jubera.
W miejscowości znajduje się słynny most Olibán, o którym mówi się:
"Por el puente de Oliván" ("Przez most Olibán")
"nadie viene nadie va." ("nikt nie przechodzi, nikt nie chodzi")
"Por el puente Oliván" ("Przez most Olibán")
"solo pasa el Alemán". ("przechodzi tylko Niemiec")

</doc>
<doc id="674821" url="https://pl.wikipedia.org/wiki?curid=674821" title="Jerzy Andrzej Helwing">
Jerzy Andrzej Helwing

Jerzy Andrzej (Georg Andreas) Helwing (ur. 14 grudnia 1666 w Węgorzewie, zm. 3 stycznia 1748 tamże) – pastor luterański, lekarz i przyrodnik – szczególnie botanik.
Helwing był w pewnej mierze człowiekiem renesansu. Obok teologii interesował się: filozofią, historią, naukami przyrodniczymi, a szczególnie botaniką. W spuściźnie po nim obok opracowań wydanych drukiem, pozostały: rękopisy, kolekcje przyrodnicze, zielniki oraz muzeum przyrodnicze. W 1709 został członkiem Towarzystwa Naukowego w Berlinie i Królewcu. Pochowany został przy kościele św. Piotra i Pawła w Węgorzewie. 
Życie i działalność.
Rodzina.
Jerzy Andrzej Helwing pochodził z mieszczańskiej rodziny od kilku pokoleń zasiedziałej w Węgorzewie. Językiem domowym Helwinga był niemiecki, ale rodzina pastora znała także język polski. Było to niezbędne, ponieważ znaczna część parafian nie znała niemieckiego.
Matka Helwinga Katharina Bertram była córką miejscowego proboszcza, natomiast jego ojciec Andrzej przejął stanowisko po swoim teściu.
W 1693 poślubił Katarzynę – jedyną córkę matematyka i astronoma Andreasa Conciusa (Kąckiego), wcześniej był rektorem Gimnazjum Staromiejskiego w Królewcu i profesorem Albertyny. (Nazwisko Kącki znane jest w polskich herbarzach, a także występowało wśród braci polskich na Mazurach). Z małżeństwa tego przyszło na świat dziewięcioro dzieci. Jedna z pięciu córek wyszła później za mąż za Macieja Ernesta Boretiusa (Boreckiego), znanego lekarza pruskiego, inna zaś poślubiła Krzysztofa Pisańskiego pastora z Pisza i została matką słynnego "ojca literatury pruskiej" Jerzego Krzysztofa Pisańskiego.
Edukacja i podróże.
Jerzy Andrzej wcześnie zaczął zdradzać zamiłowanie do nauk przyrodniczych, rozbudzone w nim prawdopodobnie przez rektora szkoły łacińskiej w Węgorzewie, Michaela. Pierwsze lekcje pobierał w szkole węgorzewskiej, później ojciec wysłał go do Królewca – do szkoły w Lipniku. Opuścił ją w 1684 wstępując na Albertynę. Uczęszczał tam na wykłady z filozofii i teologii.
Obdarzony niepospolitym talentem i pilnością wkrótce zwrócił na siebie uwagę wykładowców, którzy postanowili nadać Helwingowi stopień magistra za udział w dyspucie na temat – "Czy i w jakiej mierze ludzkie obyczaje zależne są od natury temperamentu" (1686). W obawie aby tytuł naukowy nie utrudniał mu dalszej nauki zrezygnował on z tego zaszczytu i zgodnie z panującym zwyczajem wybrał się w podróż naukową po Europie.
Wiosną 1687 Helwing, udał się na studia drogą morską przez Kołobrzeg do Wittenbergii, a potem do Lipska i wreszcie do Jeny, gdzie znalazł świetne wsparcie dla swoich zainteresowań botanicznych u profesora Wedela. Ten radził Helwingowi – pod warunkiem otrzymania na to zgody ojca – aby zamienił studia teologiczne na botaniczne. W Jenie 11 października 1688 uzyskał stopień magistra. Kontynuował studia teologiczne, a dodatkowo słuchał wykładów z astronomii, historii, literatury.
Z Jeny przeniósł się do Erfurtu, a stamtąd do Lipska, gdzie przez rok korzystał z gościny słynnego medyka i przyrodnika Hermana Boerhaavego, z którym zawarł serdeczną znajomość. Był też w Lejdzie i Wenecji. Po powrocie do Jeny już zyskał sobie pewien rozgłos jako wykładowca filozofii, matematyki i teologii.
Duchowny.
Przynaglany przez ojca przybył w roku 1691 do rodzinnego Węgorzewa, gdzie jako adiunkt wspierał ojca w zarządzaniu protestancką parafią.
Po śmierci ojca w roku 1705 Helwing przejął urząd proboszcza, na którym pozostał aż do śmierci. W dowód zasług król Fryderyk Wilhelm w 1725 roku mianował go superintendentem, powierzając nadzór nad parafiami w okręgu węgorzewskim i giżyckim.
W 1738 roku w wieku siedemdziesięciu dwóch lat Jerzy Andrzej Helwing zaproponował na adiunkta parafii węgorzewskiej swego syna Georgiusa Aemiliusa (Emiljusza) – pastor węgorzewski do 1767).
Poza obowiązkami kapłańskimi cały swój wolny czas poświęcał umiłowanej botanice.
Lekarz i dżuma.
Gdy w 1710 – jak pisze proboszcz Jerzy Andrzej Helwing – "...srodze szalała u nas zaraza, a w szczególności zdziesiątkowała wielką i ludną wieś Harsz, niektórzy uznali, że morowi można zaradzić odkopując trupa (ofiarę tejże zarazy), u którego widoczne były oznaki pożerania własnego ciała. I tak stało się. Niestety grabarze nie znaleźli nikogo, kto by się sam zjadał i w końcu po prostu rozszarpali czyjeś zwłoki. Uroczyście odrąbano głowę, a resztę ciała razem z żywym psem wrzucono do grobu. Dżuma niestety nie ustała..."
Węgorzewski proboszcz w tragicznych latach zarazy (1709–1710) z wielkim poświęceniem wspierał cierpiących, stając się dla nich dzięki swej bogatej wiedzy medycznej prawdziwym lekarzem duszy i ciała. Osobiście odwiedzał chorych, wskazywał im leki i odpowiednią dietę, przestrzegał wszystkich przed lekceważeniem zasad, które utrudniały szerzenie się moru. Niewątpliwie, dużą pomocą była mu w tym wszystkim wiedza medyczna, jaką nabył obcując ze światłymi lekarzami, a przede wszystkim znajomość leczniczego działania ziół. Nie dbając o własne bezpieczeństwo, grzebał zmarłych na dżumę.
"Dramat wielkiej epidemii. Ludzie umierają wprost na bruku, trumny ze zmarłymi, liczne zamknięte wozy transportujące ciała, dla których zabrakło trumien. Większość pali fajki, z których wydobywają się kłęby dymu: wierzono, że aromatyczne dymy chronią przed zarażeniem. Wśród zajętego makabryczną krzątaniną tłumu przechadza się Śmierć z kosą, wybierając kolejne ofiary."
Jako najodpowiedniejsze antidotum przeciw zarazie uważał korzeń dzięgla leśnego ("Angelica sylvestris") i piołunu ("Artemisia absinthium"). Do odkażania rąk używał spirytusowego wyciągu korzenia dzięgla, a odzież i bieliznę odkażał wietrzeniem i kadzeniem palonym jałowcem. Pracą wśród chorych zaskarbiał sobie takie uznanie i wdzięczność, że mieszkańcy wsi Ogonek i Stręgla dostarczali mu dobrowolnie corocznie ćwierć szefela żyta.
Na skuteczność zaleceń medycznych Helwiga miał fakt, że stosowane zioła piołun i dzięgiel leśny odstraszają pchły, które rozprzestrzeniają dżumę. Mimo wszystko, w trakcie trwania epidemii w parafii węgorzewskiej zmarło 3,5 tysięcy ludzi, w całym zaś starostwie niemal 13 tysięcy.
Badacz starożytności.
Z proboszczami Paulem Drigalskim z Kut i Johanem Riedlem z Sorkwit- Helwing dzielił zainteresowania dla badań pruskich starożytności, sam przeprowadził badania na cmentarzysku ciałopalnym i to najprawdopodobniej w samym Węgorzewie. Tekst mówi, że działo się to "blisko gospody królewskiej na pewnym wzgórzu". Helwing interesował się nie tylko przedmiotami, znajdowanymi w ziemi, lecz również grodziskami. Sądził, że starożytni Prusowie mieli opracowany system ostrzegania przed najazdem wrogów, coś w rodzaju sieci strażnic. Ten znany przyrodnik był także znakomitym archeologiem – starożytnikiem. Na jego pionierskie poczynania w tej dziedzinie zwrócił uwagę prekursor nowożytnej prahistorii Emil Cartailhac, który przedrukował w 1875 teksty Helwinga, dowodząc, iż był jednym z pierwszych, umiejących rozpoznawać w kamieniach, mających kształt siekiery, klina, topora, młota, itd. – narzędzia i broń pradawnych ludzi, a nie kamienie piorunowe, spadające z chmur, zwane z grecka cerauniami.
Działalność z zakresu botaniki.
Helwing zajmował się badaniem szaty roślinnej Prus. Przyjaźnił się z Johannem Philippem Breynem, który sfinansował wydanie jego „Flora Quasimodogenita” (1712), opatrując dzieło także obszernym wstępem. Publikacja ta obejmuje wykaz 247 gatunków roślin, ułożonych według systemu Gasparda Bauhina. Dla każdego gatunku autor podał nazwę łacińską, niemiecką i polską, synonimy, opis występowania oraz dane morfologiczne (np. kolor kwiatów). Niektóre dane powtórzone są – czasem z krytycznym komentarzem – za poprzednikami Helwinga: Johannem Wigandem, Mikołajem Oelhafem, Johannesem Loeselem, Christianem Mentzlem i Jakobem Breynem. Czternaście lat później, także w Gdańsku, Helwing opublikował „Supplementum Florae prussicae”, stanowiące uzupełnienie do „Flora Quasimodogenita”. Umieścił w nim w porządku alfabetycznym 408 gatunków, dodając trzy miedzioryty i indeksy – łaciński, niemiecki i polski. W 1720 roku ukazało się w Lipsku dzieło monograficzne pt. „Florae campana seu Pulsatilla”, zawierające charakterystyki rodzimych gatunków sasanek wraz z rycinami, komentarzami do opracowań innych autorów i danymi o występowaniu w Prusach. We wstępie do tego dzieła autor zapowiedział opracowanie i opublikowanie łacińsko-grecko-niemiecko-polskiego słownika pruskich roślin, jednak publikacja ta nigdy się nie ukazała.
W Stulichach założył ogród botaniczny, w którym miał kolekcję roślin rodzimych oraz obcych, sprowadzanych m.in. z Holandii, Indii i Turcji. Pod koniec życia aktywność Helwinga skupiała się głównie na pielęgnacji tego zbioru oraz próbach aklimatyzacji egzotycznych gatunków. Helwing dokumentował w zielniku odkryte stanowiska roślin, układał także zielniki dla wielu sławnych osób według systemu paryskiego botanika i podróżnika Josepha Pittona de Tourneforta. Najokazalsze zielniki Helwinga złożone z 1200 roślin dziko rosnących i ponad 300 wyhodowanych z nasion zagranicznych znajdowały się: jeden w Bibliotece Królewskiej Augusta II w Dreźnie, drugi w Petersburgu, a trzeci otrzymał przyrodnik gdański Jacob Theodor Klein. Także przedstawiciel medycyny na Uniwersytecie Królewieckim Karol Gotfryd von Hagen szczycił się posiadaniem zielnika wykonanego przez Boretiusa pod kierunkiem Helwinga. Ponadto jeden z egzemplarzy znajdował się w Bibliotece Miejskiej w Królewcu.
Zielnik jego autorstwa jest przechowywany w zbiorach Biblioteki Narodowej. 
Przyrodnicze kolekcje.
Helwing wiele czasu i wysiłku przeznaczył na gromadzenie swoich zbiorów przyrodniczych, uważanych za największe w Prusach. Należały do nich rzadkie okazy flory i fauny, bogate kolekcje skamielin – ryb, owadów, ślimaków oraz minerałów, bursztynów, itp. Jako jeden z pierwszych w Europie zgromadził pokaźne ilości najrozmaitszych jaj ptasich.
Jego gabinet "curiositatis naturae" odwiedzały znakomitości, m.in. król polski Stanisław Leszczyński, który oglądając zbiory był tak zachwycony, że nabył kolekcję skamielin.
Publikacje.
Kilka pomniejszych prac z różnych dziedzin przyrody drukował Helwing w czasopiśmie "Breslaunische Sammlungen von Natur – und Medizin geschichten". Pisał tam m.in. o hodowli pszczół; o połowie węgorzy w Prusach; o skutecznym działaniu olszyny przeciw pluskwom; o powstawaniu bursztynu; o włosach turów pachnących jak piżmo; o pelikanie, białych srokach, białych ziębach i wróblach koło Węgorzewa; o oswajaniu zwierząt, zwłaszcza dzikich kaczek; o monstrualnych zwierzętach i ludziach; o okrucieństwie wilków i legendarnych wilkołakach; o kretach i jak je łapać, ...itp.
W Lipsku ukazała się rozprawa pt. "Florae Campana seu Pulsatilla cum suis speciebus et varietatibus..." 1720). Pisał w niej o znaczeniu ziół dla użytku leczniczego i w gospodarstwie domowym. Wykorzystał tu nie tylko własne doświadczenia, ale i bogatą literaturę przedmiotu autorów angielskich, holenderskich, niemieckich i polskich (m.in. Zielniki Syreniusza).
W 1712 spod jego pióra wyszło dzieło "Flora Quasimodogenita sive enumeratio aliguot plantarum indigenarum in Prussia..." i jak wynika z przedmowy, manuskrypt tego dzieła zakupił lekarz i uczony gdański Jakub Filip Breyna – zaopatrzywszy go w ryciny wydał własnym sumptem w Gdańsku. Druga część tej pracy ukazała się także w Gdańsku w 1726 roku jako "Suplementum Florae Prussicae (...)". W załączonym na końcu książki indeksie – "Index Polonicus" (1726) – znalazło się 219 polskich nazw roślin.
Upamiętnienie.
Carl Ludwig Willdenow upamiętnił Helwinga w 1806 roku nadając nazwę rodzajową "Helwingia" roślinom z monotypowej (obejmującej tylko ten rodzaj) rodziny "Helwingiaceae".
Imię Helwinga nosi gimnazjum w Węgorzewie.
Helwing wraz z królem Stanisławem Leszczyńskim przedstawieni są na rzeźbie umieszczonej przed Muzeum Kultury Ludowej w Węgorzewie. 

</doc>
<doc id="674824" url="https://pl.wikipedia.org/wiki?curid=674824" title="Ritual de lo habitual">
Ritual de lo habitual

Ritual de lo Habitual – drugi album studyjny amerykańskiego zespołu muzycznego Jane’s Addiction, opublikowany 21 sierpnia 1990. 
Otrzymał złotą płytę w Wielkiej Brytanii i podwójną platynę w Stanach Zjednoczonych. Monolog przed piosenką „Stop!” znaczy: „Panie i Panowie, mamy większy wpływ na wasze dzieci niż wy, ale też je kochamy. Urodzeni i rozsiani (wychowani) Los Angeles – Jane’s Addiction”.
W 2003 album został sklasyfikowany na 453. miejscu na liście 500 albumów wszech czasów amerykańskiego czasopisma „Rolling Stone”.

</doc>
<doc id="674827" url="https://pl.wikipedia.org/wiki?curid=674827" title="Dariusz Kwaśnik">
Dariusz Kwaśnik

Dariusz Kwaśnik (ur. 4 maja 1964) – polski aktor. Wystąpił w filmie "Karol. Papież, który pozostał człowiekiem", gdzie zagrał arcybiskupa Stanisława Dziwisza.

</doc>
<doc id="674828" url="https://pl.wikipedia.org/wiki?curid=674828" title="Jan Balachowski">
Jan Balachowski

Jan Balachowski (ur. 28 grudnia 1948 w Krakowie) – polski lekkoatleta czterystumetrowiec, medalista mistrzostw Europy, olimpijczyk.
Osiągnięcia.
Dwukrotnie startował w igrzyskach olimpijskich. W Meksyku 1968 odpadł w ćwierćfinale biegu na 400 m, a w sztafecie 4 x 400 m zajął 4. miejsce (wraz ze Stanisławem Grędzińskim, Janem Wernerem i Andrzejem Badeńskim). W Monachium 1972 wystąpił tylko w sztafecie 4 x 400 m (z Wernerem, Badeńskim i Zbigniewem Jaremskim), która zajęła 5. miejsce.
Dwa razy był uczestnikiem mistrzostw Europy. W Atenach 1969 zajął 4. miejsce w sztafecie 4 x 400 m, a w Helsinkach 1971 zdobył srebrny medal w tej samej konkurencji (z Wernerem, Badeńskim i Waldemarem Koryckim).
Wiele sukcesów odniósł startując w halowych mistrzostwach Europy (do 1969 rozgrywanych jako Europejskie Igrzyska Halowe): w Pradze 1967 zdobył srebrny medal w sztafecie 4 x 2 okrążenia; w Madrycie 1968 był trzeci na 400 m i pierwszy w sztafecie 4 x 2 okrążenia (z Badeńskim, Wernerem i Koryckim); w Belgradzie 1969 wygrał bieg na 400 m, a także sztafetę 4 x 2 okrążenia (z Badeńskim, Wernerem i Janem Radomskim); w Wiedniu 1970 zdobył srebrny medal w sztafecie 4 x 2 okrążenia, a w Sofii 1971 i Grenoble 1972 złoty medal w tej samej konkurencji (z Wernerem, Koryckim i Badeńskim).
Był wicemistrzem Polski na 400 m w 1967, a w 1969 i 1970 zdobywał brązowe medale na tym dystansie. Był zawodnikiem klubów krakowskich: Cracovii i Wawelu.

</doc>
<doc id="674831" url="https://pl.wikipedia.org/wiki?curid=674831" title="Szczebel">
Szczebel

Szczebel lub "Strzebel" (977 m) – wybitny szczyt w Beskidzie Wyspowym.
Topografia.
Znajdujący się tuż obok Zakopianki (S7) Szczebel wznosi się ponad miejscowościami: Mszana Dolna, Glisne, Tenczyn, Lubień i Kasinka Mała. Znajduje się w widłach Raby oraz Lubieńki i Tenczynki. Ponad Tenczyn wznosi się na 616 m. W masywie wyróżnia się cztery wierzchołki: Czechówka (721 m), Szczebel (Strzebel, 977 m), Mały Szczebel (Mały Strzebel) i Mała Góra (883 m).
Opis góry.
Szczebel, znajdujący się w pobliżu uczęszczanego gościńca wiodącego z Krakowa do Nowego Targu, od dawna zwracał uwagę zarówno zwykłych podróżnych, jak i uczonych. Jeden z pierwszych opisów góry z I. połowy XIX w. podał geolog Ludwik Zejszner, który podczas swej podróży po Beskidach zanotował: „Góra Strzebel wznosi się łagodnie ze strony zachodniej, tylko przy szczycie bardziej jest stromą; bujne świerki okrywają ją wokoło, na wierzchu zaś rosną skarłowaciałe buki. Kiedym tę góre w dniu 25 maja 1838 r. zwiedzał, dopiero pękały pączki buczyny. Widok z tej góry nie jest obszerny, ale ze wszech miar godzien widzenia, ku Lubieniowi i Babiej Górze najobszerniejszy. Prawie pod samym szczytem są dwie szczelinowate jamy w piaskowcu, w których jeszcze nieco śniegu zastałem”.
Eugeniusz Janota, autor pierwszego polskiego przewodnika tatrzańskiego (1860 r.), zanotował przy opisie drogi z Krakowa w Tatry: „na południe od Lubnia między Rabą od wschodu a Krzeczówką od zachodu piękna, lasem okryta piramidalna góra Strzebel (3087 st.). Widać ją zaraz od Myślenic, skąd w prostym kierunku odległa jest o 2 1/4 mili, a nawet z wzgórz od Krakowa”.
Szczyt i większa część zboczy Szczebla porosnięta jest lasem. W północnej części, przy czarnym szlaku turystycznym, na zboczach Małego Szczebla znajduje się jaskinia Zimna Dziura w Strzeblu, opisywana już w I połowie XIX w. (p. wyżej). Lód utrzymuje się w niej czasami do lata. Wchodząc od strony północnej szlakiem papieskim z Lubnia, lub czarnym, tuż przed szczytem mija się niewielką polanę z wiatrołomami, z której rozpościera się rozległy widok na Lubomir, Lubogoszcz i dolinę Raby.
Na szczycie znajduje się pomnik poświęcony papieżowi Janowi Pawłowi II, który był na Strzeblu dwukrotnie. Na wierzchołku znajduje się również flaga Polski. W pobliżu krzyż upamiętniający śmierć w tym miejscu księdza z Krakowa. W 2010 roku w ramach akcji „Odkryj Beskid Wyspowy” na szczycie Szczebla ustawiono kilka stołów i ławek, urządzono miejsce ogniskowe oraz umieszczono mapę powiatu myślenickiego. W maju 2011 roku, niedaleko szczytu, przy czarnym szlaku z Lubnia z inicjatywy ludzi uprawiających paralotniarstwo powstało miejsce, z którego przy dobrej pogodzie mogą startować paralotnie.
Wschodnie zbocze Szczebla jest bardzo strome, gwałtownie opada ku dolinie Raby. Znajdują się w nim kilkunastometrowej wysokości wychodnie skalne w formie ścian i progów.
Nazwa.
Pod nazwą "Strzebel" w latach 1830–1837 opisywany był przez Albrechta Sydowa, Ludwika Zejsznera, Eugeniusza Janotę czy Marię Steczkowską. Ta nazwa pochodzić miała od podobno często występującej dawniej w jego potokach ryby strzebli potokowej. Ten źródłosłów jednak wydaje się mało prawdopodobny, gdyż nazwa ryby jest rodzaju żeńskiego, a góry – męskiego. Nazwa ta jest wciąż używana przez miejscowych. Niektóre źródła mówią, że szczyt jeszcze wcześniej nazywał się "Strebl". Według innej teorii góra ma taką nazwę ze względu na swój „strzeblisty” kształt.
Nazwa "Szczebel" została spopularyzowana przez współczesnych autorów przewodników turystycznych. Nieporozumienie wzięło się z niezrozumienia miejscowej gwary, która zbitkę „strz” wymawia jako „szcz” (charakterystyczna cecha gwary sądeckiej i kliszczackiej, stąd „Strzebel” wymawiane jak „Szczebel”). Jako dowód przytacza się opinię etnografów, wedle której gdyby nazwa góry brzmiała „Szczebel” (jak szczebel od drabiny), to tamtejsi mieszkańcy wymawialiby ją jako „scybel” (jest to mazurzenie, charakterystyczne m.in. dla gwary sądeckiej), co nie ma miejsca.
Historia i legendy.
W "Notatkach do historyi miasta Myślenic" dr. J. W. Kutrzeby znaleźć można informację jakoby w dawnych czasach na górze Szczebel znajdowała się kopalnia złota. Przeczytać można: „(...) zresztą także Starowolski i Rzączyński podają za Długoszem, że sąsiednie góry Kotoń i Strzebel miały obfitować w złoto i że je stamtąd dobywano.”
Wspomniany Ludwik Zejszner zanotował w 1838 r., że podczas zwiedzania Strzebla opowiadali mu „...przewodnicy o zaklętych i tam zakopanych skarbach, strzeżonych przez kurocza (koguta po góralsku)”. Z kolei Eugeniusz Janota w swym przewodniku z 1860 r. podaje przy opisie góry: „W boku zachodnim wyborne źródło, zwane "Rząca woda" (+ 8,4 °C.Z.); drugie prawie pod szczytem zwane "na Krzynowisku" (+ 8,2 °C.Z.). Pod szczytem dwie szczelinowate jamy w piaskowcu, w których wyobraźnia ludu umieściła zaklęte skarby”.

</doc>
<doc id="674833" url="https://pl.wikipedia.org/wiki?curid=674833" title="La Carrera Panamericana">
La Carrera Panamericana

La Carrera Panamericana – amerykański film dokumentalny o wyścigu samochodowym w Meksyku – „Carrera Panamericana”, w którym udział wzięli muzycy Pink Floyd: David Gilmour, Nick Mason a także Steve O’Rourke.
Lista utworów.
Ścieżka dźwiękowa zawiera utwory:

</doc>
<doc id="674841" url="https://pl.wikipedia.org/wiki?curid=674841" title="Live and Rare">
Live and Rare

Live and Rare – płyta Jane’s Addiction. Została wydana w 1991 roku. Jest to płyta wydana tylko w Australii i Japonii. Limitowana wersja zapakowana w metalowe pudełko-trumnę zawierała dodatkowo certyfikat autentyczności i 4 fotografie. Nagrania z tej płyty są również dostępne na wielu singlach Jane’s Addiction.

</doc>
<doc id="674843" url="https://pl.wikipedia.org/wiki?curid=674843" title="Ash Ketchum">
Ash Ketchum

 – fikcyjna postać wykreowana przez Satoshiego Tajiriego, główny bohater anime "Pokémon".
Historia.
Ash Ketchum to trener z Kanto, główna postać anime "Pokémon", którego celem jest zostać Mistrzem Pokémon. Pochodzi z Alabastii, gdzie mieszkał z mamą Delią do 10. roku życia. Po skończeniu 10 lat został trenerem Pokémonów, jednak spóźnił się na wybór Pokémona – startera; Profesor Oak wówczas podarował mu jedynego Pokémona, jaki mu pozostał – elektrycznego Pikachu, który okazał się uparty i nieposłuszny. Ostatecznie zostali przyjaciółmi. W podróży chłopakowi towarzyszy grupa przyjaciół, w tym Misty i Brock, a także inne Pokémony.
Aktorzy.
W oryginalnej wersji językowej pod Asha głos podkłada japońska aktorka i piosenkarka Rica Matsumoto. W polskiej wersji Ash mówi głosem aktorów Hanny Kinder-Kiss i Grzegorza Drojewskiego.

</doc>
<doc id="674845" url="https://pl.wikipedia.org/wiki?curid=674845" title="Karolina Sobczak">
Karolina Sobczak

Karolina Sobczak (ur. 5 marca 1984 w Kutnie) – polska aktorka.
Wychowywała się w domu dziecka, w wieku szesnastu lat zaszła w ciążę. Wystąpiła w filmie Roberta Glińskiego "Cześć Tereska". Kilka miesięcy później na jakiś czas zamieszkała (wraz z dzieckiem) w domu samotnej matki. Rok później była bohaterką filmu dokumentalnego "Co dalej z tobą, Karolinko".
Nagrodzona na Festiwalu filmowym w Chicago za rolę w filmie "Cześć Tereska". Epizodycznie pojawia się również w innych filmach. W 2005 roku wystąpiła w filmie i serialu "PitBull" Patryka Vegi.

</doc>
<doc id="674858" url="https://pl.wikipedia.org/wiki?curid=674858" title="Historia Grudziądza">
Historia Grudziądza

Pierwsze ślady pobytu człowieka w okolicach Grudziądza pochodzą z epoki kamiennej (mezolitu i neolitu). W Grudziądzu - Owczarkach odkryto cmentarzysko z wczesnej fazy kultury łużyckiej (1200 p.n.e.), zawierające liczne ozdoby.
Średniowiecze.
Grudziądz wraz z ziemią chełmińską wchodził w skład państwa Mieszka I. Sąsiedztwo Prusów skutkowało najazdami Prusów i Litwinów.
Między 1217 a 1223 Książę Konrad mazowiecki zapisał Grudziądz wraz z innymi posiadłościami biskupowi misyjnemu Prus Chrystianowi ("Colno videlicet, Mirche, Charnese et Bolemino, necnon castra Gruzenz, Wabsk et Copriwen, ac possessiones Velsaz scilicet Kisin et Plot ...[...]"). Od 1231 roku Grudziądz pozostawał w panowaniu Zakonu Najświętszej Maryi Panny Domu Niemieckiego w Jerozolimie, którzy ustanowili tu komturstwo i rozpoczęli budowę zamku obronnego.
W latach 1242–1248, 1260–1274 i 1277–1283 Grudziądz i okolice były areną walk Prusów z Krzyżakami:
"...Nawałnica pierwszej wojny spadła na ziemię chełmińską trzy razy, w końcu r. 1242, i po dwakroć r. 1243, w samym początku roku i przed nieszczęśliwą dla Krzyżaków bitwą pod Rządzem, między Chełmnem i Grudziądzem. Pomezańczycy nacierali tak silnie, że tylko Radzyń Chełmiński, Chełmno i Toruń się oparły, wszystkie inne warownie zostały zdobyte[...]"'
W 1281 roku nastąpił kolejny najazd Prusów. Mimo to do końca XIII wieku Krzyżacy ukończyli budowę obronnego zamku na południowej części Kępy Fortecznej, zwanej Górą Zamkową. 18 czerwca 1291 roku w Lipienku mistrz krajowy Zakonu Meinhard z Kwerfurtu (Querfurtu) wystawił dla Grudziądza akt lokacyjny, regulujący prawnie jego granice i nadający mu prawa chełmińskie.
W latach 1286–1300 wybudowany został w stylu gotyckim kościół farny pw. św. Mikołaja. Parafia św. Mikołaja była jedyną parafią w średniowiecznym Grudziądzu, należały do niej również kościół i szpital św. Jerzego (zniszczony przez wielką powódź 15 września 1618), a także kościół św Ducha, wzmiankowany po raz pierwszy w 1345.
Pod panowaniem krzyżackim wzniesiono spichrze nad Wisłą, ratusz i domy mieszczańskie. Miasto otoczono podwójnym murem z pięcioma bramami. Zakon prowadził w tym czasie intensywną akcję osadniczą, co spowodowało, że ludność głównie z księstw śląskich jak i z innych krajów niemieckich, napływająca do miasta zdominowała w Grudziądzu mieszkańców pochodzenia polskiego i pruskiego.
Po klęsce Krzyżaków pod Grunwaldem, w której zginął grudziądzki komtur Wilhelm von Helfenstein, wojska króla Jagiełły na przełomie lipca i sierpnia 1410 roku na krótko zajęły Grudziądz.
Po powrocie Grudziądza w ręce Zakonu, Krzyżacy zaczęli zwiększać podatki. Wzrastający ucisk fiskalny doprowadził do ostrego kryzysu ekonomicznego, a także do powstania opozycji grupującej miejscowe rycerstwo, mieszczaństwo i duchowieństwo. W czasie zjazdu w Kwidzynie w 1440 roku powstał Związek Pruski, który stanowił reprezentację stanów państwa krzyżackiego. W zjeździe uczestniczyli także reprezentanci Grudziądza. Coraz ostrzejsze konflikty z władzami Zakonu sprawiły, że 4 lutego 1454 roku Związek Pruski wypowiedział posłuszeństwo wielkiemu mistrzowi krzyżackiemu. 8 lutego oddziały związkowców zajęły po krótkim oblężeniu zamek grudziądzki. Związek Pruski, szukając wsparcia, poddał dotychczasowe Prusy Krzyżackie królowi polskiemu Kazimierzowi Jagiellończykowi. Spowodowało to wybuch wojny trzynastoletniej. Toczyła się ona ze zmiennym szczęściem, ale Grudziądz przez cały jej okres pozostał w rękach polskich.
Panowanie Jagiellonów i I Rzeczpospolita.
W pierwszych dniach marca 1455 roku oddziały zakonne podeszły pod Grudziądz i spaliły przedmieścia, ale nie zdecydowały się na atak na miasto. W wyniku drugiego pokoju toruńskiego Grudziądz wraz z całymi Prusami Królewskimi został uznany częścią Korony Polskiej za panowania dynastii Jagiellonów. Grudziądz, jako miasto królewskie, znalazł się w województwie chełmińskim. Komturstwo grudziądzkie zostało przekształcone w starostwo, którego starostami początkowo były osoby dzierżawiące miasto od króla. W XVI wieku miasto w pełni przezwyciężyło kryzys trwający od początku wojen polsko-krzyżackich i stało się ważnym ośrodkiem handlowym. Ranga Grudziądza zwiększyła się w związku z odbywającymi się w nim zjazdami Rady Pruskiej, a od 1526 roku - sejmikami generalnymi Prus Królewskich. W mieście przebywali m.in. Mikołaj Kopernik, Zygmunt August, Stefan Batory.
Już przed 1524 r. do Grudziądza docierały idee reformacji luterańskiej, które stopniowo przyjęła większość mieszkańców. Wprawdzie przyjmuje się, że w 1540 r. powstała szkoła ewangelicka, jednak rada miejska w jednoznaczny sposób opowiedziała się po stronie protestanckiej dopiero w latach 1552–1553. Parafia ewangelicka (luterańska) została zorganizowana w 1563 r., a w 1569 r. Grudziądz otrzymał od króla Zygmunta Augusta przywilej wolności wyznania. Od tego momentu aż do 1598 r. protestanci przejęli wszystkie kościoły w mieście oraz uzyskali kilkukrotnie odnawiany królewski przywilej odprawiania nabożeństw w sali ratusza, stając się dominującym wyznaniem. W późniejszym okresie, w ciągu XVII-XVIII w. dochodziło w mieście do sporów religijnych. Strona katolicka w dobie kontrreformacji sprowadziła do miasta zakony jezuitów i benedyktynek, a w połowie XVIII w. reformatów. W połowie XVII wieku powstało kolegium jezuickie, w którym kształciła się młodzież szlachecka i mieszczańska. Dziewczęta mogły pobierać nauki w przyklasztornej szkole benedyktynek.
Złoty wiek miasta został zahamowany w wyniku wojen polsko-szwedzkich. W latach 1626–1628 pod miastem miała miejsce koncentracja pospolitego ruszenia z udziałem króla Zygmunta III i hetmana Stanisława Koniecpolskiego, który 30 kwietnia 1628 powstrzymał wojska szwedzkie na linii Osy. Rozejm z 1629 roku przyniósł miastu okres względnego spokoju. W 1634 roku na zamku w Grudziądzu odbyły się mediacje pokojowe z udziałem króla i neutralnej komisji niderlandzko-angielsko-francuskiej. W 1655 wojna wybuchła na nowo i wojska szwedzkie dzięki pomocy protestanckich mieszkańców miasta zajęły Grudziądz. Miasto zostało ufortyfikowane i pełniło ważną rolę szwedzkiej bazy zaopatrzeniowej (na zamku przebywała królowa szwedzka z rodziną). Pod koniec sierpnia 1659 wojska polskie pod wodzą hetmana Jerzego Lubomirskiego zdobyły szturmem miasto.
W połowie 1703 roku, w czasie wielkiej wojny północnej Szwedzi zajęli miasto po raz kolejny, nakładając na nie wysoką kontrybucję.
Kolejne niepokoje wojenne w połowie XVIII w. (okupacja rosyjska 1758–1764) i zarazy spowodowały dalszy upadek ekonomiczny miasta. 
Pod zaborami.
W 1772 r., w wyniku I rozbioru Polski, Grudziądz przeszedł pod panowanie pruskie, trwające do 1920 r. Prusacy zlikwidowali starostwo, a podupadający zamek i folwarki przejęło państwo. Ostatni starosta, Stanisław August von der Goltz pobrał sowite odszkodowanie i zachował majątek Wielkie Tarpno.
Rząd Prus aktywnie dążył do ożywienia gospodarczego nowych ziem i ich szybkiej integracji z pruskim organizmem państwowym. W tym celu podejmowano akcje kolonizacyjne - do Grudziądza sprowadzono wielu osadników z Niemiec, dla których powstała kolonia domków jednorodzinnych na dawnym przedmieściu kwidzyńskim.
6 czerwca 1776 roku z rozkazu Fryderyka II rozpoczęto budowę potężnej twierdzy położonej na północ od miasta. Cytadela została poddana sprawdzianowi w czasie wojen napoleońskich w 1807 roku, kiedy została oblężona przez wojska hesko-polskie. Blokada twierdzy zakończyła się 24 czerwca 1807 roku w związku z podpisaniem rozejmu. Na mocy pokoju obszary znajdujące się na lewym brzegu Trynki (Wielkie Tarpno, Wielki Kuntersztyn, Mały Kuntersztyn, Tuszewo, przedmieście Toruńskie, Kalinka, Rządz, Strzemięcin zostały przyłączone do Księstwa Warszawskiego. Stan ten przetrwał do 1813 roku.
Po zakończeniu wojen napoleońskich miasto było poważnie wyniszczone. Nastąpił spadek liczby mieszkańców do 4799 w 1817 roku, a straty oszacowano na 140 508 talarów. W 1818 roku ustanowiono odrębny powiat grudziądzki. Dzięki temu powstały liczne urzędy rejonowe, np. sąd, komenda policji czy urząd miar. W I połowie XIX wieku wybrukowano część ulic, zaczynając w latach 1819–1822 od ul. Urzędowej (ob. Sikorskiego). Wypierano przy tym polskie instytucje, np. klasztor benedyktynek - ostatni katolicki klasztor w mieście siostry musiały opuścić w 1838 roku. Kontynuowano rozwój twierdzy, fortyfikując m.in. przedmoście po lewej stronie Wisły. Wkrótce "Feste Courbiere", jak ją nazwano, stała się więzieniem, w którym osadzano m.in. Polaków internowanych po upadku powstania listopadowego. Założyli oni potem w Portsmouth Gromadę Grudziąż.
W drugiej połowie XIX wieku Grudziądz stał się jednym z ważniejszych ośrodków przemysłowych w Prusach Zachodnich. Powstały tu odlewnia i emaliernia Herzfelda i Victoriusa w 1862 roku, a dwadzieścia lat później fabryka narzędzi rolniczych. W 1879 roku Grudziądz wzbogacił się o most kolejowo-drogowy i połączenie kolejowe z Laskowicami (województwo kujawsko-pomorskie). Pod koniec stulecia uruchomione zostały wodociągi, gazownia i elektrownia. W latach 1872 i 1885 w Grudziądzu odbyły się Wystawy Przemysłowe. Zwiększyła się liczba wojska, rozbudowano grudziądzkie fortyfikacje. Liczba ludności wzrosła do 40 325 w 1910 roku, w tym ok. 5300 osób narodowości polskiej według niemieckiego spisu (choć rzeczywista liczba Polaków w Grudziądzu mogła wynosić między 8000 a 10000). W tym samym czasie nastąpiło ożywienie w polskim ruchu narodowym na terenie miasta. Powstało Towarzystwo Gimnastyczne „Sokół”, koło Filomatów, Polskie Towarzystwo Ludowe, Towarzystwo Przemysłowców Polskich i inne. Od 1894 roku zaczęła wychodzić „Gazeta Grudziądzka” Wiktora Kulerskiego, która odegrała ważną rolę w podtrzymywaniu i rozbudzaniu świadomości narodowej Polaków. W ślad za nią pojawiają się inne pisma: "Dziennik Grudziądzki" (1903), "Kurier Narodowy" (1911). Duże zasługi dla rozwoju polskiego handlu i rzemiosła miał Bank Ludowy. W 1911 roku otwarto Dom Polski „Bazar”, gdzie znalazły swoją siedzibę polskie organizacje i towarzystwa. W 1918 roku 25% mieszkańców Grudziądza stanowili Polacy w wyniku długoletniej germanizacji oraz napływu Niemców w okresie zaborów Polski, ale w powiecie grudziądzkim należącym jeszcze do Rzeszy Niemieckiej Polacy stanowili 60% mieszkańców. Na mocy traktatu wersalskiego z 1919 roku Grudziądz został przyznany Polsce.
II Rzeczpospolita.
23 stycznia 1920 do Grudziądza wkroczyło wojsko polskie po 148 latach zaborów, a już 15 sierpnia tego roku powołano w nim do życia Centralną Szkołę Jazdy, przekształconą następnie w znane w całym kraju Centrum Wyszkolenia Kawalerii. Miasto włączono do województwa pomorskiego ze stolicą w Toruniu. Nastąpił odpływ Niemców przybyłych w okresie zaborów, w zamian przybyli Polacy z ziem pozostawionych w granicach Niemiec. W 1931 roku Polacy stanowili 93% mieszkańców Grudziądza.
II wojna światowa.
W początku września 1939 miasto stało się ośrodkiem obrony 16 DP. 4 września 1939 do miasta wkroczyły wojska niemieckie, a władze miejskie przekazały w ratuszu klucze nowym władzom okupacyjnym. W październiku i listopadzie 1939 miały miejsce liczne aresztowania i egzekucje przedstawicieli polskiej inteligencji oraz Żydów. W ramach III Rzeszy miasto włączono do rejencji kwidzyńskiej Okręgu Rzeszy Gdańsk-Prusy Zachodnie. W czasie ofensywy zimowej Armii Czerwonej w 1945 miasto na rozkaz dowódcy Grupy Armii „Wisła” Heinricha Himmlera zostało przekształcone w twierdzę, której załoga liczyła 15 tys. żołnierzy. 26 stycznia 1945 roku 65 Armia gen. Pawła Batowa wyszła na przedpola miasta i rozpoczęła walki o przyczółki nad Wisłą a 37 dywizja piechoty gwardii pod dowództwem gen. Sabira Rachimowa przystąpiła do oblężenia miasta. 10 lutego rozpoczęła się bitwa o miasto. Dowództwo nad całością oddziałów radzieckich przejął gen. Gieorgij Anisimow. W ciągu kilku ciężkich dni walk oddziały 37 dywizji piechoty dotarły na południowo-wschodnie przedmieścia Grudziądza. 142 dywizja piechoty wyparła 18 lutego Niemców znad rzeki i zamknęła całkowicie okrążenie Grudziądza. Od 22 lutego do 2 marca trwały ciężkie walki o południową część miasta i odcięcie Niemców od rzeki. Po zrealizowaniu tego planu przystąpiono do generalnego szturmu. 6 marca niemiecka załoga miasta skapitulowała. 5000 niemieckich żołnierzy dostało się do niewoli. W toku walk zabudowa miasta została zniszczona w ponad 50-60%.
Powojenna Polska.
Po II wojnie światowej miasto ponownie znalazło się granicach woj. pomorskiego (tym razem ze stolicą w Bydgoszczy), a od 1950 - woj. bydgoskiego. W czasie PRL nastąpiła odbudowa miasta, a następnie jego rozbudowa (powstały m.in. nowe osiedla na Tarpnie, Strzemięcinie, Rządzu i Lotnisku). Rozbudowano lub na nowo zbudowano takie zakłady przemysłowe jak - Grudziądzkie Zakłady Przemysłu Gumowego „Stomil”, Fabryka Narzędzi Rolniczych „Agromet-Unia”, Grudziądzkie Zakłady Sprzętu Okrętowego „Warma”, Grudziądzka Wytwórnia Tytoniu Przemysłowego, Zakłady Ceramiczne, Fabryka Materiałów Izolacyjnych, Zakłady Mięsne, Pomorska Odlewnia i Emaliernia. W 1975 miasto znalazło się w granicach woj. toruńskiego, a w 1999 - kujawsko-pomorskiego.

</doc>
<doc id="674860" url="https://pl.wikipedia.org/wiki?curid=674860" title="Kościół św. Józefa">
Kościół św. Józefa

Niektóre kościoły chrześcijańskie pod wezwaniem św. Józefa: 

</doc>
<doc id="674869" url="https://pl.wikipedia.org/wiki?curid=674869" title="Neferirkare I">
Neferirkare I

Neferirkare I – władca starożytnego Egiptu z V dynastii.
Rodzina.
Był synem Chentkaus I oraz nieznanego ojca, jej pierwszego męża, bratem (bliźniakiem?) swojego poprzednika Sahure oraz prawdopodobnie młodszym bratem założyciela V dynastii Userkafa. Jego żoną była Chentkaus II, a synami – władcy: Neferefre i Niuserre oraz prawdopodobnie Szepseskare, bezpośredni następca.
Działalność.
O jego rządach wiemy bardzo niewiele. Od jego panowania władcy starożytnego Egiptu już regularnie przybierają tytuł Syn Re, który będą nosili do końca okresu faraońskiego. Na rządach tego władcy kończą się annały Kamienia z Palermo. Na tej podstawie przypuszcza się, że tekst na Kamieniu został zredagowany i wyryty za czasów Neferirkare I. Również on, jak jego poprzednicy i następcy, wybudował swoją świątynię solarną, znane są dokumenty potwierdzające fakt dokonania darowizny na tę świątynię, nie została ona jednak współcześnie odkryta i nie znamy jej lokalizacji.
Zespół grobowy.
Pochowany został w piramidzie w Abusir. Jego kompleks grobowy obecnie jest bardzo zniszczony.

</doc>
<doc id="674870" url="https://pl.wikipedia.org/wiki?curid=674870" title="Piramida Neferirkare I">
Piramida Neferirkare I

Piramida Neferirkare I – piramida zbudowana przez władcę starożytnego Egiptu z V dynastii, Neferirkare I, na nekropoli w Abusir. Posiadała nazwę:
&lt;-N5-F35-D4:D28 -&gt;G29-O24
"Ba-Neferirkare" – Neferirkare stał się Ba („Dusza Ba Neferirkare”)
Konstrukcja.
Piramida została początkowo zaplanowana i wybudowana jako piramida schodkowa o 6 stopniach, o długości boku 72 m i wysokości 52 m. Następnie ją powiększono i nadano jej kształt klasycznej piramidy o kształcie ostrosłupa, której długość boku wynosiła 104 m, a wysokość – 72 m. Od wejścia w północnej ścianie piramidy zaczynał się korytarz z dwuspadowym stropem, prowadzący do komory grobowej, w której w momencie odkrycia nie było już sarkofagu.
Zarówno piramida, jak i cały kompleks grobowy nie zostały nigdy wykończone. Piramidę obłożono okładziną zewnętrzną tylko w jej dolnych warstwach. Ze świątyni grobowej wybudowana została jedynie kamienna część zachodnia, służąca bezpośrednio kultowi zmarłego władcy, oraz ceglana część wschodnia, obejmująca przejście z rampy do dziedzińca, na którym stały drewniane kolumny i ołtarz. Wybudowano także aleję procesyjną, ale bez korytarza. W świątyni górnej zaawansowane były prace nad konstrukcją pięciu nisz na posągi i nad sanktuarium. Świątynia dolna nie została nigdy wybudowana, przed śmiercią władcy zdążono położyć tylko fundamenty.
Przy świątyni grobowej znajdowała się osada personelu świątynnego, w której znaleziono w l. 1893 – 1907 zespół papirusów z okresu panowania Izezi i Pepiego II. Stanowił on największe znane archiwum z czasów Starego Państwa do 1982 r., kiedy to czescy archeolodzy odkryli jeszcze bogatsze w magazynie świątyni grobowej Neferefre. Dokumenty z zespołów Neferirkare I, Chentkaus II i Neferefre stanowią obecnie główne źródło wiedzy o gospodarce świątynnej okresu Starego Państwa.
Obecnie cały kompleks grobowy Neferirkare jest bardzo zniszczony.

</doc>
<doc id="674871" url="https://pl.wikipedia.org/wiki?curid=674871" title="Ext4">
Ext4

ext4 () – czwarta wersja "rozszerzonego systemu plików", następca ext3. Obecnie jeden z najpopularniejszych systemów plików dla Linuksa. Obecny jest w źródłach Linuksa od wersji 2.6.19. Od wersji jądra 2.6.28, wydanego 25 grudnia 2008 roku, uznany za stabilny.
Historia.
ext4 powstał jako seria wstecznie kompatybilnych rozszerzeń do ext3. Wiele z nich, oryginalnie rozwijanych przez Cluster File Systems dla systemu plików Lustre w latach 2003–2006, miało rozszerzać limity pojemności oraz dodawać poprawki wydajności. Developerzy jądra Linux sprzeciwili się jednak zaakceptowaniu rozszerzeń do ext3 ze względów na stabilność i zaproponowali zforkowanie kodu źródłowego ext3, a następnie przeniesienie rozwoju do nowej gałęzi ext4. Miało to umożliwić rozwój bez wpływu na dotychczasowych użytkowników ext3. Propozycja ta została zaakceptowana i 28 czerwca 2006 Theodore Ts’o, opiekun ext3, ogłosił nowy plan rozwoju ext4.
Wstępna wersja rozwojowa ext4 została włączona do wersji 2.6.19 jądra Linux. 11 października 2008, kod ext4, oznaczony już jako stabilny, został włączony do repozytoriów jądra Linux w wersji 2.6.28. Jądro 2.6.28, zawierające system plików ext4, zostało wydane 25 grudnia 2008. 15 stycznia 2010 Google ogłosiło zamiar aktualizacji swojej infrastruktury przechowywania danych z ext2 do ext4. 14 grudnia 2010 ogłoszono również, że ext4 będzie używany również zamiast YAFFS w systemie Android z serii 2.3.
Własności.
Umożliwia obsługę woluminów do 1 eksbibajta (EiB). Wielkość pojedynczego pliku nie może przekraczać 16 tebibajtów (TiB).
Za pomocą mechanizmu "extents" zmieniona została filozofia organizacji bloków, w których przechowywany jest plik na dysku. W systemie ext4 pliki przechowywane są w ciągłym zbiorze bloków, nazywanym "extent". W i-węźle przechowywane mogą być maksymalnie 4 informacje o "extent", a każdy taki zbiór może zawierać maksymalnie 128 MiB przy rozmiarze bloku 4kiB (przy większym rozmiarze pliku używane jest pośrednie adresowanie). Dane te są przechowywane zamiast wskaźników do bloków.
System plików z włączoną obsługą "extents" może realizować prealokację bloków należących do pliku. Aby z niej skorzystać program użytkownika musi użyć funkcji fallocate() informującej system plików jaki rozmiar należy zablokować. Algorytm alokacji bloków uwzględnia to, że powinny być one ciągłe.
System plików pozwala na alokację opóźnioną ("allocate-on-flush"), pozwalającą na zaalokowanie bloków dopiero w trakcie zapisu całego pliku na dysku. Stosując tę technikę, jądro zapisuje plik na dysku dopiero podczas zapisywania brudnych buforów, lub gdy program użytkownika wywoła funkcję fsync().
ext4 jest wstecznie kompatybilny z ext3 oraz ext2, co pozwala na zamontowanie ext3 oraz ext2 jako ext4. Pozwala to nieznacznie poprawić wydajność ponieważ niektóre z nowych funkcji ext4, jak na przykład nowy algorytm alokacji bloków, mogą być również użyte z ext3 oraz ext2.
ext3 jest częściowo kompatybilny wprzód z ext4, co oznacza że ext4 może być zamontowany jako ext3 (używając „ext3” jako system plików podczas montowania). Jednak jeżeli partycja ext4 używa "extents" (głównej nowej funkcji ext4), wtedy nie ma możliwości zamontowania jako ext3.
W systemie ext3 katalog może posiadać maksymalnie 31 998 podkatalogów. W ext4 limit ten został usunięty.
Struktura.
Wstęp.
Ext4 dzieli urządzenie magazynujące na serie grup blokowych. By zmniejszyć trudności związane z wydajnością w wyniku fragmentacji alokator blokowy stara się utrzymać bloki każdego pliku w tej samej grupie, by skrócić czas wyszukiwania.
Blok.
Ext4 przydziela pamięć w jednostce zwanej „blokiem”. Blok to grupa sektorów między 1kB a 64 kB (domyślnie 4kB), gdzie liczba sektorów musi być potęgą liczby 2. Bloki z kolei są pogrupowane w większe jednostki zwane grupami bloków.
Rozmiar bloku jest określany w czasie zakładania systemu plików poleceniem "mkfs". Domyślnie system plików może zawierać 232 bloków, chyba że funkcja „64-bitowa” jest włączona, to system plików może mieć 264 bloków.
Układ grupy bloków.
Poniżej układ grupy bloków w oparciu o Grupę 0
Przesunięcie Grupy 0 – służy do specjalnych zastosowań. Pierwsze 1024 bajty są nieużywane, pozwalając na instalację sektorów bootujących dla x86.
Super blok – przechowuje różne informacje o swoim systemie plików, takie jak liczba bloków, liczba i-węzłów, wspierane funkcje, informacje statystyczne.

</doc>
<doc id="674872" url="https://pl.wikipedia.org/wiki?curid=674872" title="Treny">
Treny

Treny – cykl trenów Jana Kochanowskiego składający się z 19 wierszy, poświęconych jego zmarłej w dzieciństwie córce Urszuli.
"Treny" były pisane przez kilka lub kilkanaście miesięcy. Zostały wydane w 1580 r. w Krakowie (wznowione w 1583 i 1585).
Treść cyklu.
Poeta napisał 19 trenów, numerowanych cyframi rzymskimi. Poprzedził je dedykacją: „Orszuli Kochanowskiej, wdzięcznej, uciesznej, niepospolitej dziecinie...”, zaś w drugim wydaniu dołączył utwór "Epitafium Hannie Kochanowskiej" (poświęcony zmarłej niedługo po Urszuli córce Hannie).
Są to utwory o charakterze lamentacyjno-refleksyjnym. Rozpamiętywanie śmierci dwuipółletniej córki prowadzi do rozważań nad nieprzydatnością filozofii stoickiej jako remedium na rozpacz, a także do kryzysu wiary, który poeta próbuje przezwyciężyć w ostatnich utworach zbioru. W ostatnim trenie ukazuje mu się matka, która pociesza go wizją życia pozagrobowego, oraz napomina, by nie trwał w rozpaczy. "Treny s"ą najbardziej osobistym dziełem poety, stanowią wypowiedź autobiograficzną.
Konstrukcja dzieła.
Kochanowski pisząc "Treny", odwołał się do topiki epicedium, tj. mów pogrzebowych, której bohaterami mogli być zasłużeni i znani ludzie ("personae graves"). Ponieważ jednak bohaterem "Trenów" było zmarłe dziecko ("persona levis"), twórca wybrał formę trenu, która miała bardziej wszechstronne zastosowanie. Na topikę epicedium składały się następujące punkty inwencyjne:
Poeta wykorzystał utrwalone w tradycji elementy gatunku, ale nie przestrzegał ściśle ich kolejności (zwłaszcza początkowe toposy potraktował swobodnie, zakończenie stanowi już regularne pocieszenie i napominanie), wprowadził także do cyklu rozważania o charakterze światopoglądowym.
Dziedzictwo.
W 1930 roku poeta Józef Wittlin napisał "Tren XX", w czytelny sposób nawiązujący do cyklu Kochanowskiego.
Także Władysław Broniewski w wierszu "Jesionowa trumna" nawiązał tematyką do Trenów.
Urszula Kochanowska jest bohaterką i narratorką wiersza Bolesława Leśmiana pod tym tytułem. Marian Hemar w jednoaktówce "Ostatni Tren" wplótł (ułożony przez siebie, a naśladujący mistrzowsko poetykę Kochanowskiego) "Dwudziesty Tren" do rozmowy Jana z Czarnolasu z Aniołem Polskiej Poezji.
Analogiczna twórczość.
Kilka utworów po śmierci dzieci ułożył rzymski poeta Stacjusz. Z utworów renesansowych wskazać należy utwory włoskich humanistów: Domizia Broccarda (XV w.), Angela di Costanzo (XVI w.) czy zwłaszcza Giovanniego Pontana ("Tumuli", "Naeniae" - zbiory wydane na początku XVI w., ułożone po śmierci córki), którego twórczość Kochanowski najprawdopodobniej znał. 
Utwory o podobnym charakterze tworzył niemiecki poeta Friedrich Rückert (1788–1866). Po śmierci dwójki swoich dzieci na płonicę napisał 428 wierszy im poświęconych (niem. "Kindertodtenlieder", pol. dosł. "Pieśni pogrzebowe dla dzieci").

</doc>
<doc id="674876" url="https://pl.wikipedia.org/wiki?curid=674876" title="Francis Seymour">
Francis Seymour

Francis George Hugh Seymour (ur. 11 lutego 1812, zm. 25 stycznia 1884 w Ragley Hall w Arrow) – brytyjski arystokrata i polityk, najstarszy syn admirała George’a Seymoura (wnuka 1. markiza Hertford) i Georgiany Mary Berkeley, córki admirała George’a Berkeleya. Markiz Hertford i par Wielkiej Brytanii, w latach 1870-1884 zasiadał w Izbie Lordów. Od 1874 r. członek Tajnej Rady. Lord szambelan w latach 1874-1879. Kawaler Krzyża Wielkiego Orderu Łaźni.
9 maja 1839 w Londynie, poślubił lady Emily Murray (22 listopada 1816 – 24 czerwca 1902), córkę Davida Murraya, 3. hrabiego Mansfield i Fredericki Markham, córki dr Williama Markhama. Francis i Emily mieli razem czterech synów i sześć córek:

</doc>
<doc id="674877" url="https://pl.wikipedia.org/wiki?curid=674877" title="Deißlingen">
Deißlingen

Deißlingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Rottweil. Leży nad Neckarem, ok. 6 km na południe od Rottweil, przy drodze krajowej B27 i autostradzie A81.
Współpraca.
Miejscowość partnerska:

</doc>
<doc id="674878" url="https://pl.wikipedia.org/wiki?curid=674878" title="Francis Hugh George Seymour, 5. markiz Hertford">
Francis Hugh George Seymour, 5. markiz Hertford



</doc>
<doc id="674880" url="https://pl.wikipedia.org/wiki?curid=674880" title="Deisslingen">
Deisslingen



</doc>
<doc id="674891" url="https://pl.wikipedia.org/wiki?curid=674891" title="Dietingen (powiat Rottweil)">
Dietingen (powiat Rottweil)

Dietingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Rottweil. Leży ok. 5 km na północ od Rottweil, przy autostradzie A81.

</doc>
<doc id="674894" url="https://pl.wikipedia.org/wiki?curid=674894" title="Rose Rovine E Amanti">
Rose Rovine E Amanti

Rose Rovine E Amanti – włoski projekt solowy Damiano Mercuri. Powstał w 2002 roku w Rzymie. Rose Rovine E Amanti prezentuje muzykę, którą usytuować można na przecięciu neofolku, muzyki poważnej i rocka. W muzyce RReA słychać m.in. gitary akustyczne i elektryczne, instrumenty klawiszowe, skrzypce i rozmaite dodatki elektroniczne. Twórczość RReA jest mocno osadzona w europejskiej tradycyji kulturowej i rzymskim katolicyzmie – zespół wziął m.in. udział w składance „VA Credo in unum Deum”, wydanej przez Josefa K. (Von Thronstahl) i właśnie Damiano Mercuri.
Damiano poza RReA jest nauczycielem muzyki oraz gra kompozycje muzyki poważnej.

</doc>
<doc id="674901" url="https://pl.wikipedia.org/wiki?curid=674901" title="Synagoga Cmentarna w Warszawie">
Synagoga Cmentarna w Warszawie

Synagoga Cmentarna w Warszawie – nieistniejąca synagoga w Warszawie, znajdująca się przy ulicy Okopowej 49/51 na cmentarzu żydowskim.
Synagoga została zbudowana w 1877 roku, według projektu architekta Adolfa Schimmelpfenniga. Do synagogi dobudowane były dwa parterowe domy przedpogrzebowe, lewy dla zmarłych mężczyzn, a prawy dla kobiet. Na piętrze mieszkał rabin z rodziną. Podczas II wojny światowej, 15 maja 1943 roku, hitlerowcy doszczętnie zniszczyli synagogę. Po zakończeniu wojny budynku synagogi nie odbudowano.
Murowany, otynkowany budynek synagogi wzniesiono na planie prostokąta, w stylu późnego klasycyzmu. W centralnej części mieściła się bożnica, a w dwóch dobudówkach domy przedpogrzebowe. Na piętrze obok mieszkania rabina znajdował się babiniec. Fronton synagogi zdobił kolisty witraż wraz z umieszczoną na szczycie tablicami Dekalogu.
Obecnie Gmina Starozakonnych w RP stara się o odbudowanie synagogi, lecz warszawska gmina żydowska nie wyraziła na to zgody. Jak dotąd odkopano tylko fundamenty bożnicy oraz przedmioty tam znalezione, które są eksponowane na specjalnie do tego przeznaczonej wystawie w budynku przy ulicy Gibalskiego 21 oraz bezpośrednio na cmentarzu.

</doc>
<doc id="674904" url="https://pl.wikipedia.org/wiki?curid=674904" title="Siegfried Heinrich Aronhold">
Siegfried Heinrich Aronhold

Siegfried Heinrich Aronhold (ur. 16 lipca 1819 w Angerburgu (obecnie Węgorzewo), zm. 13 marca 1884 w Berlinie) – niemiecki matematyk.
Życiorys.
Z miastem rodzinnym nie był związany zbyt długo. Uczęszczał tu do szkoły podstawowej. Mając kilkanaście lat przeprowadza się do Kętrzyna, gdzie zostaje uczniem tamtejszego gimnazjum. Po śmierci ojca wyjeżdża wraz z matką do Królewca, gdzie wstępuje na tamtejszy uniwersytet. Przedmiotem jego zainteresowań są: matematyka, fizyka i astronomia. W czasie studiów styka się z wieloma wybitnymi wykładowcami, ale szczególną rolę w jego życiu odegra Carl Gustav Jakob Jacobi.
Wiek XIX to okres intensywnego rozwoju nauk matematycznych. Niemcy stanowili wtedy obok Francuzów światowa czołówkę w tej dziedzinie. Uniwersytet w Królewcu (Albertus-Uniwersitat) pomimo swojego peryferyjnego położenia w ciągu wielu lat istnienia wykształcił wybitnych uczonych jak na przykład filozofa Immanuela Kanta, matematyków Davida Hilberta i Christiana Goldbacha oraz fizyka Gustawa Kirchhoffa.
Na uniwersytecie Aronhold należy do wyróżniających się studentów. W 1844 wraz z Jakobim przenosi się do Berlina i tam kontynuuje studia matematyczne na tamtejszym uniwersytecie. Studiuje pod kierunkiem równie znanych postaci jak Peter Gustav Lejeune Dirichlet, Jakob Steiner i Heinrich Gustaw Magnus. W 1851 Uniwersytet w Królewcu Przyznaje Aronholdowi doktorat. Tytuł dysertacji brzmi "O nowych twierdzeniach algebraicznych". W roku 1852 rozpoczyna karierę wykładowcy akademickiego na berlińskich uczelniach. Wykłada w Akademii Artylerii i Inżynierii Wojskowej, Politechnice Berlińskiej oraz Królewskiej Akademii Architektury. Styka się wówczas z kolejną wybitną postacią a mianowicie Karlem Weierstrassem. Poświęcając się obowiązkom wykładowcy na tych uczelniach nie zaniedbywał własnej pracy naukowej. Aronhold przeszedł do historii matematyki jako jeden z twórców teorii inwariantów. Fachowcom z dziedziny mechaniki teoretycznej znane jest prawo Aronholda-Kennedy’ego. Istnieje również notacja Clebscha-Aronholda przydatna do opisywania pewnych krzywych.
Siegfried Heinrich Aronhold umarł 13 marca 1884 w Berlinie.

</doc>
<doc id="674905" url="https://pl.wikipedia.org/wiki?curid=674905" title="Kosatka kielichowa">
Kosatka kielichowa

Kosatka kielichowa, kosatka kielichowata ("Tofieldia calyculata") – gatunek rośliny z rodziny kosatkowatych ("Tofieldiaceae"). Łacińską nazwę rodzaju nadano dla uczczenia angielskiego botanika Thomasa Toffielda. 
Rozmieszczenie geograficzne.
Występuje w Europie Południowej i Środkowej, jest też uprawiana w wielu krajach świata. W Polsce występuje głównie w Karpatach; w Tatrach, Pieninach, w Beskidzie Żywieckim i na rozproszonych stanowiskach na niżu: w Wielkopolsce, na Nizinie Śląskiej, Wyżynie Małopolskiej i Lubelskiej, na Kujawach oraz w północno-wschodniej części kraju.
Zagrożenia i ochrona.
Na terenie Polski roślina objęta ścisłą ochroną gatunkową. W ostatnich czasach można było i nadal można zauważyć spadek liczby stanowisk. W opracowaniu Czerwona lista roślin i grzybów Polski (2006) roślina jest umieszczona w grupie gatunków narażonych na wyginięcie na izolowanych stanowiskach (kategoria zagrożenia [V]). W wydaniu z 2016 roku otrzymała kategorię NT (bliski zagrożenia).
Zagrożone są jej stanowiska na niżu z powodu osuszania i zaorywania podmokłych łąk oraz eksploatacji torfowisk.

</doc>
<doc id="674916" url="https://pl.wikipedia.org/wiki?curid=674916" title="Nani">
Nani

Nani, właśc. Luís Carlos Almeida da Cunha (ur. 17 listopada 1986 w Amadora) – portugalski piłkarz występujący na pozycji pomocnika w australijskim klubie Melbourne Victory. W latach 2006-2017 reprezentant Portugalii.
Kariera.
Piłkarską karierę Nani zaczynał w małym klubie Real Sport Clube de Massamá, a niedługo potem trafił do szkółki juniorów Sportingu CP, a w 2005 roku do pierwszej drużyny Sportingu. Ten grający z numerem 17 zawodnik dobrze wprowadził się do drużyny i w całym sezonie zdobył 6 bramek (5 w pierwszej lidze i 1 w krajowym pucharze). Jego talent jest obecnie porównywalny z Cristiano Ronaldo oraz Ricardo Quaresmą, a kibice znają go również z efektownych akrobacji po zdobyciu bramki. Co prawda w swoim premierowym sezonie mało grał w pierwszym składzie, ale bardzo często był zmiennikiem Carlosa Martinsa na prawym skrzydle. W nowym sezonie 2006/2007 Nani robi prawdziwą furorę. W pierwszych dwóch kolejkach sezonu zdobywał bramki – w wygranych meczach 3:2 z Boavistą Porto oraz 1:0 z CD Nacional. Natomiast w meczu 2. kolejki Ligi Mistrzów zdobył jedynego gola dla Sportingu w zremisowanym 1:1 wyjazdowym meczu ze Spartakiem Moskwa.
31 maja 2007 został kupiony przez Manchester United za około 17 milionów funtów (25 mln euro).
Nani przygodę z kadrą zaczynał jeszcze jako zawodnik młodzieżówki. Z reprezentacją Portugalii Under-21 brał udział w Młodzieżowych Mistrzostwach Europy w 2006 roku, których to Portugalia była gospodarzem. W drużynie tej grał między innymi ze swoimi klubowymi kolegami João Moutinho i Custódio. Po udanych dla Portugalii Mistrzostwach Świata w Niemczech Luiz Felipe Scolari po rezygnacji Luísa Figo i Pedro Paulety z występów w kadrze postanowił powołać Naniego na towarzyskie spotkanie z Danią. Duńczycy wygrali ten mecz 4:2, Nani rozegrał całe spotkanie, a w 65. minucie meczu pokonał Thomasa Sørensena strzałem z rzutu wolnego. Nani zagrał także w kolejnych meczach kadry w ramach eliminacji do Mistrzostw Europy 2008 przeciwko Finlandii (1:1), Azerbejdżanowi (3:0) oraz Polsce (1:2), w każdym z nich wchodząc na boisku w drugiej połowie.
26 marca 2010 roku przedłużył kontrakt z Manchesterem United o cztery lata.
8 czerwca 2010 roku Portugalska Federacja Piłki Nożnej (FPF) oficjalnie poinformowała, iż skrzydłowy Manchesteru United, z powodu kontuzji barku, nie wystąpi na Mistrzostwach Świata w RPA. Zastąpił go Rúben Amorim z Benfiki Lizbona.
2 lipca 2015 r. Fenerbahçe SK ogłosił, że zawodnik podpisze kontrakt z klubem. 5 lipca 2015 r. przeszedł testy medyczne i podpisał trzyletni kontrakt z klubem.
5 lipca 2016 roku został piłkarzem Valencii.
31 sierpnia 2017 roku został wypożyczony do S.S. Lazio z opcją wykupu.
Włoskie S.S. Lazio ostatecznie zrezygnowało z kupna pomocnika. Ostatecznie został zaprezentowany jako piłkarz portugalskiego Sportingu w dniu 5 lipca 2018 roku. od 2019 występuje w amerykańskim klubie Orlando City.
Statystyki kariery.
"Stan na 21 lipca 2018."

</doc>
<doc id="674919" url="https://pl.wikipedia.org/wiki?curid=674919" title="Ślężański Park Krajobrazowy (spis flory)">
Ślężański Park Krajobrazowy (spis flory)

Na terenie Ślężańskiego Parku Krajobrazowego stwierdzono 1 gatunek krasnorostu, 268 gatunków mszaków (3 gatunki glewików, 66 gatunków wątrobowców i 199 gatunków mchów), 17 gatunków paprotników (4 gatunki skrzypów i 13 gatunków paproci), 392 gatunki nasiennych (8 gatunków szpilkowych, 281 gatunków dwuliściennych i 103 gatunki jednoliściennych), 78 gatunków porostów i 67 gatunków śluzowców.
Oznaczenia w tekście:
– gatunek pod ochroną całkowitą, – gatunek podgórski lub górski
Z uwagi na brak prac florystycznych poniższy spis flory nie jest pełny.
krasnorosty "Rhodophyta".
hildenbrandiowate "Hildenbrandtiaceae"
mszaki "Bryophyta".
glewiki "Anthocerotopsida".
"Anthocerotales".
"Anthocerotaceae"
wątrobowce "Hepaticopsida".
porostnicowce "Marchantiales".
"Conocephalaceae"
porostnicowate "Marchantiaceae"
wgłębkowate "Ricciaceae"
jungermanie plechowate "Metzgeriales".
"Metzgeriaceae"
beznerwowate "Aneuraceae"
"Pelliaceae"
"Fossombroniaceae"
jungermanie liściaste "Jungermanniales".
rzęsiakowate "Ptilidiaceae"
"Pseudolepicoleaceae"
"Trichocoleaceae"
"Geocalycaceae"
"Jungermanniaceae"
"Plagiochilaceae"
"Scapaniaceae"
"Cephaloziellaceae"
głowiakowate "Cephaloziaceae"
"Lepidoziaceae"
"Calypogejaceae"
"Radulaceae"
"Porellaceae"
"Jubulaceae"
"Lejeuneaceae"
mchy "Bryopsida".
torfowce "Sphagnales".
torfowcowate "Sphagnaceae"
naleźlinowce "Andreaeales".
naleźlinowate "Andreaeaceae"
"Buxbaumiales".
bezlistowate "Buxbaumiaceae"
płonnikowce "Polytrichales".
płonnikowate "Polytrichaceae"
"Schistostegiales".
świetlankowate "Schistostegaceae"
"Tetraphidales".
czterozębowate "Tetraphidaceae"
"Fissidentales".
skrzydlikowate "Fissidentaceae"
widłozębowce "Dicranales".
"Ditrichaceae"
widłozębowate "Dicranaceae"
"Rhabdoweisiaceae"
"Orthotrichales".
"Orthotrichaceae"
opończykowate "Encalyptaceae"
płoniwowate "Pottiaceae"
strzechwowate "Grimmiaceae"
skrętkowate "Funariaceae"
podsadnikowate "Splachnaceae"
prątnikowate "Bryaceae"
merzykowate "Mniaceae"
szmotłochowate "Bartramiaceae"
mochwianowate "Aulacomniaceae"
szurpkowate "Orthotrichaceae"
"Hedwigiaceae"
białozębowate "Leucodontaceae"
miecherowate "Neckeraceae"
krzewikowate "Thamniaceae"
"Lembophyllaceae"
zdrojkowate "Fontinalaceae"
drabikowate "Climaciaceae"
"Leskeaceae"
tujowcowate "Thuidiaceae"
krzywoszyjowate "Amblystegiaceae"
"Erachytheciaceae"
"Entodontaceae"
dwustronkowate "Plagiotheciaceae"
rokietowate "Hypnaceae"
"Rhytidiaceae"
gajnikowate "Hylocomiaceae"
paprotniki "Pteridophyta".
skrzypy "Sphenopsida".
skrzypowce "Equisetales".
skrzypowate "Equisetaceae"
paprocie "Filicopsida".
paprotnikowce "Filicales".
orlicowate "Hypolepidaceae"
zachylnikowate "Thelypteridaceae"
zanokcicowate "Aspleniaceae"
wietlicowate "Athyriaceae"
paprotnikowate "Aspidiaceae"
paprotkowate "Polypodiaceae"
nasienne "Spermatophyta".
szpilkowe "Pinopsida".
szpilkowce "Pinales".
sosnowate "Pinaceae"
cyprysowate "Cupressaceae"
dwuliścienne "Dicotyledones".
wierzbowce "Salicales".
wierzbowate "Salicaceae"
bukowce "Fagales".
brzozowate "Betulaceae"
leszczynowate "Corylaceae"
bukowate "Fagaceae"
pokrzywowce "Urticales".
wiązowate "Ulmaceae"
pokrzywowate "Urticaceae"
sandałowce "Santalales".
sandałowcowate "Santalaceae"
kokornakowce "Aristolochiales".
kokornakowate "Aristolochiaceae"
rdestowce "Polygonales".
rdestowate "Polygonaceae"
śródłożne "Caryophyllales".
komosowate "Chenopodiaceae"
goździkowate "Caryophyllaceae"
jaskrowce "Ranunculales".
jaskrowate "Ranunculaceae"
makowce "Papaverales".
makowate "Papaveraceae"
dymnicowate "Fumariaceae"
kaparowce "Capparales".
krzyżowe "Brassicaceae"
różowce "Rosales".
gruboszowate "Crassulaceae"
skalnicowate "Saxifragaceae"
dziewięciornikowate "Parnassiaceae"
agrestowate "Grossulariaceae"
różowate "Rosaceae"
motylkowate "Fabaceae"
bodziszkowce "Geraniales".
szczawikowate "Oxalidaceae"
bodziszkowate "Geraniaceae"
lnowate "Linaceae"
wilczomleczowate "Euphorbiaceae"
rutowce "Rutales".
krzyżownicowate "Polygalaceae"
mydleńcowce "Sapindales".
klonowate "Aceraceae"
niecierpkowate "Balsaminaceae"
szakłakowce "Rhamnales".
szakłakowate "Rhamnaceae"
ślazowce "Malvales".
lipowe "Tilioideae"
wawrzynkowce "Thymelaeaceae".
wawrzynkowate "Thymelaeaceae"
herbatowce "Theales".
dziurawcowate "Clusiaceae"
fiołkowce "Violales".
fiołkowate "Violaceae"
mirtowce "Myrtales".
krwawnicowate "Lythraceae"
wiesiołkowate "Onagraceae"
baldachokwiatowce "Apiales".
baldaszkowate "Apiaceae"
wrzosowce "Ericales".
gruszyczkowate "Pyrolaceae"
wrzosowate "Ericaceae"
pierwiosnkowce "Primulales".
pierwiosnkowate "Primulaceae"
oliwkowce "Oleales".
oliwkowate "Oleaceae"
goryczkowce "Gentianales".
goryczkowate "Gentianaceae"
toinowate "Apocynaceae"
trojeściowate "Asclepiadaceae"
marzanowate "Rubiaceae"
ogórecznikowce "Boraginales".
szorstkolistne "Boraginaceae"
jasnotowce "Lamiales".
rzęślowate "Callitrichaceae"
wargowe "Lamiaceae"
trędownikowate "Scrophulariaceae"
babkowce "Plantaginales".
babkowate "Plantaginaceae"
szczeciowce "Dipsacales".
przewiertniowate "Caprifoliaceae"
kozłkowate "Valerianaceae"
szczeciowate "Dipsacaceae"
dzwonkowce "Campanulales".
dzwonkowate "Campanulaceae"
złożone "Asteraceae"
jednoliścienne "Monocotyledones".
liliowce "Liliales".
liliowate "Liliaceae"
kosaćcowate "Iridaceae"
sitowce "Juncales".
sitowate "Juncaceae"
plewowce "Poales".
trawy "Poaceae"
turzycowce "Cyperales".
turzycowate "Cyperaceae"
storczykowce "Orchidales".
storczykowate "Orchidaceae"
porosty "Lichenes".
"Pyrenulaceae"
pałecznikowate "Caliciaceae"
"Graphidaceae"
obrostnicowate "Peltigeraceae"
"Lecideaceae"
chrobotkowate "Cladoniaceae"
"Pertusariaceae"
"Lecanoraceae"
tarczownicowate "Parmeliaceae"
brodaczkowate "Usneaceae"
jaskrawcowate "Caloplacaceae"
złotorostowate "Teloschistaceae"
"Buelliaceae"
obrostowate "Physciaceae"
"Lichenes imperfecti"
śluzowce "Myxomycota".
"Myxomycetes".
"Ceratiomyxales".
"Ceratiomyxaceae"
"Physarales".
"Physaraceae"
"Didymiaceae"
"Stemonitales".
"Amaurochaetaceae"
"Stemonitaceae"
"Lamprodermaceae"
"Cribrariales".
"Cribrariaceae"
"Enteridiales".
"Tubiferaceae"
"Reticulariaceae"
"Enteridiaceae"
"Lycogalaceae"
"Liceales".
"Liceaceae"
"Trichiales".
"Dianemaceae"
"Perichaenaceae"
"Arcyriaceae"
"Trichiaceae"
grzyby podstawkowe "Basidiomycota".
podstawczaki "Basidiomycetes".
borowikowce "Boletales".
borowikowate "Boletaceae"
sromotnikowce "Phallales".
sromotnikowate "Phallaceae"
Bibliografia.
Spis gat. na podst.:
Systematyka na podst. L. Rutkowski. 2004. Klucz do oznaczania roślin naczyniowych Polski niżowej. PWN, Warszawa.

</doc>
<doc id="674920" url="https://pl.wikipedia.org/wiki?curid=674920" title="Luís Carlos Almeida da Cunha">
Luís Carlos Almeida da Cunha



</doc>
<doc id="674923" url="https://pl.wikipedia.org/wiki?curid=674923" title="Inhibina">
Inhibina

Inhibina – peptyd będący inhibitorem syntezy i wydzielania FSH, biorący także udział w regulacji cyklu miesiączkowego. U kobiet inhibina jest produkowana przez warstwę ziarnistą pęcherzyka dominującego, ciałko żółte, a także łożysko i przysadkę. U mężczyzn inhibina jest produkowana przez komórki Sertolego i pomaga w lokalnej regulacji spermatogenezy oraz jest głównym czynnikiem, który hamuje wydzielanie FSH..

</doc>
<doc id="674924" url="https://pl.wikipedia.org/wiki?curid=674924" title="Trebisonda Valla">
Trebisonda Valla

Trebisonda Valla, znana lepiej jako Ondina Valla (ur. 20 maja 1916 w Bolonii, zm. 16 października 2006 w L’Aquili) – włoska lekkoatletka, płotkarka, pierwsza włoska mistrzyni olimpijska, rekordzistka świata w biegu na 80 metrów przez płotki.
Rodzice nadali jej nietypowe imię Trebisonda na cześć tureckiego miasta Trabzon (wł. "Trebisonda").
Największym jej osiągnięciem było zwycięstwo w biegu na 80 m przez płotki na igrzyskach olimpijskich w Berlinie w 1936. Na tych samych zawodach w biegu półfinałowym wynikiem 11,6 s. ustaliła rekord świata. W sztafecie 4 × 100 m na tych samych igrzyskach zajęła 4. miejsce. Po igrzyskach musiała jednak ograniczyć swoje występy z powodu problemów z plecami. Startowała jednak do początku lat 40. XX wieku.
Wielokrotna rekordzistka Włoch (czternaście rekordów kraju w biegu na 80 metrów przez płotki, pięć w biegu na 100 metrów, siedem w skoku wzwyż, dwa w skoku w dal, pięć w sztafecie 4 × 100 metrów).
Zdobywała złote medale mistrzostw Włoch w siedmiu różnych konkurencjach.
W faszystowskich Włoszech była przedstawiana jako symbol zdrowej i wysportowanej młodzieży.

</doc>
<doc id="674930" url="https://pl.wikipedia.org/wiki?curid=674930" title="Epejrogeneza">
Epejrogeneza

Epejrogeneza, ruchy lądotwórcze, ruchy epejrogeniczne (gr. ἤπειρος „ląd” i γένεσις „tworzenie”) – ruchy przebiegające spokojnie, w codziennym życiu niezauważalnie, powoli podnoszące lub obniżające znaczne obszary lądów, z prędkością rzędu mm lub cm na rok. 
Nie powodują zmian w układzie warstw skalnych. Są to m.in. ruchy wywołane izostazją. Powodują m.in. transgresję morską i regresję.

</doc>
<doc id="674937" url="https://pl.wikipedia.org/wiki?curid=674937" title="Joan Higginbotham">
Joan Higginbotham

Joan Elizabeth Miller Higginbotham (ur. 3 sierpnia 1964 w Chicago) – amerykańska astronautka, inżynier.

</doc>
<doc id="674941" url="https://pl.wikipedia.org/wiki?curid=674941" title="Idiotyzm rodzinny">
Idiotyzm rodzinny



</doc>
<doc id="674945" url="https://pl.wikipedia.org/wiki?curid=674945" title="Inkastelacja">
Inkastelacja

Inkastelacja – nadanie budowli, która ze swojej natury nie jest obiektem obronnym, charakteru obronnego. Inkastelacja może być pierwotna, gdy charakter obronny nadano podczas wznoszenia, lub wtórna, gdy budowlę przystosowano do tego celu później. 
Inkastelacja może dotyczyć:

</doc>
<doc id="674947" url="https://pl.wikipedia.org/wiki?curid=674947" title="Frida">
Frida

Frida – amerykańsko-kanadyjsko-meksykański film biograficzny z 2002 roku, w reżyserii Julie Taymor, opowiadający o życiu meksykańskiej malarki Fridy Kahlo. Scenariusz został napisany na podstawie książki Haydena Herrery "Frida: A Biography of Frida Kahlo".

</doc>
<doc id="674950" url="https://pl.wikipedia.org/wiki?curid=674950" title="Grupa luksemburska">
Grupa luksemburska

Grupa luksemburska - grupa wyłoniona podczas szczytu w Luksemburgu w grudniu 1997 roku na mocy decyzji podjętej przez Radę Europejską. Jest również nazywana grupą 5 + 1 lub grupą pierwszą. Znalazły się w niej państwa Europy Środkowo-Wschodniej najlepiej przygotowane do rozpoczęcia negocjacji akcesyjnych z Unią Europejską: Czechy, Estonia, Polska, Słowenia, Węgry i Cypr.

</doc>
<doc id="674953" url="https://pl.wikipedia.org/wiki?curid=674953" title="Komisja do spraw Wywiadu Senatu Stanów Zjednoczonych">
Komisja do spraw Wywiadu Senatu Stanów Zjednoczonych

Komisja ds. Wywiadu Senatu Stanów Zjednoczonych (ang. United States Senate Select Committee on Intelligence) jest jedną z tzw. "niestałych" ("Select") komisji, powołaną w 1975 roku. Mimo iż nie ma statusu stałego, jak np. komisje ds. zagranicznych czy sił zbrojnych, odgrywa ważnę rolę.
Jej zadaniem jest, ogólnie mówiąc, nadzór ustawodawczy nad wszelkimi służbami wywiadowczymi Stanów Zjednoczonych. Decyduje więc m.in. o sprawach ich budżetu, zatwierdzaniu nominacji (tzn. możliwości dopuszczenia ich pod obrady plenarne) oraz prowadzi czynności śledcze i kontrolne (funkcjonariusze wywiadu muszą składać przed nią zeznania na temat swej pracy).
Obecni członkowie (110. Kongres).
Mniejszość republikańska.
 

</doc>
<doc id="674955" url="https://pl.wikipedia.org/wiki?curid=674955" title="Banalitety">
Banalitety

Banalitety - obowiązek odpłatnego korzystania z wszelkiego rodzaju urządzeń wybudowanych na terenie pańskich włości, np. młyna, browaru, piekarni itp.

</doc>
<doc id="674958" url="https://pl.wikipedia.org/wiki?curid=674958" title="Minimalizm (literatura)">
Minimalizm (literatura)

Minimalizm w literaturze charakteryzuje się ekonomią słów i powierzchownością przekazu, który wskazuje tylko niezbędne do rozumienia sytuacji przedstawianej konteksty zamiast konkretnych oznaczeń i interpretacji świata. Autorzy minimaliści operują prozaicznymi insynuacjami i ironicznymi podtekstami, które pozwalają budować epiczną całość. Starają się przy tym tworzyć możliwie najbardziej dokładny portret rzeczywistości. Postacie w minimalistycznych powieściach są nieprzewidywalne w swych działaniach, ale starają się reprezentować bądź kreować przeciętnego człowieka. Bohaterami są na ogół ludzie "z sąsiedztwa". Proza minimalistów to najczęściej krótkie, niewielkie fabuły, które prezentują niewielki wycinek rzeczywistości ("kawałki z życia" wzięte). 
Wspomniany nurt zaczął być widoczny w literaturze w latach 40. (James M. Cain, Jim Thompson), a wyrósł w latach 60. i 70. jako odpowiedź na metafikcję. Najbardziej znani pisarze minimaliści to: Raymond Carver, Chuck Palahniuk, Bret Easton Ellis, Ernest Hemingway, Amy Hempel, Bobbie Ann Mason, Tobias Wolff, Grace Paley, Sandra Cisneros, Mary Robison, Frederick Barthelme i Alicia Erian. 
Klasycznym tekstem teoretycznym o minimalizmie jest esej Johna Bartha "A Few Words About Minimalism" ("New York Times Book Review", 1986)

</doc>
<doc id="674961" url="https://pl.wikipedia.org/wiki?curid=674961" title="Mniejszości narodowe w Chińskiej Republice Ludowej">
Mniejszości narodowe w Chińskiej Republice Ludowej

Władze Chińskiej Republiki Ludowej uznają oficjalnie 56 narodowości (chiń. "minzu"), spośród których największą są Hanowie (Chińczycy Han, 汉族, Hàn Zú), stanowiący ok. 91% populacji (1,2 mld), a pozostałe 55 to mniejszości narodowe ().

</doc>
<doc id="674963" url="https://pl.wikipedia.org/wiki?curid=674963" title="Josh Silver">
Josh Silver

Josh Silver (ur. 14 listopada 1962) – pochodzący z nowojorskiego Brooklynu amerykański instrumentalista i producent muzyczny. Były członek zespołu gothic metalowego Type O Negative.
Jest on polskim Żydem. Jak sam mówił, pierwszy koncert w Polsce był dla niego niezwykłym doświadczeniem, bowiem powracał oto do krainy swoich przodków. Od 8 roku życia ćwiczył grę na pianie. Jego rodzice założyli studio nagraniowe "System Two" oraz firmę wydawniczą "Silver Records" gdzie wydany został singiel Fallout oraz płyty Carnivore.
W 1979 roku założył wraz z Peterem Steelem zespół heavymetalowy "Fallout", który jednak przetrwał tylko trzy lata. Po rozpadzie Josh założył hardrockowo-hairmetalowy Original Sin. Do Type O Negative dostał się dzięki Peterowi, który zwerbował go po rozmowie z Salem Abruscato i rozpadzie Carnivore. w roku 1990.
W 1996 roku wyprodukował debiutancki album amerykańskiego zespołu Pist.on zatytułowany "Number One".
30 lipca 1998 roku, w wieku 36 lat, ożenił się z siostrą żony Kenny’ego Hickeya, Bonnie.

</doc>
<doc id="674965" url="https://pl.wikipedia.org/wiki?curid=674965" title="Wiatromierz">
Wiatromierz



</doc>
<doc id="674968" url="https://pl.wikipedia.org/wiki?curid=674968" title="Stery rowerowe">
Stery rowerowe



</doc>
<doc id="674971" url="https://pl.wikipedia.org/wiki?curid=674971" title="Janiszew (województwo łódzkie)">
Janiszew (województwo łódzkie)

Janiszew – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="674972" url="https://pl.wikipedia.org/wiki?curid=674972" title="Bitwa o Teruel">
Bitwa o Teruel

Bitwa o Teruel – seria operacji militarnych mających miejsce podczas hiszpańskiej wojny domowej w mieście Teruel i okolicach między 15 grudnia 1937 a 20 lutego 1938 roku.
Geneza.
Nacjonaliści zdobyli kontrolę nad północą Hiszpanii i przygotowywali się do decydującego natarcia na Madryt. Na początku grudnia 1937 roku dowództwo frankistów planowało ofensywę w centrum i chroniło swój północno-wschodni front systematycznymi bombardowaniami z lotnisk Aragonii. Zapewniły one pełną kontrolę nad niebem prowincji Guadalajara. Z drugiej strony dowództwo republikańskie zdobyło wiarygodną informację o planowanym na 18 grudnia ataku na stolicę. Po przegranych w bitwach o Belchite i Brunete, brak odpowiedzi na to zagrożenie doprowadziłby do niechybnej klęski na wszystkich frontach i Katalonia pozostałaby bez ochrony. Przez pierwsze dwa tygodnie grudnia, wojska republikańskie zgromadziło ludzi i wyposażenie w okolicach Teruel, głównie na południu i nad rzeką Alfambrą. Front w formie klina miał ok. 60 km. Wcześniej jednostki zgrupowały się w prowincji Saragossa, wbrew planowi nie udało się jedną szybką ofensywą na Estremadurę przeciąć strefy zajmowanej przez nacjonalistów na dwie części.
Walczące siły.
Wojska republikańskie liczyły około 90 000 ludzi podzielonych na trzy główne korpusy, XVIII, XX i XXII (także włączony jako część XXVII). Wcześniej samoloty typu "Mosca" (I-16) i "Chato" (I-15), w liczbie około 120, przeniesiono na lotniska Lewantu hiszpańskiego (Villafranca del Penedés i Sabadell) w celu wsparcia ofensywy i uniknięcia zniszczenia na bombardowanych przez nacjonalistów lotniskach w Aragonii. Generał Juan Hernández Saravia, dowódca Wojsk Lewantyńskich, przygotował operacje podobne do tych z późniejszej bitwy nad Ebro.
Siły nacjonalistów w samym mieście liczyły 3900 uzbrojonych ludzi z 52 Dywizji, prawie 40% z nich nie było żołnierzami. Ich dowódcą był pułkownik Domingo Rey d´Harcourt. Przyłączyła się do nich część ludności nieprzeszkolonej wojskowo, źródła wskazują na ogólną liczbę 10 000 ludzi.
Teruel bronione przez przygotowane wcześniej linie okopów i zasieków, było uważane za przyczółek bardzo zagrożony przez siły republikańskie.
Początek ofensywy republikańskiej.
Siły republikańskie, pewne zwycięstwa ze względu na ogromną przewagę w liczbie żołnierzy i sprzęcie, 15 grudnia o godzinie 15:00 rozpoczynają ofensywę, prawie bez wsparcia artylerii i samolotów.
Początkowy plan Vicenta Rojo Llucha polegał na okrążeniu miasta sześcioma dywizjami, jednocześnie zabezpieczając się siłami dwóch dywizji przeciw spodziewanej kontrofensywie nacjonalistów. Enrique Líster zdobywa Concud siłami 11 Dywizji, podczas gdy 25 Dywizja zajmuje San Blas. Dwa korpusy szybko otaczają miasto i odcinają je od zaopatrzenia i posiłków. Atakujący spotykają się z XVIII Korpusem 20 grudnia. Zaskoczenie pozwala Lísterowi dojść do granic miasta i wziąć jeńców. Mróz był silny (podczas walk sięgnął nawet –20 °C) a żołnierze republikańscy szli do ataku lepiej wyposażeni. 17 grudnia obficie włączają lotnictwo do walk, powodując ciężkie straty wśród okolicznych wojsk nacjonalistów, które przybyły z pomocą oblężonym. Bitwy powietrzne angażują samoloty Fiat CR.32 i Messerschmitt Bf 109 nacjonalistów oraz Polikarpowy I-15 i I-16 Republikanów. Zestrzeliwują one wiele bombowców Heinkel He 111. 18 grudnia rozlokowują główne siły na południe od Teruel, nad rzeką Muela i atakują stary Cmentarz.
Lotnictwo nacjonalistów w temperaturach sięgających na lotniskach Kastylii do –10 °C, prawie nie może stawić oporu postępom republikanów. Dywizje nacjonalistyczne nie są przygotowane na uwolnienie oblężonych. 19 grudnia niektóre oddziały generała Arandy przybywają na front, ale ich liczba jest bardzo mała i nie osiągają sukcesu. Tego dnia zaczynają się pierwsze walki wewnątrz miasta, na cmentarzu i na stadionie piłkarskim. 22 grudnia wiele jednostek republikańskich wchodzi do miasta przy wsparciu artylerii, na ulicach pojawiają się też ich pierwsze wozy bojowe na symbolicznej Plaza del Torico. Łatwe zwycięstwo powoduje szybki postęp wojsk republikańskich, które ponoszą duże straty z powodu zamkniętego systemu obrony, stosowanego przez nacjonalistów, wiedzących, że tylko obrona każdego domu z osobna może zatrzymać ofensywę.
Operacje wojskowe wewnątrz miasta zamieniają się w powolne zdobywanie domu po domu, niebezpieczne dla obu stron. Powodują ogromne straty wśród ludności cywilnej, pomimo rozkazów Indalecio Priety, mówiących o jak największej ochronie cywilów i umieszczaniu kobiet i dzieci w najbezpieczniejszych miejscach. Artyleria republikańska równa z ziemią każdy budynek, w którym napotkany jest opór nacjonalistów. Bank Hiszpanii, Klasztor Św. Klary i Hotel "Aragón" są miejscami, gdzie toczą się najbardziej krwawe walki, gdzie nawet dochodzi do walki na bagnety.
24 grudnia wielu oficerów republikańskich zostaje odznaczonych i awansowanych za swoje nadchodzące zwycięstwo, pomimo że pozostają do zdobycie jeszcze dwa szańce: seminarium i garnizon. W końcu zostaje zaminowanych kilka punktów i mostów, w celu zwiększenia presji na punkty oporu. W ogniu ciężkich walk miasto poddaje się 8 stycznia.
Kontrofensywa nacjonalistów.
Straty republikanów, spowodowane walką i mrozem, są duże. Przez pierwsze dni stycznia ich wojska straciły wiele myśliwców, podczas gdy 140 samolotów nacjonalistów jest w powietrzu. Istnieje równowaga sił, która zmusza do myślenia o umocnieniu pozycji siłami piechoty, samochodów opancerzonych i czołgów.
Dowódcy nacjonalistów, generał José Enrique Varela na południu i generał Aranda na północy otrzymali zadanie odbicia miasta. 31 grudnia generał Rafael García Valiño zajmuje kilka okolicznych stref. Poruszają się w stronę Korpusu Galicji i Kastylii ze wsparciem lotnictwa, dwóch dywizji z Nawarry i artylerii włoskiej.
Bombardowania pozycji republikańskich, przy udziale Legionu Condor, są najsilniejszymi od początku wojny. Legion jednak musi wstrzymać ataki w dniach 31 grudnia i 1 stycznia z powodu śnieżycy, która uniemożliwia loty.
XXII Korpus republikański zostaje wezwany do obrony miasta, podczas gdy reszta jednostek wycofuje się na pozycje strategiczne. 2 stycznia siły nacjonalistów próbują wejść do Teruelu, ale generał Saravia, przy pomocy lotnictwa, rozbija ofensywę. Dowodząc różnymi korpusami, liczącymi w sumie ok. 100 000 ludzi, rozpoczynają kontrofensywę lepiej przygotowani i bez pośpiechu spowodowanego obroną garnizonu, który już upadł. 17 stycznia zajmują pozycje w okolicach miasta, gdzie Republikanie nie stworzyli większych instalacji obronnych. Pół tysiąca dział i pięćdziesiąt samolotów atakuje pozycje w okolicach miasta. Prawy brzeg rzeki Alfambra 22 stycznia zostaje zajęty przez nacjonalistów. Teraz to republikanie są oblężeni. Jednakże obrona miasta jest silna i przez tydzień walk pozycje prawie się nie zmieniają. 25 stycznia republikanie atakują w celu przełamania oblężenia. Obie strony mają poważne problemy z zachowaniem zdolności bojowej swoich wojsk w warunkach silnego mrozu i ciężkich walk. W ciągu trzech dni, po obu stronach, straty znacznie rosną. Ponad sto czołgów T-26 należących do republikanów prezentuje duże zdolności bojowe, ale lotnictwo i artyleria nacjonalistów są bardziej efektywne. 29 stycznia dochodzi do walk na bagnety.
7 lutego siły nacjonalistów decydują się na operację okrążającą, mającą przywrócić stan ze stycznia, na północy przełamują front republikański i przechodzą rzekę Alfambrę. 19 lutego przybywa V Korpus republikański, ale jest już za późno. 20 lutego front zostaje zamknięty, a siły republikańskie otoczone i pozbawione zaopatrzenia. Nacjonaliści wchodzą do Teruelu przy bardzo słabym oporze. Republikanie otrzymują rozkaz wycofania się w stronę oddziałów Valentína Gonzáleza, ale jest to niewykonalne i prawie 14 000 żołnierzy republikańskich zostaje wziętych do niewoli. 22 lutego ostatnie walczące oddziały wychodzą z Teruelu. Miasto było zrujnowane, zniszczonych zostało 35% republikańskich czołgów i samochodów, na ulicach leżały setki poległych.
Konsekwencje.
Bitwa o Teruel była sprawdzianem możliwości wojska republikańskiego w organizacji i prowadzeniu operacji militarnych przeciwko przeciwnikowi lepiej uzbrojonemu i wyszkolonemu. Ale była także dowodem na to, że droga do Aragonii i Katalonii była otwarta dla sił nacjonalistów, i że różnice między generałami bardziej profesjonalnymi jak Saravia czy Rojo a Lísterem i Gonzálezem były kluczem do poprowadzenia bardziej dopracowanych operacji, jak okazało się to także później. Wiosną 1938 roku możliwa była ofensywa frankistów na północnym wschodzie Półwyspu Iberyjskiego.

</doc>
<doc id="674975" url="https://pl.wikipedia.org/wiki?curid=674975" title="Lew Halicki">
Lew Halicki

Lew I Halicki vel Lew Daniłowicz (ukr. "Лев I Данилович"), (ur. ok. 1228, zm. ok. 1301 w Spasie) – książę halicko-włodzimierski w latach 1293-1301, książę Halicza i Przemyśla 1264-1269, książę bełski (1245-1264).
Był synem Daniela I Halickiego. Po śmierci Bolesława V Wstydliwego zgłosił pretensje do tronu krakowskiego (jako potomek Bolesława III Krzywoustego po kądzieli) i próbował zbrojnie opanować dzielnicę krakowską.
W 1272 przeniósł stolicę królestwa z Chełma do założonego przez ojca Lwowa (nazwanego tak na jego cześć).
W 1280 na czele wojsk tatarsko-ruskich uderzył na Leszka II Czarnego, lecz został pobity w bitwie pod Goźlicami i pod Koprzywnicą, po czym Leszek Czarny uderzył na ziemie pogranicza zdobywając m.in. Przeworsk. W 1299 roku Lew Halicki spotkał się w Brnie z Wacławem II, od którego otrzymał liczne dary. Około 1301 roku Lew zmarł i wkrótce jego syn Jerzy I, będący w sojuszu z Łokietkiem, najechał ziemię sandomierską i z tym można łączyć wyprawę odwetową sandomierskiego stronnictwa Wacława II, które w 1302 roku zdobyło Lublin.
Synem Lwa Halickiego był Jerzy I (1252-1308), książę halicki.
Rusią Halicko-Wołyńską rządził ze swej stolicy i rezydencji w Chełmie.

</doc>
<doc id="674976" url="https://pl.wikipedia.org/wiki?curid=674976" title="Kwantowa metoda Monte Carlo">
Kwantowa metoda Monte Carlo

Kwantowa metoda Monte Carlo – metoda rozwiązywania równania Schrödingera, używana w fizyce obliczeniowej. Wykorzystuje zwykłą metodę Monte Carlo obliczania całek do całki Feynmana po trajektoriach. Polega na potraktowaniu równania Schrödingera jako równania dyfuzji i jej symulacji poprzez gaussowski proces stochastyczny. Funkcja falowa reprezentowana jest poprzez gęstość punktów-chodziarzy, które poruszają się symetrycznym ruchem losowym, tzn. po wielu krokach:
gdzie formula_2 jest tzw. funkcją kroku, będącą zmienną losową o rozkładzie normalnym.
Rozdzielczość przestrzenna funkcji falowej w porównaniu z metodami sieciowymi (np. elementu skończonego) w poważnych symulacjach kwantowych wyraża się wzorem
gdzie "t" jest liczba kroków losowania, "n" liczba chodziarzy, a "N" liczba cząstek (elektronów, bozonów), a więc z argumentu wielkości liczby formula_4 jest zawsze poniżej liczby 2.
Ten paradoks można wyjaśnić tzw. metodą rozwijania wymiaru tzn. dla
układu N nie oddziałujących cząstek (np. w 
potencjale oscylatora harmonicznego) nie ma różnicy czy traktujemy
go jako N niezależnych symulacji jednowymiarowych (z możliwą dużą rozdzielczością) czy odpowiedni układ wielowymiarowy.
Z ciągłości zachowań układów fizycznych włączenie oddziaływania nawet 
silnego, nie zmieni poprawności metody (twierdzenie Gell-Manna i Lowa).
Mimo że średnie układu fizycznego znacznie fluktuują w czasie (dla poszczególnego kroku) używa się z reguły tzw. hipotezy ergodycznej i ich średnich tych średnich po czasie, które zbiegają doskonale do wartości fizycznych.

</doc>
<doc id="674978" url="https://pl.wikipedia.org/wiki?curid=674978" title="AZS Uniwersytet T-H Radom">
AZS Uniwersytet T-H Radom

AZS Uniwersytet T-H Radom – polski klub sportowy, wielosekcyjny, założony w 1969. Przez wiele lat funkcjonował jako klub środowiskowy. W klubie działają trzy sekcje: koszykówka mężczyzn (II liga), piłka ręczna mężczyzn (I liga) i piłka siatkowa kobiet (II liga). 
Sekcja koszykówki.
Koszykarze awansowali na zaplecze ekstraklasy w sezonie 2003/2004, po niezwykle zaciętym boju barażowym z Pogonią Ruda Śląska. Wcześniej koszykarze AZS-u przez 2 lata grali w II lidze.
AZS przez długi okres grał II lidze. W sezonie 2006/2007 uplasował się na ostatniej pozycji zapewniającej byt w II lidze. Po zakończeniu sezonu 2010/2011 zespół rozpadł się, a zawodnicy połączeni zostali z zespołem KS Pułaski Warka.
Sekcja piłki ręcznej.
Szczypiorniści obecnie grają w I lidze (drugi poziom ligowy). Trenerem zespołu jest Karol Drabik. Znanym zawodnikiem drużyny jest Grzegorz Sobut.
Sekcja piłki siatkowej.
KS AZS Politechnika Radomska – kobieca drużyna siatkarska będąca sekcją siatkówki klubu sportowego AZS Radom. W latach 70. XX wieku zespół grał w klasie A. W 1998 roku nastąpiła fuzja AZS z drużyną Radomki, która wróciła do II ligi. Do swojego debiutanckiego sezonu w tej klasie rozgrywek zespół przystąpił już pod nową nazwą AZS Radomka, kończąc sezon na 6. miejscu w tabeli i utrzymując się w II lidze.

</doc>
<doc id="674979" url="https://pl.wikipedia.org/wiki?curid=674979" title="Lew Daniłowicz">
Lew Daniłowicz



</doc>
<doc id="674988" url="https://pl.wikipedia.org/wiki?curid=674988" title="Tajemnicze Złote Miasta (serial animowany 1982)">
Tajemnicze Złote Miasta (serial animowany 1982)

 – serial animowany produkcji francusko-japońskiej wyprodukowany przez Studio Pierrot i emitowany na kanale NHK od 29 czerwca 1982 do 7 czerwca 1983 w Japonii wspólnie z DiC o trójce 12-13-letnich dzieci z różnych kultur, poszukujących wraz z dorosłymi Hiszpanami Złotego Miasta w Ameryce Łacińskiej. Serial powstał na podstawie książki amerykańskiego pisarza pt. "The King’s Fifth" (1966). Fabuła jest całkowicie fikcyjna, choć nawiązuje do niektórych autentycznych ludów, obrzędów (m.in. El Dorado, składanie ludzi w ofierze) i postaci historycznych. Po zakończeniu wszystkich odcinków pokazywano krótkie filmy dokumentalne o plemionach, historii i kulturze Ameryki Południowej.
W Polsce nadawany na kanale TVP2 od 31 sierpnia 1992 do 7 czerwca 1993 roku z polskim lektorem oraz w roku 1997 na kanale RTL7. Składał się z trzydziestu dziewięciu odcinków. 
Fabuła.
Serial nawiązuje do wielu legend o tej części świata, a przede wszystkim do popularnych twierdzeń o bardzo zaawansowanej technologii niektórych ludów Ameryki. Niemal wszystkie wynalazki napędzane są energią słoneczną.
Barcelona, rok 1532. Od wielu dni pada deszcz. Mieszkańcy porywają 12-13 letniego Estebana, zwanego Dzieckiem Słońca, ponieważ wielu wierzy, że posiada on moc sprowadzenia Słońca. Wyznaczono za niego nagrodę w złocie. Rytuał się sprawdza, choć sam zainteresowany kpi z tego. Po tym zostaje uwolniony. Tymczasem, ojciec Rodriges, mnich opiekujący się chłopcem, zbliża się do kresu swoich dni. Na łożu śmierci opowiada mu jego przeszłość: podczas podróży Ferdynanda Magellana rozpętał się sztorm. Na horyzoncie zauważono łódź, na której był wzywający pomocy mężczyzna z niemowlęciem. Na ratunek, przywiązany liną do pasa, popłynął jeden z marynarzy. Zdołał uratować tylko dziecko. To był Esteban. Wziął go na ręce sam Magellan i, "jakby w odpowiedzi na uśmiech" Estebana, pojawiło się słońce.
Ojciec Rodriges umiera, a zrozpaczony Esteban biegnie na wysoką wieżę. Tam spotyka Mendozę, nawigatora gubernatora Pizarra, który go wtedy uratował. Bierze jego złoty medalion w kształcie półksiężyca. Chłopiec posiada go odkąd pamięta. Informuje, że składa się z dwóch części łatwych do połączenia i odczepienia. Posiada jedną z nich. Łączy z fragmentem, którego zabrał mu tego dnia na morzu, lecz nie zamierza go zwrócić. Razem tworzą znak solarny. Mendoza podejrzewa, że pochodzi z jednego z tajemniczych Złotych Miast. Namawia, by popłynął z nim statkiem "Esperanza" ku Nowemu Światu. Esteban spotyka tam Zię, inkaską dziewczynkę wychowywaną przez hiszpańską księżniczkę. Ma ona taki sam medalion, lecz cały. I ją sprowadził na statek Mendoza, ale mniej subtelnie.
Po pięciomiesięcznej podróży w towarzystwie mało przyjemnych hiszpańskich oficerów, dopływają na Ocean Spokojny. Mendoza uważany jest za jedynego, który umie przeprowadzić bezpiecznie statek przez Cieśninę Magellana. Dokonuje tego, ale niestety statek później się rozbija. Mendoza, Esteban, Zia oraz dwóch marynarzy (Pedro i Sancho) dopływają do Wysp Galapagos, gdzie spotykają Tao – afrykańskiego chłopca z zaginionego Królestwa Heva. Wspólnie odkrywają statek Solaris.
Podczas dalszych podróży po kontynencie odkrywają intrygujące do dziś tajemnice, m.in. Rysunki z Nazca, Machu Picchu, wynalazki napędzane energią słoneczną, czasem uruchamiane medalionami, plemiona wojowniczych kobiet; tajemnicze manuskrypty, zagadkowy, niezwykle zaawansowany technologicznie lud Olmeków, opuszczone miasta Majów etc. Warto nadmienić, że Olmeków nie przedstawiono jako ludzi. Znaczną część swoich podróży w drugiej połowie serii odbywają na pokładzie latającego Złotego Kondora, który podobnie jak statek Solaris został stworzony przez zaawansowaną technologicznie cywilizację Mu (w Polskiej wersji nazywany "Hiva").
Wersja polska.
Wersja z angielskim dubbingiem i polskim lektorem Januszem Szydłowskim.

</doc>
<doc id="674990" url="https://pl.wikipedia.org/wiki?curid=674990" title="Marc-Antoine Charpentier">
Marc-Antoine Charpentier

Marc-Antoine Charpentier (ur. 1643 w Paryżu, zm. 24 lutego 1704 tamże) – francuski kompozytor okresu baroku.
Życiorys.
Charpentier urodził się w Paryżu, jako syn urzędnika dworskiego mającego bardzo dobre kontakty z paryskim parlamentem. Marc-Antoine otrzymał bardzo dobre wykształcenie, prawdopodobnie u jezuitów, i w wieku 18 lat został wpisany na listę uczniów w szkole prawniczej w Paryżu. Między 1667 i 1669 rokiem prawdopodobnie był w Rzymie, gdzie studiował u Giacomo Carissimiego. Według legendy przybył do Rzymu by studiować malarstwo, a Carissimi miał namówić go do poświęcenia życia muzyce. Dokładnie zapoznał się wówczas ze współczesną mu muzyką włoską.
Pracował dla dwóch obdarzonych władzą kobiet, początkowo dla kuzynki króla ks. Marie de Lorraine "Mademoiselle de Guise" (do jej śmierci w 1688), później dla Isabelle d’Orléans, nazywanej "Madame de Guise". Od 1698 działał w Chappelle de Palais. Skomponował w tym czasie wiele hymnów i psalmów, mszy i motetów a także magnificat.
Od około 1672 roku rozpoczął pracę z Molierem, który zakończył współpracę z Jeanem-Baptiste'em Lullym. Jego dziełem jest np. muzyka do komedii "Chory z urojenia" (1673).
W latach osiemdziesiątych Charpentier służył jako "maître de musique" w jezuickim paryskim kościele Św. Ludwika, był też nauczycielem muzyki Filipa, księcia Chartres. W 1698 roku został mianowany "maître de musique" w Sainte Chapelle (Kaplicy Św. Ludwika) i pozostał na tym stanowisku do śmierci w roku 1704.
Dorobek.
Charpentier był kompozytorem bardzo cenionym przez współczesnych. Zajmował się wieloma gatunkami muzycznymi, jednak największe osiągnięcia miał w muzyce wokalnej.
Komponował muzykę religijną w stylu francuskim: 
Łączył tradycje włoskie i francuskie, napisał pierwszą francuską sonatę "Sonate à huit", rozwinął narzędzia dramaturgiczne w dramacie lirycznym "Médée", jednak problemy z cenzurą i odejście z Wersalu zamknęło mu drogę do pisania utworów scenicznych.
Spośród wielu dzieł Charpentiera najbardziej znane jest preludium do utworu "Te Deum", które stało się oficjalnym sygnałem Europejskiej Unii Nadawców. Fragment emitowany jest na początku każdego Konkursu Piosenki Eurowizji, a także przy okazji koncertu noworocznego filharmoników wiedeńskich.
Dzieła Charpentiera zostały skatalogowane przez Hugh Wileya Hitchcocka (katalog wydany w Paryżu w 1982 r.).
Balety.
Wszystkie trzy dzieła na podstawie komedii Moliera

</doc>
<doc id="674991" url="https://pl.wikipedia.org/wiki?curid=674991" title="Niższe seminarium duchowne im. Bogdana Jańskiego">
Niższe seminarium duchowne im. Bogdana Jańskiego



</doc>
<doc id="674998" url="https://pl.wikipedia.org/wiki?curid=674998" title="Niższe Seminarium Duchowne Księży Zmartwychwstańców">
Niższe Seminarium Duchowne Księży Zmartwychwstańców



</doc>
<doc id="675001" url="https://pl.wikipedia.org/wiki?curid=675001" title="Comedy Central">
Comedy Central

Comedy Central (1991: CTV: The Comedy Network; wcześniej stylizowany na COMEDY ꓶⱯꓤꓕNƎꓛ) – amerykański kanał telewizyjny o profilu komediowym, który dostępny jest w Stanach Zjednoczonych i w Europie. Kanał prezentuje seriale oraz programy satyryczne.
Europejskie państwa, w których nadawany jest kanał to: Niemcy, Holandia, Włochy, Polska, Szwecja oraz Węgry. Ponadto od 1 kwietnia 2009 nadawany jest w Nowej Zelandii.
Kanał rozpoczął nadawanie 1 kwietnia 1991 roku z połączenia wcześniejszych programów The Comedy Channel (należącego do Time Warner) i Ha! (należącego do Viacom), pierwotnie pod nazwą CTV: The Comedy Network. 1 czerwca tego samego roku kanał zmienił swoją nazwę na Comedy Central, żeby zapobiec problemom z kanadyjską CTV, która została ostatecznie partnerem kanału w zakresie treści za pośrednictwem stacji komediowej The Comedy Network (obecnie CTV Comedy Channel).
W kwietniu 2003 roku Viacom wykupił za 1,23 mld dolarów należące do AOL Time Warner udziały i stał się wyłącznym właścicielem kanału.

</doc>
<doc id="675007" url="https://pl.wikipedia.org/wiki?curid=675007" title="David Gilmour Live 1984">
David Gilmour Live 1984

David Gilmour Live 1984 to film przedstawiający trasę koncertową Davida Gilmoura promującą album "About Face". Główną pozycją w filmie jest koncert z Hammersmith Odeon w Londynie z kwietnia 1984 roku. Oprócz tego znajdują się tu dwa teledyski oraz krótki dokument zatytułowany "Beyond the Floyd", w którym przedstawione jest całe tournée Gilmoura z 1984 roku. 16 sierpnia 2006 roku ukazał się box set zawierający album "About Face" oraz DVD z zapisem koncertu z Hammersmith Odeon i dodatkami.

</doc>
<doc id="675011" url="https://pl.wikipedia.org/wiki?curid=675011" title="Lista sterowców United States Navy">
Lista sterowców United States Navy

To lista sterowców United States Navy.
Sterowce szkieletowe.
ZR-2 został zakupiony w Wielkiej Brytanii w październiku 1919, ale rozbił się w 1921, zanim US Navy mogła go odebrać. Nie otrzymał oficjalnego amerykańskiego numeru kadłuba, lecz numer ten został wymalowany wcześniej zgodnie z planami Marynarki. Początkowo nosił nazwę R38. "Akron" i "Macon" były jedynymi sterowcami zbudowanymi według tych samych planów.

</doc>
<doc id="675012" url="https://pl.wikipedia.org/wiki?curid=675012" title="Uniwersytet w Timbuktu">
Uniwersytet w Timbuktu

Uniwersytet w Timbuktu – koraniczna placówka oświatowa w Timbuktu w Mali, sięgająca tradycjami czasów przedkolonialnych królestw w regionie. Składa się z trzech medres zlokalizowanych przy meczetach:
W czasach świetności szkoła ta znana była w świecie muzułmańskim, podobnie jak Al-Azhar w Kairze, Al-Karawijjin w Fezie oraz medresy w Kairuanie i Kordowie.

</doc>
<doc id="675023" url="https://pl.wikipedia.org/wiki?curid=675023" title="Legion (zespół rockowy)">
Legion (zespół rockowy)

Legion – polski zespół rockowy. Powstał na przełomie lat 1990/1991 we Wrocławiu.
Jeden z najbardziej znanych polskich zespołów lat 90. XX w. związanych z subkulturą skinheadów. Uznawany za najważniejszy (o statusie kultowego) w jej narodowo-katolickim odłamie. Na początku jego przekaz był bliski nurtowi narodowo-socjalistycznemu (neonazistowskiemu), a z czasem uległ złagodzeniu do polskiego nacjonalizmu.
Liderem grupy był Tomasz Kostyła. Jeszcze kilkanaście lat po jej rozwiązaniu zapowiadał reaktywację.

</doc>
<doc id="675025" url="https://pl.wikipedia.org/wiki?curid=675025" title="Iwan Sapieha">
Iwan Sapieha



</doc>
<doc id="675027" url="https://pl.wikipedia.org/wiki?curid=675027" title="Iwan Sapieha (syn Bohdana)">
Iwan Sapieha (syn Bohdana)



</doc>
<doc id="675030" url="https://pl.wikipedia.org/wiki?curid=675030" title="Gingiwektomia">
Gingiwektomia

W stomatologii gingiwektomia (łac. "gingiva" dziąsło + "-ectomia" wycięcie) to specjalistyczny zabieg chirurgiczny polegający na zmniejszeniu masy dziąsła dla potrzeb protetycznych lub implantologicznych.

</doc>
<doc id="675036" url="https://pl.wikipedia.org/wiki?curid=675036" title="Skansen &quot;Pastewnik&quot;">
Skansen &quot;Pastewnik&quot;



</doc>
<doc id="675039" url="https://pl.wikipedia.org/wiki?curid=675039" title="Pomorska Specjalna Strefa Ekonomiczna">
Pomorska Specjalna Strefa Ekonomiczna

Pomorska Specjalna Strefa Ekonomiczna (PSSE) – część Polskiej Strefy Inwestycji, jeden z 14 podmiotów regionalnych, odpowiedzialnych za kompleksową obsługę inwestorów. Działa na terenie województwa kujawsko-pomorskiego i we wschodniej części województwa pomorskiego (łącznie 226 gmin). Jej zadaniem jest wsparcie przedsiębiorczości, poprzez tworzenie atrakcyjnych do rozwoju małych, średnich i dużych firm m.in. poprzez zwolnienie z podatku dochodowego (CIT i PIT) oraz możliwość rozwoju przedsiębiorstwa bez konieczności zmiany lokalizacji.
Obszar zarządzania.
Pomorska Specjalna Strefa Ekonomiczna zarządza obszarem obejmującym: 
Historia.
W 1997 r. rząd Włodzimierza Cimoszewicza ustanowił Specjalną Strefę Ekonomiczną "Tczew" oraz "Żarnowiec". Początkowo działała pod nazwą Specjalna Strefa Ekonomiczna Żarnowiec-Tczew, w chwili przyłączenia kolejnych terenów zadecydowano o zmianie nazwy na obecną. W 2001 r. połączono obie strefy w Pomorską Specjalną Strefę Ekonomiczną. 
Główni inwestorzy PSSE.
Główni inwestorzy ze względu na poniesione nakłady na terenie Pomorskiej Specjalnej Strefy Ekonomicznej
Gdański Park Naukowo-Technologiczny.
Gdański Park Naukowo-Technologiczny im. Prof. Hilarego Koprowskiego (GPN-T) jest rozwinięciem oferty usługowej oraz inwestycyjnej Pomorskiej Specjalnej Strefy Ekonomicznej. To nowoczesny ośrodek wspierający rozwój przedsiębiorczości i innowacyjności, miejsce współpracy podmiotów społecznych, gospodarczych, naukowo-badawczych oraz samorządowych w zakresie budowania, kształtowania przestrzeni informacyjnej oraz promowania zaawansowanych rozwiązań technologicznych. Oferuje:
Bałtycki Port Nowych Technologii.
Bałtycki Port Nowych Technologii (BPNT) to projekt Pomorskiej Specjalnej Strefy Ekonomicznej (PSSE), wspierający odbudowę i rozwój przemysłu stoczniowego. Stanowi zaplecze dla firm działających na terenach stoczni, oferuje pomoc we wdrażaniu i transferze nowych technologii, laboratoria badawcze, przestrzenie biurowe oraz sale konferencyjne.
Oprócz korzyści wynikających z działalności w PSSE, atutem BPNT jest lokalizacja w pobliżu portów i centrów logistycznych. Port dysponuje infrastrukturą do prowadzenia działalności produkcyjnej, połączeniami komunikacyjnymi z centrum Gdyni, Obwodnicą Trójmiasta i lotniskiem. Na jego terenie znajdują się firmy głównie z branży stoczniowej I jej pokrewnych – Stocznia Crist, Stocznia Nauta, VistaI, Hydromega, Gafako oraz Energomontaż.
BPNT współpracuje z władzami samorządowymi, uczestniczy w działaniach Klastra Morskiego, który skupia firmy branży morskiej i offshore oraz koordynuje współpracę przedsiębiorstw, samorządu terytorialnego, uczelni wyższych i instytucji otoczenia biznesu.
Wyspa Ostrów.
Pomorska Specjalna Strefa Ekonomiczna sp. z o.o. wykupiła od Stoczni Gdańsk większość gruntów znajdujących się na Wyspie Ostrów. Trwają prace projektowe związane z przygotowaniem infrastruktury technicznej dla inwestorów. Zagospodarowanie tego terenu jest inwestycyjną częścią strategii rewitalizacji i rozwoju wpisującej się w program wsparcia przemysłu w zgodzie z przyjętą przez Parlament tzw. uchwałą stoczniową, umożliwiającą np. zwolnienie stoczni z podatku VAT.
PSSE Media Operator Sp. z o.o. w imieniu PSSE zajmuje się zarządzaniem nieruchomościami na Wyspie Ostrów – odpowiada m.in. za bieżącą obsługę nieruchomości i infrastruktury przesyłowej, a także prowadzi prace nad przygotowaniem do realizacji projektu jej rewitalizacji.
Centrum Programowania Robotów Przemysłowych.
Centrum Programowania Robotów Przemysłowych (CPRP) na Wyspie Ostrów w Gdańsku zostało powołane przez Pomorską Specjalną Strefę Ekonomiczną przy współpracy z Instytutem Maszyn Przepływowych Polskiej Akademii Nauk. Działanie to jest odpowiedzą na potrzeby rynku w rzeczywistości Przemysłu 4.0. Robotyzacja wkroczyła już do wielu branż i zaczyna obejmować kolejne. Według ekspertów, wkrótce roboty pojawią się w każdej z nich, a większość stanowisk pracy zostanie zautomatyzowanych. Dlatego już dziś konieczne jest kształcenie kadr dla przemysłu 4.0., także w zakresie programowania i obsługi robotów. Centrum Programowania Robotów Przemysłowych to jeden z pierwszych takich ośrodków w Polsce, który umożliwia podnoszenie kompetencji pracowników, a także pomaga uczniom szkół branżowych w obraniu ścieżki kariery związanej z automatyką oraz robotyką. Centrum dodatkowo posiada w swojej ofercie zajęcia z druku 3D, czyli kolejnej części przemysłu przyszłości. Powołanie CPRP jest również elementem projektu rewitalizacji obszarów postoczniowych. 
Centrum Programowania Robotów Przemysłowych to miejsce, w którym zajęcia prowadzone są przez wykwalifikowaną kadrę ekspertów z zakresu robotyki oraz druku 3D dla uczniów, nauczycieli, przedsiębiorców oraz pracowników. 
CPRP dysponuje robotem Fanuc M-20iA, robotem ABB IRB120 wraz z wielomodułowym laserem światłowodowym redEnergy G3, drukarką 3D Stratasys Fortus 400mc oraz oprogramowaniem FANUC ROBOGUIDE.

</doc>
<doc id="675040" url="https://pl.wikipedia.org/wiki?curid=675040" title="DisplayPort">
DisplayPort

DisplayPort, DP – uniwersalny interfejs cyfrowy (zatwierdzony w maju 2006) opracowany przez VESA (Video Electronics Standards Association). Głównym zamierzeniem nowego standardu jest połączenie komputer-monitor lub komputer-system kina domowego (w tym projektory, wielkoformatowe wyświetlacze, telewizory itp.).
Złącze DisplayPort obsługuje od 1 do 4 linii transmisyjnych przesyłających dźwięk i obraz z prędkością 1,62 lub 2,7 Gb/s (maksymalnie 10,8 Gb/s przy czterech liniach transmisyjnych). Standard umożliwia jednoczesną dwukierunkową wymianę informacji. Dwukierunkowe pomocnicze kanały (Auxiliary Channel) pracują ze stałą prędkością 1Mb/s, umożliwiając zarządzanie i kontrolę nad strumieniem danych zgodnie ze standardem VESA EDID i VESA MCCS. Sygnał wideo może być zgodny z DVI oraz HDMI pod warunkiem, że urządzenie nadające sygnał ma możliwość przełączenia rodzaju sygnału z DisplayPort na HDMI, DVI lub VGA. Sygnał może być chroniony technologią DRM.
DisplayPort opcjonalnie wyposażony jest w DPCP ("DisplayPort Content Protection" – ochrona zawartości DisplayPort) ochronę przed kopiowaniem opracowaną przez Philipsa używającą 128-bitowego algorytmu AES (Advanced Encryption Standard).
Połączenie DisplayPort i wyprowadzonej na zewnątrz magistrali PCI Express w jednym złączu tworzy interfejs Thunderbolt.
Informacje ogólne.
DisplayPort jest pierwszym interfejsem wyświetlacza, który opiera się na pakietowej transmisji danych, formie komunikacji cyfrowej występującej w technologiach takich jak Ethernet, USB i PCI Express. Umożliwia to podłączenie zarówno wewnętrznego, jak i zewnętrznego wyświetlacza i w przeciwieństwie do starszych standardów, które przesyłają sygnał zegarowy z każdym wyjściem, protokół DisplayPort opiera się na małych pakietach danych znanych jako mikropakiety, które mogą osadzać sygnał zegara w strumieniu danych. Pozwala to na uzyskanie wyższej rozdzielczości, przy użyciu mniejszej liczby pinów. Użycie pakietów danych sprawia, że DisplayPort jest rozszerzalny, co oznacza, że z czasem mogą być dodawane dodatkowe funkcje, bez znaczących zmian w fizycznym interfejsie.
DisplayPort może być używany do jednoczesnego przesyłania audio i wideo, chociaż każdy z nich jest opcjonalny i może być przesyłany bez drugiego. Ścieżka sygnału wideo może wynosić od sześciu do szesnastu bitów na kanał koloru, a ścieżka audio może zawierać do ośmiu kanałów 24-bitowego, 192 kHz dźwięku PCM, który jest nieskompresowany. Dwukierunkowy, półdupleksowy kanał pomocniczy przenosi zarządzanie urządzeniami i dane sterowania urządzeniem do głównego łącza, takiego jak VESA EDID, MCCS i standardu DPMS. Ponadto interfejs jest w stanie przenosić dwukierunkowe sygnały USB.
DisplayPort używa protokołu sygnału LVDS, który nie jest kompatybilny z DVI czy HDMI. Jednakże porty DisplayPort pracujące w trybie podwójnym (dual-mode) są zaprojektowane do przesyłania jednokanałowego (single-link) protokołu DVI lub HDMI (TMDS) poprzez interfejs DP, za pomocą zewnętrznego adaptera pasywnego. Adapter zapewnia zgodność i konwertuje sygnał z 3,3 V na 5 V. W przypadku analogowych VGA / YPbPr i dwukanałowego (dual-link) DVI, w celu zapewnienia kompatybilności wymagany jest już adapter aktywny i nie jest wykorzystywany tu tryb podwójny. Aktywne adaptery VGA są zasilane bezpośrednio ze złącza DisplayPort, natomiast aktywne adaptery DVI dual-link zwykle opierają się na zewnętrznym źródle zasilania, takim jak USB.
Wersje.
1.0 do 1.1.
Pierwsza wersja, 1.0, została zatwierdzona przez VESA w dniu 3 maja 2006. Wersja 1.1 została zatwierdzona w dniu 2 kwietnia 2007, a wersję 1.1a zatwierdzono w dniu 11 stycznia 2008. DisplayPort 1.0 – 1.1a zapewnia maksymalną przepustowość 10,8 Gbit/s (szybkość transmisji 8,64 Gbit/s), wykorzystując standardowe łącze czteropasmowe. Przewody DisplayPort o długości do 2 metrów powinny zapewniać pełną przepustowość 10,8 Gbit/s. DisplayPort 1.1 umożliwia urządzeniom zastosowanie alternatywnych mediów przewodzących, takich jak światłowody, umożliwiając znacznie większy zasięg od źródła do wyświetlacza bez degradacji sygnału, choć alternatywne implementacje nie są standaryzowane. W dodatku do DisplayPort Content Protection (DPCP), obejmuje również HDCP. Normę dotyczącą DisplayPort 1.1a można pobrać bezpłatnie ze strony internetowej VESA.
1.2.
Wersja 1.2 DisplayPort została wprowadzona 7 stycznia 2010. Najbardziej znaczącym ulepszeniem w nowszej wersji jest podwojenie przepustowości do 17,28 Gbit/s w trybie High Bit Rate 2 (HBR2), co pozwoliło na zwiększenie rozdzielczości, wyższe częstotliwości odświeżania i uzyskanie większej głębi kolorów. Inne usprawnienia obejmują możliwość istnienia wielu niezależnych strumieni wideo (połączenie szeregowe z wieloma monitorami) zwanych transportem wielostrumieniowym (Multi-Stream Transport), usprawnienia w przesyłaniu stereoskopowego 3D, zwiększoną przepustowość kanału AUX (od 1 Mbit/s do 720 Mbit/s), więcej przestrzeni kolorów, w tym xvYCC, scRGB i Adobe RGB 1998 oraz Global Time Code (GTC) dla synchronizacji audio / wideo poniżej 1 µs. Firma Apple Inc. wprowadziła również złącze Mini DisplayPort, które jest znacznie mniejsze i zostało zaprojektowane do laptopów i innych małych urządzeń. Jest ono zgodne z nowym standardem.
1.2a.
Wersja 1.2a DisplayPort została wydana w styczniu 2013 i może opcjonalnie zawierać Adaptacyjną Synchronizację VESA (VESA’s Adaptive Sync). FreeSync firmy AMD wykorzystuje do działania funkcję Adaptive-Sync. FreeSync po raz pierwszy zademonstrowano na targach CES 2014 na laptopie Toshiba Satellite, wykorzystując funkcję samo-odświeżania panelu (Panel-Self-Refresh – PSR) ze standardu Embedded DisplayPort. Za sprawą propozycji AMD, VESA zaadaptowała funkcję PSR do użytku w autonomicznych wyświetlaczach i dodała ją pod nazwą „Adaptive-Sync” do głównego standardu DisplayPort jako opcjonalną w wersji 1.2a. Jako że jest to funkcja opcjonalna, wsparcie dla Adaptive-Sync nie jest wymagane do zgodności z DisplayPort 1.2a.
1.3.
Wersja 1.3 DisplayPort została zatwierdzona 15 września 2014. Standard ten zwiększa ogólną przepustowość transmisji do 32,4 Gbit/s dzięki nowemu trybowi HBR3 o prędkości 8,1 Gbit/s na pas (do 5,4 Gbit/s z HBR2 w wersji 1.2), przy całkowitej przepustowości danych 25,92 Gbit/s po uwzględnieniu kosztu kodowania 8b/10b. Taka przepustowość jest wystarczająca dla wyświetlaczy 4K UHD (3840 × 2160) przy 120 Hz z 24-bitowym/px kolorem RGB, wyświetlaczy 5K (5120 × 2880) przy 60 Hz z 30-bitowym/px kolorem RGB lub wyświetlaczy 8K UHD (7680 × 4320) przy 30 Hz z 24-bitowym/px kolorem RGB. Używając Multi-Stream Transport (MST), DisplayPort może sterować dwoma wyświetlaczami 4K UHD (3840 × 2160) przy częstotliwości 60 Hz lub maksymalnie czterema wyświetlaczami WQXGA (2560 × 1600) przy 60 Hz z 24-bitowym/px kolorem RGB. Nowy standard obejmuje obowiązkowy tryb Dual dla adapterów DVI i HDMI, implementujący standard HDMI 2.0 i ochronę zawartości HDCP 2.2. Standard połączenia Thunderbolt 3 początkowo miał obejmować funkcję DisplayPort 1.3, ale ostateczna wersja wspierała jedynie wersję 1.2. Funkcja Adaptive Sync VESA w wersji 1.3 DisplayPort pozostaje opcjonalną częścią specyfikacji.
1.4.
Wersja 1.4 DisplayPort została opublikowana 1 marca 2016. Nie zdefiniowano żadnych nowych trybów transmisji, więc HBR3 (32,4 Gbit/s) wprowadzony w wersji 1.3 nadal pozostał najwyższym dostępnym trybem. DisplayPort 1.4 dodaje obsługę Display Stream Compression 1.2 (DSC), Forward Error Correction, metadane HDR10 zdefiniowane w CTA-861.3, w tym metadane statyczne i dynamiczne oraz przestrzeń barw Rec. 2020, dla współdziałania z HDMI i rozszerza maksymalną liczbę wbudowanych kanałów audio do 32.
DSC to „wizualnie bezstratna” technika kodowania o współczynniku kompresji do 3:1. [22] Używając DSC z szybkościami transmisji HBR3, DisplayPort 1.4 może obsługiwać 8K UHD (7680 × 4320) przy 60 Hz z 30-bitowym/px kolorem RGB i HDR lub 4K UHD (3840 × 2160) przy 120 Hz z 30-bitowym/px kolorem RGB i HDR. 4K przy 60 Hz z 30-bitowym/px kolorem RGB i HDR można uzyskać bez konieczności korzystania z DSC. Na wyświetlaczach, które nie obsługują DSC, maksymalne limity nie zmieniły się od DisplayPort 1.3 (4K 120 Hz, 5K 60 Hz, 8K 30 Hz).
1.4a.
DisplayPort w wersji 1.4a został opublikowany w kwietniu 2018. VESA nie opublikowała oficjalnego komunikatu ani komunikatu prasowego. Żadna lista zmian w wersji 1.4a również nie została opublikowana.
2.0.
Zgodnie z planem opublikowanym przez VESA we wrześniu 2016 r., Nowa wersja DisplayPort miała zostać wprowadzona na początku 2017 r. Poprawiłoby to szybkość łącza z 8,1 do 10,0 Gbit/s, co oznacza wzrost o 24%. Zwiększyłoby to całkowitą przepustowość z 32,4 Gbit/s do 40,0 Gbit/s.
Mimo to, w 2017 r. nie została wydana żadna nowa wersja. Najprawdopodobniej opóźnienie pojawiło się, aby móc wprowadzić dalsze ulepszenia po ogłoszeniu w styczniu 2017 r. przez HDMI Forum, że ich następny standard (HDMI 2.1) będzie oferował przepustowość do 48 Gbit/s. Zgodnie z komunikatem prasowym z 3 stycznia 2018 r. „VESA jest obecnie zaangażowana w opracowywanie kolejnej generacji standardu DisplayPort, z planami zwiększenia szybkości przesyłania danych przez DisplayPort dwukrotnie i więcej. VESA planuje opublikować tę aktualizację w ciągu najbliższych 18 miesięcy”.
W CES 2019, VESA ogłosiła, że nowa wersja będzie obsługiwać 8K @ 60 Hz bez kompresji i oczekiwano, że zostanie wydana w pierwszej połowie 2019 roku.
26 czerwca 2019 VESA oficjalnie wydała standard DisplayPort 2.0. VESA stwierdziła, że DP 2.0 jest pierwszą dużą aktualizacją standardu DisplayPort od marca 2016 i zapewnia około trzykrotną poprawę szybkości transmisji danych (z 25,92 do 77,37 Gbit/s) w porównaniu z poprzednią wersją DisplayPort (1.4a), jak również inne nowe możliwości, aby sprostać przyszłym wymaganiom wydajności tradycyjnych wyświetlaczy. Obejmują one poza rozdzielczości 8K wyższe częstotliwości odświeżania i obsługę wysokiego zakresu dynamicznego (HDR) w wyższych rozdzielczościach, ulepszoną obsługę wielu konfiguracji wyświetlania, a także lepsze wrażenia przy korzystaniu z wyświetlaczy rozszerzonej/wirtualnej rzeczywistości (AR/VR), w tym obsługę 4K i wyższe rozdzielczości VR.
28 lutego 2022 r. VESA ogłosiła swój program certyfikacji dla produktów wideo, wyświetlaczy i kabli obsługujących DisplayPort UHBR (Ultra-high Bit Rate), wyższe prędkości łącza danych obsługiwane przez standard DisplayPort w wersji 2.0. Dwa nowe, certyfikowane przez VESA przewody DP40 i DP80 UHBR. Ten pierwszy musi obsługiwać szybkość łącza UHBR10 (10 Gb/s) i pełny tryb czteropasmowy, zapewniając maksymalną przepustowość 40 Gb/s. Przewody DP80 muszą z kolei zapewniać 20 Gb/s (spełniać UHBR20), co przy czteropasmowym trybie zapewni maksymalną przepustowość rzędu 80 Gb/s. Małe zamieszanie wprowadzi tylko standard DP80, bo w jego ramach przewody będą także obsługiwać szybkość łącza UHBR13,5 (13,5 Gb/s).

</doc>
<doc id="675045" url="https://pl.wikipedia.org/wiki?curid=675045" title="Lista okrętów desantowych United States Navy">
Lista okrętów desantowych United States Navy

To lista okrętów desantowych United States Navy.
Większość kategorii nie ma jasno określonych odpowiedników w języku polskim. Dlatego w wątpliwych przypadkach została pozostawiona nazwa angielska z wolnym tłumaczeniem na język polski umieszczonym pod tytułem rodzaju okrętu.
Amphibious Transports (LPA).
"Transportowce amfibijne"
Self-Propelled Barracks Ships (APB).
"Okręt koszarowy wyposażony we własny napęd"
High-speed Transports (APD).
"Szybkie transportowce"
Small Amphibious Transports (LPR).
"Małe transportowce amfibijne"
Attack Cargo Ships (AKA).
"Okręty Transportowe Wsparcia Materiałowego"
Amphibious Cargo Ships (LKA).
"Okręty amfibijne wsparcia desantu"
Amphibious Assault Ships (General Purpose) (LHA).
"Desantowe okręty amfibijne (ogólnego zastosowania)"
Amphibious Assault Ships (Multi-Purpose) (LHD).
"uniwersalne okręty desantowe"
Landing Platform Docks (LPD).
"Okręt - platforma lądowania"
Landing Platform Helicopters (LPH).
"Okręt - platforma lotnicza dla helikopterów"
Landing Ship Docks (LSD).
"okręt do przewozu pływających jednostek lądujących"
Landing Ship Medium (LSM).
"Średnie okręty desantowe"
Do zakończenia II wojny światowej US Navy zbudowała 558 średnich okrętów desantowych (LSM)z trzech typów. Są one wyszczególnione w osobym artykule Lista średnich okrętów desantowych United States Navy.
Landing Ship Tanks (LST).
"Okręty desantowe do przewozu czołgów"
United States Navy zbudowała około 1000 Okrętów desantowych do przewozu czołgów (LST). Są one wyszczególnione w osobnym artykule Lista okrętów desantowych do przewozu czołgów United States Navy
Vehicle Landing Ships (LSV).
"Okręty desantowe do przewozu pojazdów"

</doc>
<doc id="675047" url="https://pl.wikipedia.org/wiki?curid=675047" title="Bazylika kolegiacka Przemienienia Pańskiego w Brzozowie">
Bazylika kolegiacka Przemienienia Pańskiego w Brzozowie

Bazylika kolegiacka pw. Przemienienia Pańskiego w Brzozowie – zabytkowy kościół rzymskokatolicki, barokowy stojący na ziemi brzozowskiej. Zbudowany został w latach 1676–1686, a konsekrowany był w 1688. Dwie wieże pochodzą z lat 1718–1724. Jest murowany z cegły i kamienia oraz potynkowany. Budowla jest orientowana, bazylikowo-emporowa, trójnawowa, z fasadą dwuwieżową i dwoma późnobarokowymi kaplicami, po obu stronach korpusu: pierwsza Matki Bożej Ognistej, a druga Serca Pana Jezusa i św. Wincentego á Paulo.
Historia.
Brzozów leżący na Pogórzu Strzyżowsko-Dynowskim, w dolinie Stobnicy, w historycznej ziemi sanockiej, swoje powstanie zawdzięcza Kazimierzowi Wielkiemu, który po przyłączeniu Rusi do Polski zasiedlał pas graniczny. Tereny te, leżące na szlakach handlowych, z których szczególnie ważny był szlak wiodący ze Lwowa na Węgry, wymagały szybkiego zagospodarowania.
Dokument lokacyjny Brzozowa z 2 października 1359 roku nadawał 50 łanów frankońskich zasadźcy, Stefanowi Wojostowi, pod warunkiem, że ten założy wieś na prawie magdeburskim. Lokacja dotyczyła polany śródleśnej zwanej Brzozowa, położonej nad Stobnicą. W dokumencie 2 łany frankońskie przypadały rektorowi kościoła, a więc dawał podstawy do tworzenia równolegle z administracją świecką, administracji kościelnej. Daty powstania brzozowskiej parafii nie da się jednoznacznie ustalić, gdyż nie zachowały się żadne przekazy. Niektórzy historycy zaliczają parafię brzozowska do jednej z dwudziestu najstarszych parafii w ówczesnej diecezji przemyskiej i uważają, że powstała ona przed rokiem 1375. Ks. Mrowiński budowę pierwszego kościoła (na terenie obecnej Starej Wsi) wiąże z osobą ks. Łubieńskiego, późniejszego biskupa przemyskiego i datuje go na rok 1399. Podstawą do takiego datowanie jest dokument wizytacji biskupa Doenhoffa przeprowadzonej w 1699, w którym to dokumencie można przeczytać: "kaplica ta położona jest w miejscu nader przyjemnym... zbudowana była, jak poświadcza Alembek" (sporządzający opis) "od Janusza z Lubina w 1399".
Obszar diecezji przemyskiej, do której należała parafia brzozowska, był rozległy, słabo zaludniony, o dochodach, które nie wystarczały na utrzymanie dworu biskupiego na odpowiednim poziomie. Już pierwszy biskup, Eryk Winsen, chcąc zapewnić biskupstwu odpowiednie dochody, stara się usilnie o jego dodatkowe uposażenie. Starania te dały pozytywny rezultat. W 1384 królowa Maria Węgierska nadała biskupom przemyskim i ich następcom 5 wsi, w tym wieś Brzozową. Równocześnie z donacją miejscowości te były wyłączone spod wszelkiej zależności władz świeckich.
Brzozów, jako własność biskupów przemyskich, otrzymał prawa miejskie przed 1386 rokiem, w tym bowiem roku w dokumencie jest wymienione, według Adama Fastnachta, wójtostwo brzozowskie. Brak aktu lokacyjnego nie pozwala jednoznacznie stwierdzić przez kogo był wydany. Lokacja miasta była na terenach położonych na południe od pierwotnej lokacji wsi. Późniejsze źródła potwierdzają, że miasto było lokowane na obszarze 12 łanów frankońskich (ok. 290 ha). Początkowo jako wieś, później jako miasto Brzozów przez przeszło cztery stulecia związany był z biskupami przemyskimi, którzy przyczynili się w niemałym stopniu do jego rozwoju. Gdy bp Chrząstowski (1435–1452) zbudował przy wjeździe do Brzozowa, od strony północnej, dwór, miasto zaczęło pełnić funkcję zamiejscowej rezydencji biskupów przemyskich, w której z czasem coraz chętniej przebywali biskupi. Niektórzy zamieszkiwali w Brzozowie na stałe. W relacji do Stolicy Apostolskiej w 1744 bp Sierakowski (1742–1760) wyraźnie zaznaczał, że Brzozów jest rezydencją biskupów przemyskich, gdyż jest dogodniejszy dla dworu biskupiego niż Przemyśl. Brzozów z czasem zaczął pełnić ważną funkcję gospodarczą, tu bowiem mieściła się siedziba władz brzozowskiego klucza dóbr stołowych biskupów przemyskich, do którego należały oprócz Brzozowa, Stara Wieś, Blizne, Domaradz i Golcowa.
Pierwszy kościół położony w granicach miasta datowany jest na początek XV wieku z fundacji, jak niektórzy historycy przypuszczają, bpa Chrząstowskiego. Położenie tego pierwszego, drewnianego kościoła w zasadzie odpowiada obecnej lokalizacji. Kościół otrzymał tytuł Bożego Ciała. 12 marca 1657 roku kościół spłonął w pożarze wznieconym przez wojska księcia siedmiogrodzkiego Jerzego II Rakoczego. W zgliszczach kościoła znaleziono ocalony obraz Matki Bożej Pocieszenia. Od tego czasu nazywany jest obrazem Matki Boskiej Ognistej. Jako „łaskami słynący” został w 1858 roku koronowany koronami biskupimi.
Kościół murowany zaczęto budować w 1676 roku, z fundacji bpa Stanisława Sarnowskiego, za kadencji ks. kan. Stanisława Bogusławskiego, prepozyta brzozowskiego. Do czasu przeniesienia biskupa na biskupstwo kujawskie wzniesiono mury nawy głównej i przykryto transeptowe kaplice. Żegnając się z Brzozowem w roku 1677 bp Sarnowski dokończenie budowy powierzył prepozytowi brzozowskiemu, ks. Bartłomiejowi Misiałowiczowi, zostawiając na ten cel 100 tys. zł. Konsekracji kościoła dokonał bp przemyski Stanisław Zbąski 30 maja 1688 roku kościół otrzymał tytuł Przemienienia Pańskiego.
Kościół był budowany, przypuszczalnie według projektu Jakuba Solariego, pierwotnie jako jednonawowy z dwiema transeptowymi (poprzecznymi) kaplicami. Już w trakcie wznoszenia murów nawy głównej zaczęły się pojawiać zarysowania. Mury usztywniono przyporami. Wzmocnienie okazało się mało skuteczne. Gdy w bezpośrednim sąsiedztwie kościoła zaczęto wykonywać wykopy pod budynek seminaryjny, zaczęły się na nowo rysować mury i sklepienie. Z fundacji bpa Wacława Hieronima Sierakowskiego, w celu wzmocnienia budowli dobudowano nawy boczne i dwie kaplice. W 1745 bp Sierakowski sprowadził do Brzozowa księży misjonarzy, którzy w roku 1760 utworzyli seminarium duchowne, drugie w diecezji po przemyskim. W brzozowskiej kolegiacie późniejszy biskup warmiński Ignacy Krasicki przyjął 19 maja 1757 roku święcenia kapłańskie z rąk biskupa Sierakowskiego. Bp Michał Wodzicki (1760–1764), następca bpa Sierakowskiego, spiął sklepienie żelaznymi ankrami (ściągami).
Wcześniej, w roku 1723 za biskupa Krzysztofa Szembeka (1719–1724), odbył się w Brzozowie w dniach 11 i 12 lipca synod diecezjalny. Staraniem tegoż biskupa, za zgodą kapituły przemyskiej, utworzona została Brzozowska Kapituła Kolegiacka. Kościół brzozowski został podniesiony do godności kolegiaty. Bp Szembek dokończył budowę wież frontowych.
Po pierwszym rozbiorze Brzozów wraz z całą ziemią sanocką znalazł się w zaborze austriackim. Ówczesny biskup przemyski, Kierski naprawił dach na kolegiacie, ufundował nową, kamienną posadzkę w kościele (1772). Pierwszy rozbiór Polski rozpoczął proces zmniejszenia znaczenia Brzozowa jako ośrodka w strukturze diecezji przemyskiej. Zniesienie kolegiaty i kapituły (1788), Seminarium Duchownego (1783) oraz kasata Księży Misjonarzy wpłynęło nie tylko na zahamowanie rozwoju brzozowskiej parafii, ale i samego miasta. Odtąd właściciele Brzozowa, biskupi przemyscy, rzadziej przebywali w rezydencji brzozowskiej.
W roku 1858 w kościele brzozowskim odbyła się podniosła uroczystość koronacji wizerunku Matki Bożej Ognistej koronami biskupimi. Uroczystość ta związana była z setną rocznicą przeniesienia do kaplicy bocznej przez bpa Sierakowskiego tego obrazu. Koronacji dokonał, z upoważnienia bpa Wierzchlejewskiego, ks. Józef Ziemiański – rodak brzozowski.
Kościół wielokrotnie był odnawiany i remontowany. W latach 1902–1905 odnowiono ołtarze (przemalowując je), wymieniono posadzkę. W okresie międzywojennym działają na terenie parafii różne organizacje świeckie. Działa Akcja Katolicka, Świeckie Stowarzyszenia Mężczyzn Katolików, Stowarzyszenie Katolickie Kobiet, Stowarzyszenie Młodzieży Męskiej, Katolickie Stowarzyszenie Młodzieży Żeńskiej, Sodalicja Mariańska. Ważne miejsce wśród zadań prowadzonych przez te organizacje zajmowała akcja pomocy ubogim.
Od 1939 na terenie parafii znajdowało się przedszkole prowadzone przez Siostry Służebniczki NMP ze Starej Wsi. Tutaj pracowała s. Celestyna Faron, która czynnie uczestniczyła w konspiracji, kolportowała m.in. prasę. Aresztowana w 1942 przeszła przez więzienia w Jaśle i Tarnowie, skąd trafiła do Oświęcimia. Zmarła na skutek wyczerpania w noc Wielkiej Soboty 1944 roku. Ojciec Święty Jan Paweł II ogłosił ją błogosławioną.
Życie religijne Brzozowa uległo podczas okupacji niemieckiej znacznemu ograniczeniu. W pierwszym kwartale 1941 roku, pod pretekstem epidemii tyfusu, zamknięto kościół. Mimo to w kościele przez cały czas odbywały się nabożeństwa, codziennie, wcześnie rano, odprawiano Mszę św. wchodząc do kościoła bocznym wejściem. Na terenie parafii działał oddział Rady Głównej Opiekuńczej, na którego czele stał ks. Kociak, brzozowski wikary.
Osobnym wydarzeniem było przeniesienie Seminarium Duchownego z Przemyśla do Brzozowa Zdroju. W Przemyślu, znajdującym się od 1939 pod okupacją sowiecką, nie było warunków do w miarę normalnego funkcjonowania seminarium. Otwarcie leśnego seminarium obyło się 10 maja 1940 roku. Ogółem wyświęcono 93 księży.
Gruntowny remont przeszedł kościół jednak dopiero w latach 1969–1972. Z inicjatywy brzozowskiego proboszcza, ks. Juliana Pudły, przy wydatnej pomocy ks. Tomasza Zięby uratowano kościół, którego zły stan groził zawaleniem. Opasano wówczas mury od zewnątrz wieńcami żelbetowymi, wzmocniono filary wewnętrzne, część sklepienia nad prezbiterium pokrytego freskami podwieszono do nowego sklepienia żelbetowego, nad pozostałą częścią wykonano nowe sklepienie. Później przystąpiono do renowacji i konserwacji zabytkowego wyposażenia wnętrza. Odrestaurowano organy, ławki stalle, konfesjonały, a przede wszystkim ołtarz główny i dwa ołtarze boczne w transeptowych kaplicach. W latach 2000–2004 prowadzone były prace przy elewacji kościoła, położono też nową nawierzchnię na placu przy kościele.
3 kwietnia 1975 roku, przychylając się do prośby ordynariusza przemyskiego, prymas ks. kardynał Stefan Wyszyński na mocy specjalnych upoważnień udzielonych mu przez Stolicę Apostolską przywrócił kolegiatę.
Wyjątkowy charakter miały obchody 300. rocznicy konsekracji kościoła, połączone z III Tygodniem Kultury Katolickiej. Wzięli w nich udział ks. abp Ignacy Tokarczuk, biskupi pomocniczy: Stefan Moskwa, Edward Białogłowski, Bolesław Taborski. Liczny był też udział wiernych.
Podniosły charakter miały również obchody 300. rocznicy śmierci ks. Bartłomieja Misiałowicza w 1993, budowniczego brzozowskiego kościoła. Czterodniowe uroczystości zakończyła Msza św. koncelebrowana pod przewodnictwem ks. abp. Ignacego Tokarczuka, który wygłosił też homilię. Odbyła się również sesja popularnonaukowa poświęcona pamięci ks. Misiałowicza i jego dokonaniom. Podczas obchodów otwarto bibliotekę parafialną i nadano jej imię ks. Bartłomieja Misiałowicza.
Wyposażenie.
Organy.
W części zachodniej nawy znajduje się prospekt organowy. Organy wzmiankowane są po raz pierwszy w protokole powizytacyjnym biskupa Doenhoffa z 1699. Ks. Moliński wizytując parafię z upoważnienia biskupa podał, że ""na chórze murowanym nad wielkimi drzwiami iest organ". Protokół zawiera także wzmiankę o tym, że prospekt ozdobiony jest figurą anioła podtrzymującego organy. Obszerniejszy opis zawiera protokół powizytacyjny z 1745. Można w nim wyczytać: "Struktura Stolarska czarno Malowana"".
Barokowy prospekt organowy pochodzący z końca XVII wieku był bogato zdobiony. W zwieńczeniu umieszczono figurę króla Dawida grającego na harfie (był biegły w muzyce i poezji, jak tego dowodzą jego pieśni) i dwa muzykujące anioły ze skrzypcami i trąbą oraz liczne uszaki z ornamentem chrząstkowo-małżowinowymi. Rzeźby prawdopodobnie powstały w warsztacie krośnieńskim. Prospekt był niewielki, zajmował ok. 1/3 długości chóru. Organy były w przeszłości przebudowywane, wiadomo o remoncie z 1865 i z 1902. Ten ostatni był przeprowadzony przez organistę z pobliskiego Jasionowa Alojzego Koniecznego (zainstalował drugi manuał i wstawił 4 nowe głosy, zwiększając ich liczbę do 16).
Podczas przeprowadzanego od 1969 remontu kapitalnego kościoła dokonano również przebudowy organów. Ponieważ ich stan techniczny budził zastrzeżenia, zlecono ks. dr Janowi Chwałkowi z Lublina przeprowadzenie ekspertyzy. Zdaniem rzeczoznawcy instrument nie przedstawiał większej wartości muzycznej ani technicznej, nie reprezentował też wysokiej klasy rzemiosła organmistrzowskiego. Ponadto rozmiary – architektoniczne i brzmieniowo – organów dotychczasowych były zbyt szczupłe dla wnętrza monumentalnej świątyni. Przebudowy organów podjął się organmistrz z Wrocławia Józef Cynar. Jego autorstwa jest, oprócz ułożenia dyspozycji głosów i czuwania nad całością prowadzonych prac, nowy prospekt organowy (projekt zatwierdzony został przez służby konserwatorskie). Nowy prospekt został rozbudowany, znalazły się w nim także elementy ze starego prospektu. W nowym prospekcie nie znalazł miejsca tylko anioł podtrzymujący organy, wymieniony w opisie z 1699. Po zabiegach konserwatorskich znajdzie on miejsce w planowanym Muzeum Parafialnym. Figury ze zwieńczenia: Dawid i muzykujące anioły zostały umieszczone ponownie w zwieńczeniu. Cała część środkowa obecnych organów i uszy z ornamentem zostały przeniesione, po zakonserwowaniu, ze starej szafy. Całość umieszczono na nowym żelbetowym pomoście. Rzeźby i elementy ornamentyki zostały uzupełnione przez Henryka Ciporę z Krzywego, szafę organową wykonali Józef i Stanisław Pudło z Korczyny, konserwacja zabytkowych rzeźb i złocenie są dziełem Adama Kruka i Janusza Kaspera z Krakowa.
Ambona.
Ambona brzozowska ze wszystkich pochodzących z tego okresu (ambona w farze w Krośnie i w Bieczu, Kościele Mariackim i św. Józefa w Krakowie) jest najbardziej rozbudowana pod względem ikonograficznym. Jest szczególnie ozdobna i charakteryzuje się wysokim poziomem artystycznym. Historycy sztuki uważają, że jest ona dziełem krośnieńskich i brzozowskich rzemieślników, prawdopodobnie uczniów Hankisza z Krakowa.
Bardzo bogata jest, jak już wspomniano, wymowa ikonograficzna. Oprócz bogatych zdobień motywami roślinnymi (liście i owoce winogron, liście akantu), kolumnami i główkami aniołów, bardzo czytelna jest wymowa rzeźb figuralnych. Na korpusie w niszach występują złocone i polichromowane rzeźby: Chrystusa z insygniami władzy królewskiej, czterech ewangelistów, świętych Piotra i Pawła oraz przedstawienie Niepokalanego Poczęcia Maryi (zanim ogłoszono oficjalnie dogmat rozwijał się w Polsce od XVI w. kult o Niepokalanym Poczęciu Maryi). Wyżej występują rzeźby świętych Joachima i Anny – rodziców Matki Bożej. Z tych rzeźb wyrasta bujna wić winnej latorośli, tworząc zaplecek z medalionem Matki Bożej z Dzieciątkiem. Baldachim zdobiony liśćmi akantu zwieńczony jest ażurową latarnią z rzeźbą pelikana karmiącego młode w środku (symbolem Chrystusa) i św. Michałem Archaniołem na szczycie, który jest przedstawiony w pozycji stojącej, w stroju rycerza, w hełmie z pióropuszem na głowie, z trąbką w lewej ręce, opierając prawą na tarczy z napisem Mi-ka-el (symbolizuje zwycięską walkę z szatanem). W podniebieniu rzeźba Gołębicy Ducha św. Całość stanowi bogatą w treść religijną grupę związaną z przeznaczeniem użytkowym ambony jako miejsca głoszenia kazań, wskazując symboliką na źródło głoszonego słowa.
Poziom artystyczny rzeźb umieszczonych na ambonie jest różny. Na ogół na dobrym poziomie wykonane są twarze, znacznie słabsze są ręce i nogi, co może wskazywać na to, że figury wykańczane były przez uczniów w zakładzie rzeźbiarskim. Części konstrukcyjne ambony pierwotnie były malowane na czarno, w 1905 zostały przemalowane na kolor ciemnozielony, z wyjątkiem baldachimu. Z zachowanych dokumentów wynika, że jedyne prace restauracyjne przy ambonie przeprowadzone były w latach 1902–1905 przez architekta Stanisława Majerskiego. Wykonane prace ograniczyły się do drobnych zabiegów konserwatorskich i przemalowań. Prawdopodobnie w tym czasie dorzeźbiono dwie główki aniołków, które poziomem odbiegają od pozostałych rzeźb.
Kompleksowym zabiegom konserwatorskim poddano ambonę w latach 1991–1992. Prace zlecono Zakładowi Konserwacji Zabytków Strużyńskich z Krakowa. W uzgodnieniu z inwestorem (proboszczem oraz przedstawicielami parafii) i rzeczoznawcami Ministerstwa Kultury i Sztuki podjęto decyzję o całkowitym usunięciu przemalowań i przywróceniu pierwotnego wyglądu polichromii rzeźb (stwierdzono znaczne ubytki oryginalnej polichromii na nogach rzeźb figuralnych, a np. na rzeźbie św. Mateusza zupełny jej brak). Po oczyszczeniu, zaimpregnowaniu i uzupełnieniu ubytków drewna w strukturze ambony, pozostawiono przemalowania wykonane w 1905 (kolor ciemnozielony), a warstwę malarską uzupełniono według zachowanej kolorystyki. Uzupełniono również złocenia dostosowując je do pierwotnego wyglądu (zmatowienia, połysk).
Chrzcielnica w kaplicy św. Anny.
W kaplicy św. Anny umieszczona jest chrzcielnica (pokrywa wymieniona w inwentarzu w 1699, ale już w 1745 wymieniona jest podstawa z czarnego marmuru). Chrzcielnica barokowa z przełomu XVII/XVIII wieku, odnawiana w 1905 przez Majerskiego i ostatnio w 1978 przez Adama Kruka i Juliusza Kaspera z Krakowa. Podstawa kolista wbudowana w kąt kaplicy (przeniesiona w to miejsce po 1750). Trzon tralkowy, czasza kanelowana, wewnątrz cynowy zbiornik na wodę. Wykonana jest z tzw. czarnego marmuru dębickiego. Pokrywa ażurowa, drewniana, silnie wysklepiona na kształt kopuły, złocona. Dekoracja plastyczna przedstawiająca liście akantu, kwiaty róży, rozety, palmety i astragale. Pokrywa zwieńczona rzeźbioną grupą figuralną z wyobrażeniem Chrztu Chrystusa. Na kolistej podstawie fragment skały z figurami Chrystusa i św. Jana Chrzciciela. Chrystus stoi niżej, pochylony, z rękami złożonymi na piersiach. Nad nim znajduje się Jan Chrzciciel z proporcem w lewej ręce, w prawej, uniesionej, trzyma miseczkę, z której polewa wodą głowę Chrystusa. Postacie są półodkryte, ubrane w długie, fałdziste płaszcze w kolorze złotym.
Epitafia.
Wykonawcy testamentu ks. Bartłomieja Misiałowicza dla podkreślenia jego zasług ufundowali epitafium. Epitafium, malowane olejno na płótnie, zostało odnalezione podczas ostatniego remontu kościoła. Było nieodpowiednio przechowywane, istniały uzasadnione obawy, czy da się go uratować.
Dzięki zabiegom konserwatorskim wykonanym w pracowni Barbary Palusińskiej z Krosna udało się przywrócić pierwotny wygląd epitafium. Tekst i znajdujący się wokół rokokowy ornament wykonany został w kolorze złoto-żółtym na niebieskim tle. Epitafium, które pierwotnie według przekazów, wisiało pod portretem ks. Misiałowicza na ścianie bocznej nawy głównej (kościół był wówczas jednonawowy), umieszczono po odnowieniu naprzeciw wiszącego portretu w przejściu między nawą główną a boczną. Tekst napisany został po łacinie (niżej zamieszczono przekład, którego dokonał ks. Zygmunt Trojnar – dziekan brzozowski, proboszcz w Przysietnicy).
"Wszechmogącemu Bogu Najwyższemu"
"Przechodniu, widzisz na tym obrazie wyżej powieszonym"
"męża, który był miły Bogu i ludziom, pamięć o nim sławią wszyscy."
"Za życia był najbardziej troskliwym"
"Dziekanem Krośnieńskim i najbardziej godnym"
"Prepozytem Brzozowskiego dobroczynnego Bractwa"
"Kapłańskiego dla wszystkich jaśniał godnością"
"i wszystkich oświecał cnotą. Chcesz widzieć męża hojnego?"
"Oto ukazuje go ten kościół, Niegdyś niewykończony i zaniedbany"
"a obecnie"
"ukończony i ozdobiony przez niego"
"jak oblubienica dla swego męża."
"Boleją ubodzy, że stracili swego Tytusa,"
"Który jeśli nie wzbogacił godziny dobrodziejstwem"
"uważał, że dzień stracił."
"Chcesz widzieć męża łagodnego?"
"Oto wszyscy podwładni nazywają go"
"swoim Ojcem, Opiekunem i Obrońcą,"
"poszczególni zaś wzdychają ze łzami"
"oby się nigdy nie narodził"
"albo aby narodzony nie zaznał śmierci."
"W końcu wyczerpany wiekiem i pracą"
"a niestrudzony w cnotach"
"zmarł w wieku 69 lat w roku 1693 17 grudnia,"
"w tym ostatnim roku siódmej dekady nie będąc dziekanem,"
"nie ukończywszy jej, zostawiając na zawsze"
"swoją śmiercią"
"ból we wszystkich domach."
"Wykonawcy testamentu tę tablicę ufundowali."
Podczas prowadzonych prac związanych prawdopodobnie z rozbudową kościoła w połowie XVIII wieku odkryto szczątki ks. Misiałowicza. Pochowane były, według zachowanych przekazów, przed ołtarzem głównym, zapewne w istniejącej krypcie w prezbiterium. W chwili ich znalezienia ręce znajdowały się w stanie naturalnego zmumifikowania. Znalezione ręce umieszczono w specjalnie do tego celu wykonanej trumience. Trumienkę wykonano z miękkiego drewna i pomalowano z zewnątrz w kolorze ciemnopopielatego marmuru z jaśniejszymi żyłkami. Wnętrze trumienki wyłożono czerwonym jedwabiem.
Na trumience umieszczony został napis "Ręce Imci X Bart. Misiałowicza niegdyś Proboszcza Brzozowskiego podczas exhumacyi w wielkim Ołtarzu w połowie poniszczone znaleziono". Z boku umieszczony był dopisek wykonany farbą nieco jaśniejszą od tła umarł "10. 1693", wykonany już zapewne później. Trumienka po konserwacji przeprowadzonej w pracowni Antoniego Guzika w Krakowie przechowywana jest w zakrystii.
Bp przemyski, Wacław Hieronim Sierakowski, dla upamiętnienia niezwykłego i wielce zasłużonego nie tylko dla parafii brzozowskiej, ale i całej diecezji kapłana ufundował kamienne epitafium.
W 1993 roku z okazji przypadającej 300. rocznicy śmierci ks. Bartłomieja Misiałowicza odbyły się w parafii brzozowskiej uroczystości rocznicowe. Podczas uroczystości z udziałem abp Ignacego Tokarczuka nowo wybudowanemu budynkowi katechetycznemu nadano imię ks. Bartłomieja Misiałowicza. Z tej też okazji pod odnowionym kamiennym epitafium, w mosiężnej trumience z szybką umieszczono zmumifikowane ręce ks. Bartłomieja.
Po obu stronach oryginalnego epitafium bpa Sierakowskiego z napisem łacińskim umieszczono na dwu tablicach kamiennych tekst w języku polskim w tłumaczeniu ks. Józefa Częczka i ks. Franciszka Woźniaka.
"Bogu Najlepszemu i Najwyższemu."
"Bartłomiej Misiałowicz"
"dziekan krośnieński"
"brzozowski i pobożnego Bractwa Kapłańskiego prepozyt"
"miły Bogu i ludziom."
"Dla swej nieskażoności obyczajów"
"zwracający uwagę wszystkich blaskiem cnót."
"Wyróżniający się pilnością w pełnieniu swego urzędów"
"i chwałą apostolskiej gorliwości. Żarliwy w niestrudzonej specjalnej trosce"
"o ten kościół."
"Wybitnie zasłużony pracą i hojnością Dla ozdoby Domu Bożego."
"Wsławiony imieniem męża opatrznościowego"
"Ojca i opiekuna biednych oraz"
"z powodu szczodrobliwości bez granic."
"Na koniec wśród wybitnych przymiotów"
"wysokiej swej świętości i ewangelicznej doskonałości,"
"ze względu na hojność"
"dla Boga i bliźniego najwyżej ceniony."
"Dla obfitszej za to nagrody"
"obdarzony również na ziemi"
"przez nagradzającego Boga"
"zachowaniem aż dotąd bez zepsucia rąk jego."
"Ku powszechnej żałości serca zmarł Roku Pańskiego 1693 dnia 17 września"
"w 69 roku życia."
"Tutaj oczekuje zmartwychwstania"
"A zatem temu mężowi godnemu wszelkiego wspomnienia ten pomnik na wieczną pamiątkę"
"kazał sporządzić i wmurować"
"J. W. Najprzewielebniejszy i Najczcigodniejszy"
"Wacław Hieronim z Bogusławie"
"Sierakowski Biskup Przemyski."
W 1994 przejazdem zatrzymał się w Brzozowie ks. Jakub Szczęśniak z Warszawy. Tak ogromne wrażenie zrobił na nim widok rąk ks. Bartłomieja, że napisał "Drogę Krzyżową w brzozowskiej kolegiacie" poświęconą ludzkim rękom i rozważaniom jakie one są dla Boga i ludzi.

</doc>
<doc id="675049" url="https://pl.wikipedia.org/wiki?curid=675049" title="William Kvist">
William Kvist

William Kvist Jørgensen, (ur. 24 lutego 1985). Jest duńskim piłkarzem grającym w FC København. Gra zazwyczaj na pozycji środkowego pomocnika.
Kvist grał w KB, jednym z jego dwóch klubów, w których występował od dzieciństwa zanim trafił do stołecznego zespołu ze stadionu Parken. Zadebiutował w pierwszej drużynie w 2005 roku, przeciwko FC Nordsjælland, gdzie zmienił Ole Tobiasena na pozycji prawego obrońcy.
W przeszłości grał w piłkę ręczną, dlatego jest powszechnie znany ze swoich dalekich wyrzutów z autu. W sezonie 2005-06, był często zmiennikiem na pozycji lewoskrzydłowego - pozycji, na której nie lubi występować. Grał także na innych pozycjach w środku pola i w defensywie.

</doc>
<doc id="675058" url="https://pl.wikipedia.org/wiki?curid=675058" title="Planowane załogowe loty kosmiczne">
Planowane załogowe loty kosmiczne

Planowane załogowe loty kosmiczne. Daty zaplanowanych startów często ulegają zmianom, zazwyczaj opóźnieniom. Niektóre misje mogą też zostać anulowane z różnych powodów.
Wszystkie daty podane są według uniwersalnego czasu koordynowanego (UTC). W nawiasach przy nazwisku podano liczbę misji astronauty, łącznie z planowaną, a także jego status zawodowy. Przyjęto, że skoro najczęściej astronauci są zatrudniani przez rządowe lub ponadpaństwowe agencje kosmiczne, wówczas nie ma żadnej adnotacji, natomiast gdy astronauta jest zatrudniony przez instytucję komercyjną, dla której zawodowo wykonuje swoje obowiązki, wprowadza się adnotację "komercyjny", a jeśli lot jest finansowanych z funduszy własnych lub sponsorów (np. takich jak media), daje się adnotację "prywatny". Adnotacja „dowódca” oznacza dowódców misji, a w przypadku dowódców stałych załóg ISS (tzw. ekspedycji) dodano adnotację „dowódca Ekspedycji” z podaniem jej numeru. W przypadku stałych załóg CSS, dopóki są one złożone z załóg tylko jednego statku, jego dowódca jest zarazem dowódcą stacji.
Dalsze plany.
Największa liczba lotów załogowych w najbliższych latach będzie wiązała się z wymianami załóg na dwóch stacjach orbitalnych: międzynarodowej ISS - po dwa loty rocznie, oddzielnie do amerykańskiej i rosyjskiej części stacji, oraz do chińskiej CSS - również dwa loty rocznie. Zatem łącznie będzie przeprowadzanych sześć tego rodzaju lotów w każdym roku. Pozostałe loty będą miały najczęściej charakter komercyjny, sporadycznie będą też organizowane misje eksperymentalne, jak np. pierwszy załogowy lot Indii lub eksploracyjne w ramach rozpoczynającego się programu księżycowego Artemis.
Należy pamiętać, że w zakresie załogowych lotów kosmicznych kilkuletnie i dłuższe plany zawsze są obarczone dużą niepewnością jeśli idzie o terminy ich realizacji i należy je traktować jako przybliżone w tym znaczeniu, że zostaną one zrealizowane „nie wcześniej niż...”.
Kontraktowe loty załogowe NASA do ISS.
W wyniku finansowanego przez NASA programu Commercial Crew Program (CCP) dwie firmy: Boeing i SpaceX, otrzymały kontrakty na na zapewnienie wymian stałych załóg ISS. Pierwszy z tych lotów rozpoczął się w listopadzie 2020 r. Loty te są realizowane co pół roku, obecnie na statkach Crew Dragon (SpaceX), a po wejściu do służby statków Starliner (Boeing), co prawdopodobnie nastąpi w 2023 r., oba te statki będą dostarczały 4-osobowe załogi do i z Międzynarodowej Stacji Kosmicznej (ISS). Ze względu na znaczne opóźnienia w certyfikowaniu do lotów załogowych statku Staliner, NASA rozszerzyła w 2022 r. kontrakt ze SpaceX, który obecnie przewiduje przeprowadzi łącznie 14 lotów.
W 2021 r. NASA otworzyła kolejny program, Commercial Crew Space Transportation Services, w ramach którego zostanie rozpisany nowy konkurs na realizację lotów załogowych do ISS. Loty te będą odbywały się w okresie od zakończenia programu CCP do 2030 r., gdy zakończy się funkcjonowanie stacji.
Loty komercyjne Crew Dragon i CST-100 Starliner.
Oprócz przeprowadzanych w ramach kontraktów z NASA startów prywatnych statków załogowych, będą one wykorzystywane także komercyjnie. Od 2022 r. na zlecenie firmy Axiom Space loty takie statkiem Crew Dragon są wykonywane do stacji ISS, a po uruchomieniu stacji orbitalnej tej firmy Axiom Space Station, również do tej stacji, a także do innych stacji komercyjnych, które zostaną umieszczone na orbicie w ramach programu NASA komercjalizacji LEO (CLD). Wybór przewoźnika będzie zależał od właściciela danej stacji.
W 2022 r. amerykański przedsiębiorca Jared Isaacman ogłosił rozpoczęcie finansowanego przez niego Polaris Program, który ma obejmować trzy innowacyjne loty załogowe przeprowadzone we współpracy ze SpaceX. W ich trakcie będą testowane m.in. nowe skafandry przeznaczone do EVA firmy SpaceX. Dwa pierwsze loty mają odbyć się w kapsułach Crew Dragon, a trzeci w statku Starship. Pierwszy z tych lotów, który nazwano Polaris Dawn, ma odbyć się na początku 2023 r. Rozważane jest przeprowadzenie w ramach drugiej misji Polaris podniesienia orbity teleskopu Hubble'a na bezpieczną wysokość korzystając z silników statku Crew Dragon (w 2023 lub 2024 r.).
Własne projekty załogowe amerykańskich prywatnych przedsiębiorstw.
Starship (SpaceX).
Amerykańska firma SpaceX kierowana przez Elona Muska od 2010 r. propaguje projekt kolonizacji Marsa. W 2016 r. została opublikowana ogólna koncepcja systemu transportu międzyplanetarnego. W późniejszych latach koncepcja ta mocno zmieniała się, przy czym jej rozmach był znacząco ograniczany. Statek nosi obecnie nazwę Starship, a jego pierwszy stopień Super Heavy. Trwają testy testowych wersji statku Starship przeprowadzane na niskich wysokościach. Obecnie planuje się, że ten system transportu będzie mógł wynieść ładunek ok. 100 t, w tym kilkudziesięciu pasażerów, na orbitę wokółziemską (LEO), albo umieścić go na powierzchni Marsa, jeśli na LEO odbędzie się dotankowanie statku. Według początkowych zapowiedzi, pierwsze loty bezzałogowe w kierunku Marsa pierwotnie miały odbyć się w 2022 r., a załogowe w 2024 r. 
W 2018 r. zapowiedziano przeprowadzenie w 2023 r. załogowego lotu statku wokół Księżyca, a jego organizator, Yusaku Maezawa, poinformował, że zaprosi ośmioro artystów spośród chętnych do udziału w tym locie. Pod koniec 2022 r. Maezawa ogłosił nazwiska 8 osób, które będą uczestnikami lotu. Jednak obecnie można spodziewać się rozpoczęcia lotów bezzałogowych Starship nie wcześniej niż w 2023 r., a załogowych najwcześniej w latach 2025-2028. 
Według bardzo szczątkowych informacji upublicznionych pod koniec 2022 r., pierwszymi lotami załogowymi statku Starship będą:
Inne projekty.
Szanse na realizację ma projekt załogowej wersji mini wahadłowca Dream Chaser firmy Sierra Space. Wersja cargo, budowana w ramach programu NASA Commercial Resupply Services 2, ma przeprowadzać loty zaopatrzeniowe do ISS i według planów z 2022 r. zostanie wdrożona pod koniec 2023 r. Natomiast planowana wersja załogowa, która w ubiegłym dziesięcioleciu nie otrzymała finansowania od NASA w finalnym etapie programu Commercial Crew Program, przewiduje się, że będzie wykonywana w ramach prac własnych Sierra Space i zostanie oddana do użytku w 2026 r. Załogowy Dream Chaser będzie służył głównie do obsługi stacji Orbital Reef budowanej w konsorcjum pod kierunkiem firmy Blue Origin.
Inne projekty załogowe, takie jak zaniechany w 2019 r. Mars One, są traktowane jako nierealistyczne i stanowiące wyłącznie próby pozyskania funduszy państwowych, od sponsorów lub poprzez organizację wydarzeń medialnych typu "reality show".
Interesujące koncepcje zaproponowane przez Konstantego Ciołkowskiego jeszcze na początku XX w., a spopularyzowane przez literaturę science-fiction, dotyczą budowy dużej stacji w kształcie torusa, w której na skutek ruchu obrotowego można wytworzyć niewielką sztuczną grawitację. Pomysły takie obecnie propagują firmy Orbital Assembly (projekty Pioneer i Voyager) oraz Gateway Spaceport (projekty Vera i Gateway). Jednak wydaje się, że rzeczywistym celem tych przedsięwzięć nie jest budowa takich stacji, a jedynie korzyści marketingowe.
Axiom Space Station – program komercjalizacji ISS.
Przy finansowaniu przez NASA w ramach programu NextSTEP-2, pod koniec 2025 r. rozpocznie się montaż komercyjnej stacji orbitalnej Axiom budowanej przez amerykańską firmę Axiom Space. Jej moduły będą dołączane do ISS w ramach programu jej komercjalizacji. W 2030 r., gdy ISS będzie kończyć swoje funkcjonowanie, moduły te zostaną odłączone od ISS tworząc samodzielną stację Axiom Space Station. Nowa stacja będzie w stanie pomieścić jednorazowo 16 osób, które będą transportowane komercyjnymi statkami.
Jeszcze przed uruchomieniem samodzielnej stacji firma oferuje turystykę kosmiczną proponując krótkotrwałe loty wycieczkowe na ISS na pokładzie statków Crew Dragon. Pierwszy z nich odbył się na początku 2022 r. Od momentu dołączenia do ISS własnych modułów, Axiom będzie do nich regularnie organizował loty turystyczne, które później będą kierowane do powstałej na ich bazie Axiom Space Station.
Planowane moduły Axiom Space Station:
Firma Axiom Space rozpoczęła tworzenie własnego korpusu astronautów, których szkolenie będzie przeprowadzane w NASA.
Komercyjne stacje orbitalne po zakończeniu programu ISS.
NASA i jej partnerskie agencje biorące udział w programie Międzynarodowej Stacji Kosmicznej, zdecydowały się zakończyć go w 2030 r. NASA nie planuje budowy nowej stacji na orbicie okołoziemskiej, natomiast zamierza przekazać to pole prywatnym przedsiębiorstwom astronautycznym i dofinansować te z nich, które zdecydują się ubiegać o współpracę z NASA. Odbywać się to będzie w ramach programu Commercial Low-Earth Orbit (LEO) Destinations (w skrócie CLD). Podobnie jak w kończącym się programie budowy statków załogowych CCP, NASA i tutaj będzie dofinansowywać projekty wybierane w ramach kolejnych konkursów. Końcowym celem programu jest utworzenie na orbicie jednej lub więcej stacji załogowych, które będą wykorzystywane komercyjnie, a jednocześnie będą spełniały wymagania NASA i będą przez nią użytkowane w ramach kontraktów. W ten sposób zostanie utrzymana obecność amerykańskich astronautów na niskiej orbicie bez bezpośredniego zaangażowania NASA, co jest konsekwencją realizowanej obecnie koncepcji skomercjalizowania niskiej orbity okołoziemskiej, co wymaga jednak odpowiedniego wsparcia finansowego i technologicznego ze strony rządu dla firm realizujących przyjęte projekty.
W grudniu 2021 r., w pierwszej fazie programu CLD, NASA przyznała fundusze trzem projektom:
Loty księżycowe NASA – program Artemis.
Program Artemis jest programem międzynarodowym, koordynowanym przez Stany Zjednoczone. Udział innych państw odbywa się na podstawie serii porozumień bilateralnych, określanych terminem , z poszczególnym krajami chcącymi brać udział w programie. Podpisywanie tych porozumień rozpoczęło się w 2020 r., a pod koniec 2022 r. podpisało je już 21 państw, w tym Polska. Udział finansowy i technologiczny poszczególnych sygnatariuszy będzie bardzo zróżnicowany.
Misje eksploracyjne Orion / SLS.
Program Space Launch System (SLS) finansowany przez NASA ma na celu budowę systemu bardzo ciężkich rakiet nośnych, porównywalnych z rakietą księżycową Saturn V z lat 60., który umożliwi załogową eksplorację dalszego kosmosu, w tym Księżyca i Marsa. Rakieta ta ma stanowić podstawę dla programu powrotu Ameryki na Księżyc, któremu w 2019 r., po kilkunastoletnich perturbacjach związanych ze zmieniającymi się koncepcjami, nadano nazwę Artemis. Załogowym statkiem wynoszonym przez tę rakietę będzie kapsuła Orion, zaprojektowana głównie do wypraw poza orbitę okołoziemską (w dalszy kosmos), zabierająca 4-osobową załogę, z której dwóch astronautów będzie brało udział w lądowaniach na Księżycu. W listopadzie i grudniu 2022 r. przeprowadzono bezzałogowy lot wokółksiężycowy zestawu SLS/Orion w ramach misji Artemis I.
Według harmonogramu ogłoszonego w marcu 2023 r., w ramach programu Artemis przewidziane są następujące misje załogowe do Artemis VIII włącznie: 
Stacja Gateway na orbicie okołoksiężycowej.
Oprócz załogowych lądowań na powierzchni Księżyca, planowana jest budowa od ok. 2025 r. okołoksiężycowej stacji załogowej Gateway. Będzie to międzynarodowa stacja, w której budowie oprócz Stanów Zjednoczonych mają wziąć udział Europa (ESA), Japonia i Kanada. Rosja, pomimo udziału w początkowych rozmowach, nie bierze udziału w tym programie (Roskosmos obecnie planuje współpracę z Chinami w zakresie programu księżycowego, w dalszej perspektywie również załogowego). Stacja Gateway będzie stanowić przyczółek dla lotów załogowych, w którym w dwóch modułach mieszkalnych załogi kolejnych statków Orion będą przebywać do kilku miesięcy, a zarazem będzie to punkt startu do wypraw na powierzchnię Księżyca za pomocą amerykańskiego lądownika. 
Moduły stacji Gateway: 
Statki, które będą czasowo cumować do stacji:
Lądownik księżycowy.
W 2021 r. NASA poinformowała, że lądownik księżycowy do misji Artemis III zostanie zbudowany przez firmę SpaceX. Będzie on oparty na budowanym obecnie przez tę firmę statku Starship (wynoszonym rakietą Super Heavy), jako jego wersja HLS (Human Landing System). Będzie on wykorzystany w co najmniej dwóch misjach: Artemis III i IV. W 2022 r. NASA ogłosiła kolejny konkurs, w ramach którego zostanie zbudowany drugi, konkurencyjny lądownik, który będzie mógł być wykorzystywany w późniejszych misjach Artemis. 
Stacja księżycowa Artemis Base Camp.
Jednym z celów późniejszych misji na powierzchnię Księżyca będzie założenie i eksploatacja stałej bazy powierzchniowej Artemis Base Camp, której budowa ma rozpocząć się pod koniec lat 20. Będzie ona umiejscowiona w okolicach bieguna południowego. Baza będzie składać się z następujących elementów: moduł mieszkalny, łazik LTV (lunar terrain vehicle) i mobilny hermetyzowany moduł. Pobyty astronautów w bazie będą trwały do jednego lub dwóch miesięcy.
Loty załogowe Rosji (Roskosmos).
Loty do ISS.
Od 2020 r., po wejściu do służby amerykańskich statków budowanych w ramach programu CCP, rocznie odbywają się tylko dwa operacyjne starty Sojuzów do ISS. Planowane były także odrębne misje turystyczne, nie częściej niż raz na rok począwszy od 2021 r., jednak po agresji Rosji na Ukrainę w wyniku nałożonych sankcji zamierzania te prawdopodobnie nie zostaną zrealizowane. Nie są przewidywane inne zastosowania dla statków Sojuz.
Na 2025 r. zapowiedziany jest pierwszy załogowy test nowego rosyjskiego statku o nazwie Orzeł (Орёл). Będzie to kapsuła o funkcjonalności zbliżonej do amerykańskiego Dragona. Statek będzie jednak przystosowany do lotów także w dalszy kosmos, gdyż jego perspektywiczne zadania mają objąć również załogowe loty na Księżyc na początku lat 30. Ponieważ budowa statku jeszcze nie rozpoczęła się, bardzo prawdopodobne są znaczne opóźnienia w wejściu tego statku do służby.
W 2020 r. przedstawiono pomysł zbudowania mniejszej wersji statku Orzeł, która będzie nosić nazwę Orlyonok (Orzełek), co zmniejszy koszty całego programu księżycowego. Załoga statku w misji księżycowej będzie zaledwie dwuosobowa. Realizacja tego projektu jest przewidziana na lata 30, jednak nie jest jasne, czy plan ten wiąże się z zaniechaniem pierwotnego projektu programu opartego na statku Orzeł.
Rosyjska stacja orbitalna ROSS po zakończeniu programu ISS.
Program ISS zakończy się w 2030 r., ale Roskosmos od kilku lat zapowiada wcześniejsze wycofanie się z programu nie podając jego daty. Początkowa koncepcja Roskosmosu polegała na odłączeniu od stacji najnowszych rosyjskich modułów: Nauka i Priczał, a następnie dołączeniu do nich konstruowanego obecnie modułu NEM-1, który miał zapewnić nowemu kompleksowi zasilanie, a w przyszłości także modułu NEM-2, który miał stać się głównym modułem utworzonej w ten sposób nowej, samodzielnej rosyjskiej stacji kosmicznej. Otrzymała ona roboczą nazwę ROSS (Российская орбитальная служебная станция, Rosyjska Stacja Obsługi Orbitalnej). Transport jej załóg miał odbywać się początkowo obecnie używanymi statkami Sojuz MS, a później nowymi statkami Orzeł po ich wprowadzeniu do służby, co ma nastąpić pod koniec lat 20.
Informacje na temat nowej stacji nasiliły się w rosyjskich przekazach po rozpoczęciu przez Rosję agresji na Ukrainę. W 2022 r. Roskosmos przedstawił nową koncepcję, według której przyszła stacja ma być umieszczona na orbicie o dużym nachyleniu, wynoszącym aż 96-98° (podczas gdy nachylenie orbity ISS wynosi ok. 52°), co ma umożliwić bezpośrednią obserwację całego globu, w szczególności terytorium Rosji włączając w to regiony arktyczne. Jednak taka orbita uniemożliwia wykorzystanie do budowy ROSS jakichkolwiek modułów już dołączonych do ISS, w tym Nauki i Priczała, mimo że zostały one przyłączone do ISS dopiero w 2021 r. W związku z tym głównymi modułami nowej stacji będą dwa moduły NEM (Нау́чно-энергети́ческий мо́дуль). Stacja ta wielkością i kształtem ma przypominać dawną radziecką stację Mir. Projekt ROSS nie został jeszcze ostatecznie zatwierdzony do realizacji, ale według jego głównego wykonawcy, czyli przedsiębiorstwa RKK Energia, jeśli prace nad budową ruszą do końca 2022 r., to pierwszy moduł NEM-1 będzie mógł znaleźć się na orbicie w 2028 r. (mimo że prace nad modułem NEM trwają już od kilku lat). Ostatnio częściej jest używana krótsza nazwa przyszłej stacji: ROS (Российская орбитальная станция, Rosyjska Stacja Orbitalna).
W tym samym 2022 r. Roskosmos nieoczekiwanie opublikował informację o podjęciu decyzji, że stacja będzie pracować głównie w trybie automatycznym, a loty załogowe do niej będą odbywały się tylko celem przeprowadzania napraw oraz wymian sprzętu. Pobyty załóg mają trwać przez ok. 2 miesiące w roku, czego głównym powodem są względy oszczędnościowe. Decyzja ta rodzi przypuszczenia, że w praktyce może to oznaczać zawieszenie rosyjskiego programu załogowego. Wydaje się jednak, że wszystkie te, nieraz sprzeczne doniesienia, stanowią raczej element gry propagandowej i politycznej władz rosyjskich, niż odbicie ich rzeczywistych zamierzeń, i Rosja w najbliższych latach nie opuści ISS ponieważ nie stać jej na budowę i utrzymanie własnej stacji, a całkowite wycofanie się z załogowej astronautyki, która przez wiele lat stanowiła dla Rosji powód do dumy, ze względów prestiżowych jest mało prawdopodobne.
Loty załogowe Chin.
Chińska Stacja Kosmiczna (CSS).
Chiny przeprowadziły w latach 2021-2022 budowę własnej modularnej załogowej Chińskiej Stacji Kosmicznej (CSS), zbliżonej kształtem i rozmiarami do dawnej radzieckiej stacji kosmicznej Mir użytkowanej w latach 1986-2000. Niekiedy używa się też nazwy Tiangong (nazwę tę wcześniej nosiły pojedyncze załogowe moduły laboratoryjne Tiangong 1 i 2). Montaż stacji został zakończony w listopadzie 2022 r. W 2023 r. dojdzie teleskop orbitalny Xuntian, który tylko czasowo będzie dołączany do CSS celem jego serwisowania. Przewiduje się, że stacja, której eksploatacja ma potrwać 10-15 lat, finalnie będzie składać się z czterech do sześciu stałych modułów, które zostaną dołączone w drugim etapie rozbudowy stacji. 
Moduły stacji CSS: 
Trzyosobowe zmiany załóg CSS są wymieniane dwa razy w roku statkami Shenzhou. W okresie budowy stacji w ciągu dwóch lat 2021-2022 odbędą się cztery takie loty. Później stałe załogi również będą wymieniane co pół roku, podobnie jak na stacji ISS. Przewiduje się, że na chińskiej stacji będą pracować także astronauci z innych krajów, w tym z ESA.
Statki załogowe i zaopatrzeniowe, czasowo cumujące do stacji:
Dalsze zamierzenia: Księżyc.
W dalszej perspektywie, czyli w połowie lat 20., planowane jest wdrożenie nowej kapsuły załogowej, która poza rutynowymi wymianami załóg CSS, będzie wykorzystywana także do załogowych lotów na Księżyc, których rozpoczęcie planowane jest na lata 30. Pierwszy bezzałogowy test nowego statku, którego nazwy jeszcze nie podano, odbył się w 2020 r., jednak test załogowy jeszcze się nie odbył. Nowy typ statku ma zastąpić obecnie używane statki Shenzhou, jednak z doniesień medialnych wynika, że obecnie w produkcji są egzemplarze Shenzhou do numeru 21 włącznie, zatem będą one w użyciu co najmniej do 2025 r. Nowe statki będą budowane w dwóch wersjach: lżejszej – przeznaczonej do lotów na niską orbitę okołoziemską, czyli do CSS, oraz cięższej – służącej do dalszych lotów, w tym na Księżyc. Wersje te będą pod względem funkcjonalnym odpowiednikami amerykańskich statków, odpowiednio Crew Dragon i Orion.
W zakresie lotów załogowych poza orbitę okołoziemską, według informacji z chińskich źródeł pochodzących z 2021 r., planowane są następujące kluczowe przedsięwzięcia załogowe:
Loty załogowe Indii.
Nad własnym programem załogowym pracują także Indie (Indyjska Organizacja Badań Kosmicznych, ISRO). Oficjalnie program załogowy ogłoszono w 2018 r. Rakietą nośną do wynoszenia lekkiej trzyosobowej kapsuły Gaganyaan będzie GSLV MkIII. Pierwszy lot z dwoma astronautami na pokładzie, poprzedzony dwoma lotami bezzałogowymi, obecnie planowany jest w 2024 r. 
W dalszych planach ISRO, jeśli program Gaganyaan zostanie pomyślnie zrealizowany, jest zbudowanie małego załogowego modułu orbitalnego wyniesionego przez tę samą rakietę nośną GSLV MkIII.
Loty załogowe innych krajów.
Własne korpusy astronautów utrzymują także: Europa (kraje zrzeszone w Europejskiej Agencji Kosmicznej), Japonia oraz Kanada, których astronauci od początku biorą stały udział w pracach stałych załóg stacji ISS korzystając z transportu na pokładzie statków amerykańskich i rosyjskich. Udział astronautów z tych krajów przewidziany jest także w programie księżycowym Artemis, w tym w budowie stacji okołoksiężycowej Gateway oraz w lądowaniach na Księżycu.
Własny korpus astronautów utworzyły także Zjednoczone Emiraty Arabskie (ZEA), z których astronauci na razie sporadycznie uczestniczą w lotach załogowych we współpracy z NASA i Rosją. W marcu 2023 r. rozpoczął się pierwszy pełnozmianowy, półroczny pobyt arabskiego astronauty z ZEA na ISS, w załodze statku Crew Dragon (misja Crew-6).
Inne państwa sporadycznie wykupują pojedyncze miejsca na statkach amerykańskich i rosyjskich, a w przyszłości także chińskich. Najczęściej loty te, finansowane przez narodowe agencje kosmiczne, obejmują krótkotrwałe pobyty na ISS.

</doc>
<doc id="675065" url="https://pl.wikipedia.org/wiki?curid=675065" title="Zachodnia dynastia Zhou">
Zachodnia dynastia Zhou



</doc>
<doc id="675068" url="https://pl.wikipedia.org/wiki?curid=675068" title="Wschodnia dynastia Zhou">
Wschodnia dynastia Zhou



</doc>
<doc id="675069" url="https://pl.wikipedia.org/wiki?curid=675069" title="Wielka Rola">
Wielka Rola

Wielka Rola (kaszb. "Wiôlgô Rolô") – niewielka osada leśna na terenie Gdyni, zaliczana do części osiedla Wiczlino, administracyjnie stanowiąca część dzielnicy Chwarzno-Wiczlino.
Położona jest w granicach Trójmiejskiego Parku Krajobrazowego na sporej wielkości polanie. Zabudowę osady stanowi kilka pojedynczych domostw (składają się na nie jednorodzinne domy mieszkalne i budynki gospodarcze), przynależnych do ul. Wiczlińskiej. Pozostałą część terenu Wielkiej Roli zajmują łąki i pola uprawne.
Osada została włączona w obszar Gdyni w 1973 roku.

</doc>
<doc id="675071" url="https://pl.wikipedia.org/wiki?curid=675071" title="Wskaźniki ekologiczne według Zarzyckiego">
Wskaźniki ekologiczne według Zarzyckiego

Wskaźniki ekologiczne według Zarzyckiego – zespół ekologicznych liczb wskaźnikowych przypisanych roślinom naczyniowym rosnącym w Polsce przez zespół pod kierownictwem Kazimierza Zarzyckiego. Wskaźniki te pozwalają na opis podstawowych warunków środowiska typowych dla poszczególnych gatunków roślin. Zarzycki ze współpracownikami wyznaczyli wskaźniki charakteryzujące następujące parametry siedlisk roślin: światło, temperatura, kontynentalizm, wilgotność podłoża, żyzność podłoża, kwasowość podłoża, granulometria podłoża, zawartość materii organicznej w podłożu, zasolenie podłoża, zawartość metali ciężkich w podłożu. Różne wskaźniki są klasyfikowane w różnej skali, np. zawartość materii organicznej w glebie jest klasyfikowana trójstopniowo, podczas gdy wilgotność sześciostopniowo. W ten sposób wymagania siedliskowe danego gatunku rośliny można scharakteryzować przez podanie wartości liczbowej danych wskaźników.
Przykładowo, szczawik zajęczy charakteryzowany jest przez następujące liczby: L 1, T 4-2, K 3, W 3-4, Tr 2-4, R 2-5, D 4-3, H 2. Oznacza to, że typowe siedlisko tej rośliny to: głęboki cień, obszary od umiarkowanie zimnych do umiarkowanie ciepłych, gleba świeża lub wilgotna, od ubogiej do zasobnej w substancje odżywcze, od kwaśnej do zasadowej, piaszczysta lub gliniasto-piaszczysta z utworami pylastymi i mineralno-próchnicza, a ponadto jest to gatunek neutralny wobec kontynentalizmu i nie wykazuje związku z glebami o większej zawartości soli lub metali ciężkich.
W polskiej geobotanice oprócz liczb Zarzyckiego stosuje się również powszechnie liczby wskaźnikowe opracowane przez Heinza Ellenberga.

</doc>
<doc id="675076" url="https://pl.wikipedia.org/wiki?curid=675076" title="Podokres predynastyczny średni">
Podokres predynastyczny średni



</doc>
<doc id="675079" url="https://pl.wikipedia.org/wiki?curid=675079" title="Indywidualne Mistrzostwa Szwecji na Żużlu 2001">
Indywidualne Mistrzostwa Szwecji na Żużlu 2001

Indywidualne Mistrzostwa Szwecji na Żużlu 2001 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tony Rickardsson (Masarna Avesta).

</doc>
<doc id="675087" url="https://pl.wikipedia.org/wiki?curid=675087" title="Iwabradyna">
Iwabradyna

Iwabradyna – wielofunkcyjny organiczny związek chemiczny stosowany w postaci chlorowodorku u pacjentów z chorobą niedokrwienną serca.
Mechanizm działania.
Mechanizm działania iwabradyny polega na działaniu wybiórczo blokującym "kanały f" węzła zatokowo-przedsionkowego. Powoduje to zwolnienie depolaryzacji spoczynkowej, które przejawia się zwolnieniem rytmu zatokowego w spoczynku, jak i wysiłku. Zwolnienie szybkości rytmu serca zmniejsza zapotrzebowanie mięśnia sercowego "per se" powodując zmniejszenie zapotrzebowania serca na tlen, natomiast poprzez wydłużenie czasu przebywania serca w rozkurczu (kiedy to mięsień sercowy jest odżywiany) poprawia przepływ krwi przez mięsień sercowy, czyli jego perfuzję.
Iwabradyna nie wpływa na siłę skurczu serca, krążenie obwodowe, metabolizm cholesterolu ani trójglicerydów.
Wskazania.
Iwabradyna jest wskazana w leczeniu stabilnej dławicy piersiowej oraz przewlekłej niewydolności serca. Wskazania do stosowania:
Iwabradyna jest wskazana w przewlekłej niewydolności serca II do IV stopnia według klasyfikacji NYHA, z zaburzeniami czynności skurczowej, u pacjentów z rytmem zatokowym, u których częstość akcji serca wynosi ≥ 75 uderzeń na minutę, w skojarzeniu z leczeniem standardowym, w tym z beta-adrenolitykiem lub gdy leczenie beta-adrenolitykiem jest przeciwwskazane albo nie jest tolerowane.
Badania kliniczne.
W badaniu INITIATIVE wykazano skuteczność iwabradyny stosowanej w dawkach wzrastających od 5 mg do 10 mg w czasie 16 tygodni, porównywalną do stosowania atenololu w dawkach wzrastających od 50 mg do 100 mg (skuteczność oceniano na podstawie testu wysiłkowego oraz zmniejszenia częstości epizodów dławicy piersiowej).
31 sierpnia 2008 roku podczas Kongresu Europejskiego Towarzystwa Kardiologicznego ogłoszone zostały wyniki badania BEAUTIFUL. Badanie porównywało iwabradynę w dawce 5 mg do 7,5 mg z placebo u 10917 pacjentów z chorobą wieńcową i dysfunkcją lewej komory (mediana czasu obserwacji 19 miesięcy). W całkowitej populacji badania nie uzyskano istotnej redukcji pierwszorzędowego złożonego punktu końcowego (zgonu z przyczyn sercowo-naczyniowych, hospitalizacji z powodu zawału mięśnia sercowego i hospitalizacji z powodu niewydolności serca), natomiast u pacjentów z wyjściową częstością rytmu serca 70 lub więcej uderzeń na minutę, iwabradyna istotnie zmniejszała ryzyko hospitalizacji z powodu zakończonego zgonem i niezakończonego zgonem zawału mięśnia sercowego o 36% (p = 0,001) oraz ryzyka rewaskularyzacji wieńcowej o 30% (p = 0,016).
Badanie SHIfT (systolic heart failure treatment with the if inhibitor ivabradine trial było randomizowanym badaniem klinicznym z grupą kontrolną, prowadzonym z zastosowaniem podwójnie ślepej próby. Badaniem objęto 6505 chorych w 37 krajach. Celem badania była ocena, czy dodanie iwabradyny do optymalnej farmakoterapii zgodnej z międzynarodowymi wytycznymi, wpływa na zmniejszenie ryzyka incydentów sercowo-naczyniowych u pacjentów z umiarkowaną lub ciężką niewydolnością serca, obniżoną frakcją wyrzutową lewej komory oraz częstością akcji serca powyżej 70 uderzeń na minutę. Wykazało ono, że iwabradyna zmniejszała ryzyko zgonu z powodu niewydolności serca o 26% (p=0,014) oraz ryzyko hospitalizacji również o 26% (p&lt;0,0001). W podgrupie pacjentów, u których częstość akcji serca w chwili rozpoczęcia badania przekraczała 75 uderzeń na minutę, przyjmowanie iwabardyny zmniejszyło ryzyko zgonu z przyczyn sercowo naczyniowych o 17% (p=0,0166) oraz ogólną śmiertelność również o 17% (p=0,0109)).
Działania niepożądane.
Najczęstsze działania niepożądane przy stosowaniu iwabradyny, to:
Postacie handlowe.
Preparaty proste iwabradyny dostępne w Polsce:

</doc>
<doc id="675088" url="https://pl.wikipedia.org/wiki?curid=675088" title="Formuła 1 Sezon 2008">
Formuła 1 Sezon 2008

Sezon 2008 Formuły 1 był 59. sezonem Mistrzostw Świata Formuły 1. Tytuł mistrza kierowców zdobył Lewis Hamilton pobijając rekord najmłodszego mistrza świata Fernando Alonso z 2005 roku, natomiast mistrzostwo konstruktorów zdobył zespół Ferrari.
Opis sezonu.
Testy zimowe.
Przed sezonem zespoły odbyły pięć testów.
Lista startowa.
Numery startowe zostały określone na podstawie klasyfikacji kierowców i konstruktorów sezonu 2007.
† Bolid STR3 zadebiutował podczas Grand Prix Monako 2008.
‡ Super Aguri wycofało się z rywalizacji po Grand Prix Hiszpanii.
Zmiany w zespołach.
McLaren
BMW Sauber
Renault
Williams
Toyota
Honda
Toro Rosso
Super Aguri
Force India
Prodrive

</doc>
<doc id="675092" url="https://pl.wikipedia.org/wiki?curid=675092" title="Procoralan">
Procoralan



</doc>
<doc id="675094" url="https://pl.wikipedia.org/wiki?curid=675094" title="Coyhaique">
Coyhaique



</doc>
<doc id="675098" url="https://pl.wikipedia.org/wiki?curid=675098" title="Bitwa pod Termopilami (191 p.n.e.)">
Bitwa pod Termopilami (191 p.n.e.)

Bitwa pod Termopilami – starcie zbrojne rozegrane wiosną roku 191 p.n.e. między brzegiem morskim i górami w Termopilach pomiędzy wojskami rzymskimi dowodzonymi przez Luciusa Corneliusa Scipio Asiaticusa i wojskami Seleucydów dowodzonym przez Antiocha III Wielkiego.
Przyczyny.
Republika rzymska po pokonaniu Kartaginy rozpoczęła ekspansję na wschód. W pierwszej kolejności skierowała się przeciwko sprzyjającej Kartaginie Macedonii. W roku 197 p.n.e. wojska macedońskie zostały pokonane i w wyniku zawartego pokoju wszystkie ziemie macedońskie stały się prowincjami Rzymu. Rozwój sytuacji zaniepokoił władcę Imperium Seleudzkiego Antiocha III Wielkiego. W roku 192 p.n.e. z 18 tysięcznym kontyngentem przeprawił się z Azji do Grecji z zamiarem powstrzymania rzymskiej ekspansji. W odpowiedzi wiosną 191 p.n.e. do Grecji wkroczyła armia rzymska w sile 20 tysięcy piechoty, 2 tysięcy kawalerii i 15 słoni bojowych.
Przygotowania.
Ze względu na przewagę liczebną wojsk rzymskich, Antioch nie zdecydował się podjąć walki na otwartym terenie, ale wycofał się do Termopili, gdzie strome góry opadały niemal do morza. Antioch ustawił wojska w tzw. Wschodniej Bramie, która od zachodu zamknięta była przez górskie stoki o długości prawie kilometra, na których rozstawieni zostali żołnierze lekkozbrojni, wyposażeni w broń miotającą, mający ostrzeliwać wojska przeciwnika. Dodatkowo został wzniesiony podwójny mur, na którym zostały umieszczone machiny miotające kamienie. Dodatkowo zabezpieczył się od okrążenia rozmieszczając Etolów na okolicznych wierzchołkach górskich. Konsul Manius Acilius Glabrion zdawał sobie sprawę, że frontalny atak zakończy się dużymi startami i prawdopodobną porażką jego wojsk. Z tego względu wysłał na górską ścieżkę dwa oddziały dowodzone przez trybunów Lucjusza Waleriusza Flakkusa i Marka Porcjusza Katona. Każdy z trybunów dowodził dwoma tysiącami żołnierzy, których zadaniem było uderzenie na wojska Antiocha od tyłu.
Bitwa.
Wojska rzymskie rozpoczęły atak wczesnym rankiem. Wojska seleuckie były przygotowane w szyku bojowym – pierwszy rząd stanowiła lekkozbrojna piechota (peltaści), za nimi falanga uzbrojona w tarcze i długie włócznie (sarisy). Lewe skrzydło osłaniane było przez łuczników, procarzy i oszczepników usytuowanych na zboczu góry. Prawe skrzydło chronione było przez słonie bojowe, lekkozbrojną piechotę oraz elitarny oddział kawalerii dowodzony przez samego Antiocha. Władca Seleucydów zakładał, że w wyniku starcia Rzymianie zostaną zmuszeni do ucieczki i wtedy na zdezorganizowanego wroga uderzy konnica i słonie. Plan jednak się nie powiódł – Rzymianie zostali zmuszeni do wycofania się, ale odwrót był zorganizowany i Antioch nie zdecydował się na atak. Tymczasem wojska trybuna Katona wyparły Etolów z zajmowanych pozycji i zaatakowały tyły wojsk Antiocha. Ze względu na małą liczebność uderzenie skierowane zostało na obozowisko Antiocha co spowodowało rozprężenie w armii Seleucydów. Najemnicy ruszyli w nieładzie na obóz w celu ratowania swoich zdobyczy wojennych. Umożliwiło to przełamanie szańców obrony głównym siłom rzymskim i odniesienie przez nie zwycięstwa.
Podsumowanie.
Bitwa w Termopilach stanowiła początek końca potęgi państw hellenistycznych i najprawdopodobniej ostatnią okazję do powstrzymania marszu wojsk rzymskich na wschód. Klęska armii Antiocha spowodowała, że Rzymianie uzyskali przewagę, która pozwoliła im na dalszą ekspansję.

</doc>
<doc id="675100" url="https://pl.wikipedia.org/wiki?curid=675100" title="Torsås">
Torsås

Torsås – miejscowość (tätort) w Szwecji, w regionie administracyjnym ("län") Kalmar, siedziba gminy Torsås.
Według danych Szwedzkiego Urzędu Statystycznego liczba ludności wyniosła: 2000 (31 grudnia 2015), 2058 (31 grudnia 2018) i 2034 (31 grudnia 2019).
Stąd kursują dziennie autobusy do Kalmaru oraz Karlskrony.

</doc>
<doc id="675102" url="https://pl.wikipedia.org/wiki?curid=675102" title="Lista okrętów United States Navy w czynnej służbie">
Lista okrętów United States Navy w czynnej służbie

Lista aktywnych okrętów United States Navy
USNS.
W budowie.
Okręty w tej tabeli są już przynajmniej w budowie, niektóre zostały zwodowane i oczekują na zakończenie prac wyposażeniowych.

</doc>
<doc id="675107" url="https://pl.wikipedia.org/wiki?curid=675107" title="Marta Zielińska">
Marta Zielińska



</doc>
<doc id="675109" url="https://pl.wikipedia.org/wiki?curid=675109" title="Ad.point">
Ad.point

Ad.point (inne spotykane formy: AdPoint, Adpoint) – polska spółka mediowa, właściciel sześciu popularnych marek radiowych i kilkunastu rozgłośni na terenie całej Polski. Było spółką zależną CR Media. 26 kwietnia 2007 r. 100% udziałów w spółce kupiła spółka Eurozet sp. z o.o., właściciel Radia Zet i Planety FM (stara Radiostacja).
Historia.
Spółka Ad.point zarejestrowana została w 2000 roku, a działalność rozpoczęła rok później od zakupu przedsiębiorstwa Hitt, posiadającego kilka stacji radiowych w południowej Polsce. W ten sposób w ręce spółki Ad.point przeszły pierwsze rozgłośnie: Radio Flash z nadajnikami w Katowicach, Krakowie i Opolu, Radio SBB Rodło z Bytomia i Radio Delta z Bielska-Białej. Kolejne inwestycje Ad.point poczynił w północnej części kraju, kupując Radio WaMa z Olsztyna. Właściciele przejętych stacji znaleźli się niebawem w zarządzie spółki.
Następnym krokiem Ad.pointu było uruchomienie stacji radiowej w Warszawie – i tak w 2002 roku rozpoczęło nadawanie Radio 94 FM – dziś znane pod nazwą Antyradio. Jeszcze w tym samym roku doszło do kolejnego zakupu – tym razem w rękach spółki znalazło się Radio Las Vegas z Ciechocinka, przemianowane następnie na Radio Brawo.
Mając już jednak dostateczną liczbę rozgłośni Ad.point rozpoczął ich formatowanie i tworzenie sieci. Niebawem Radio Rodło zostało przekształcone w Radio Planeta grające muzykę dance. Wkrótce nazwę i format Planety FM przyjęły też stacje w Krakowie i Opolu, dotychczas nadające jako Radio Flash. Kolejną rozgłośnią włączoną do sieci Planeta FM było Radio Delta z Bielska Białej.
Porażką Ad.pointu skończyły się natomiast nieudane próby zakupu Radia Plama ze Szczecina, jak również rozszerzenia koncesji Radio WaMa o częstotliwość w Giżycku.
Niepowodzenie poniósł także plan uruchomienia sieci rozgłośni grających muzykę jazz i jej pochodne gatunki. Ad.point ubiegał się o częstotliwości dla jazzowej sieci w Warszawie, Krakowie i Katowicach. Przyznana została mu natomiast tylko ostatnia częstotliwość (wcześniej należąca do RockRadia Śląsk). Na niej też rozpoczęło nadawanie NRJ FM. Pozostałe dwie pozostały w rękach dotychczasowego właściciela -Radia Jazz.
Sporem koncesyjnym, ostatecznie rozpatrzonym na korzyść Ad.pointu, zakończyło się przejęcie Radia Warta posiadającego częstotliwości w Koninie i Słupcy. Do nadawania na słupeckiej częstotliwości rościł sobie prawa były właściciel Radia Warta. Konflikt nie dotyczył częstotliwości konińskiej, gdzie na podstawie podpisanej z Radiem Warta umowy program emitowało Radio 99,6. W 2004 roku stacja przyjęła nazwę Radio Flash, a niebawem jej sygnał zaczął być nadawany również ze Słupcy.
W 2005 roku warszawskie Radio 94 FM i katowickie Radio Flash rozpoczęły współpracę programową. W czerwcu doszło do fuzji obu rozgłośni, na skutek której przyjęły one wspólną nazwę – AntyRadio.
W tym samym roku Ad.point zainteresował się podupadającą siecią katolickich rozgłośni Radio Plus, kupując prawa do marki i przejmując produkcję programu dla całej sieci. Część stacji udało się związać z Ad.pointem kapitałowo – weszły one wraz z nim do spółki Radio Plus Polska-Zachód. O pozostałe rozgłośnie wkrótce postanowiła zawalczyć konkurencja. W efekcie część z nich weszła w skład nowej sieci VOX FM, stworzonej przez Zjednoczone Przedsiębiorstwa Rozrywkowe. Reszta podpisała z Radiem Plus umowy franczyzowe.
W 2006 roku ruszyła kolejna stacja spod znaku Radia Planeta – nadająca z Kielc.
6 sierpnia 2007 roku krakowska rozgłośnia AdPointu, nadająca na fali 101,3 jako Radio Planeta powróciła do poprzedniego rockowego formatu (w którym emitowała program jako Radio Flash Kraków), stając się trzecią stacją sieci AntyRadio.

</doc>
<doc id="675110" url="https://pl.wikipedia.org/wiki?curid=675110" title="Baraawe">
Baraawe

Baraawe (som. Baraawe; arab. ﺑﺮﺍﻭﻱ, Barawa, Barāwah) – miasto w południowej Somalii nad Oceanem Indyjskim.
W mieście znajduje się port handlowy, dominuje przemysł spożywczy i skórzany. Liczba ludności w 2003 roku wynosiła około 35 tys.
Założone w X wieku jako miasto-państwo. W XVII wieku znalazło się pod władzą sułtanów Omanu, a następnie Zanzibaru. Pod koniec XIX wieku w granicach Somali Włoskiego.

</doc>
<doc id="675113" url="https://pl.wikipedia.org/wiki?curid=675113" title="All I Got">
All I Got

All I Got – pierwszy album studyjny niemieckiego DJ-a i producenta – Tomcrafta. Wydany w Niemczech 20 listopada 2001 roku przez wytwórnię Kosmo Records.

</doc>
<doc id="675115" url="https://pl.wikipedia.org/wiki?curid=675115" title="Barakaldo">
Barakaldo

Barakaldo "(Baracaldo)" — miasto w północnej Hiszpanii w Kraju Basków nad Zatoką Biskajską. Wchodzi w skład zespół miejskiego Bilbao (Gran Bilbao).
Miasto jest dużym ośrodkiem hutnictwa żelaza. Dominuje przemysł maszynowy i chemiczny. Posiada także port handlowy.

</doc>
<doc id="675117" url="https://pl.wikipedia.org/wiki?curid=675117" title="MUC (album)">
MUC (album)

MUC – drugi album studyjny niemieckiego DJ-a i producenta - Tomcrafta. Wydany w Niemczech 20 grudnia 2003 roku przez wytwórnię Kosmo Records.

</doc>
<doc id="675118" url="https://pl.wikipedia.org/wiki?curid=675118" title="Baracaldo">
Baracaldo



</doc>
<doc id="675119" url="https://pl.wikipedia.org/wiki?curid=675119" title="Hyper Sexy Conscious">
Hyper Sexy Conscious

Hyper Sexy Conscious – trzeci album studyjny niemieckiego DJ-a i producenta - Tomcrafta. Wydany w Niemczech 31 marca 2006 roku przez wytwórnię Sony BMG Music.

</doc>
<doc id="675120" url="https://pl.wikipedia.org/wiki?curid=675120" title="Wellendingen">
Wellendingen

Wellendingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Rottweil. Leży ok. 8 km na wschód od Rottweil.

</doc>
<doc id="675122" url="https://pl.wikipedia.org/wiki?curid=675122" title="Hilário (ur. 1975)">
Hilário (ur. 1975)

Hilário, właśc. Henrique Hilário Meireles Alves Sampaio (ur. 21 października 1975 w Porto) – portugalski piłkarz grający na pozycji bramkarza.
Kariera klubowa.
Hilário rozpoczynał swoją karierę w klubie Naval 1º Maio, z którego w 1995 roku odszedł do Académiki Coimbra, gdzie w 33 meczach strzelił dwie bramki. Następnie był zawodnikiem FC Porto (występy w Lidze Mistrzów), chociaż nie grał regularnie w Superlidze, to jednak udało mu się wygrać wówczas rywalizację z Andrzejem Woźniakiem.
W 2003 roku, po epizodach w kilku innych klubach w których przebywał na wypożyczeniu, został bramkarzem Nacionalu Funchal. Zadebiutował w nim 4 stycznia 2004 roku w meczu z Alverca i od tamtego czasu stał się podstawowym bramkarzem. W sezonie 2005/2006 stracił miejsce w składzie i wystąpił tylko w jedenastu ligowych pojedynkach.
1 lipca 2006 roku Hilário podpisał kontrakt z Chelsea i na początku był jej trzecim bramkarzem. Po kontuzjach Petra Čecha i Carlo Cudiciniego w meczu Premiership przeciwko Reading 14 października 2006 roku, Hilário zajął miejsce w bramce Chelsea. Zadebiutował w trudnym spotkaniu z FC Barceloną i zachował w nim czyste konto. Swój pierwszy mecz w Premier League rozegrał trzy dni później, kiedy to wystąpił w pojedynku z Portsmouth. Do połowy stycznia 2007 roku regularnie bronił w meczach "The Blues".
W sezonie 2007/2008 Hilário nadal pełnił rolę trzeciego bramkarza. Wystąpił w trzech ligowych meczach, jednym Pucharu Anglii oraz jednym Pucharu Ligi Angielskiej. Zagrał również w rewanżowym meczu ćwierćfinału Ligi Mistrzów z Fenerbahçe SK w którym nie dał się pokonać, czym w dużym stopniu przyczynił się do awansu swojego zespołu do dalszej fazy rozgrywek.
26 stycznia 2009 roku Carlo Cudicini opuścił Chelsea i przeniósł się do lokalnego rywala, Tottenhamu. Spowodowała to, że drugim bramkarzem został Hilário, zaś trzecim młody Rhys Taylor. 7 lutego zagrał w meczu z Hull City i był to jego jedyny występ w sezonie 2008/2009.
Przed sezonem 2009/2010 Hilário przedłużył swój kontrakt o dwa lata. Do Chelsea przyszedł również Ross Turnbull i wydawało się, że to młody Anglik będzie drugim bramkarzem stołecznego klubu. 26 września 2009 roku w meczu z Wigan Athletic Petr Čech został w 51. minucie ukarany czerwoną kartką za faul we własnym polu karnym. Hilário wszedł wówczas na boisko za Florenta Maloudę i do końca pojedynku został pokonany dwukrotnie. Chelsea przegrała 1:3. Dzięki zawieszeniu Čecha Portugalczyk wystąpił w następnej kolejce przeciwko Liverpoolowi, gdzie zachował czyste konto, zaś jego pewne interwencje spowodowały, że został wybrany graczem meczu.
Kariera reprezentacyjna.
Do reprezentacji Portugalii Hilário pierwszy raz został powołany w listopadzie 2009 roku. W barwach narodowych zadebiutował jednak podczas następnego zgrupowanie, w trakcie którego Portugalczycy pokonali 2:0 zespół Chin, a bramkarz zagrał od początku drugiej połowy, kiedy to zmienił Eduardo.

</doc>
<doc id="675124" url="https://pl.wikipedia.org/wiki?curid=675124" title="Cerkiew św. Jana Klimaka w Warszawie">
Cerkiew św. Jana Klimaka w Warszawie

Cerkiew św. Jana Klimaka – prawosławna cerkiew parafialna w Warszawie. Należy do dekanatu Warszawa diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się na Woli w rejonie Ulrychowa, przy ulicy Wolskiej 140, w obrębie cmentarza prawosławnego. Została wzniesiona w latach 1903–1905 z inicjatywy arcybiskupa warszawskiego i nadwiślańskiego Hieronima z przeznaczeniem na miejsce pochówku jego syna Iwana – a w przyszłości również samego hierarchy – jak również jako świątynia cmentarna służąca pogrzebom i nabożeństwom w intencji zmarłych. Cerkwią parafialną stała się w dwudziestoleciu międzywojennym, po rozbiórce lub zamknięciu większości warszawskich cerkwi, kojarzonych z zaborem rosyjskim. Świątynia nieprzerwanie pełni funkcje liturgiczne od momentu poświęcenia, z wyjątkiem lat 1915–1919. Cerkiew została uszkodzona w czasie II wojny światowej, a podczas rzezi Woli hitlerowcy zamordowali służących w niej kapłanów, ich rodziny oraz dzieci z prawosławnego przytułku dla sierot prowadzonego przy parafii. 
Budowla została wzniesiona według projektu Władimira Pokrowskiego. Naśladuje swoim wyglądem XVII-wieczne budownictwo sakralne regionu rostowskiego. Na wyposażeniu cerkwi znajdują się zabytkowe ikony i utensylia z pocz. XX wieku, w tym ikonostas wykonany przez Aleksandra Muraszkę. Autorami fresków, wykonanych w latach 60. i 70. XX wieku, są Adam Stalony-Dobrzański i Jerzy Nowosielski. Budowlę wyremontowano w latach 1945−1948 oraz w latach 60. i 70. XX wieku. Od 2003 w cerkwi wystawione są dla kultu relikwie św. Bazylego Martysza. 
Cerkiew wraz z całym zespołem Reduty Wolskiej została wpisana do rejestru zabytków 20 sierpnia 2003 pod nr A-54.
Historia.
Okoliczności budowy.
Prawosławna cerkiew w obrębie cmentarza na Woli była prywatną fundacją arcybiskupa warszawskiego i nadwiślańskiego Hieronima. Miała pełnić zadania świątyni pomocniczej wobec parafialnej cerkwi Włodzimierskiej Ikony Matki Bożej, urządzonej w odebranym katolikom po powstaniu listopadowym kościele św. Wawrzyńca. Bezpośrednim jednak celem budowy było upamiętnienie zmarłego 8 sierpnia 1902 w Piatigorsku syna arcybiskupa, Iwana Iljicza Ekziemplarskiego. 
W 1903 arcybiskup zakupił działkę położoną przy wschodnim murze cmentarnym od ulicy Wolskiej o powierzchni 1237 sążni kwadratowych. Koszt zakupu wyniósł 4275 rubli. 28 czerwca 1903 w jej obrębie położony został kamień węgielny pod budowę cerkwi. Jej projekt wykonał architekt eparchialny Władimir Pokrowski. Wzniesienie świątyni i otaczającego ją żelaznego płotu w całości sfinansował prawosławny arcybiskup warszawski. Budynek był gotowy w czerwcu 1905, jednak jego konsekracja, również przeprowadzona przez arcybiskupa Hieronima, nastąpiła dopiero 15 października 1905. Była połączona z pogrzebem Iwana Ekziemplarskiego. Dwa tygodnie później zmarł również arcybiskup. Zgodnie ze swoim życzeniem został on pochowany obok syna. Ceremonię, która odbyła się w nieukończonej jeszcze dolnej cerkwi, poprowadzili arcybiskup wileński i litewski Nikander i biskup chełmski Eulogiusz. Na pogrzebie oprócz wyznawców prawosławia obecni byli również katolicy i Żydzi.
Prace w tej części świątyni zostały ukończone w 1906, a jej konsekracji 1 listopada 1906 dokonał protoprezbiter Pawieł Kallistow. W czasie ceremonii w prezbiterium dolnej cerkwi ustawiono ołtarz-święty stół (cs. "prestoł"), który umieszczono nad miejscem pochówku arcybiskupa Hieronima. Nagrobek Iwana Ekziemplarskiego znalazł się natomiast w południowo-wschodniej części cerkwi. Następnego dnia Świętą Liturgię w cerkwi odprawili arcybiskup wileński i litewski Nikander oraz biskup chełmski Eulogiusz. Uroczyste Święte Liturgie w intencji fundatora odbywały się codziennie jeszcze przez tydzień, po czym postanowiono, że w dolnej cerkwi nabożeństwo takie będzie miało miejsce w każdą środę (w tym dniu tygodnia zmarł arcybiskup).
1915–1939.
W 1915 wszyscy kapłani prawosławni pracujący w Warszawie zostali ewakuowani, w związku z czym cerkiew św. Jana Klimaka została zamknięta. Opiekował się nią sługa cerkiewny Nikanor Skibin. 
Dopiero w 1919 do stolicy przyjechał z Łodzi ks. Antoni Rudlewski, który został proboszczem parafii Trójcy Świętej i zaczął regularnie odprawiać nabożeństwa w cerkwi na Podwalu. Na jego prośbę do Warszawy przybył również ks. Jan Kowalenko. Objął on opiekę nad świątynią na Woli. Z jego inicjatywy przy budynku wzniesiono w 1931 dzwonnicę, której cerkiew dotąd nie posiadała, i zawieszono na niej dzwony o łącznej wadze 354 kg. Na skutek akcji rewindykacji cerkwi prawosławnych, w czasie której zburzono szereg budynków sakralnych wzniesionych przez Rosjan w Warszawie, zaś te powstałe w dawnych kościołach katolickich zwrócono pierwotnym właścicielom, świątynia na Woli stała się – obok cerkwi św. Marii Magdaleny na Pradze – jedną z dwóch wolno stojących cerkwi prawosławnych w Warszawie.
W 1923 w cerkwi św. Jana Klimaka (w jej dolnej części) został pochowany zamordowany metropolita warszawski Jerzy.
II wojna światowa.
Cerkiew, zwłaszcza jej część dolna, była niejednokrotnie schronieniem dla cywilnej ludności Warszawy w czasie jej obrony we wrześniu 1939. 
5 sierpnia 1944, w czasie rzezi Woli, zginął proboszcz parafii św. Jana Klimaka archimandryta Teofan (Protasiewicz) oraz jeden z jej kapłanów, ks. Antoni Kaliszewicz razem z rodziną. Oddziały niemieckie zamordowały również dzieci z prawosławnego sierocińca prowadzonego przez parafię, jego pracowników i kilkadziesiąt osób ukrywających się w dolnej części cerkwi: członków chóru parafialnego, kilkanaścioro prawosławnych wiernych oraz grupę mieszkańców domów w najbliższej okolicy. Zbiorowy grób dzieci i personelu sierocińca znajduje się przy cerkwi od strony ulicy Wolskiej.
Po tych wydarzeniach cerkiew została opuszczona i pozostawała bez opieki do stycznia 1945. Żołnierze niemieccy jeszcze kilkakrotnie dopuścili się w niej aktów wandalizmu, ukradli również dzwony. Wielokrotnie służyła jeszcze także jako kryjówka dla ludności cywilnej w czasie powstania warszawskiego. 
Między styczniem i majem 1945 świątynią opiekował się ks. Eugeniusz Pietraszkiewicz, pod nadzorem którego dokonano usunięcia części wojennych zniszczeń obiektu.
Okres PRL.
Starania poprzednika kontynuował ks. Aleksander Czubuk-Podolski, który został nowym proboszczem parafii na Woli w końcu 1945 i który służył w niej do 1948. Na początku kolejnej dekady stan techniczny budynku cerkwi opisano jako dobry, wskazano jednak, że obiekt powinien zostać odremontowany.
W latach 50. na terenie cmentarza oraz przy chodniku ulicy Wolskiej ustawiono dwie tablice Tchorka upamiętniające ofiary rzezi Woli. 
W latach 60. XX wieku świątynia została gruntownie odnowiona. W 1964 przeprowadzono renowację elewacji cerkwi, a także jej kopuły. W 1966 we wnętrzu budynku zbudowano chór muzyczny z malowidłem przedstawiającym modlitwę Chrystusa na pustyni. W tym samym dziesięcioleciu parafia św. Jana Klimaka zorganizowała punkt nauki religii prawosławnej dla dzieci w wieku szkolnym, którego zajęcia odbywały się w cerkwi (placówka duszpasterska nie posiadała domu parafialnego). Na początku lat 70. brało w nich udział ok. trzydzieściorga dzieci. 
W nocy z 22 na 23 maja 1968 nieznani sprawcy włamali się do budynku, kradnąc szereg zabytkowych ikon oraz utensyliów cerkiewnych. 
W 1977 odnowiono dolną cerkiew. W grudniu 1978 budynek został ponownie poświęcony po dokonanym w latach poprzednich gruntownym remoncie. Ceremonii przewodniczył metropolita warszawski i całej Polski Bazyli w asyście archimandryty Atanazego, przełożonego monasteru w Żyrowiczach (Rosyjski Kościół Prawosławny) oraz grupy kapłanów PAKP. Prace remontowe trwały jeszcze po wyświęceniu budynku. W 1980 zakończono podjęte siedem lat wcześniej prace przy freskach w górnej cerkwi, zaś w 1987 zastąpiono starszą dzwonnicę nową konstrukcją zaprojektowaną przez Michała Sandowicza. W następnym roku w cerkwi odbyły się uroczystości tysiąclecia chrztu Rusi, w których oprócz duchowieństwa prawosławnego brali udział przedstawiciele innych Kościołów chrześcijańskich. We wnętrzu obiektu umieszczono tablicę upamiętniającą to wydarzenie.
Po 1989.
W latach 90. XX wieku w cerkwi przeprowadzono kolejne remonty, m.in. odnowiono freski w górnej cerkwi. 5 grudnia 1999, po zakończeniu tych prac, obiekt ponownie poświęcił metropolita warszawski i całej Polski Sawa. 
W 2009 na zachodniej ścianie budynku została odsłonięta tablica ku czci wyznawców prawosławia, którzy ponieśli śmierć w czasie II wojny światowej. 
W 2014 po raz kolejny odnowiono cerkiew dolną, wymieniając posadzkę i malując sklepienia. Trwają starania o odrestaurowanie fresków Jerzego Nowosielskiego z uwagi na ich zły stan techniczny z powodu zagrzybienia i zawilgocenia ścian.
W sierpniu 2018 roku rozpoczęto generalny remont cerkwi. Na wieży wymieniono zniszczone elementy kopuły, a znajdujący się na niej krzyż został pozłocony Na skutym tynku wewnątrz kopuły grupa artystów z Ukrainy namalowała wizerunek Chrystusa Pantokratora, a poniżej wizerunki aniołów, proroków i świętych. Przywrócono oryginalne piaskowo-żółte dekoracje na elewacji (wcześniej świątynia miała barwę zbliżoną do bieli). Wokół cerkwi ułożono granitowy bruk. Prace zakończyły się w 2022 roku.
19 sierpnia 2021 r. cerkiew została wyróżniona certyfikatem „Cenny zabytek Mazowsza”.
Architektura.
Tworząc projekt cerkwi, Władimir Pokrowski wzorował się na siedemnastowiecznej architekturze sakralnej regionu rostowskiego. Wyrazisty styl ruski miał pozostawać w kontraście z wyglądem cerkwi Włodzimierskiej Ikony Matki Bożej, która zdaniem twórcy nowej świątyni zbyt wyraźnie zachowała zewnętrzne cechy katolickiej sztuki sakralnej. 
Budynek został wzniesiony na planie krzyża łacińskiego z kamienia, obłożonego jasną cegłą. Całość wieńczy pojedyncza cebulasta kopuła z krzyżem, kryta miedzianą łuskowatą blachą. Na jej wschodniej ścianie znajduje się tablica z napisem w języku rosyjskim upamiętniająca fundatora i opisująca okoliczności powstania świątyni. Wejście do cerkwi od strony zachodniej prowadzi przez wysunięty ganek (element również spotykany w architekturze rostowskiej), nad którym na trójkątnym tympanonie znajduje się fresk z postacią Matki Bożej. Budynek jest trójdzielny. Z zewnątrz zdobią ją dekoracyjne detale również typowe dla budownictwa rostowskiego, w tym dla świątyń Kremla rostowskiego. Portale nawy głównej oraz nawy bocznej wypełniają akroteriony w kształcie kokoszników, przypominające równocześnie cebulastą kopułę cerkwi. Fryz z półkolistych akroterionów znajduje się na bębnie, poniżej rzędu okien. Z kolei powyżej okien znajdują się jeszcze dwa fryzy – jeden z formie okien biforialnych i jeden potrójny. Trzy fryzy znajdują się również we wszystkich absydach: najniższy w formie okien biforialnych, jeden z motywami florystycznymi i ostatni z motywami geometrycznymi. Poza fryzami na ścianach bocznych nie ma żadnych zdobień.
Cerkiew posiada dwie kondygnacje, na których znajdują się niezależne od siebie pomieszczenia przystosowane do celów kultowych. 
Część górna.
Patronem górnej cerkwi jest święty mnich Jan Klimak. Według pierwotnego projektu była to świątynia wyjątkowo skromna na tle innych cerkwi wzniesionych przez Rosjan w Warszawie, m.in. była ona całkowicie pozbawiona fresków na ścianach. Wynikało to z przeznaczenia budynku na cerkiew cmentarną. Obecnie ściany obiektu zdobi dekoracja malarska wykonana przez Adama Stalony-Dobrzańskiego i Sotirisa Pantopulosa. Adam Stalony-Dobrzański wykonał także witraże w oknach świątyni.
Ikonostas jest dziełem kijowskiego ikonografa i rzeźbiarza Ołeksandra Muraszki, który wcześniej wykonywał prace dekoratorskie m.in. w cerkwi św. Michała Archanioła w Warszawie. Napisane przez niego dla cerkwi ikony pozostają pod wyraźnym wpływem twórczości Wiktora Wasniecowa, w szczególności wizerunków świętych z soboru św. Włodzimierza w Kijowie. Muraszko obserwował powstawanie fresków Wasniecowa, gdyż sam pracował w soborze św. Włodzimierza nad złoceniami i częścią ikonostasu. Ikonostas wyrzeźbiono w drewnie dębowym. Jest on trzyrzędowy, dekorowany kolumienkami w stylu neoromańskim, rozetkami i akroterionami. W pierwszym rzędzie ikon, na drzwiach diakońskich, znajduje się scena Zwiastowania i cztery wizerunki Ewangelistów. Tradycyjnie z lewej strony znalazła się ikona patrona cerkwi, zaś po obu stronach królewskich wrót – wizerunki Jezusa Chrystusa i Matki Bożej. Z prawej strony zlokalizowano ikonę św. Hieronima. Ponad carskimi wrotami umieszczono znacznie mniejszą, prostokątną ikonę Chrystusa typu Acheiropoietos. Drugi rząd ikon tworzą (od lewej) przedstawienia św. Aleksandry, św. Bazylego Wielkiego, Ostatniej Wieczerzy, św. Jana Chryzostoma i św. Mikołaja. Najwyższy rząd skomponowany został z okrągłych ikon św. Piotra, św. Pawła oraz centralnie położonej Trójcy Świętej. Powyżej ikonostasu znajdował się, już nieistniejący, napis w języku cerkiewnosłowiańskim "Czaju woskriesienija miertwych" (pol. "Oczekuję zmartwychwstania umarłych"). Z kolei od 1986 nad carskimi wrotami znajduje się kopia Poczajowskiej Ikony Matki Bożej, napisana w Warszawie i poświęcona w ławrze Poczajowskiej. Po zwróceniu Kościołowi katolickiemu kościoła św. Wawrzyńca, do cerkwi św. Jana Klimaka przeniesiono dodatkowo trzy ikony, które pierwotnie znajdowały się w tej świątyni (wcześniej cerkwi pod wezwaniem Włodzimierskiej Ikony Matki Bożej). 
W części ołtarzowej obiektu znajduje się ikona Zmartwychwstania Pańskiego oraz cykl ikon przedstawiających wybrane wielkie święta prawosławia. Z kolei od strony nawy, po obydwu stronach ikonostasu zlokalizowano wizerunki św. Sergiusza z Radoneża i św. Serafina z Sarowa. Po prawej stronie od ikonostasu umieszczona została Golgota oraz ikona Chrystusa Cierpiącego, napisana przez protodiakona Wieniamina Siemionowa. Inni święci, których wizerunki są czczone w cerkwi, to św. Andrzej Apostoł, św. Olga Kijowska, św. Włodzimierz Wielki (ikony wstawione z okazji tysiąclecia chrztu Rusi Kijowskiej) oraz przywiezione z pielgrzymek na Athos kopia Atoskiej Ikony Matki Bożej oraz podobizna św. Jana Ruskiego. Natomiast w przedsionku zawieszona została reprodukcja obrazu "Kazanie Chrystusa w Łodzi". Wyposażenie świątyni jest stale wzbogacane i odnawiane.
Szczególną czcią otaczane są ikony św. Mikołaja oraz kopia Kazańskiej Ikony Matki Bożej, umieszczona w 2001 w zdobionym kiocie wykonanym przez Wojciecha Szmeję. Wizerunki te trafiły do cerkwi z inicjatywy jej fundatora. Od 2003 w świątyni znajdują się również relikwie Bazylego Martysza, jednego z męczenników chełmskich i podlaskich.
Część dolna.
Część dolna nosi wezwanie św. Eliasza i św. Hieronima, patronów fundatora świątyni. Pracami dekoratorskimi w dolnej części budynku kierował Piotr Fedders. Znajduje się tam jednorzędowy ikonostas wykonany przez Włodzimierza Inokjentiewa z różowego i czarnego marmuru, sprowadzonego specjalnie na ten cel ze Szwecji. Z tego samego materiału wykonany jest ołtarz, pod którym pochowano arcybiskupa Hieronima. Ściany świątyni pokrywała polichromia autorstwa A. Korielina, który napisał również na szkle ikonę Chrystusa Pantokratora w otoczeniu apostołów. Na suficie zawieszono panikadiło. W 1979 (inne źródło podaje 1977) dotychczasową dekorację ścian zastąpiły freski Jerzego Nowosielskiego. Przedstawiają one wybrane sceny z historii zbawienia, zaś na wschodniej ścianie wykonany został wizerunek Matki Bożej Oranty. Centralny marmurowy anałoj w dolnej cerkwi jest równocześnie nagrobkiem metropolity warszawskiego Jerzego.
W swoim testamencie arcybiskup prosił, by wygląd dolnej części cerkwi nie był zmieniany i by nie dokonywano w niej następnych pogrzebów. Dla pochówków innych spokrewnionych z nim osób miała być przeznaczona kwatera sąsiadująca z cerkwią od wschodu. Ostatnia wola hierarchy nie została jednak spełniona. We wskazanej przez niego kwaterze chowane były inne osoby. Ponadto w 1944 istniał projekt poszerzenia dolnej kaplicy, by mogły się w niej odbywać kolejne pogrzeby. Plan ten został ostatecznie zrealizowany w 1978.
Podczas remontu świątyni przeprowadzonego w latach 2018–2020 przeniesiono razem z fragmentem ściany dwa freski Jerzego Nowosielskiego: "Spotkanie Pańskie" i "Wprowadzenie do Świątyni Najświętszej Bogurodzicy Marii" w celu przywrócenia podziemnej części budowli dawnego układu przestrzennego.
Związani z cerkwią.
W cerkwi św. Jana Klimaka służył w latach 1905–1906 protoprezbiter Nikołaj Łopatinski, duchowny nagrodzony złotym krzyżem. Pierwszym proboszczem świątyni po okresie bieżeństwa był Jan Kowalenko, bliski współpracownik metropolity warszawskiego i całej Polski Dionizego, następnie członek Tymczasowego Kolegium Rządzącego PAKP. W czasie II wojny światowej, do śmierci podczas rzezi Woli, parafią kierował archimandryta Teofan (Protasiewicz). W II połowie XX wieku proboszczami parafii byli m.in. Jerzy Klinger i Aleksy Znosko, teolodzy i profesorowie Chrześcijańskiej Akademii Teologicznej. Z kolei w I dekadzie XXI w. stanowisko to pełnił igumen (następnie archimandryta) Paisjusz (Martyniuk), obecny arcybiskup przemyski i gorlicki.
Goście cerkwi.
Świątynię wielokrotnie odwiedzali hierarchowie różnych prawosławnych Cerkwi autokefalicznych, przybywający z oficjalnymi wizytami do Polskiego Autokefalicznego Kościoła Prawosławnego. Byli wśród nich patriarchowie konstantynopolitańscy Dymitr i Bartłomiej, patriarcha jerozolimski Teofil III, patriarcha aleksandryjski Teodor II, patriarcha rumuński Teoktyst, patriarcha serbski Paweł, arcybiskup Aten Chrystodulos, metropolita albański Anastazy, metropolita ziem czeskich i Słowacji Krzysztof, metropolici całej Ameryki i Kanady Teodozjusz, Herman oraz Tichon, arcybiskupi Kuopio i całej Finlandii Paweł oraz Leon, metropolita leningradzki Aleksy, metropolita miński i słucki Filaret, metropolita astański i kazachstański Aleksander, metropolita Czarnogóry i Przymorza Amfilochiusz, arcybiskup Telmessos Hiob (przedstawiciel Patriarchatu Konstantynopolitańskiego przy Światowej Radzie Kościołów) i inni prawosławni biskupi z Bułgarii, Cypru, Gruzji, Białorusi, Ukrainy, Grecji, Rumunii, Serbii, Włoch i Portugalii.
Pozostałe informacje.
Według tego samego projektu ok. 1910 wzniesiono cerkiew św. Włodzimierza w Opocznie (zburzoną w 1929).

</doc>
<doc id="675125" url="https://pl.wikipedia.org/wiki?curid=675125" title="Zimmern ob Rottweil">
Zimmern ob Rottweil

Zimmern ob Rottweil – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil, wchodzi w skład wspólnoty administracyjnej Rottweil. Leży ok. 2 km na zachód od Rottweil, przy autostradzie A81 i drodze krajowej B14.
Współpraca.
Miejscowość partnerska:

</doc>
<doc id="675126" url="https://pl.wikipedia.org/wiki?curid=675126" title="Medal Jana Masaryka">
Medal Jana Masaryka

Medal Jana Masaryka – najwyższa nagroda przyznawana przez Ministerstwo Spraw Zagranicznych Republiki Czeskiej imienia Jana Masaryka (1886-1948), czeskiego dyplomaty i ministra spraw zagranicznych. Wyróżnieniem tym honorowani są zwykle obcokrajowcy szczególnie zasłużeni dla współpracy z Republiką Czeską.

</doc>
<doc id="675128" url="https://pl.wikipedia.org/wiki?curid=675128" title="Deszczowanie">
Deszczowanie

Deszczowanie – nawadnianie pól za pomocą sztucznego deszczu, wytwarzanego przez deszczownię.
W porównaniu z innymi systemami deszczowanie stwarza najdogodniejsze warunki do pełnej mechanizacji i automatyzacji nawadniania na dużych kompleksach gleb oraz zapewnia najoszczędniejsze dawkowanie wody i najbardziej równomierne jej rozmieszczenie na powierzchni pola. Jednocześnie przy tym systemie nawodnień nie występują straty powierzchni użytków rolnych na sieć rowów doprowadzających i odprowadzających wodę, jak też kosztowne prace związane z wyrównaniem terenu wymaganym przy innych systemach. Główne wady deszczowania to zużycie energii koniecznej do rozdeszczowania wody i wysokie koszty urządzeń technicznych. Deszczowanie służy także do równoczesnego rozprowadzania z wodą nawozów mineralnych i naturalnych oraz do deszczowania ochronnego upraw, sadów, szkółek leśnych przed przymrozkami. W sadownictwie stosuje się deszczowanie barwiące, polegające na krótkotrwałym deszczowaniu jabłoni, trwającym kilka minut, w czasie największego nasłonecznienia przez kilka kolejnych dni, w celu nadania owocom intensywnego rumieńca i zwiększenia ich wartości handlowej.
Biorąc pod uwagę cele, jakie spełnia deszczowanie można wyróżnić kilka jego typów:
Z punktu widzenia ochrony roślin przed chorobami infekcyjnymi deszczowanie jest najgorszym sposobem nawadniania. Powoduje zwilżenie całych nadziemnych pędów roślin, co sprzyja infekcji patogenów. Dla większości z nich niezbędnym warunkiem dokonania infekcji jest odpowiednio długo trwające zwilżenie powierzchni rośliny (czas zwilżenia). Z tego też powodu dochodzi do niego podczas długotrwałych opadów deszczu i deszczowania. Zwilżenie powierzchni dla większości patogenów jest konieczne także do wytwarzania zarodników, które są źródłem infekcji. Z tego powodu zaleca się nawadnianie kropelkowe bezpośrednio do gleby przy podstawie pędu rośliny.

</doc>
<doc id="675131" url="https://pl.wikipedia.org/wiki?curid=675131" title="Wyższa Szkoła Bezpieczeństwa w Poznaniu">
Wyższa Szkoła Bezpieczeństwa w Poznaniu

Wyższa Szkoła Bezpieczeństwa – niepubliczna uczelnia zawodowa założona w Poznaniu na mocy decyzji DSW-3-4001-972/WB/04 Ministra Edukacji Narodowej i Sportu z 17 grudnia 2004 i wpisana do rejestru niepaństwowych uczelni pod numerem 316 (początkowo 168). Obszar jej działalności stanowi problematyka bezpieczeństwa człowieka.
Oprócz głównej siedziby w Poznaniu, Uczelnia posiada również wydziały w Gliwicach, Gdańsku, Bartoszycach, Giżycku, Jaworznie, Skoczowie, Jastrzębiu Zdroju oraz Koszalinie. 
Wyższa Szkoła Bezpieczeństwa jest pierwszą w Polsce i jedną z nielicznych w Europie uczelni, której obszar dydaktyczny stanowi problematyka bezpieczeństwa człowieka, dostarcza fachowej wiedzy, praktycznych umiejętności i kompetencji społecznych umożliwiających znalezienie i wykonywanie satysfakcjonującej pracy. 
Budynek, a właściwie willa miejska, w której mieści się siedziba szkoły usytuowana na rogu ul. Jana Matejki i ul. Elizy Orzeszkowej jest częścią willowego zespołu mieszkaniowego Kaiser-Wilhelm-Anlage.
Oferta.
Uczelnia oferuje studia licencjackie i magisterskie w Poznaniu, Gdańsku, Gliwicach, Giżycku, Bartoszycach, Jaworznie, Skoczowie, Jastrzębiu-Zdroju i Koszalinie:
Dodatkowo uczelnia kształci studentów na studiach podyplomowych.
Wyższa Szkoła Bezpieczeństwa stawia na równość. Jest świadoma zainteresowania swoją ofertą wśród osób z niepełnosprawnościami. W związku z tym utworzone zostało Biuro ds. Osób Niepełnosprawnych. Podejmuje ono liczne działania w celu przystosowania Uczelni dla studentów ze specjalnymi wymaganiami. Należą do nich:
Wydawnictwo.
Wydawnictwo Wyższej Szkoły Bezpieczeństwa w Poznaniu funkcjonuje od początku istnienia uczelni. Publikuje prace naukowe oraz podręczniki, skrypty i pomoce dydaktyczne autorstwa pracowników naukowych WSB w Poznaniu oraz pracowników innych wyższych Uczelni. Cyklicznie wydawane są monografie „Edukacja dla bezpieczeństwa”, „Edukacja XXI wieku”, „Paradygmaty badań nad bezpieczeństwem”, „Bezpieczeństwo – wielorakie perspektywy”, „Bezpieczeństwo zdrowotne – ujęcie interdyscyplinarne”. Wykaz wszystkich publikacji, wraz ze spisem treści, wstępem i opisem bibliograficznym można znaleźć katalogu.
Ponadto Wydawnictwo wydaje ośmiopunktowy kwartalnik „Przegląd Naukowo-Metodyczny”. Publikuje w nim artykuły oryginalne i przeglądowe z zakresu specjalności i dyscyplin naukowych uprawianych w Wyższej Szkole Bezpieczeństwa w Poznaniu (bezpieczeństwo narodowe, bezpieczeństwo wewnętrzne, bezpieczeństwo zdrowotne, zarządzanie, pedagogika, psychologia), oraz materiały z konferencji naukowych, a także recenzje publikacji naukowych, pojawiających się na rynku wydawniczym. „Przegląd Naukowo-Metodyczny” to forum wymiany doświadczeń i poglądów.

</doc>
<doc id="675132" url="https://pl.wikipedia.org/wiki?curid=675132" title="Bolan">
Bolan

Bolan (urdu بولان) – przełęcz w Pakistanie (Beludżystan), w górach Brahui, na wysokości 1792 m.
Przez przełęcz przechodzi do granicy z Afganistanem linia kolejowa i szosa.

</doc>
<doc id="675133" url="https://pl.wikipedia.org/wiki?curid=675133" title="Maria Gołubnicza">
Maria Gołubnicza

Maria Gołubnicza (ros. "Мария Васильевна Голубничая", ur. 24 lutego 1924 w Stawropolu, zm. w sierpniu 2015) – radziecka lekkoatletka, płotkarka, medalistka olimpijska, mistrzyni Europy.
Największym osiągnięciem Gołubniczej był srebrny medal Letnich Igrzysk Olimpijskich w Helsinkach w 1952 w biegu na 80 m przez płotki. Przegrała wówczas z australijską biegaczką Shirley Strickland, która pobiła w tym biegu rekord świata. W 1954 Gołubnicza zdobyła złoty medal mistrzostw Europy na tym samym dystansie.

</doc>
<doc id="675134" url="https://pl.wikipedia.org/wiki?curid=675134" title="Torsas">
Torsas



</doc>
<doc id="675135" url="https://pl.wikipedia.org/wiki?curid=675135" title="Torsaas">
Torsaas



</doc>
<doc id="675139" url="https://pl.wikipedia.org/wiki?curid=675139" title="Bonny">
Bonny

Bonny – miasto w Nigerii (Rivers) nad częścią Zatoki Gwinejskiej - Zatoką Bonny.
W mieście port połączony rurociągami z polami naftowymi w delcie Nigru. Około 10 tys. mieszkańców.

</doc>
<doc id="675142" url="https://pl.wikipedia.org/wiki?curid=675142" title="Sekretarz spraw weteranów Stanów Zjednoczonych">
Sekretarz spraw weteranów Stanów Zjednoczonych

Sekretarz Spraw Weteranów Stanów Zjednoczonych () – szef Departamentu Spraw Weteranów ("United States Department of Veterans Affairs"), który jest odpowiedzialny za sprawy programów przeznaczonych dla weteranów wojennych i ich rodzin (w tym opieką zdrowotną oraz socjalną).
Z racji tego, iż departament jest jednym z resortów rządowych (jak departament stanu, skarbu czy obrony), sekretarz spraw weteranów jest członkiem gabinetu prezydenckiego, oraz jest umiejscowiony w linii sukcesji prezydenckiej (na przedostatnim miejscu). Co prawda Departament Bezpieczeństwa Krajowego został utworzony później, ale decyzją zatwierdzoną przez Senat jego szef, czyli sekretarz bezpieczeństwa krajowego, mimo iż również stoi na czele „ministerstwa” oraz jest członkiem gabinetu, został wyłączony z prawa do sukcesji. Również w kolejności precedencji znajduje się tuż za sekretarzem spraw weteranów.
Zanim utworzono odrębny departament, istniała Administracja Spraw Weteranów ("Veteran Administration"), która nie miała rangi resortu, więc jej kierownik nie był członkiem gabinetu. Departament utworzono w 1989 roku.

</doc>
<doc id="675147" url="https://pl.wikipedia.org/wiki?curid=675147" title="Obrus">
Obrus

Obrus – tkanina lub dzianina, używane do przykrycia stołu, zwykle na czas posiłków. Pełni funkcję dekoracyjną i ochronną.
Obrusy wykonane są z tkanin jedwabnych, lnianych lub bawełnianych, a także z tkanin sztucznych (tzw. obrusy plamoodporne) w jednolitych kolorach, różnokolorowe, ze wzorami żakardowymi, drukowane lub haftowane, a bardziej dekoracyjne z koronek. Na uroczyste okazje przeważnie wykorzystuje się białe obrusy.
Historia.
Najstarsza znana wzmianka o obrusie to okres ok. 100 n.e. (utwór Marcjalisa).

</doc>
<doc id="675148" url="https://pl.wikipedia.org/wiki?curid=675148" title="Human Traffic">
Human Traffic

Human Traffic – film z 1999 roku produkcji brytyjskiej. Twórcą scenariusza i reżyserem był – debiutujący w tej roli – Justin Kerrigan.

</doc>
<doc id="675149" url="https://pl.wikipedia.org/wiki?curid=675149" title="Marjorie Clark">
Marjorie Clark

Marjorie Clark (ur. 6 listopada 1909 w Bulwer, zm. 15 czerwca 1993 w Pietermaritzburgu) – południowoafrykańska lekkoatletka, płotkarka, medalistka olimpijska.
Największym osiągnięciem Clark był brązowy medal Igrzysk Olimpijskich w Los Angeles 1932 w biegu na 80 m przez płotki. Uzyskała wówczas czas 11,8 sek. Przegrała wówczas z dwiema Amerykankami: Babe Didrikson i Evelyne Hall. Do 1932 Clark była również rekordzistką świata na tym dystansie.
W 1934 Clark zdobyła również dwa złote medale podczas igrzysk Imperium Brytyjskiego w biegu na 80 m przez płotki i w skoku wzwyż.
Clark startowała również w skoku wzwyż podczas zawodów olimpijskich: w 1928 w Amsterdamie zajęła 6. miejsce wynikiem 1,48 m, a w 1932 - 5. miejsce wynikiem 1,58 m.

</doc>
<doc id="675150" url="https://pl.wikipedia.org/wiki?curid=675150" title="Kazimierz Krukowski">
Kazimierz Krukowski

Kazimierz Krukowski, ps. Lopek (ur. 2 lutego 1901 w Łodzi, zm. 24 grudnia 1984 w Warszawie) – polski aktor kabaretowy, rewiowy i filmowy żydowskiego pochodzenia, a także piosenkarz, konferansjer, reżyser i autor tekstów. Wykonywał piosenki i monologi tak znanych poetów, jak: Marian Hemar, Jerzy Jurandot, Antoni Słonimski, Julian Tuwim czy Andrzej Włast.
Kariera zawodowa.
Młodość.
W latach 1920–1923 ukończył studia na Wydziale Filozofii Uniwersytetu Warszawskiego i na Wydziale Dramatycznym Konserwatorium Muzycznego w Warszawie, w klasie śpiewu. Swój pierwszy angaż do kabaretu Qui Pro Quo, zawdzięczał swojemu kuzynowi Julianowi Tuwimowi, który polecił go dyrektorowi Jerzemu Boczkowskiemu.
Pierwszą piosenkę "Puchowy śniegu tren" nagrał pod pseudonimem Kazimierz Zawisza w Studiu Nagrań Bronisława Rudzkiego w tym samym roku.
Występy w kabaretach.
W okresie dwudziestolecia międzywojennego, występował w teatrach i kabaretach stołecznych: Qui Pro Quo (1924–1930), Banda (1931–1932), Morskie Oko (1933), Cyganeria, Cyrulik Warszawski, Wielka Rewia, a w 1939 założył własny teatr Ali Baba.
Debiut na srebrnym ekranie.
Na srebrnym ekranie po raz pierwszy pojawił się w 1927, tworząc wraz z Adolfem Dymszą popularną parę komików, znaną powszechnie jako Lopek i Florek. Słynny duet pojawił się między innymi w takich filmach jak: "Janko muzykant" (1930), "Ułani, ułani, chłopcy malowani" (1932). Ponadto zagrał w filmach: "10% dla mnie" (1933), "Co mój mąż robi w nocy…" (1934) i legendarnym "Ada, to nie wypada" (1936).
II wojna światowa.
Po wybuchu wojny początkowo występował na terenach okupowanych przez Związek Radziecki, następnie wstąpił do armii gen. Władysława Andersa, prowadził teatr wojskowy i współpracował z zespołami teatralnymi Polskich Sił Zbrojnych w Iraku, Palestynie, Egipcie i we Włoszech.
Działalność po wojnie.
Po wojnie Kazimierz Krukowski pozostał na emigracji w Wielkiej Brytanii, Stanach Zjednoczonych i Argentynie, gdzie prowadził z Jerzym Petersburskim teatr El Nacional, w którym wystawił musical "Blue Sky Milonga".
Powrót do kraju.
Do kraju powrócił 28 września 1956 roku. Był dyrektorem i kierownikiem artystycznym warszawskich teatrów Syrena i Buffo, a później w latach 1962–1969 kierownikiem artystycznym autorskiego kabaretu satyryczno-literackiego U Lopka, działającego na tak zwanym półpięterku w kawiarni Bristol.
W 1978 Lopek Krukowski zrobił w telewizji cykl przedwojennych programów kabaretowych, zarejestrowanych archiwalnie w cyklu "Mała Antologia Kabaretów Krukowskiego". W 1979 otrzymał Nagrodę Przewodniczącego Komitetu ds. Radia i Telewizji za całokształt pracy artystycznej oraz osiągnięcia w dziedzinie programów rozrywkowych TVP.
Przewodniczył Państwowej Komisji Egzaminacyjnej dla Artystów Estrady. Członek Związku Artystów Scen Polskich (1924–1950), SPATiF-ZASP (1950–1982), ZAiKS (1928–1984).
Życie prywatne.
Kazimierz Krukowski był kuzynem Ireny i Juliana Tuwimów.
Jako zagorzały kibic piłki nożnej w 1982 roku ufundował nagrodę dla piłkarza, który strzeli pierwszą bramkę dla Polski w czasie mundialu w Hiszpanii. Pierwszą bramkę zdobył Włodzimierz Smolarek.
Żoną Krukowskiego była Władysława Krukowska (1907–1983), aktorka (m.in. "Rok 1914"). Kazimierz Krukowski wraz z żoną spoczywa w grobowcu rodzinnym na cmentarzu Powązkowskim w Warszawie (kwatera 225-1-20).
Publikacje.
Kazimierz Krukowski był autorem książek, a także wielu tekstów, piosenek kabaretowych oraz utworów satyrycznych i felietonów.

</doc>
<doc id="675151" url="https://pl.wikipedia.org/wiki?curid=675151" title="Henry M. Paulson, Jr.">
Henry M. Paulson, Jr.



</doc>
<doc id="675157" url="https://pl.wikipedia.org/wiki?curid=675157" title="Stanisław Barzykowski">
Stanisław Barzykowski

Stanisław Barzykowski herbu Sulima (ur. 19 listopada 1792 w Drożęcinie, zm. 15 marca 1872 w Paryżu) – członek Rządu Narodowego Królestwa Polskiego w czasie powstania listopadowego, poseł z powiatu ostrołęckiego na Sejm 1825 roku i sejm 1830-1831 roku, pamiętnikarz, wolnomularz.
Życiorys.
Pochodził z rodziny średnio-zamożnej szlachty, od XV wieku zamieszkującej ziemię łomżyńską. Jego ojcem był Franciszek Barzykowski (1749-1796), burgrabia łomżyński, komisarz skarbowy (1789) i szambelan króla pruskiego (1796). Natomiast matka Zofia z Przyjemskich (zm. 1829) pochodziła z Wielkopolski. Jej ojciec (dziadek Stanisława) był starostą łomżyńskim, a brat Tomasz Przyjemski – posłem na Sejm Czteroletni. Początkowo pobierał nauki w domu, następnie w Łomżyńskiej Szkole Pijarów, a po jej zawieszeniu w 1807 Liceum Warszawskim. Nie kończąc nauki w 1808 rozpoczął służbę publiczną w biurze Rady Stanu Księstwa Warszawskiego. W 1810 r. awansował na sekretarza jej Wydziału Skarbowego, a następnie protokolanta Rady Stanu. 
Po upadku Księstwa Warszawskiego kontynuował naukę na uniwersytetach w Berlinie i w Heidelbergu. Do kraju powrócił w 1818 r. poświęcając się administracji swoich majątków. Wstąpił do konspiracyjnego Związku Kosynierów. Po kilku latach spokojnego życia w 1824 r. został wybrany posłem na sejm Królestwa Polskiego z powiatu ostrołęckiego. Na sejmach 1825 i 1830 zaliczany był do grona opozycji zyskując miano świetnego mówcy. Podczas sejmu w 1825 r. występował przeciw zmianie Kodeksu Cywilnego w kierunku przywrócenia jurysdykcji duchownych w sprawach rozwodowych oraz wspólnie z posłem Szanieckim sprzeciwiał się uniemożliwieniu wykupu czynszów i dzierżaw. W 1829 znalazł się wśród 28 posłów, którzy podpisali petycję do cara Mikołaja I w sprawie zniesienia artykułu dodatkowego z 133 lutego 1825. Na sejmie czerwcowym 1830 zbliżył się do obozu ks. Adama J. Czartoryskiego, w którym pozostał do końca życia.
W grudniu 1830 został szefem wydziału wojskowego Rady Najwyższej Narodowej. Następnie sprzeciwiał się polityce dyktatora gen. Józefa Chłopickiego. Jako poseł z powiatu ostrołęckiego województwa płockiego na sejm powstańczy podpisał 25 stycznia 1831 roku akt detronizacji Mikołaja I Romanowa. 29 stycznia 1831 został członkiem Rządu Narodowego odpowiedzialnym za Wydział Wojny. 
Pomimo swego wysokiego stanowiska wstąpił jako żołnierz do Pułku 17 Piechoty Liniowej. Wziął udział w bitwach pod Wawrem, o Olszynkę Grochowską, pod Iganiami. 26 kwietnia 1831 został odznaczony Krzyżem Srebrnym Orderu Virtuti Militari. Po wydarzeniach 15 sierpnia w Warszawie wraz z całym rządem podał się do dymisji. Brał udział w ostatniej sesji sejmu w Zakroczymiu. Przez Prusy udał się do Paryża. W 1834 roku skazany przez władze rosyjskie na ścięcie za udział w powstaniu listopadowym. Jego dobra zostały skonfiskowane przez Rosjan.
Był członkiem sejmu powstańczego na emigracji. Na emigracji był bliskim współpracownikiem Adama Jerzego Czartoryskiego, który powierzał mu swoje funkcje w czasie swojej nieobecności we Francji – m.in. w 1848 i 1858 r. Członek władz Związku Jedności Narodowej. Nie wstąpił do Towarzystwa Trzeciego Maja, działał w Towarzystwie Literackim.
Napisał "Historię Powstania Listopadowego", jedno z najważniejszych opracowań na temat powstania 1830-1831, oraz "Wiadomości o Instytucie Przygotowawczym" (1852). Istnieją przesłanki, iż spisał również pamiętnik.

</doc>
<doc id="675159" url="https://pl.wikipedia.org/wiki?curid=675159" title="Elektroejakulacja">
Elektroejakulacja

Elektroejakulacja - wywoływanie ejakulacji pod wpływem impulsów prądu elektrycznego. 
Metoda ta jest stosowana podczas pobieranie nasienia w razie niemożliwości wykonania przez samca skoku kopulacyjnego, np. w przypadku choroby kończyn (u buhajów i tryków) lub gdy samce trudno reagują na zabieg masowania (u drobiu). Elektroejakulacja polega na wprowadzeniu do prostnicy (u ssaków) lub kloaki (u ptaków) elektrody dwubiegunowej w kształcie walca podłączonej do elektroejakulatora. Po zastosowaniu odpowiedniego impulsu elektrycznego następuje wytrysk nasienia (ejakulacja). 
Procedura została przyjęta i zmodyfikowana jako technika wspomaganego rozrodu w zarządzaniu zagrożonymi gatunkami, aby zapewnić produkcję potomstwa z niekompatybilnych par zwierząt, w przypadku gdy sztuczne zapłodnienie jest możliwe.
Elektroejakulacja może być również stosowana do pośmiertnego pobierania nasienia u ludzi.

</doc>
<doc id="675161" url="https://pl.wikipedia.org/wiki?curid=675161" title="Songhaj (państwo)">
Songhaj (państwo)

Songhaj – średniowieczne państwo istniejące w VII–XVI w. na terenie zachodniej Afryki. Od XII w. wpływy islamskie, następnie przejściowo uzależnione od Mali (XIV w.). Rozkwit i szczyt potęgi w drugiej połowie wieku XV oraz pierwszym ćwierćwieczu XVI, gdy Songhaj opanował ośrodki handlowe – Timbuktu i Dżenne, przejmując kontrolę nad szlakami handlowymi. W okresie tym państwem rządził Muhammad Ture. Po jego detronizacji kraj znalazł się w stanie kryzysu politycznego. Porządek w kraju przywrócił dopiero Daud (1549–1582), za którego rządów nastąpiło odrodzenie gospodarcze kraju. W roku 1590 sułtan Maroka Ahmad I al-Mansur rozpoczął wojnę z państwem Songhaj. Pretekstem stało się niedotrzymanie postanowień układów handlowych. Na czele armii sułtańskiej stanął Hiszpan Dżaudar (Judar Pasza). 4-tysięczna armia uzbrojona w broń palną i artylerię, rozbiła doszczętnie Songhajczyków w bitwie pod Tondibi.

</doc>
<doc id="675164" url="https://pl.wikipedia.org/wiki?curid=675164" title="Charles Avison">
Charles Avison

Charles Avison (ur. luty 1709 w Newcastle upon Tyne, zm. 9 lub 10 maja 1770 tamże) – angielski kompozytor barokowy i organista.
Był organistą w kościele św. Jana i św. Mikołaja w Newcastle upon Tyne. Znany jest jako twórca „12 Concerti Grossi według Scarlattiego” ("12 Concerti Grossi after Scarlatti)" i „Eseju o ekspresji muzycznej” (ang. "Essay on Musical Expression") (1752), pierwszej teoretycznej rozprawy krytycznej opublikowanej w języku angielskim.
Życiorys.
Niewiele wiadomo o wczesnym okresie życia Avisona. Syn muzyków (Richarda i Anne), został ochrzczony 16 lutego 1709 w kościele św. Jana. Możliwe że poznał wówczas Ralpha Jenisona, mecenasa sztuki, a później także członka parlamentu. Jako młody człowiek pojechał do Londynu, by studiować pod kierunkiem Francesca Geminianiego. Jego związki z miastem urodzenia pozostały silne i 13 października 1735 roku uzyskał posadę organisty u św. Jana w Newcastle. Nieco później został również organistą w kościele św. Mikołaja (obecnie katedra św. Mikołaja). Mimo wielu ofert pracy w bardziej prestiżowych miejscach nigdy nie opuścił Newcastle.
15 stycznia 1737 roku Avison poślubił Catherine Reynolds. Przeżyło troje z ich dzieci: Jane (1744–1773), Edward (1747–1776) i Charles (1751–1795). Edward i Charles pracowali również jako organiści u św. Mikołaja. Charles opublikował księgę hymnów.
W lipcu 1738 roku Avison został dyrektorem muzycznym Newcastle Musical Society. Współpracował z Johnem Garthem i działał w lokalnych teatrach.
Postać Avisona występuje w "Rozmowach z pewnymi ludźmi, ważnymi w swych czasach" (ang. "Parleyings with Certain People of Importance in their Day") Roberta Browninga:
"Hear Avison! He tenders evidence/That music in his day as much absorbed/Heart and soul then as Wagner’s music now".
Znaczenie.
Avison wpisał się w tradycję włoskich "concerti grossi", które Francesco Geminiani przybliżył słuchaczom w Londynie. W swoich dziełach postępował zgodnie z zasadą, by wzorować się na konstrukcji sonat. W "Eseju o ekspresji muzycznej" skrytykował odstępstwa i eksperymenty Händla.

</doc>
<doc id="675165" url="https://pl.wikipedia.org/wiki?curid=675165" title="CA Barracas Central">
CA Barracas Central

Club Atlético Barracas Central jest argentyńskim klubem z siedzibą w mieście Buenos Aires, w dzielnicy Barracas.
Historia.
Klub założony został 5 kwietnia 1904 roku i gra obecnie w najwyższej lidze argentyńskiej Liga Profesional. Największym sukcesem w historii klubu było wicemistrzostwo Argentyny w roku 1932, jeszcze w czasach futbolu amatorskiego.

</doc>
<doc id="675168" url="https://pl.wikipedia.org/wiki?curid=675168" title="Mariusz Liberda">
Mariusz Liberda

Mariusz Liberda (ur. 24 grudnia 1976 w Żarach) – były polski piłkarz grający na pozycji bramkarza. Trener bramkarzy w MKS Świt Nowy Dwór Mazowiecki.
Jest wychowankiem Promienia Żary. Reprezentował również barwy trzech innych klubów: Polonii Warszawa, Dyskobolii Grodzisk Wielkopolski oraz Zagłębia Lubin.
W pierwszej lidze debiutował w rundzie wiosennej sezonu 1996/97. W ekstraklasie rozegrał 143 mecze, nie strzelając bramki. Latem 2007 podpisał kontrakt z Livingston FC. W szkockim klubie zadebiutował w przegranym 0:2 spotkaniu przeciwko Dundee FC. Od 28 grudnia 2007 był ponownie zawodnikiem Polonii Warszawa. Mistrz Polski z sezonu 1999/2000 oraz 2006/2007.
Reprezentacja Polski.
W reprezentacji Polski debiutował w 2002 roku. 

</doc>
<doc id="675170" url="https://pl.wikipedia.org/wiki?curid=675170" title="Lockheed AC-130">
Lockheed AC-130

AC-130 – uzbrojona wersja samolotu Lockheed C-130 Hercules produkowana w kooperacji przez wytwórnie Lockheed i Boeing. Samoloty te posiadają uzbrojenie strzeleckie i artyleryjskie tylko na jednej, lewej burcie i są przystosowane do atakowania tylko celów naziemnych podczas przelotu lub lotu po okręgu.
Głównym zadaniem należących do USAF samolotów AC-130H Spectre i AC-130U Spooky jest bliskie wsparcie piechoty, atakowanie celów naziemnych i obrona własnych obiektów. Misje bliskiego wsparcia polegają na ułatwieniu działań piechoty, także na terenach zurbanizowanych oraz osłonie powietrznej konwojów. Obrona obiektów polega na patrolowaniu przestrzeni powietrznej wokół ważnych obiektów, głównie baz lotniczych i ochronie przed siłami naziemnymi wroga.
Historia.
Samoloty AC-130 zostały wprowadzone do działań bojowych podczas wojny w Wietnamie zastępując starsze Douglas AC-47 Spooky i Fairchild AC-119. Zgodnie z legendą idea maszyn z uzbrojeniem burtowym wywodzi się od starych samolotów pocztowych, które w celu dokładnego zrzucenia paczek latały po okręgu nad miejscem zrzutu dokonywanego z drzwi bocznych. Z drugiej strony główną zaletą samolotów z uzbrojeniem burtowym w porównaniu do maszyn strzelających tylko do przodu jest to, że atakować strzelając tylko do przodu można tylko przez krótką chwilę podczas lotu nurkowego, natomiast atak uzbrojeniem burtowym podczas lotu po okręgu wokół celu lub ostrzeliwanego obszaru, może trwać do czasu wyczerpania zapasu amunicji. Atak na cele ruchome takie jak ciężarówki również jest łatwiejszy, gdyż nie potrzeba wykonywać kilku podejść do celu po nieudanej salwie, ale na bieżąco korygować ustawienie broni.
Pierwszy uzbrojony samolot C-130A został dostarczony do bazy wojsk amerykańskich w Nha Trang w Wietnamie 20 września 1967 roku i już 27 września wykonał swoje pierwsze zadanie bojowe, a wkrótce nieoficjalnie nazwano go "Super Spooky", a później "Vulcan Express". Pierwsza misja zniszczenia nieprzyjacielskich ciężarówek miała miejsce 9 listopada 1967 roku. W 1968 maszyna ta trafiła do bazy Tan Son Nhut niedaleko Sajgonu wchodząc w skład 16 Eskadry Operacji Specjalnych jako AC-130A. Obecnie maszyna ta nosząca nazwę własną "Azrael" znajduje się w Muzeum Sił Powietrznych w bazie Wright-Patterson koło Dayton w stanie Ohio.
AC-130A nie był jedynym samolotem z uzbrojeniem burtowym. W tym samym czasie użytkowano również samoloty AC-47 Spooky, AC-119G Shadow i AC-119K Stinger, na których zastosowano ten sposób uzbrojonia. Ze względu na zbyt małą liczbę samolotów C-130 Hercules, które można by było przeznaczyć do przebudowy na uzbrojoną wersję, próbowano przystosować do tej roli także mniejszą i znacznie ówcześnie powszechniejszą maszynę Fairchild C-123 Provider. Pierwszy AC-123K Blind Bat wszedł do służby w grudniu 1969, ale w przeciwieństwie do innych maszyn tego rodzaju nie posiadał uzbrojenia strzeleckiego, lecz specjalny wyrzutnik bomb kasetowych. Ze względu na małą efektywność tego typu rozwiązania w grudniu 1970 wprowadzono do produkcji oparty na C-130 seryjny samolot AC-130A Pave Pronto na pokładzie którego zainstalowano 40 mm działko L60 firmy Bofors. Wkrótce, 25 października 1971 do służby trafiła nowa wersja samolotu oznaczona jako AC-130E Pave Spectre, uzbrojona w ten sam sposób jak poprzednik, ale posiadała bogatsze wyposażenie elektroniczne, w którego skład po raz pierwszy weszły kamery telewizyjne. 17 lutego 1972 po raz pierwszy zainstalowano na pokładzie jednej z maszyn haubicę M102 kalibru 105 mm. Po zakończeniu wojny w Wietnamie po raz kolejny zmodernizowano samolot, tym razem do wersji AC-130H, który posiadał na uzbrojeniu wypróbowaną w poprzednim modelu haubicę 105 mm.
Użycie bojowe samolotów AC-130.
Podczas wojny wietnamskiej samoloty AC-130 zniszczyły ponad 10 tysięcy ciężarówek wroga na szlaku Ho Chi Minha i odegrały kluczową rolę w wielu misjach bliskiego wsparcia wykonując 1327 lotów przy stratach własnych 5 maszyn i 52 członków załóg. Podczas interwencji wojsk amerykańskich po wojskowym zamachu stanu w Grenadzie w 1983 roku samoloty Spectre niszczyły systemy obrony powietrznej i siły lądowe nieprzyjaciela umożliwiając lądowanie wojsk amerykańskich w porcie lotniczym Point Salines.
Podczas operacji w Panamie w 1989 Spectre’y zniszczyły siedzibę dowództwa obrony Panamy i wiele obiektów militarnych.
Samoloty AC-130H Spectre odegrały znaczącą rolę także w późniejszych konfliktach zbrojnych, w które zaangażowane były amerykańskie siły zbrojne, między innymi w wojnie w Zatoce Perskiej w 1991 roku, jako ochrona wojsk ONZ w Somalii w 1992 oraz podczas operacji NATO w Bośni i Hercegowinie atakując cele w rejonie Sarajewa. W 1997 maszyny te stanowiły ochronę dla amerykańskich i sprzymierzonych wojsk lądowych ewakuujących amerykańskich cywili z Albanii. Także w 1998 stanowiły osłonę powietrzną inspekcji irackich fabryk zbrojeniowych prowadzonych przez ONZ i w czasie działań w inwazji na Irak, a także wcześniej podczas inwazji na Afganistan.
Wyposażenie i uzbrojenie AC-130.
Na pokładzie samolotów AC-130 znajduje się ciężkie uzbrojenie strzeleckie i artyleryjskie zintegrowane z nowoczesnymi sensorami, systemami nawigacyjnymi i kierowania ogniem, umożliwiające skuteczne rażenie celów w całkowitej ciemności i w trudnych warunkach atmosferycznych. Wyposażenie elektroniczne stanowi radar oraz kamery telewizyjne pracujące także w podczerwieni umożliwiające identyfikację celów i odróżnienie ich od własnych jednostek. Unowocześniona wersja AC-130U Spooky wyposażona jest także w nowoczesny radar z syntetyczną aperturą AN/ALQ-180 umożliwiający wykrywanie i identyfikację celów z dużych odległości. Systemy nawigacyjne samolotu składają się z systemów bezwładnościowych INS i satelitarnych GPS. Wykorzystanie zdobyczy techniki opracowanych w latach 90. pozwala na jednoczesne atakowanie dwóch celów, a udźwig amunicji wersji AC-130U jest dwa razy większy niż AC-130H.
Interesującym czujnikiem zastosowanym na pokładzie AC-130 jest użyty po raz pierwszy podczas wojny wietnamskiej detektor anomalii magnetycznych MAD ("Magnetic Anomaly Detector"), który zazwyczaj służy do wykrywania zakłóceń pola magnetycznego Ziemi generowanych przez pozostające w zanurzeniu okręty podwodne, ale w tym wypadku wykorzystano go do wykrywania zakłóceń generowanych przez nieekranowane cewki zapłonowe pojazdów ukrytych pod gęstymi liśćmi dżungli.
Modernizacje.
Obecnie na uzbrojeniu USAF pozostaje 8 maszyn AC-130H Spectre i 13 AC-130U Spooky, które postanowiono zmodernizować poprzez wymianę działek i armat na dwa działka Mk.44 Bushmaster II kalibru 30 mm. Planuje się również zastąpienie haubicy ładowanym odtylcowo moździerzem kalibru 120 mm oraz wyposażenie maszyn w kierowane pociski rakietowe AGM-114 Hellfire, niekierowane Hydra 70 i nowe bomby szybujące Viper Strike.
31 stycznia 2014 w bazie lotniczej Eglin dokonano oblotu kolejnej wersji samolotu, oznaczonej jako "AC-130J Ghostrider". Jest to nowa maszyna będąca hybrydą wykorzystywanego podczas operacji specjalnych Herculesa "MC-130J Commando II" i szturmowego AC-130H Spectre. Modyfikacja polega na dodaniu pakietu uzbrojenia w którego skład wchodzą: radar SAR, pracujące w podczerwieni czujniki optoelektroniczne, 30 mm działo, oraz możliwość przenoszenia lekkich pocisków rakietowych AGM-176A Griffin, oraz małych precyzyjnych bomb GBU-39 SDB. Planowana modernizacja ma objąć docelowo 32 maszyny MC-130J.

</doc>
<doc id="675180" url="https://pl.wikipedia.org/wiki?curid=675180" title="Jezioro Kraterowe">
Jezioro Kraterowe

Jezioro Kraterowe () – najgłębsze jezioro Stanów Zjednoczonych, leżące w stanie Oregon na terenie Parku Narodowego Jeziora Kraterowego. Jest to jezioro kalderowe. Kryształowo czysta woda sprawia, że jezioro ma zawsze błękitną barwę. Powstało około 7700 lat temu w wyniku erupcji, a następnie zapadnięcia się części wierzchołka wulkanu Mount Mazama. Powstała kaldera wypełniła się wodą opadową ze śniegu i deszczu (jezioro nie posiada dopływów w postaci rzek).

</doc>
<doc id="675186" url="https://pl.wikipedia.org/wiki?curid=675186" title="Sterowanie ukrotnione">
Sterowanie ukrotnione



</doc>
<doc id="675187" url="https://pl.wikipedia.org/wiki?curid=675187" title="Janusz Nasfeter">
Janusz Nasfeter

Janusz Lucjan Nasfeter (ur. 15 sierpnia 1920 w Warszawie, zm. 1 kwietnia 1998 tamże) – polski reżyser, scenarzysta filmowy i pisarz.
Życiorys.
W 1950 ukończył studia na Wydziale Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (dyplom 1951), gdzie od 1956 był wykładowcą. 
Zadebiutował "Małymi dramatami" (1958), poruszającymi tematykę nieszczęśliwego dzieciństwa i trudnego dorastania. Był znawcą psychiki dziecięcej, tworząc w swoich filmach świat pełen poezji o wartościach uniwersalnych. Oprócz filmów o tematyce dziecięcej, Nasfeter nakręcił również melodramat "Niekochana", kryminał "Zbrodniarz i panna", a także wojenne dramaty "Długa noc" i "Ranny w lesie". W jego filmach występowali między innymi: Elżbieta Czyżewska, Ewa Krzyżewska, Zbigniew Cybulski i Daniel Olbrychski. Odkrył niezawodowych aktorów, m.in. Henryka Gołębiewskiego. Janusz Nasfeter zdobył wiele nagród na festiwalach filmowych w Polsce i za granicą.
Napisał też książkę "Najpiękniejszy dzień" w 1962 zawierającą trzy opowiadania na podstawie swoich filmów "Małe dramaty" i "Mój stary". Był też autorem powieści "Łowcy kangurów", rysunków i opowiadań drukowanych w prasie, a także słuchowisk radiowych.
Grzegorz Królikiewicz zrealizował o nim dwa filmy dokumentalne: "Portret artysty z czasów starości" (1993) i "Piękne lata niewoli" (1996).
W 2022 roku miał premierę film dokumentalny "Janusz Nasfeter. Piękny okrutny świat" w reżyserii Aurelii Sobczak.
Życie prywatne.
Był bratankiem Stefana Nasfetera, przedwojennego producenta filmowego i właściciela kina „Oaza” w Wołominie. Został pochowany na starym cmentarzu na Służewie, a w 2018 szczątki przeniesiono do rodzinnego grobu na starych Powązkach w Warszawie.

</doc>
<doc id="675188" url="https://pl.wikipedia.org/wiki?curid=675188" title="Równanie Kortewega-de Vries">
Równanie Kortewega-de Vries

Równanie Kortewega-de Vries – nieliniowe równanie różniczkowe cząstkowe opisujące ruch fali w płytkiej wodzie w długim kanale, jak następuje:
Rozwiązanie solitonowe.
Załóżmy tzw. niezmienniczość Galileusza rozwiązania formula_2 tzn.
Podstawiając
redukujemy równanie cząstkowe do równania różniczkowego zwyczajnego
Całkując raz, otrzymujemy
Równanie to ma rozwiązanie (formula_7)
Powracając do oryginalnych współrzędnych otrzymujemy rozwiązanie
Rozwiązanie to opisuje soliton o niezmiennym kształcie kwadratu funkcji formula_10 podobnym do
funkcji Gaussa i poruszający się ze stałą prędkością formula_11

</doc>
<doc id="675189" url="https://pl.wikipedia.org/wiki?curid=675189" title="Kunda (miasto)">
Kunda (miasto)

Kunda – miasto w Estonii, leży na północnym wybrzeżu państwa nad rzeką o nazwie "Kunda" w odległości około 100 km na wschód od Tallinna. Na zachód od miasta znajduje się piaskowy płaskowyż Maageranna. Pierwsze historyczne wzmianki na temat Kundy pochodzą z 1241 r. W Kundzie znajduje się port pełnomorski o głębokości 9,5 m umożliwiający zawijanie statków o wyporności do 8000 ton. Przeładunek portu to przede wszystkim drewno, cement i inne pochodne materiały budowlane. Początki portu jak i przemysłu cementowego w Kundzie sięgają XIX wieku.
W 1883 w Kundzie powstała pierwsza na terytorium estońskim elektrownia wodna.
Liczba mieszkańców: 3751 (2006).
Powierzchnia: 9,85 km²
Gęstość zaludnienia:  411/km²
Linki zewnętrzne.
Miasta estońskie w serwisie Eesti

</doc>
<doc id="675192" url="https://pl.wikipedia.org/wiki?curid=675192" title="Jonathan Wild">
Jonathan Wild

Jonathan Wild (ur. ok. 1683, zm. 24 maja 1725) – przestępca uważany za najsłynniejszego w Wielkiej Brytanii w XVIII wieku.
Wild znany jest zarówno ze swojej przestępczej działalności, jak i z powodu opisania go w literaturze przez XVIII-wiecznych satyryków, takich jak np. Henry Fielding. Jego wpływy jako szefa gangu dawały mu wiele możliwości, m.in. manipulowanie prasą. Tworzył wizerunek łowcy nagród gromiącego przestępców, co przyniosło mu ogromną popularność wśród społeczeństwa.
W roku 1720, kiedy na jaw wyszło jego prawdziwe oblicze, został skazany na śmierć przez powieszenie. Dziś uchodzi w Wielkiej Brytanii za symbol hipokryzji i zepsucia.

</doc>
<doc id="675193" url="https://pl.wikipedia.org/wiki?curid=675193" title="Virgin Steele (album)">
Virgin Steele (album)

Virgin Steele – debiutancki album amerykańskiej heavy/powermetalowej grupy Virgin Steele, wydany w grudniu 1982 roku. Reedycja kompaktowa wzbogacona o 8 dodatkowych utworów, została wydana 20 lat później przez następujące wytwórnie T&amp;T, Noise i Sanctuary.

</doc>
<doc id="675197" url="https://pl.wikipedia.org/wiki?curid=675197" title="Edward Dymek">
Edward Dymek

Edward Dymek (ur. 14 marca 1957 we Wrocławiu, zm. 29 lipca 2010 tamże) – polski aktor dziecięcy.
Życiorys.
Jako nastolatek Dymek zagrał w wielokrotnie nagradzanym dramacie Janusza Nasfetera "Abel, twój brat" (1970) i popularnych serialach Stanisława Jędryki: "Wakacje z duchami" (1970) i "Podróż za jeden uśmiech" (1971) – jako łobuziak z Radomia, który ma wadę wymowy.
W ostatnich latach życia utrzymywał się z renty i zbierania złomu. Zmarł w zapomnieniu, zmagał się z biedą i chorobą alkoholową. Pochowany został na cmentarzu komunalnym we Wrocławiu-Pawłowicach.

</doc>
<doc id="675198" url="https://pl.wikipedia.org/wiki?curid=675198" title="Lechosław Łomozik">
Lechosław Łomozik

Lechosław Łomozik (ur. 22 kwietnia 1942 w Kromolicach) − polski chemik, profesor nauk chemicznych specjalizujący się chemii bionieorganicznej oraz chemii koordynacyjnej, kierownik Zakładu Chemii Koordynacyjnej Wydziału Chemii Uniwersytetu im. Adama Mickiewicza w Poznaniu.
Kariera zawodowa.
W 1964 ukończył studia na wydziale Chemii UAM. W 1972 obronił doktorat, a w 1984 habilitował się. W roku 2000 otrzymał tytuł naukowy profesora.

</doc>
<doc id="675199" url="https://pl.wikipedia.org/wiki?curid=675199" title="Paradoks Kleina">
Paradoks Kleina

Paradoks Kleina – pozorny paradoks w interpretacji rozwiązań równania Diraca zastosowanego do problemu odbicia elektronu od skończonej bariery potencjału. Równanie Diraca przewiduje, że odbity strumień materii elektronu jest większy od strumienia padającego, a strumień przepuszczony jest ujemny. Praca z 2004 roku sugeruje, że gdy gęstość przestrzenna ("spatial density") nadchodzącego elektronu pokrywała się z potencjałem, to elektron nie dopuszczał do kreacji par. Tunelowanie Kleina zaobserwowano w specjalnym nadprzewodniku topologicznym.

</doc>
<doc id="675200" url="https://pl.wikipedia.org/wiki?curid=675200" title="Bogdan Izdebski">
Bogdan Izdebski

Bogdan Izdebski (ur. 1957 w Warszawie) – polski aktor dziecięcy. Obecnie mieszka w Kanadzie.

</doc>
<doc id="675201" url="https://pl.wikipedia.org/wiki?curid=675201" title="Club General Díaz">
Club General Díaz

Club General Díaz – paragwajski klub piłkarski z siedzibą w mieście Luque.
Historia.
Klub założony został 22 września 1917 i gra obecnie w trzeciej lidze paragwajskiej Primera de Ascenso. Nazwa klubu pochodzi od paragwajskiego bohatera narodowego generała José Díaza. W roku 1974 oddano do użytku stadion klubu Estadio General Adrián Jara.

</doc>
<doc id="675203" url="https://pl.wikipedia.org/wiki?curid=675203" title="Altmark (1937)">
Altmark (1937)

Altmark (od sierpnia 1940 Uckermark) – niemiecki okręt zaopatrzeniowy z okresu II wojny światowej, słynny z powodu incydentu odbicia przetrzymywanych na nim alianckich jeńców na wodach Norwegii.
Historia.
Jak pozostałe jednostki typu "Dithmarschen", „Altmark” był zaprojektowany specjalnie jako okręt zaopatrzeniowy służący do wspierania operacji niemieckich dużych okrętów nawodnych, przeznaczonych do użycia jako oceaniczne rajdery, w oddaleniu od własnych baz. Klasyfikowany był w Niemczech jako "Troßschiff" – „Altmark” oznaczony był jako "Troßschiff A". Mógł zabierać 9400 t paliwa, 972 t amunicji, 790 t prowiantu i 208 t wyposażenia.
Okręt został zbudowany w stoczni Howaldtswerke AG w Kilonii, stępkę pod budowę położono 15 czerwca 1936, a kadłub zwodowano 13 listopada 1937. Po ukończeniu okręt wszedł do służby 14 sierpnia 1939, na krótko przed wybuchem wojny.
Służba.
Jeszcze przed wybuchem II wojny światowej, w sierpniu 1939, „Altmark” został skierowany na Atlantyk w celu wspierania planowanych tam działań rajderskich ciężkiego krążownika (tzw. pancernika kieszonkowego) „Admiral Graf Spee”. Po pobraniu zapasu paliwa w USA, „Altmark” spotykał się kilkakrotnie z „Grafem Spee” i zaopatrywał go w paliwo i żywność, przejmując z niego przy tym jeńców z zatopionych brytyjskich statków handlowych. Ostatni raz okręty spotkały się 6 grudnia 1939. Po samozatopieniu „Grafa Spee” po bitwie u ujścia La Platy, w lutym 1940 „Altmark” z 303 jeńcami na pokładzie skierował się z południowego Atlantyku do Niemiec, opływając od północy Wielką Brytanię i następnie w dół wzdłuż wybrzeża Norwegii. Mimo że był w istocie pomocniczym okrętem wojennym, nosił niemiecką banderę handlową.
16 lutego okręt był pobieżnie kontrolowany przez dwa norweskie torpedowce, jednak Norwegom wystarczyły słowne zapewnienia kapitana „Altmarka”, że nie przewozi na pokładzie kontrabandy. „Altmark” został zlokalizowany przez brytyjskie samoloty, po czym Brytyjczycy skierowali w ten rejon trzy niszczyciele pod dowództwem komandora Viana. Przed północą 16 lutego 1940 w Jössingfjordzie, brytyjski niszczyciel HMS „Cossack” wpłynął na norweskie wody terytorialne i abordażował „Altmark”. Oddział z „Cossacka” opanował okręt, uwalniając 299 jeńców, przy czym zginęło 4 członków załogi „Altmarka” i 5 zostało rannych. Pogwałcenie neutralności Norwegii przez Brytyjczyków spowodowało jednak protest rządu norweskiego, a także stało się jednym z pretekstów do decyzji Hitlera o zajęciu Norwegii, mimo że to załoga „Altmarka” pierwsza pogwałciła neutralność Norwegii, zabierając jeńców wojennych na wody terytorialne neutralnego państwa.
„Altmark” został następnie odholowany do Niemiec i poddany remontowi. 6 sierpnia 1940 zmieniono jego nazwę na „Uckermark”. 12 września 1940 w drodze na Atlantyk został uszkodzony na minie i powrócił na remont do Kilonii. W okresie styczeń-marzec 1941 wspierał działania pancerników „Scharnhorst” i „Gneisenau” podczas operacji "Berlin" – udanego przedarcia się tych okrętów na Atlantyk.
9 września 1942 „Uckermark” wypłynął z Francji do Japonii jako łamacz blokady. Po drodze dostarczył zaopatrzenie krążownikowi pomocniczemu „Michel”. 24 listopada 1942 „Uckermark” dotarł do Jokohamy, lecz następnie 30 listopada 1942 doszło w porcie do wybuchu podczas czyszczenia zbiorników okrętu. Zginęło 53 członków załogi, a sama jednostka została zniszczona w stopniu nie uzasadniającym odbudowy. Na skutek wybuchu na „Uckermarku” spłonął także niemiecki krążownik pomocniczy „Thor” i zdobyty przez niego australijski statek pasażerski "Nankin".
Dane techniczne.
Uzbrojenie

</doc>
<doc id="675204" url="https://pl.wikipedia.org/wiki?curid=675204" title="Roman Mosior">
Roman Mosior

Roman Mosior (ur. 4 sierpnia 1958 we Wrocławiu) – polski aktor dziecięcy.
Absolwent germanistyki na Uniwersytecie Wrocławskim.

</doc>
<doc id="675205" url="https://pl.wikipedia.org/wiki?curid=675205" title="Nowosielce (województwo dolnośląskie)">
Nowosielce (województwo dolnośląskie)

Nowosielce (niem. "Sorgan") – wieś w Polsce, w województwie dolnośląskim, w powiecie trzebnickim, w gminie Oborniki Śląskie.
W latach 1975–1998 położona była w województwie wrocławskim.
Przed 2023 r. Nowosielce były przysiółkiem wsi Lubnów.

</doc>
<doc id="675206" url="https://pl.wikipedia.org/wiki?curid=675206" title="Magda Scholl">
Magda Scholl



</doc>
<doc id="675207" url="https://pl.wikipedia.org/wiki?curid=675207" title="Brzezno Małe">
Brzezno Małe

Brzezno Małe (nazwa alternatywna "Brzeźno Małe")– przysiółek wsi Osolin w Polsce, położony w województwie dolnośląskim, w powiecie trzebnickim, w gminie Oborniki Śląskie.
Ma skanie mapy 1:10000 w geoportalu występuje pod nazwą Brzeźno Małe.
Przysiółek jest częścią składową sołectwa Osolin.
W latach 1975–1998 przysiółek należał administracyjnie do województwa wrocławskiego.

</doc>
<doc id="675208" url="https://pl.wikipedia.org/wiki?curid=675208" title="Dziedziczny rak niezwiązany z polipowatością">
Dziedziczny rak niezwiązany z polipowatością



</doc>
<doc id="675213" url="https://pl.wikipedia.org/wiki?curid=675213" title="Kępa Ośnicka">
Kępa Ośnicka

Kępa Ośnicka – nieistniejąca już osada w Polsce położona w województwie mazowieckim, w powiecie płockim, w gminie Słupno na obszarze jednej z największych wysp wiślanych.
W latach 30. XX wieku na "Kępie Ośnickiej" znajdowało się siedem gospodarstw rolnych. Po II wojnie światowej mieszkańców wysiedlono.
W latach 1975–1998 miejscowość należała administracyjnie do województwa płockiego.

</doc>
<doc id="675214" url="https://pl.wikipedia.org/wiki?curid=675214" title="Clan Grant">
Clan Grant



</doc>
<doc id="675216" url="https://pl.wikipedia.org/wiki?curid=675216" title="MacAlister">
MacAlister



</doc>
<doc id="675217" url="https://pl.wikipedia.org/wiki?curid=675217" title="Klan MacKenzie">
Klan MacKenzie

Mackenzie (gael. "MacCoinnich") – szkockie nazwisko i nazwa klanu.

</doc>
<doc id="675218" url="https://pl.wikipedia.org/wiki?curid=675218" title="Klan Maclean">
Klan Maclean

Maclean (gael. "MacGhille Eoin") - szkockie nazwisko i nazwa klanu.

</doc>
<doc id="675220" url="https://pl.wikipedia.org/wiki?curid=675220" title="Stefan Niemierowski">
Stefan Niemierowski

Stefan Niemierowski (ur. 19 lutego 1958 w Łodzi) – polski aktor. W 1982 ukończył studia na Wydziale Aktorskim PWSFTviT w Łodzi.

</doc>
<doc id="675222" url="https://pl.wikipedia.org/wiki?curid=675222" title="Karolina Ostrożna">
Karolina Ostrożna

Karolina Ostrożna (ur. 1983 w Toruniu) – polska aktorka dziecięca. 
Filmografia.
Za rolę w filmie "Wrony" otrzymała Poznańskie Koziołki dla najlepszego odtwórcy roli dziecięcej w konkursie międzynarodowym, oraz dla najlepszego aktora w 14 edycji festiwalu.

</doc>
<doc id="675223" url="https://pl.wikipedia.org/wiki?curid=675223" title="Człowiek z Rio">
Człowiek z Rio

Człowiek z Rio ("L'homme de Rio") – popularny francusko-włoski film przygodowy z 1964, w reżyserii Philippe’a de Broki, z Jeanem-Paulem Belmondem i Françoise Dorléac w rolach głównych. Film stanowi unikalną dokumentację architektury i bujnego życia brazylijskich miast Rio de Janeiro i Brasilia podczas przenosin stolicy z jednego historycznego miasta do drugiego modernistycznego.
Fabuła.
Farsa szpiegowska i przygodowa. Nieznani napastnicy kradną amazońską statuetkę z paryskiego muzeum i uprowadzają znawców w dziedzinie wymarłej cywilizacji Malteków. Jest wśród nich Agnes, córka zamordowanego profesora, posiadacza jednej z trzech figurek Malteków. Jej chłopak, Adrien (Jean-Paul Belmondo), żołnierz przebywający w Paryżu na przepustce z koszar, udaje się w pościg, który doprowadzi go do Rio de Janeiro, Brasilii i dżungli amazońskiej.

</doc>
<doc id="675224" url="https://pl.wikipedia.org/wiki?curid=675224" title="Koniugacja łacińska">
Koniugacja łacińska



</doc>
<doc id="675226" url="https://pl.wikipedia.org/wiki?curid=675226" title="Nazajutrz (film 1983)">
Nazajutrz (film 1983)

Nazajutrz (ang. "The Day After") – film science fiction w reżyserii Nicholasa Meyera wydany w 1983 r. Opowiada o wojnie jądrowej między USA a ZSRR. W USA premierowy pokaz telewizyjny miał miejsce 20 listopada 1983, kilka dni po zakończeniu ćwiczeń NATO pod kryptonimem Able Archer 83. Telewizja Polska wyświetliła ten film już 26 stycznia 1984.
Opis fabuły.
Mała miejscowość Lawrence w stanie Kansas, usytuowane mniej więcej w środku Stanów Zjednoczonych, sąsiadująca z bazą wojskową, staje się głównym celem ataku nuklearnego. Ludzie, którzy przeżyli atak, kryją się w schronach, organizują polowy szpital, a później próbują nawet uprawiać skażoną ziemię. Brakuje im wszystkiego: jedzenia, czystej nieskażonej wody. Wielu zaczyna zapadać na chorobę popromienną. Powoli zbliża się koniec ludzkości.

</doc>
<doc id="675299" url="https://pl.wikipedia.org/wiki?curid=675299" title="Fleksja czasownika w języku łacińskim">
Fleksja czasownika w języku łacińskim



</doc>
<doc id="675301" url="https://pl.wikipedia.org/wiki?curid=675301" title="Beta Pictoris">
Beta Pictoris

Beta Pictoris ("β Pic") – gwiazda w gwiazdozbiorze Malarza. Znajduje się w odległości ok. 63,4 lat świetlnych od Słońca. Gwiazdę otacza dysk pyłowy, krążą wokół niej dwie znane planety.
Charakterystyka.
Jest to biała gwiazda ciągu głównego, należąca do typu widmowego A6. Jej jasność jest około 9 razy większa niż jasność Słońca, a masa jest oceniana na około 1,7 masy Słońca. Jest to młoda gwiazda, licząca od 8 do 20 mln lat, otoczona masywnym dyskiem pyłowym, który posiada złożoną strukturę.
Układ planetarny.
Obserwacje sondy IRAS z 1983 roku wykazywały znaczną nadwyżkę promieniowania podczerwonego pochodzącego z Beta Pictoris, w stosunku do podobnych gwiazd. To sugerowało, że w otoczeniu gwiazdy znajdują się znaczne ilości pyłu. Obserwacje optyczne przeprowadzone rok później wykazały, że gwiazda otoczona jest dyskiem pyłowym. Późniejsze badania pokazały, że masywny dysk pyłu rozciąga się na ponad tysiąc jednostek astronomicznych od gwiazdy. Zewnętrzne obszary pierścienia są pofałdowane, sugeruje to obecność co najmniej dwóch dużych planet krążących wokół gwiazdy, które mogą się powiększać. Beta Malarza to niemal na pewno inny układ słoneczny w trakcie powstawania.
Dysk wokół gwiazdy jest położony w linii obserwacji, co utrudnia wykrycie w nim przerw, wskazujących na obecność planet. Takie ustawienie pozwoliło jednak dostrzec w 2006 roku istnienie drugiego, mniejszego dysku, nachylonego o ok. 5° do dysku głównego. Ta struktura prawdopodobnie jest wynikiem oddziaływania masywnej planety, krążącej po nachylonej orbicie.
W listopadzie 2008 roku zaobserwowano obiekt, który mógł być uznany za planetę krążącą wokół Beta Pictoris, choć obserwacje nie dowodziły, że obiekt ten jest grawitacyjnie związany z β Pic. Na zdjęciach wykonanych wiosną 2009 roku okazało się, że obiekt znikł. Został odnaleziony na fotografiach wykonanych jesienią 2009 roku po drugiej stronie gwiazdy, co potwierdziło, że jest to planeta.
Planeta Beta Pictoris b okrąża gwiazdę w odległości około 9,04 au, z okresem orbitalnym ok. 20,5 lat i ma masę 8 mas Jowisza.
W 2019 roku odkryto drugą planetę o podobnej masie, krążącą wokół gwiazdy po ciaśniejszej orbicie.

</doc>
<doc id="675302" url="https://pl.wikipedia.org/wiki?curid=675302" title="Β Pic">
Β Pic



</doc>
<doc id="675303" url="https://pl.wikipedia.org/wiki?curid=675303" title="Τ Cet">
Τ Cet



</doc>
<doc id="675304" url="https://pl.wikipedia.org/wiki?curid=675304" title="Τ Ceti">
Τ Ceti



</doc>
<doc id="675306" url="https://pl.wikipedia.org/wiki?curid=675306" title="Santo Domingo de las Posadas">
Santo Domingo de las Posadas

Santo Domingo de las Posadas – hiszpańska gmina w Kastylii-León, w prowincji Ávila, w środkowej części kraju.
Gmina umieszczona jest na trasie hiszpańskiej drogi krajowej nr 403 łączącej Toledo z Valladolid. Liczba ludności w Santo Domingo de las Posadas według danych INE z 2005 roku wynosi około 100 (w 2001 roku 87). Powierzchnia Santo Domingo de las Posadas wynosi 13 km². Najwyższy punkt w gminie znajduje się na 972 metrze nad poziomem morza. Współrzędne geograficzne Santo Domingo de las Posadas to 40°48'N, 4°37'59"E. Numer kierunkowy do gminy to +34.

</doc>
<doc id="675307" url="https://pl.wikipedia.org/wiki?curid=675307" title="Stowarzyszenie wędrujących dżinsów (powieść)">
Stowarzyszenie wędrujących dżinsów (powieść)

Stowarzyszenie Wędrujących Dżinsów – powieść Ann Brashares wydana w 2001 r. W 2005 roku na jej podstawie powstał film pod tym samym tytułem.
Fabuła.
Cztery dziewczyny urodzone w ciągu 17 dni pod koniec lata znają się od zawsze. Przez 15 lat nigdy nie rozstawały się na czas wakacji, jednak teraz po raz pierwszy czeka je rozłąka. Dziwnym trafem na ich drodze stają spodnie. Nie byle jakie dżinsy, które jedna z dziewcząt kupuje w sklepie z używaną odzieżą. Dżinsy okazują się magiczne. Pasują na każdą z czterech przyjaciółek mimo różnic w ich budowie. Dżinsy stają się ich wspólną własnością i łącznikiem pomiędzy nimi w czasie wakacji. Stowarzyszenie Wędrujących Dżinsów tworzą Tibby, Bridget, Carmen i Lena. Tibby Rollins, której prawdziwe imię brzmi Tabitha, to buntowniczka. Przyjaciółki nazywają ją Tib, Tibs lub Tibby. Bridget Vreeland – piłkarka o niesamowitych blond włosach. Nosi przezwisko Bee (,pszczółka”). Carmen Lowell, zwana Carmą, to Portorykanka narzekająca na swoją figurę, a zwłaszcza na, w jej mniemaniu, zbyt dużą pupę. Lena Kaligaris to piękna Greczynka i delikatna artystka, uwielbiająca malować, szczególnie cudowne pejzaże. W gronie przyjaciółek jest znana jako Len lub Lenny.

</doc>
<doc id="675311" url="https://pl.wikipedia.org/wiki?curid=675311" title="JavaCC">
JavaCC

JavaCC (ang. "Java Compiler Compiler") – generator parserów dla języka Java rozprowadzany na zasadach licencji BSD.
Podobnie jak Yacc JavaCC generuje Analizator składniowy dla gramatyki w rozszerzonej notacji Backusa-Naura. Inaczej jednak niż w przypadku programu Yacc, JavaCC generuje parsery zstępujące (ang. "top-down parser"). Oznacza to, iż JavaCC umożliwia operowanie jedynie na gramatykach typu LL(k).
Historia.
W roku 1996 firma Sun Microsystems udostępniła generator parserów o nazwie "Jack". Grupa programistów odpowiedzialnych za ten projekt stworzyła własną firmę "Metamata" i zmieniła nazwę "Jack" na "JavaCC". Firma "Metamata" stała się częścią firmy "WebGain". Po zakończeniu działalności przez "WebGain" w 2001, projekt JavaCC został przeniesiony do portalu Java Source.

</doc>
<doc id="675317" url="https://pl.wikipedia.org/wiki?curid=675317" title="Inge de Bruijn">
Inge de Bruijn

Inge de Bruijn (ur. 24 sierpnia 1973 roku w Barendrecht) – holenderska pływaczka specjalizująca się w stylu dowolnym i motylkowym, czterokrotna mistrzyni olimpijska, pięciokrotna mistrzyni świata i trzykrotna mistrzyni Europy na długim basenie, była rekordzistka świata.
Inge de Bruijn jest ośmiokrotną medalistką olimpijską w stylu dowolnym i motylkowym. W 2000 roku podczas igrzysk olimpijskich w Sydney zdobyła trzy złote medale i jeden srebrny na 50 i 100 m stylem dowolnym, na 100 m stylem motylkowym, a także w sztafecie 4 × 100 m stylem dowolnym kobiet. 
Cztery lata później, na igrzyskach olimpijskich w Atenach wywalczyła cztery medale: złoty na 50 m stylem dowolnym, srebrny na 100 m stylem dowolnym oraz dwa brązowe na 100 m stylem motylkowym i w sztafecie 4 × 100 m stylem dowolnym kobiet.
Po igrzyskach olimpijskich w Atenach w 2004 roku zakończyła sportową karierę.

</doc>
<doc id="675319" url="https://pl.wikipedia.org/wiki?curid=675319" title="Erik Breukink">
Erik Breukink

Erik Breukink (ur. 1 kwietnia 1964 w Rheden, Holandia) – były zawodowy kolarz szosowy, olimpijczyk.
Życiorys.
Zadebiutował w profesjonalnym peletonie w 1986 r. Okazał się specjalistą od jazdy na czas, był także dobrym "góralem". Do jego największych sukcesów zaliczyć można 4 wygrane etapy w Tour de France, oraz drugie miejsce w klasyfikacji generalnej Giro d'Italia 1988 r. oraz 3. miejsce w Tour de France 1990. Wygrał również wyścig Dookoła Kraju Basków, DuPont Tour oraz Tour of Ireland. Zakończył karierę w 1997 r., po czym pracował przez jakiś czas jako komentator dla holenderskiej telewizji. Obecnie jest dyrektorem sportowym drużyny Rabobank.

</doc>
<doc id="675321" url="https://pl.wikipedia.org/wiki?curid=675321" title="SableCC">
SableCC

SableCC – generator parserów dla języka Java, rozprowadzany na zasadach licencji LGPL.
SableCC pozwala na generowanie lekserów ze wsparciem dla Unicode oraz parserów typu LALR(1). Umożliwia także automatyczne generowania drzewa składni abstrakcyjnej.
Stabilna, testowa i niestabilna paczka z SableCC została ujęta w oficjalnym repozytorium systemu operacyjnego Debian, Gentoo oraz w innych szerzej rozpoznawalnych dystrybucjach systemu Linux.

</doc>
<doc id="675332" url="https://pl.wikipedia.org/wiki?curid=675332" title="Język winnebago">
Język winnebago

Język winnebago – język z rodziny siouańskiej, używany dawniej przez plemiona Indian Winnebago. Obecnie językiem tym jako ojczystym mówi jeszcze tylko ok. 200 osób w stanie Wisconsin w Stanach Zjednoczonych, podejmowane są jednak próby jego rewitalizacji.
Język winnebago zapisywany jest alfabetem łacińskim z kilkoma znakami diakrytycznymi na oznaczenie:
Litery "c", "j", "y", "t" służą do zapisu odpowiednio głosek //, //, //, //
Osobliwością języka winnebago jest akcent na trzecią sylabę licząc od początku wyrazu: "hociˈcinik" 'chłopiec', "waǧiˈǧi" 'piłka'.

</doc>
<doc id="675334" url="https://pl.wikipedia.org/wiki?curid=675334" title="Pamięć autobiograficzna">
Pamięć autobiograficzna

Pamięć autobiograficzna – pamięć odnosząca się do własnej przeszłości. Ma ona charakter deklaratywny, co oznacza, że wspomnienia w niej zawarte zapisujemy w postaci konkretnych lub abstrakcyjnych informacji angażujących język (kiedy opowiadam o tym, co mnie spotkało wczoraj w szkole, właśnie wtedy korzystam z mojej pamięci autobiograficznej). 

</doc>
<doc id="675337" url="https://pl.wikipedia.org/wiki?curid=675337" title="Język chiwere">
Język chiwere

Język chiwere – język z rodziny siouańskiej, używany dawniej przez plemiona Indian Missouri, Otoe i Iowa w północnej części stanu Kansas, części stanu Missouri i w stanie Nebraska. Obecnie językiem tym posługuje się jedynie kilka starszych osób w rezerwacie Indian otoe-iowa w stanie Oklahoma. Mówią oni dialektem otoe-iowa, który jest jedynym używanym współcześnie dialektem języka chiwere (ostatni użytkownik dialektu otoe-missouria zmarł w 1996 r.). Pomimo podejmowanych prób rewitalizacji języka, uważa się, że stanie się on językiem martwym w ciągu najbliższej dekady.

</doc>
<doc id="675338" url="https://pl.wikipedia.org/wiki?curid=675338" title="Paksos">
Paksos

Paksos albo Paxos, Paxi, leży obok mniejszej "Andipaksos" lub "Atipaxos, Antipaxi", toteż często w liczbie mnogiej: Paxi albo Paxoi (starogr. "Παξούς", gr. "Παξοί" lub "Παξί") – wyspa na Morzu Jońskim u zachodnich wybrzeży Grecji. Wchodzi w skład archipelagu Wysp Jońskich. Powierzchnia ok. 19 km², górzysta (wysokość do 248 m n.p.m.). Na wschód od wyspy (na lądzie stałym) znajduje się miasteczko portowe Parga nad zatoką o tej samej nazwie. W odległości niecałych trzech kilometrów na południe od Paksos leży mała wyspa Andipaksos zamieszkana przez 40 stałych mieszkańców.
Leży w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Korfu, w gminie Paksos. W 2011 roku liczyła 2280 mieszkańców. 
Największą miejscowością na wyspie jest leżący na południowym zachodzie Gaios. Wyspa dysponuje połączeniem promowym z wyspą Korfu i z portem w Igumenicy (w sezonie letnim także z Włochami).
Mitologia.
Posejdon przy pomocy swego trójzębu oddzielił wyspę od południa Korfu z zamiarem stworzenia sobie miejsca schadzek ze swoją ulubienicą - Amfitrytą. Trójząb jest również znakiem rozpoznawczym wyspy.

</doc>
<doc id="675340" url="https://pl.wikipedia.org/wiki?curid=675340" title="Paxos">
Paxos



</doc>
<doc id="675341" url="https://pl.wikipedia.org/wiki?curid=675341" title="Joanna Jędrejek">
Joanna Jędrejek

Joanna Jędrejek (ur. 23 października 1970 w Zgorzelcu) – polska aktorka.
Życiorys.
W 1993 ukończyła studia we wrocławskiej Filii Państwowej Wyższej Szkoły Teatralnej im. Ludwika Solskiego w Krakowie.
W latach 1999–2001 występowała w Opolu. Obecnie pracuje w Teatrze Powszechnym im. Jana Kochanowskiego w Radomiu.

</doc>
<doc id="675342" url="https://pl.wikipedia.org/wiki?curid=675342" title="Paxi">
Paxi



</doc>
<doc id="675344" url="https://pl.wikipedia.org/wiki?curid=675344" title="Paxoi">
Paxoi



</doc>
<doc id="675354" url="https://pl.wikipedia.org/wiki?curid=675354" title="Igumenitsa">
Igumenitsa

Igumenitsa (także: "Igumenica", gr. "Ηγουμενίτσα") – miejscowość w Grecji, nad Morzem Jońskim, w administracji zdecentralizowanej Epir-Macedonia Zachodnia, w regionie Epir, w jednostce regionalnej Tesprotia. Siedziba gminy Igumenitsa. W 2011 roku liczyła 9145 mieszkańców.
Igumenitsa jest oddalona o 480 km od Aten i 460 km od Salonik. Port morski dysponuje codziennymi połączeniami promowymi do Włoch (Bari, Brindisi, Wenecja, Ankona) oraz do portu Patras na Peloponezie. Lokalne połączenia promowe to Korfu, Paksos i Antipaksos.
W Igumenitsy zaczyna też swój bieg autostrada "Egnatia Odos" (A2), łącząca Morze Jońskie, ze wschodnią granicą państwa greckiego. Wobec licznych, długich odcinków górskich oraz niestabilnego geologicznie i tektonicznie podłoża, budowa ta stanowiła wyzwanie techniczne i ekonomiczne. Inwestycję współfinansowała Unia Europejska. Ostatni z odcinków oddano do użytku w 2009 roku. Nazwa autostrady nawiązuje do tradycji starożytnej drogi "via Egnatia", niegdyś łącząca miasta Italii, przez Thessalonikę (łacińska nazwa: "Egnatia") z Konstantynopolem.

</doc>
<doc id="675358" url="https://pl.wikipedia.org/wiki?curid=675358" title="Karmah">
Karmah

Karmah – włoski zespół grający muzykę dance powstały w 1997. W 2005 wznowiono działalność zespołu, kiedy to na listy przebojów weszli z wydanym w 1998 utworem „Just Be Good to Me (Every Breath You Take)”.
Wokalistką Karmah jest Elisa, która karierę zaczynała jako frontmanka zespołu metalowego, a następnie przez kilka lat śpiewała w chórze gospel. Drugi wokalista pochodzi również z Włoch, lecz ma korzenie indiańskie.

</doc>
<doc id="675366" url="https://pl.wikipedia.org/wiki?curid=675366" title="Szeligi (powiat warszawski zachodni)">
Szeligi (powiat warszawski zachodni)

Szeligi – osada w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
W latach 1975–1998 miejscowość położona była w województwie warszawskim.

</doc>
<doc id="675368" url="https://pl.wikipedia.org/wiki?curid=675368" title="Gilgit">
Gilgit

Gilgit (urdu گلگت) – miasto w Pakistanie. Leży nad rzeką Gilgit.
Jest ośrodkiem administracyjnym jednostki Gilgit-Baltistan. Liczba mieszkańców w 2003 r. wynosiła ok. 10 tys.

</doc>
<doc id="675369" url="https://pl.wikipedia.org/wiki?curid=675369" title="Krishnajanmabhoomi">
Krishnajanmabhoomi

Krishnajanmabhoomi (czytaj: "Krisznadźanmabumi", w jęz. polskim: „miejsce narodzin Kryszny”) – świątynia hinduistyczna zbudowana w miejscu narodzenia boga Kryszny w mieście Mathura w Indiach. Obecnie ma wygląd podziemnej kaplicy, znajdującej się pod meczetem. Jest tam fragment kamiennej podłogi celi więziennej, w której miał urodzić się Kryszna. Połączona częściowo podziemnym przejściem z pobliską świątynią Dwarikadheesh, zbudowaną w 1815 obok meczetu.
Lokalizacja świątyni jest kwestionowana; ok. 200 m dalej znajduje się jeszcze jedna świątynia ("Potara-Kund") – inne domniemane miejsce narodzin Kryszny (tu prawdopodobnie prano jego pieluszki). Miejscowa ludność ma różne opinie, co do lokalizacji miejsca urodzenia boga.
Historia.
Według przekazów Pan Kryszna urodził się w tym miejscu w celi więziennej, 3,5 tysiąca lat temu, jako syn Dewaki i Wasudewy, których zamknął w więzieniu brat Dewaki – król Kamsa z obawy przed przepowiednią, zapowiadającą mu śmierć z rąk Kryszny. Obecna świątynia zajmuje częściowo miejsce dawnego więzienia, pozostały teren zajmuje tzw. Meczet Piątkowy ("Katri Masdżid"), zbudowany przez Aurangzeba w końcu XVII w. na miejscu zburzonej przez niego świątyni Kryszny.
Prastare miejsce kultu i cel pielgrzymek, od 1017 wielokrotnie niszczone przez muzułmańskich najeźdźców. Pierwszy większy budynek kultowy wzniósł w tym miejscu dygnitarz Imperium Mogołów Rao Veer Singh Bundela z Dżehangiru (1605–1627). Jednak już pół wieku później Aurangzeb – fanatyczny wyznawca islamu, nakazał zburzyć świątynię jako pogańską i z jej budulca zbudować meczet. Sytuacja uległa zmianie po upadku dynastii Mogołów i przejęciu władzy przez brytyjską Kompanię Wschodnioindyjską. Wówczas wyznawcy hinduizmu zaczęli domagać się odbudowania zniszczonej świątyni.
Niedługo przed odzyskaniem przez Indie niepodległości w latach 1940. Pandit Madan Mohan Malaviya podjął działania, zmierzające do odbudowy. W 1953 powstała organizacja "Krishna Janmabhoomi Sansthan", która zbierała darowizny i rozpoczęła odbudowę świątyni. Ukończono ją i udostępniono wyznawcom w 1984 i połączono przejściem z pobliską świątynią Dwarikadheesh.
Obecnie jest to jedno z najbardziej potencjalnie konfliktowych miejsc w Indiach (ostry spór między wyznawcami hinduizmu i islamu), znajduje się pod ścisłym nadzorem wojska i policji.

</doc>
<doc id="675371" url="https://pl.wikipedia.org/wiki?curid=675371" title="Orły-Kolonia">
Orły-Kolonia



</doc>
<doc id="675372" url="https://pl.wikipedia.org/wiki?curid=675372" title="Przemysław Cypryański">
Przemysław Cypryański

Przemysław Cypryański (ur. 2 sierpnia 1981 we Wrześni) – polski aktor teatralny, telewizyjny i filmowy.
Życiorys.
Ma trzy siostry i dwóch braci. Uczęszczał do Szkoły Podstawowej w Marzeninie i Liceum Ogólnokształcącego im. Henryka Sienkiewicza we Wrześni. W młodości brał udział w kursie tańca nowoczesnego. Studiował informatykę na Wydziale Informatyki Uniwersytetu Warszawskiego, następnie rozpoczął studia na kierunku Społecznej Psychologii Informatyki i Komunikacji. W trakcie studiów pracował w jednym ze stołecznych fast foodów oraz grywał w reklamach, m.in. pasty Blend-a-med. Ukończył naukę w Studium Aktorskim przy Teatrze Żydowskim w Warszawie.
W 2005 debiutował jako aktor w telenoweli TVP1 "Klan", w której przez pół roku odgrywał postać Kostka. W 2006 wystąpił w musicalu "Skrzypek na dachu" na scenie Teatru Żydowskiego w Warszawie oraz podłożył głos tytułowemu bohaterowi filmu fabularnego "". Ogólnopolską rozpoznawalność przyniosła mu rola Jakuba Ziobra w serialu TVP2 "M jak miłość" (2006–2012). W tym okresie media określały go mianem „polskiego Jamesa Deana”. Jesienią 2006 uczestniczył w czwartej edycji programu rozrywkowego TVN "Taniec z gwiazdami".
W 2007 zadebiutował na wielkim ekranie rolą Marka w komedii romantycznej Ryszarda Zatorskiego "Dlaczego nie!". W 2008 zdał egzamin aktorski przed Związkiem Artystów Scen Polskich, skutkiem czego uzyskał tytuł i uprawnienia aktora zawodowego. Zagrał w filmach: Mariusza Malca "Jeszcze raz" (2008), Pawła Chochlewa "Tajemnica Westerplatte" (2009) i Anny Pluteckiej-Mesjasz "Nad życie" (2012). Wystąpił również w drugoplanowych bądź epizodycznych rolach w serialach: "Szpilki na Giewoncie" (2011), "2XL" (2013), "Przyjaciółki" (2014–2016), "Na noże" (2016), "Barwy szczęścia" (2016–2017) czy "O mnie się nie martw" (2017–2018).
W 2015 użyczył głosu Jakubowi w filmie "Alicja – dziewczyna Wszechświat" oraz uczestniczył w programie Polsatu "Celebrity Splash!". W 2020 uczestniczył w drugiej edycji programu TVP2 "Dance Dance Dance".
Życie prywatne.
Udziela się charytatywnie. Od 2014 współpracuje z akcją „Pomoc mierzona kilometrami” T-Mobile Polska.
Interesuje się sportem, w szczególności joggingiem i jazdą na rowerze. Należy do Reprezentacji Artystów Polskich w piłce nożnej.

</doc>
<doc id="675374" url="https://pl.wikipedia.org/wiki?curid=675374" title="Fleetwood">
Fleetwood

Fleetwood - miasto i civil parish w Wielkiej Brytanii (Anglia) położone nad Morzem Irlandzkim, w hrabstwie Lancashire, w dystrykcie Wyre. Leży 12,2 km od miasta Blackpool, 19,2 km od miasta Lancaster i 333,1 km na północny zachód od Londynu. W 2001 roku miasto liczyło 26 841 mieszkańców. W 2011 roku civil parish liczyła 25 939 mieszkańców.
W mieście port rybacki. Dominuje przemysł chemiczny oraz rybny. Jest miejscowością wypoczynkową.

</doc>
<doc id="675380" url="https://pl.wikipedia.org/wiki?curid=675380" title="Kręczki">
Kręczki

Kręczki – osada w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
W latach 1975–1998 miejscowość administracyjnie należała do województwa warszawskiego.
Według stanu na dzień 19 czerwca 2009 roku sołectwo Kaputy-Kręczki liczyło 256 mieszkańców.
W 1738 roku kasztelanowa małogoska Urszula z Bielińskich Czermińska zapisała wieś Kręczki na rzecz Szpitala Podrzutków ks. Boduena. Folwark w 1921 roku zostaje przejęty przez gminę miasta Warszawa.

</doc>
<doc id="675383" url="https://pl.wikipedia.org/wiki?curid=675383" title="Firth of Clyde">
Firth of Clyde

Firth of Clyde (gael. "Linne Chluaidh") – zatoka Morza Irlandzkiego (Ocean Atlantycki) u wybrzeży Szkocji.
Zatoka wcina się 140 km w ląd. Wejście o szerokości 40 km, głębokość od 33 do 164 m. Do zatoki uchodzi rzeka Clyde. Firth of Clyde połączona jest kanałem śródlądowym z zatoką Firth of Forth. Główny port to Greenock.

</doc>
<doc id="675385" url="https://pl.wikipedia.org/wiki?curid=675385" title="Vladimír Menšík">
Vladimír Menšík

Vladimír Menšík, właśc. Vladislav Menšík (ur. 9 października 1929 w Ivančicach k. Brna, zm. 29 maja 1988 w Brnie) – czeski aktor, popularny odtwórca licznych ról w serialach i filmach fabularnych.
Życiorys.
Ukończył Akademię Sztuk Scenicznych im. Janáčka (JAMU) w Brnie. W 1958 r. rozpoczął współpracę z filmowym studiem Barrandov w Pradze.
Zagrał w ponad 150 filmach i produkcjach telewizyjnych. Pisał także scenariusze filmowe. Sporadycznie występował w teatrze. Ciężko chorował na astmę, mimo to był nałogowym palaczem nadużywającym alkoholu. Ostatni raz wystąpił dwa dni przed śmiercią w programie telewizyjnym „ABECEDA”.

</doc>
<doc id="675386" url="https://pl.wikipedia.org/wiki?curid=675386" title="Firth of Forth">
Firth of Forth

Firth of Forth (gael. "Linne Foirthe") – zatoka Morza Północnego (Ocean Atlantycki) w Szkocji. 
Wcina się 80 km w ląd, ma wejście o szerokości 40 km i osiąga głębokość do 46 m. Połączona jest kanałem śródlądowym z zatoką Firth of Clyde. Główny port Edynburg.
&lt;br&gt;&lt;br&gt;

</doc>
<doc id="675388" url="https://pl.wikipedia.org/wiki?curid=675388" title="Vladimir Menszik">
Vladimir Menszik



</doc>
<doc id="675389" url="https://pl.wikipedia.org/wiki?curid=675389" title="Vladimir Mensik">
Vladimir Mensik



</doc>
<doc id="675390" url="https://pl.wikipedia.org/wiki?curid=675390" title="Leonard Straszyński">
Leonard Straszyński

Leonard Ludwik Straszyński (ur. 1827 w Tokarówce, zm. 1879 w Żytomierzu) – polski malarz i litograf. 
Życiorys.
Urodził się w Tokarówce w guberni kijowskiej, na terenie obecnej Ukrainy. Syn Wilhelma Straszyńskiego. 
Po ukończeniu nauki w gimnazjum w Kijowie, od 1847 studia artystyczne odbywał w Cesarskiej Akademii Sztuk Pięknych w Petersburgu. Malarstwo studiował u profesora Aleksieja Markowa. W 1850 odznaczony małym srebrnym medalem za portret króla Leara. W 1854 nagrodzony złotym medalem za obraz "Śmierć Ricchio" odznaczający się wyjątkową ekspresją. Studia ukończył w 1855 z wielkim złotym medalem. Jego obraz dyplomowy "Wallenstein, herzog Frydlandu, pogromca protestantów i postrach rodów feudalnych, przybywa z żołnierzami, jako zwycięzca, do zdobytego zamku jednego z władców protestanckich" zakupiła rodzina cesarska. Otrzymał stypendium zagraniczne na okres sześciu lat i wyjechał do Paryża w 1856. Wkrótce przeniósł się do Brukseli. Zwiedził Niemcy i Włochy (w 1860 był w Rzymie).
Uzyskał tytuł akademika petersburskiej Cesarskiej Akademii Sztuk Pięknych w 1862. W muzeum akademickim eksponowane są portrety kardynałów Mazarina i Richelieu jego autorstwa. Był członkiem rzymskiej Academia di Quiritta. Około 1867 wyjechał do Londynu, gdzie pozostał do 1871. Po powrocie do kraju mieszkał w Warszawie i Żytomierzu. 
Malował portrety, obrazy o tematyce historyczno-rodzajowej i religijnej. Posługiwał się różnymi technikami, obok olejnej także akwarelą i pastelem, tworzył rysunki. W ostatnich latach życia zmuszony zaprzestać pracy artystycznej wskutek paraliżu rąk.

</doc>
<doc id="675393" url="https://pl.wikipedia.org/wiki?curid=675393" title="Volcán de Fuego">
Volcán de Fuego

Volcán de Fuego (hiszp. "wulkan ognia") – wulkan w południowej Gwatemali w departamencie Sacatepéquez. Wysokość wulkanu wynosi 3763 m. Razem z sąsiednim wulkanem Acatenango (3976 m) tworzy kompleks wulkaniczny zwany La Horqueta. Kilkanaście kilometrów na wschód znajduje się wulkan de Agua.
Aktywność.
Volcán de Fuego to najbardziej aktywny wulkan w Ameryce Środkowej. Wybuch Fuego w 1773 roku spowodował trzęsienie ziemi, które zniszczyło miasto Antigua Guatemala (ok. 20 km na północny wschód od Fuego). Od 1524 roku zanotowano 59 erupcji (ostatnia w 1979 roku). Kolejny okres wzmożonej aktywności miał miejsce od kwietnia 2013 do lipca 2014 roku. 
Od drugiego lutego 2017 roku ponownie nastąpił okres wzmożonej aktywności. Zaobserwowano wybuchy z częstotliwością co 5-15 minut a pyły wulkaniczne wznosiły się na wysokość od 400 do 1100 metrów ponad krater i dotarły do miasta Antigua Guatemala. Gwałtowne wybuchy i towarzyszące im trzęsienia ziemi utrzymywały się do końca miesiąca z kulminacją w dniu 25 lutego 2017 roku, kiedy pióropusz pyłów uniósł się na wysokość około 4500 metrów i wypłynęły trzy strumienie lawy o długości 1600, 1300, 1200 metrów. 
Do ponownej erupcji wulkanu doszło 3 czerwca 2018 roku, od tamtego czasu wulkan pozostaje w stanie ciągłej aktywności. 
Zobacz też.
Lista wulkanów Gwatemali

</doc>
<doc id="675398" url="https://pl.wikipedia.org/wiki?curid=675398" title="Gander (miasto)">
Gander (miasto)

Gander – miasto w Kanadzie, na wyspie Nowa Fundlandia w prowincji Nowa Fundlandia i Labrador.
W mieście funkcjonuje duży port lotniczy obsługujący linie transkontynentalne. Liczba mieszkańców w 2003 wynosiła ok. 9 tys., w 2011 – 11 tys.

</doc>
<doc id="675399" url="https://pl.wikipedia.org/wiki?curid=675399" title="Tekla Iwicka">
Tekla Iwicka

Tekla Iwicka herbu Paprzyca (ur. 1814 w Wilnie, zm. 3 lipca 1888 tamże) – polska filantropka, opiekunka opuszczonych dzieci. 
Córka porucznika Wojsk Polskich Antoniego Iwickiego (1774-1836) i Ewy z Krajewskich herbu Leliwa (1782-1871). Ukończyła pensję u wileńskich Wizytek, a następnie podjęła pracę pedagogiczną. Po zamknięciu przez Michaiła Murawiowa w 1863 roku przytułku im. Dzieciątka Jezus, ufundowanego przez Jadwigę Ogińską, wojewodzinę trocką w 1791 roku, I. zorganizowała akcję zbierania podrzutków, powierzając je zaufanym kobietom w Wilnie i na wsi. Przy pomocy finansowej rodziny, a zwłaszcza siostry Julii z Iwickich, żony Mikołaja Bakszewicza, geologa i dyrektora cesarskich kopalń złota w Rosji, zbudowała dom na Rossie, w którym prowadziła nielegalną działalność społeczną i pedagogiczną. Działalność tę finansowała nadto wpływami z koncertów, organizowanych w ziemiańskich domach Iwickich, Bakszewiczów, Billewiczów i Piłsudskich. Bywały lata, że ratowała przed rusyfikacją do 100 dzieci. Po jej zgonie ochronka nie upadła, działając potajemnie do 1905 roku, kiedy to Zarząd Miejski uroczyście otworzył ochronkę numer 5 Św. Wincentego, późniejszy dom sierot tego imienia. Jej pracę opisała Maria Reutt w opowieści biograficznej "Klub Gałganiarek – kartki z dziejów Wilna" (Wilno, 1922), a także Dionizja Wawrzykowska-Wierciochowa w książce "Z umiłowania: opowieść biograficzna o Wandzie z Wolskich Umińskiej" (1841-1926). Była starszą siostrą Ignacego Iwickiego. Uwieczniona jest na jednym z najstarszych w Polsce dagerotypów, jaki znajduje się w zbiorach Biblioteki Narodowej w Warszawie. Została pochowana na Cmentarzu Bernardyńskim na Zarzeczu w Wilnie.

</doc>
<doc id="675401" url="https://pl.wikipedia.org/wiki?curid=675401" title="Gangtok">
Gangtok

Gangtok (hindi, nepalski गंगटोक, trb.: "Gangtok", trl.: "Gāṁgtok"; ang. "Gangtok") – miasto w północnych Indiach, w Himalajach (na wysokości 1700 m n.p.m.). Jest stolicą stanu Sikkim.
W mieście działa Instytut Tybetański, a także ośrodek kultu religijnego buddystów. Liczba mieszkańców w 2003 roku wynosiła ok. 30 tys.

</doc>
