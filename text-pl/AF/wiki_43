<doc id="675402" url="https://pl.wikipedia.org/wiki?curid=675402" title="Derick Heathcoat-Amory">
Derick Heathcoat-Amory

Derick Heathcoat-Amory, 1. wicehrabia Amory KG, GCMG (ur. 26 grudnia 1899 w Londynie, zm. 20 stycznia 1981 w Devon) – brytyjski polityk, młodszy syn sir Iana Heathcoat-Amory’ego, 2. baroneta, i Alexandry Seymour, córki wiceadmirała Henry’ego Seymoura. Był członkiem Partii Konserwatywnej i ministrem w rządach Winstona Churchilla, Anthony’ego Edena i Harolda Macmillana.
Kształcił się w Eton College i w oksfordzkim Christ Church. W 1932 r. został członkiem rady hrabstwa Devon i rozpoczął pracę w fabryce tekstyliów. Walczył podczas II wojny światowej. Brał udział m.in. w operacji Market-Garden, gdzie został ranny i wzięty do niewoli.
Po wojnie rozpoczął karierę polityczną. W 1945 r. został wybrany do Izby Gmin jako deputowany z okręgu Tiverton. Po powrocie konserwatystów do władzy w 1951 r. został ministrem emerytur. W latach 1953–1954 był ministrem stanu ds. handlu. W lipcu 1954 r. został ministrem rolnictwa i rybołówstwa w trzecim rządzie Churchilla. Tekę ministra zachował po połączeniu w październiku swojego ministerstwa z ministerstwem żywności. Urząd ten sprawował do 1958 r., kiedy to premier Macmillan mianował go kanclerzem skarbu. Amory był nim do 1960 r., kiedy to przeszedł na emeryturę i odszedł z Izby Gmin.
1 września 1960 r. królowa Elżbieta II nadała mu tytuł 1. wicehrabiego Amory. Lord Amory zasiadał od tej pory w Izbie Lordów. Amory został członkiem Tajnej Rady i kanclerzem Uniwersytetu w Exeter. W 1968 r. został kawalerem Orderu Podwiązki. Nigdy się nie ożenił i nie miał dzieci. Wraz z jego śmiercią w 1981 r. tytuł wicehrabiego wygasł.

</doc>
<doc id="675404" url="https://pl.wikipedia.org/wiki?curid=675404" title="Wicehrabia Amory">
Wicehrabia Amory



</doc>
<doc id="675405" url="https://pl.wikipedia.org/wiki?curid=675405" title="Płochocin-Osiedle">
Płochocin-Osiedle

Płochocin-Osiedle – część wsi Płochocin w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
W latach 1975–1998 miejscowość położona była w województwie warszawskim.

</doc>
<doc id="675407" url="https://pl.wikipedia.org/wiki?curid=675407" title="Tacuary FC">
Tacuary FC

Tacuary Foot Ball Club jest paragwajskim klubem piłkarskim z siedzibą w mieście Asunciónie, w dzielnicy Barrio Jara.
Historia.
Dnia 10 grudnia 1923 roku założony został klub El Porvenir Football Club Association. Później nazwa klubu została zmieniona na Tacuary Foot Ball Club. W roku 2002 oddano do użytku obecny stadion klubu Estadio Roberto Bettega mogący pomieścić 15 000 widzów. Poprzednio klub rozgrywał swoje mecze na mającym 4000 miejsc Estadio Toribio Vargas. Tacuary gra obecnie (w 2006) w pierwszej lidze paragwajskiej Primera división paraguaya.

</doc>
<doc id="675408" url="https://pl.wikipedia.org/wiki?curid=675408" title="Tacuary Foot Ball Club">
Tacuary Foot Ball Club



</doc>
<doc id="675409" url="https://pl.wikipedia.org/wiki?curid=675409" title="Garry Lake">
Garry Lake

Garry Lake (zwany także w l.mn. Garry Lakes) – jezioro w północnej Kanadzie (Terytoria Północno-Zachodnie) na terytorium Nunavut. Jezioro jest położone na kole podbiegunowym. Jego powierzchnia wynosi 2,538 km² (980 mil²).

</doc>
<doc id="675411" url="https://pl.wikipedia.org/wiki?curid=675411" title="Zamek Bratysławski">
Zamek Bratysławski

Zamek Bratysławski (słow. "Bratislavský hrad", węg. "Pozsonyi vár", niem. "Pressburger Burg") – zamek, położony na szczycie wzgórza, w centrum Bratysławy, nad brzegiem Dunaju.
Historia.
Warowne budowle na bratysławskim wzgórzu istniały już w starożytności – wzgórze było wówczas akropolem położonej u jego stóp celtyckiej osady. Swoje budowle wznosili tu też Rzymianie i Słowianie. W średniowieczu wzgórze wraz z całą okolicą przeszło pod władzę Węgrów. W X wieku powstał tu zamek z kamienia, zamieniony w fortecę obronną w XV wieku. W wieku XVI przebudowano go w stylu renesansowym, a sto lat później – w stylu barokowym. Za rządów Marii Teresy Habsburg, królowej Czech i Węgier, stał się siedzibą księcia Alberta cieszyńskiego. W 1784 roku zamek oddano kościołowi katolickiemu (powstała tu szkoła katolicka), następnie w 1802 roku założono tu koszary. W 1811 roku zamek uległ zniszczeniu w trakcie pożaru wznieconego przez wojska napoleońskie. Odbudowano go dopiero w latach 50. XX wieku.
Obecnie w pomieszczeniach zamkowych znajdują się eksponaty Muzeum Historycznego ("Historické múzeum"), które stanowi część Słowackiego Muzeum Narodowego ("Slovenské národné múzeum") w Bratysławie.
W ostatnich latach odnowiono fasadę zamku, która uzyskała jasny kolor (przedtem mury były szarobrązowe).

</doc>
<doc id="675413" url="https://pl.wikipedia.org/wiki?curid=675413" title="Bratysławski zamek">
Bratysławski zamek



</doc>
<doc id="675416" url="https://pl.wikipedia.org/wiki?curid=675416" title="Gatún">
Gatún

Gatún – sztuczne jezioro w środkowej Panamie. Znajduje się na wysokości 26 m n.p.m., powierzchnia jeziora wynosi 425 km². Powstało w latach 1907-1913 poprzez budowę tamy Gatún i spiętrzenie wód rzeki Chagres Przez to jezioro przechodzi odcinek Kanału Panamskiego. Przez kilkadziesiąt lat było największym sztucznym jeziorem na świecie
Jezioro jest głównym źródłem wody dla śluz umożliwiających przejście statków przez Kanał Panamski. Jego nazwa wywodzi się od formacji geologicznej zwanej Gatún, która przypuszczalnie jest pozostałością krateru uderzeniowego. 
Charakterystyka.
Jezioro powstało w wyniku budowy tamy Gatún na rzece Chagres, około 10 km od jej ujścia do morza Karaibskiego. Pod względem geograficznym zbiornik znajduje się w dolinie rzeki, którą otaczają rozległe wzgórza tworzące naturalną barierę. Wraz z powstaniem tamy zalana została cała dolina, pierwotnie porośnięta m.in. drzewami mahoniowymi. Do dziś po jeziorze pływają ich spróchniałe pnie, które stanowią zagrożenie dla mniejszych statków przemieszczających się przez kanał.
Wraz z zalaniem doliny wiele szczytów wzgórz przemieniło się w wyspy. Największą i najlepiej znaną jest Barro Colorado Island, na której znajduje się Smithsonian Tropical Research Institute.
Znaczenie jeziora.
Jezioro rozciąga się na długości 32,7 km i jest główną częścią kanału panamskiego. Dokładnie wytyczona trasa przebiega wokół znajdujących się na nim wysp. Barki i jachty mogą korzystać z niewielkiego „skrótu” płynąć między wyspami i dzięki temu szybciej je pokonać. Jezioro stanowi też ważny rezerwuar wody wykorzystywanej przez śluzy kanału. Ponieważ każdego roku przepływa przez niego 14 000 statków, a podczas jednego tranzytu z jeziora w stronę morza przesuwanych jest 202,000 m3 wody, to zapotrzebowanie na nią jest bardzo duże. Z uwagi na to, że opady deszczu występują w Panamie sezonowo, to dzięki wodzie z jeziora kanał może funkcjonować także w porze suchej.
Jednakże znaczna wycinka drzew tropikalnych wokół zbiornika, które wchłaniały wodę deszczową i stopniowo przekazywały ją do jeziora, spowodowała, że zmniejszył się obszar z którego ona pochodziła. Doprowadziło to do spadku poziomu wody w porze suchej, co jest tym większym problemem, ponieważ ruch statków na kanale wzrasta, a co za tym idzie zapotrzebowanie na wodę również.

</doc>
<doc id="675417" url="https://pl.wikipedia.org/wiki?curid=675417" title="Wolica (powiat warszawski zachodni)">
Wolica (powiat warszawski zachodni)

Wolica – osada w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki. Leży na Równinie Łowicko-Błońskiej nad rzeką Utratą.
W latach 1975–1998 miejscowość położona była w województwie warszawskim.
Przez wschodnią część wsi przebiega droga wojewódzka nr 700 (kierunek Płochocin–Józefów k. Błonia–Wolica–Rokitno).
Historia.
Wieś Wolica w XIX wieku należała do rodziny Kostrzewskich, w późniejszym czasie tutejsze ziemie wielokrotnie zmieniały właścicieli. Po roku 1945 folwark przekształcono w Państwowe Gospodarstwo Rolne na zasadach spółdzielni hodowlano-rolnej.
Dwór i park.
Dwór w latach 70. XX wieku został poddany gruntownej przebudowie przez co zatracił pierwotne cechy architektoniczne i nie posiada charakteru zabytkowego. Park krajobrazowy powstał w II połowie XIX wieku i zajmował pierwotnie powierzchnię 5,8 ha. Obecnie jego większa część została zniszczona lub wycięta, pozostały drzewostan nie jest pielęgnowany. Najcenniejszą częścią jest aleja dziewięćdziesięciu dwóch stuletnich lip o odwodzie od 0,8 do 3,8 m prowadząca od strony Józefowa oraz rosnące od wschodniej strony dworu osiemdziesięcioletnie lipy.
Rezerwat Wolica.
Rezerwat leśny Wolica został ustanowiony w 1984 na obszarze lasów łęgowych jesionowo-wiązowych i zachowanego grądu niskiego. Teren chroniony zajmuje 50,39 ha, jest to jedyny zachowany fragment naturalnej przyrody na terenie gminy.

</doc>
<doc id="675419" url="https://pl.wikipedia.org/wiki?curid=675419" title="Gejzeryt">
Gejzeryt

Gejzeryt – rodzaj martwicy krzemionkowej, tworzącej się wokół gejzerów. Termin wprowadził w roku 1812 Jean Claude Delamétherie.

</doc>
<doc id="675426" url="https://pl.wikipedia.org/wiki?curid=675426" title="Kaspijsk">
Kaspijsk

Kaspijsk (ros. "Каспийск") – miasto w Rosji (Dagestan) nad Morzem Kaspijskim.
W mieście przeważa przemysł włókienniczy, maszynowy oraz materiałów budowlanych.. W Kaspijsku jest muzeum krajoznawcze. Liczba ludności to ok. 123 tys. (2020).

</doc>
<doc id="675427" url="https://pl.wikipedia.org/wiki?curid=675427" title="Ministrowie rolnictwa Wielkiej Brytanii">
Ministrowie rolnictwa Wielkiej Brytanii

Ministrowie rolnictwa, rybołówstwa i żywności.
8 czerwca 2001 r. ministerstwo zostało połączone z ministerstwem środowiska, tworząc ministerstwo środowiska, żywności i spraw wiejskich.

</doc>
<doc id="675428" url="https://pl.wikipedia.org/wiki?curid=675428" title="Nabój .30 Carbine">
Nabój .30 Carbine

.30 Carbine – amerykański nabój pośredni skonstruowany na początku lat 40 XX w., bazujący na pochodzącym z 1906 roku naboju .32 Winchester SL. Pierwszą seryjnie produkowaną bronią zasilaną tym nabojem był karabinek samopowtarzalny M1.

</doc>
<doc id="675429" url="https://pl.wikipedia.org/wiki?curid=675429" title="Kastoria">
Kastoria

Kastoria (gr. "Καστοριά") – miasto w północno-zachodniej Grecji, w Górach Dynarskich, nad jeziorem Kastoria, w administracji zdecentralizowanej Epir-Macedonia Zachodnia, w regionie Macedonia Zachodnia, w jednostce regionalnej Kastoria. Siedziba gminy Kastoria. W 2011 roku liczyło 13 387 mieszkańców.
Miasto tradycyjnie słynęło z wyrobu futer, zapełniających także komisy PRL. Przemysł ten i rzemiosło zaczęły podupadać w ostatnich dziesięcioleciach XX wieku. W mieście znajduje się ponadto port lotniczy Kastoria.
Zabytki oraz interesujące miejsca.
Agíi Anárgiri.
Kościół pod wezwaniem św. Kosmy i Damiana, powstał w X wieku. We wnętrzu kościoła znajdują się freski z XII wieku w stylu macedońskim.
Ágios Stéfanos.
W świątyni znajdują się trzy różne warstwy malarstwa ściennego, które powstały w IX a XII wieku. W XIV wieku wnętrze zostało poprawione.
Panagía i Koumbelídiki.
Kościół Matki Boskiej, powstał w XI wieku. We wnętrzu kościoła znajdują się freski z XIV wieku, a na zewnątrz malowidła z XV wieku.
Panagía Mavriótissa.
Klasztor znajduje się nad jeziorem przy nadbrzeżnej drodze. We wnętrzu znajdują się freski z XII wieku.
Muzeum Bizantyńskie.
W muzeum znajduje się ponad 80 ikon z całego miasta, a najstarsza pochodzi z XII wieku.
Muzeum Etnograficzne.
Muzeum stoi w starej dzielnicy miasta, Archontikó Nerántzis Aivázsis. Budynek został zbudowany w XVII wieku przez najbogatszego handlarza futrami.

</doc>
<doc id="675437" url="https://pl.wikipedia.org/wiki?curid=675437" title="Tymon Niesiołowski">
Tymon Niesiołowski

Tymon Niesiołowski (ur. 2 października 1882 we Lwowie, zm. 12 czerwca 1965 w Toruniu) – polski malarz, grafik, pedagog. Przedstawiciel formistów w grupie „Rytm”. Zajmował się też sztuką użytkową.
Życiorys.
Syn Norberta i Cecylii z Dzikowskich. Po 5 latach nauki we lwowskim gimnazjum, w 1898 został relegowany za udział w demonstracji 1-majowej. Przeniósł się do Szkoły Przemysłowej we Lwowie na oddział malarstwa dekoracyjnego, gdzie w 1899 uzyskał maturę. Edukację kontynuował w Akademii Sztuk Pięknych w Krakowie w latach 1900–1904. Malarstwo studiował u Józefa Mehoffera, Stanisława Wyspiańskiego i Teodora Axentowicza. Po skończeniu studiów, w 1905 r. przeprowadził się do Zakopanego. Pierwsza wystawa prac Tymona Niesiołowskiego odbyła się w krakowskim TPSP w roku 1903. W 1905 r. Wlastimil Hofman wraz z Mieczysławem Jakimowiczem, Leopoldem Gottliebem i Witoldem Wojtkiewiczem założył „Grupę Czterech”, docelowo przekształconą w „Grupę Pięciu” (bez Wojtkiewicza, z Janem Rembowskim i Tymonem Niesiołowskim), z którą, w ramach wystaw zbiorowych, wystawiał prace w Krakowie, Monachium i we Włoszech.
W 1909 r. wstąpił do Towarzystwa „Sztuka Podhalańska”. Był współtwórcą „Ekspresjonistów Polskich” (1917). W 1919 roku malarz sformułował teorię reliefizmu, zgodnie z którą korzystał z silnych kontrastów i używał grubego konturu obiegającego syntetyczne kształty.
W Wilnie zamieszkał w 1926 r., gdzie pracował jako nauczyciel w Szkole Rzemiosł Artystycznych do 1932. Od 1937 r. zajmował stanowisko docenta malarstwa monumentalnego na Wydziale Sztuk Pięknych Uniwersytetu Stefana Batorego w Wilnie. Jako docent malarstwa 20 kwietnia 1938 habilitował się na WSZ USB. W 1940 został prezesem Związku Plastyków Wileńskich i profesorem Akademii Sztuki w Litewskiej Socjalistycznej Republice Radzieckiej. Po II wojnie światowej mieszkał w Toruniu, gdzie, do 1960, był profesorem na Wydziale Sztuk Pięknych Uniwersytetu Mikołaja Kopernika.
W 1955 roku artysta obchodził 50-lecie swojej działalności twórczej i z tej okazji został odznaczony Krzyżem Kawalerskim Orderu Odrodzenia Polski. W 1958 został członkiem Grupy Toruńskiej.
Otrzymał liczne wyróżnienia i nagrody, m.in.: srebrny medal na Międzynarodowej Wystawie „Sztuka i Technika” w Paryżu (1937) oraz dyplom honorowy na wystawie w Carnegie Institute w Pittsburgu (USA). W 1960 reprezentował polską sztukę na XXX Biennale Sztuki w Wenecji.
Pochowany na cmentarzu Powązkowskim (aleja zasłużonych-1-142).
Życie prywatne.
18 sierpnia 1926 ożenił się z 23-letnią Heleną Krystyną Wabia-Wapińską, świadkami na ich ślubie była Stefania Wabia-Wapińska i profesor uniwersytetu Adam Szelągowski. Ślub odbył się 18 sierpnia 1926 w warszawskim kościele św. Aleksandra. Z tego związku urodzili się Krzysztof oraz Dorota Niesiołowska (1934–2015).
Upamiętnienie.
Tymon Niesiołowski jest patronem ulic w Toruniu i Grudziądzu.
Wydział Sztuk Pięknych UMK w Toruniu główną swą salę wykładową nazwał jego imieniem.
Na Wydziale Sztuk Pięknych UMK przyznawany jest Medal im. Tymona Niesiołowskiego za Najlepszy Dyplom Artystyczny kierunków: malarstwo, grafika oraz rzeźba. 

</doc>
<doc id="675438" url="https://pl.wikipedia.org/wiki?curid=675438" title="Darjacze-je Namak">
Darjacze-je Namak

Namak (trb. Darjacze-je Namak, trl. Daryācheh-ye Namak) – jezioro w północnym Iranie, położone na zachód od Wielkiej Pustyni Słonej, ok. 120 km na południe od Teheranu i ok. 100 km na wschód od miasta Kom, na wysokości 790 m n.p.m.
Powierzchnia jeziora to ok. 3000 km², większość misy jeziornej zajmują słone bagna i pokrywy solne, woda zajmuje powierzchnię tylko ok. 1 km², głębokość maksymalna do 1 m, głębokość średnia ok. 0,45 m. Namak – z języka perskiego – oznacza sól.

</doc>
<doc id="675439" url="https://pl.wikipedia.org/wiki?curid=675439" title="Ludomir Sleńdziński">
Ludomir Sleńdziński

Ludomir Sleńdziński (ur. 29 października 1889 w Wilnie, zm. 26 listopada 1980 w Krakowie) – polski malarz, rzeźbiarz, pedagog. Rektor Politechniki Krakowskiej w latach 1948–1956.
Życiorys.
Oprócz malarstwa sztalugowego uprawiał malarstwo ścienne i dekoracyjne – plafon w Pałacu Prezydium Rady Ministrów w Warszawie (1923) – obecnie w bibliotece Pałacu Prezydenckiego. Jego twórczość była inspirowana włoską sztuką XV i XVI w., choć artysta stworzył własny styl, w którym najważniejszy był rysunek i forma. Tworzył kompozycje figuralne i portrety, rzeźby i płaskorzeźby polichromowane w drewnie reliefy.
W 1909 rozpoczął studia w Cesarskiej Akademii Sztuk Pięknych w Petersburgu. Dyplom akademii otrzymał w 1916. Lata 1917–1919 spędził na Krymie, gdzie zajmował się malarstwem, a oprócz tego uczył w szkole polskiej w Humaniu.
W 1920 powraca do rodzinnego Wilna i od razu staje się postacią znaczącą w środowisku artystycznym. Początkowo jest nauczycielem rysunku w Gimnazjum im. Zygmunta Augusta. W maju 1920 organizuje Wileńskie Towarzystwo Artystów Plastyków, którego był prezesem przez cały czas jego istnienia (do 1939).
Liczne wystawy indywidualne i zbiorowe w Krakowie, Lwowie, Warszawie, Pradze, Sztokholmie, Nowym Jorku, San Francisco, Budapeszcie, Paryżu, Amsterdamie i w Wilnie. Podróżował m.in. do Francji, Włoch i na Bliski Wschód.
W 1929 został profesorem nadzwyczajnym a w 1938 profesorem zwyczajnym katedry malarstwa monumentalnego na Wydziale Sztuk Pięknych Uniwersytetu Stefana Batorego w Wilnie. W latach 1929–1939 był jednocześnie prodziekanem i dziekanem tej uczelni. W czasie II wojny światowej ukrywał się w rodzinnym majątku Matusewiczów, czego dowodem jest obraz Stefanii Matusewicz namalowany z wdzięczności za gościnę. W czasie okupacji niemieckiej brał udział w tajnym nauczaniu. W 1943 roku został aresztowany i osadzony w obozie pracy w Prawieniszkach niedaleko Kowna, po zwolnieniu wrócił do Wilna. W 1944 wyjechał do Krakowa, gdzie został zatrudniony w Akademii Górniczej. W latach 1945–1960 był profesorem rysunku na Wydziale Architektury Politechniki Krakowskiej. W okresie od 1948 do 1956 był jej prorektorem i rektorem.
Współzałożyciel Instytutu Propagandy Sztuki (IPS) w Warszawie. Wystawy zbiorowe IPS w Warszawie, Krakowie i Poznaniu.
Otrzymał szereg nagród, m.in. złoty medal w Paryżu na międzynarodowej wystawie „Sztuka i Technika” za obraz „Portret matki”.

</doc>
<doc id="675441" url="https://pl.wikipedia.org/wiki?curid=675441" title="Pikaia">
Pikaia

Pikaia (†"Pikaia gracilens") – żyjący około 505 milionów lat temu w kambrze strunowiec morski, którego szczątki znane są z łupków z Burgess w zachodniej Kanadzie. Odnaleziono 114 skamielin tego gatunku.
Słowo "gracilens" oznacza z łaciny „cienki, prosty” i odnosi się do kształtu ciała.
Długość ciała wynosiła 4–6 cm, wysokość 4,5 cm. Ciało bocznie spłaszczone. Głowa stanowiła około 1,5% długości ciała, w jej okolicach znajdowały się twory podobne do macek. Nie zachowały się organy wewnętrzne. Otwór gębowy mieścił się pod głową, tuż za nim przestrzeń gardła, widoczna na skamielinach w postaci wgłębienia.

</doc>
<doc id="675442" url="https://pl.wikipedia.org/wiki?curid=675442" title="Kom">
Kom



</doc>
<doc id="675444" url="https://pl.wikipedia.org/wiki?curid=675444" title="Jerzy Hoppen">
Jerzy Hoppen

Jerzy Hoppen (ur. 23 marca 1891 w Kownie lub Równem, zm. 4 października 1969 w Toruniu) – polski malarz, grafik, pedagog, historyk sztuki i konserwator. Twórca graficznej „Szkoły wileńskiej”.
Życiorys.
Syn Józefa i Eufrozyny z Michałowskich. W 1913 kształcił się w Akademii Szkół Pięknych w Krakowie a w latach 1914–1917 w Szkole Szkół Pięknych w Petersburgu. Następnie na Wydziale Sztuk Pięknych Uniwersytetu Stefana Batorego w Wilnie (od 1921). W latach 1924–1925 kontynuował naukę w Académie Colarossi w Paryżu. W 1934 otrzymał dyplom artysty plastyka na WSP USB w Wilnie.
Od 1925 pracował jako nauczyciel w szkolnictwie Wileńskiego Towarzystwa Artystów Plastyków; od 1931 adiunkt, a do 1939 docent na WSP USB w Wilnie, gdzie kierował zakładem grafiki. W latach 1940–1942 był wykładowcą w Litewskiej Akademii Sztuki w Wilnie i pracownikiem Państwowego Muzeum Sztuki (1944–1946). Po wojnie, od 1946 był profesorem na Wydziale Sztuk Plastycznych Uniwersytetu Mikołaja Kopernika w Toruniu i kierownikiem tamtejszego zakładu grafiki do 1961.
Był członkiem WTAP, Warszawskiego Towarzystwa Graficznego, Wileńskiego Towarzystwa Przyjaciół Nauk i kustoszem Muzeum WTPN (od 1935). Po wojnie należał do Stowarzyszenia Historyków Sztuki i Związku Polskich Artystów Plastyków. Filister Korporacji Akademickiej Concordia Vilnensis.
Wystawiał wraz z WTAP od 1922 w Wilnie i z Towarzystwem Zachęty Sztuk Pięknych w Warszawie. Uczestniczył w szeregu wystaw graficznych ogólnopolskich oraz w prezentacjach sztuki polskiej za granicą. W 1924, 1925 i w 1927 wydał 3 teki akwafort Starego Wilna. W 1967 odbyła się w Toruniu wystawa indywidualna jego prac.

</doc>
<doc id="675445" url="https://pl.wikipedia.org/wiki?curid=675445" title="Chjenopiast">
Chjenopiast



</doc>
<doc id="675451" url="https://pl.wikipedia.org/wiki?curid=675451" title="Konda">
Konda

Konda – rzeka w azjatyckiej części Rosji, lewy dopływ Irtyszu.
Ma źródła w Uwałach Wasiugańskich. Długość rzeki wynosi 1097 km. W dorzeczu wydobycie ropy naftowej.

</doc>
<doc id="675452" url="https://pl.wikipedia.org/wiki?curid=675452" title="Porąb (województwo pomorskie)">
Porąb (województwo pomorskie)

Porąb (kaszb. "Pòrąb", niem. "Mielkenhof") – kolonia w Polsce położona w województwie pomorskim, w powiecie puckim, w gminie Krokowa, na Wysoczyźnie Żarnowieckiej, w pobliżu Jeziora Żarnowieckiego. Miejscowość jest częścią składową sołectwa Żarnowiec.
W latach 1975–1998 miejscowość należała administracyjnie do województwa gdańskiego.

</doc>
<doc id="675453" url="https://pl.wikipedia.org/wiki?curid=675453" title="12 de Octubre FC">
12 de Octubre FC

12 de Octubre Football Club jest paragwajskim klubem piłkarskim z siedzibą w mieście Itauguá.
Historia.
Klub założony został 14 sierpnia 1914 roku. W roku 1997 wygrał drugą ligę, dzięki czemu awansował do pierwszej ligi (Primera división paraguaya). Największy sukces 12 de Octubre odniósł w roku 2002, kiedy to wygrał turniej Clausura. Dało to możliwość ubiegania się o tytuł mistrza Paragwaju. Przeciwnikiem był zwycięzca turnieju Apertura Libertad Asunción. Jednak po porażce u siebie 1:2 i klęsce 1:4 w Asunción przyszło zadowolić się wicemistrzostwem. W roku 2003 oddany został do użytku nowy stadion – Estadio Juan Canuto Pettengill.

</doc>
<doc id="675469" url="https://pl.wikipedia.org/wiki?curid=675469" title="Fielding">
Fielding



</doc>
<doc id="675472" url="https://pl.wikipedia.org/wiki?curid=675472" title="Kaarlo Sarkia">
Kaarlo Sarkia

Kaarlo Sarkia lub "Kaarlo Thoedor Sulin" (ur. 11 maja 1902, zm. 16 listopada 1945) – poeta fiński tworzący kunsztowną pod względem melodyki i obrazowania lirykę. Przekładał na język fiński głównie poezję francuską.

</doc>
<doc id="675473" url="https://pl.wikipedia.org/wiki?curid=675473" title="Jezioro Namak">
Jezioro Namak



</doc>
<doc id="675474" url="https://pl.wikipedia.org/wiki?curid=675474" title="Sarthe (rzeka)">
Sarthe (rzeka)

Sarthe – rzeka w północno-zachodniej Francji, przepływająca przez tereny departamentów Orne, Sarthe oraz Maine i Loara, o długości 313,9 km. Łącząc się z inną rzeką – Mayenne, tworzy Maine. 
Sarthe przepływa przez miasta Alençon, Le Mans oraz Angers.

</doc>
<doc id="675475" url="https://pl.wikipedia.org/wiki?curid=675475" title="Henryk Pankau">
Henryk Pankau

Henryk Pankau (ur. 20 maja 1924 w Miasteczku Krajeńskim, zm. 17 stycznia 2004 w Pile) - pracownik samorządowy, działacz gospodarczy i kulturalny na rzecz miasta Piły.
Życiorys.
W latach 1945-1949 organizator i pracownik Poczty Polskiej, w latach 1949-1975 radny Miejskiej Rady Narodowej, przewodniczący Komisji Kultury. W latach 1954-1962 wiceprzewodniczący Rady Miejskiej w Pile, 1962-1968 dyrektor Wielkopolskich Zakładów Gazownictwa w Pile, 1968-1975 dyrektor Pilskiego Przedsiębiorstwa Budowlanego, 1975-1981 prezes Wojewódzkiego Związku Spółdzielni Mieszkaniowych województwa pilskiego.
Działał w Towarzystwie Rozwoju Ziem Zachodnich, Pilskim Towarzystwie Historycznym, Towarzystwie Miłośników Miasta Piły, którego był prezesem w latach 1983-1990, współpracował z członkami Związku Pilan Pochodzenia Niemieckiego w Cuxhaven.
Uhonorowany Krzyżem Oficerskim i Kawalerskim Orderem Odrodzenia Polski, Odznaką "Zasłużony Działacz Kultury", wpisany do Księgi Pamiątkowej Miasta Piły (1999), Honorowy Członek Towarzystwa Miłośników Miasta Piły (1995) i Honorowy Prezes Towarzystwa Miłośników Miasta Piły (2001).

</doc>
<doc id="675477" url="https://pl.wikipedia.org/wiki?curid=675477" title="Sataplia">
Sataplia

Sataplia – rezerwat w Gruzji, w pobliżu miasta Kutaisi.
Został założony w 1935 roku. Ma powierzchnię 354 ha. W rezerwacie fragment lasu liściastego, jaskinie krasowe, krater wygasłego wulkanu, skamieniałe odciski śladów dinozaurów.

</doc>
<doc id="675478" url="https://pl.wikipedia.org/wiki?curid=675478" title="Kanclerz skarbu">
Kanclerz skarbu

Kanclerz skarbu (ang. "Chancellor of the Exchequer"), dawniej drugi lord skarbu (ang. "Second Lord of Treasury") – brytyjski urząd ministerialny z siedzibą na Downing Street nr 11. Nadzoruje skarbową i monetarną politykę rządu. Ze sprawowania tego urzędu są wyłączeni członkowie Izby Lordów, mogą go sprawować tylko członkowie Izby Gmin, będący jednocześnie członkami Tajnej Rady. Kanclerz skarbu jest tytułowany jako „wielce czcigodny” (ang. "The Right Honourable").
Angielska nazwa urzędu jest konsekwencją jego historycznej ewolucji. Pierwotnie kanclerz skarbu, jako urzędnik podległy lordowi wielkiemu skarbnikowi ("Lord High Treasurer", zazwyczaj pełniący również funkcję skarbnika – "Treasurer"), był członkiem Trybunału Skarbu (ang. "Court of Exchequer"), wywodzącego się z czasów normańskich kolegialnego organu o uprawnieniach administracyjno-sądowych w zakresie ustalania i poboru dochodów królewskich. Z uwagi na nikłą biegłość w zakresie matematyki, od około 1110 roku członkowie tego organu używali stołu pokrytego wzorem szachownicy, celem ułatwienia rachunków.
W wyniku ewolucji i reform finansów państwa, w tym występującej od 1667 praktyki powierzania urzędu skarbnika specjalnej komisji w miejsce jednej osoby, co doprowadziło również do faktycznej likwidacji urzędu lorda wielkiego skarbnika (oba urzędy pełniła zawsze jedna osoba, na podstawie nominacji datowanych na ten sam dzień), kanclerz skarbu stał się zwyczajowym członkiem tej komisji, od 1712 jako drugi lord skarbu ("Second Lord of Treasury"). Gdy stanowisko pierwszego lorda skarbu ("First Lord of Treasury") związane zostało z funkcją premiera Zjednoczonego Królestwa, kanclerz skarbu stał się głównym urzędnikiem zajmującym się finansami państwa.
W 1833 zlikwidowano ostatecznie Trybunał Skarbu, przekształcając go w resort rządowy ("HM Treasury"), na którego czele stanął kanclerz skarbu.
Obecnie urząd ten pełni Jeremy Hunt.

</doc>
<doc id="675480" url="https://pl.wikipedia.org/wiki?curid=675480" title="Stefan Natanson">
Stefan Natanson

Stefan Natanson pseudonim "Maciej Skołuba" (ur. 2 listopada 1872 w Warszawie - zm. 9 kwietnia 1944 w Świerczach) – polski inżynier; działacz polityczny i społeczny, członek Ligi Narodowej i Stronnictwa Narodowo-Demokratycznego, współzałożyciel Komitetu Narodowego Polskiego w Lozannie, krytyk muzyczny.
Urodził się w rodzinie żydowskiej, był najmłodszym synem z sześciorga dzieci Henryka i Amelii May, bratem Antoniego i Bronisława oraz bratem przyrodnim Kazimierza i Józefa. Uczył się w Warszawie, a w 1885 w gimnazjum w Dorpacie. Następnie studiował mechanikę w politechnice w Charlottenburgu koło Berlina i uzyskał tytuł inżyniera. Równocześnie uczęszczał do Konserwatorium Berlińskiego i był członkiem chóru Filharmonii Berlińskiej prowadzonej przez prof. Arthura Nikischa. Czynny w Związku Młodzieży Polskiej "Zet" na terenie Niemiec i Francji. Był jednym z trzynastu oskarżonych o tworzenie niepodległościowych organizacji polskich w procesie prowadzonym w Poznaniu w lipcu 1901 przez władze pruskie. Sądzony był zaocznie, gdyż nie stawił się na rozprawę. Został natomiast aresztowany przez władze rosyjskie i osadzony w cytadeli warszawskiej. Zwolniony dzięki staraniom rodziny, musiał natychmiast opuścić Królestwo. Wyjechał więc w 1902 do Krakowa. W latach 1904–1914 działał w Towarzystwie Szkoły Ludowej w Krakowie, pełniąc kolejno funkcje sekretarza i wiceprezesa (1907–1912. Z ramienia Towarzystwa rozbudowywał sieć szkolną na terenie Galicji Odkupił w 1910 od Bronisława Kornackiego i Kaspra Wojnara zakład poligraficzny nazwany Krakowską Drukarnią Nakładową. Współdziałał też przy wydawaniu czasopisma „Wieniec-Pszczółka”. W swej drukarni wydawał w dużych nakładach tanie książki z dziedziny literatury i historii polskiej, przeznaczone dla bibliotek szkolnych. Po wybuchu wojny 1914 wraz z rodziną został jako poddany rosyjski ewakuowany do Wiednia, skąd przedostał się do Szwajcarii. W latach 1915–1918 był członkiem Zarządu Centralnej Agencji Polskiej i współpracownikiem w 1916 „Przeglądu Polskiego”. W jego mieszkaniu w Lozannie odbywały się spotkania i zjazdy polityków polskich działających na Zachodzie. W latach 1918–1919 przebywał w Paryżu, pełniąc funkcję zastępcy kierownika wydziału prasowego KNP. Po powrocie do kraju w 1919 brał udział w przygotowaniu plebiscytu na Śląsku Cieszyńskim. Od sierpnia 1923 do września 1924 był naczelnikiem Wydziału Prasowego Ministerstwa Spraw Zagranicznych, a od stycznia 1925 do sierpnia 1927 kierownikiem drukarni tegoż Ministerstwa. Od kwietnia 1929 do przejścia na emeryturę w 1934 był kierownikiem Sekcji Kultury Wydziału Oświaty i Kultury Magistratu miasta Warszawy. Był także przewodniczącym Wydziału Miejskiego przy Zarządzie Głównym Polskiej Macierzy Szkolnej w 1935 roku. Po wybuchu II wojny wyjechał do majątku Świercze gdzie zmarł. Pochowany został na cmentarzu w Zbuczynie. Obecnie pochowany na cmentarzu Powązkowskim (kwatera 50-6-2/3/4).
W rękopisie pozostawił obszerną monografię Moniuszki, pisaną w czasie wojny. Od 1903 był mężem malarki Jadwigi z Dąbrowskich. Miał trzy córki: Marię, Helenę i Janinę oraz syna Józefa Pawła malarza i ilustratora.

</doc>
<doc id="675481" url="https://pl.wikipedia.org/wiki?curid=675481" title="Mold (zespół muzyczny)">
Mold (zespół muzyczny)

Mold - polski zespół rockowy, powstały w 1997 r. w Wieliczce w składzie: Magda Anioł, Rafał i Robert Chałgasiewicz, Jakub Cebula oraz Maciej Fabiś. W roku 1999 miejsce Roberta Chałgasiewicza zajął perkusista Bartosz Królikowski, zaś w roku 2001 miejsce wokalistki Magdy Anioł zajęła Beata Zielińska. Na początku 2001 r. Mold nagrał dwa dema, pod koniec tego roku nagrany został - wydany w październiku 2002 przez BMG Poland - album Mold. Zarejestrowano do niego dwa teledyski - "Wszędzie Cynamon" (nagrany w kopalni soli w Wieliczce, 2002) i "Zanim Zniknę" (nagrany w szpitalu im. Narutowicza w Krakowie 2003). Płyta, jak i sam zespół zostały docenione przez czasopisma "Teraz Rock" i "Metal Hammer".
Pod koniec roku 2003 skład zespołu został pomniejszony o osoby: Bartosza Krolikowskiego oraz Beatę Zielińską. Miejsce perkusisty zajął Jarek Federowicz.
W 2004 roku Królikowski i Zielińska z wynajętymi muzykami nagrali album posługując się na nim nazwą Mold. W wyniku procesu sądowego i wyroku Sądu Okręgowego w Krakowie z dn. 11-04-2006 do sygnatury IC 114/04 ustalono, iż Bartosz Królikowski posługiwał się w swojej działalności wraz z Beatą Zielińską nazwą Mold bezprawnie. Prawa do używania nazwy Mold zachował założyciel i lider zespołu Rafał Chalgasiewicz.

</doc>
<doc id="675482" url="https://pl.wikipedia.org/wiki?curid=675482" title="Mini-Max">
Mini-Max



</doc>
<doc id="675483" url="https://pl.wikipedia.org/wiki?curid=675483" title="Schell">
Schell



</doc>
<doc id="675486" url="https://pl.wikipedia.org/wiki?curid=675486" title="Nokia 9290">
Nokia 9290



</doc>
<doc id="675488" url="https://pl.wikipedia.org/wiki?curid=675488" title="King (wyspa)">
King (wyspa)

King – wyspa w Cieśninie Bassa, w Australii (Tasmania). 
Leży około 80 km od wybrzeża Tasmanii. Ma wymiary blisko 64 na 24 km. W 2001 liczyła 1689 mieszkańców, w 2007 – 1723, w 2011 już 1566. Ludność wyspy zajmuje się hodowlą bydła i owiec. Nieopodal wybrzeży wyspy leży New Year Island i Christmas Island.
Wyspę dla Europejczyków odkrył kpt. Reed. W 1802 roku Wielka Brytania zaczęła rościć sobie prawa do wyspy. King Island swoją nazwę otrzymała w 1801 od nazwiska Philipa Gidleya Kinga, trzeciego gubernatora Nowej Południowej Walii. Od 1917 na wyspie wydobywa się szelit.

</doc>
<doc id="675489" url="https://pl.wikipedia.org/wiki?curid=675489" title="Sarah Fielding">
Sarah Fielding

Sarah Fielding (ur. 8 listopada 1710, zm. 1768) – brytyjska pisarka i młodsza siostra pisarza Henry’ego Fieldinga.
Urodziła się w East Stour w, hrabstwie Dorset jako czwarta z siedmiorga dzieci. Jej rodzicami byli: Edmund i Sarah Gould Fielding. Dziadek ze strony matki Sir Henry Gould był sędzią. Sarah Gould Fielding zmarła w 1718 roku. Po jej śmierci Edmund Fielding poślubił Annę Rapha, katolicką wdowę, która wprowadziła do rodziny sześciu braci przyrodnich, w tym słynnego reformatora prawa i policji w Londynie Johna Fieldinga.
Nowa matka rodziny Anne Fielding, była nielubiana przez starszą generację rodziny ze względu na swój katolicyzm. Babka ze strony matki Lady Gould, przejęła opiekę nad wnukami i wysłała ich do różnych szkół. Henry został wysłany do Eton, Sarah do szkoły z internatem w Salisbury. W 1721 roku, Lady Gould odebrała prawo opieki nad dziećmi rodzicom na drodze prawnej.
W latach czterdziestych, Sarah Fielding przeprowadziła się do Londynu, mieszkając czasem z siostrami a czasem z rodziną Henry’ege. Ani matki ani babki (Lady Gould, która zmarła w 1733 roku) nie było stać na zapewnienie córkom odpowiedniego posagu.
Sarah zaczęła utrzymywać się z pisarstwa, pracując też jako gosposia u swego barta. W 1742, Henry Fielding opublikował "Josepha Andrewsa", w którego pisaniu Sarah miała pomagać. W 1743, Fielding wydał swoje "Miscellanies", wraz z żywotem Jonathan Wild, do których Sarah prawdopodobnie dopisała żywot Anny Boleyn.
w 1744 roku, Sarah wydała "The Adventures of David Simple". Powieść osiągnęła znaczący sukces i zyskała pochwały u wielu ówczesnych pisarzy, w tym Samuela Richardsona, który bywał celem satyry Henry’go! Samuel Richardson uważał, że Sarah jest równie dobrą pisarką jak jej brat. Sarah napisała i wydała dwa dalsze tomy przygód Davida „Prostaczka” w 1747 i 1753 roku ("David Simple: Volume the Last").
"David Simple" był zgodnie z ówczesnym zwyczajem opublikowany anonimowo. Ta przetłumaczona na niemiecki i francuski powieść ukazywała nowy typ bohatera; prostolinijnego i łatwowiernego, jednak tryumfującego dzięki sile moralnej, który ceni życie wiejskie i nie znosi miejskiego zepsucia. David Simple jest w pewnym sensie odpowiednikiem bohaterów jej brata Heartsfree, z "Jonathan Wild" i szlachcica Allworthy’ego z "Toma Jonesa".
We wczesnych dziełach Sary powszechne są utopijne ideały szczęścia, które ustępują miejsca przygnębieniu i realizmowi w III tomie Davida Simple.
Fielding napisał również pierwszą angielska powieść adresowaną specjalnie do dzieci "The Governess, or, Little Female Academy" (1749), a także "The History of the Countess of Delwyn" (1759) i "The History of Ophelia" (1760).
Jako krytyk napisała "Remarks on Clarissa" uwagi o książce Samuel Richardson (1749). Tłumaczyła też Sokratesa.
Gdy zmarły siostry Sarah (1750 i 1751), a także Henry (1754), Sarah wyprowadziła się z Londynu do małego domu niedaleko Bath. Słynny filantrop Ralph Allen i słynna bluestocking (dosłownie „błękitna pończocha”, jak nazywano brytyjskie sawantki) Elizabeth Montagu pomogli jej nieco finansowo. Sarah Scott, siostra Elizabeth Montagu, zapraszała ją do utworzenia kobiecej kolonii pisarskiej, lecz Sarah odmówiła. Zmarła w 1768. W Bath znajduje się tablica pamiątkowa.

</doc>
<doc id="675493" url="https://pl.wikipedia.org/wiki?curid=675493" title="Mold (album zespołu Mold)">
Mold (album zespołu Mold)

Mold – pierwszy album grupy Mold, wydany w październiku 2002.

</doc>
<doc id="675494" url="https://pl.wikipedia.org/wiki?curid=675494" title="Kasur">
Kasur

Kasur (urdu, pendżab. قصور) – miasto we wschodnim Pakistanie (Pendżab) w pobliżu granicy z Indiami.
Miasto jest ośrodkiem handlu wełną i skórami. Liczba ludności w 2003 roku wynosiła 286 tys., a w 2007 była równa 288 181 mieszkańców.

</doc>
<doc id="675496" url="https://pl.wikipedia.org/wiki?curid=675496" title="VW Passat">
VW Passat



</doc>
<doc id="675497" url="https://pl.wikipedia.org/wiki?curid=675497" title="VW Golf">
VW Golf



</doc>
<doc id="675498" url="https://pl.wikipedia.org/wiki?curid=675498" title="VW Bora">
VW Bora



</doc>
<doc id="675499" url="https://pl.wikipedia.org/wiki?curid=675499" title="King Island">
King Island



</doc>
<doc id="675500" url="https://pl.wikipedia.org/wiki?curid=675500" title="Kaszyra">
Kaszyra

Kaszyra (ros. "Кашира") – miasto w Rosji (obwód moskiewski) nad Oką.
W mieście działa elektrownia cieplna o mocy 2066 MW. Dominuje przemysł ciężki – maszynowy i stoczniowy. Liczba mieszkańców w 2020 wynosiła 47 tys.
W mieście rozwinął się przemysł metalowy, spożywczy, meblarski oraz dziwiarski.

</doc>
<doc id="675503" url="https://pl.wikipedia.org/wiki?curid=675503" title="Kaszyn">
Kaszyn

Kaszyn (ros. "Кашин") – miasto w Rosji, w obwodzie twerskim nad Kaszynką.
Kaszyn położone jest ok. 180 km na północ od Moskwy i 150 km na północny wschód od Tweru, siedziba obwodu. Liczba mieszkańców w 2007 wynosiła ok. 15,8 tys., powierzchnia 11 km², a gęstość zaludnienia 1436 osób/1 km². Miasto leży na wysokości 125 m n.p.m.
Miasto uzdrowiskowe – borowina.

</doc>
<doc id="675504" url="https://pl.wikipedia.org/wiki?curid=675504" title="VW Polo">
VW Polo



</doc>
<doc id="675507" url="https://pl.wikipedia.org/wiki?curid=675507" title="Kosi (rzeka)">
Kosi (rzeka)

Kosi (nep. दुध कोसी – "Rzeka Mleczna") – rzeka w Nepalu i Indiach, lewy dopływ Gangesu.
Długość rzeki wynosi 724 km. W środkowej części rzeki zapora, elektrownia wodna i zbiornik retencyjny.

</doc>
<doc id="675509" url="https://pl.wikipedia.org/wiki?curid=675509" title="Arianespace">
Arianespace

Arianespace – międzynarodowa spółka astronautyczna. Pierwsze na świecie przedsiębiorstwo zajmujące się komercyjnym transportem kosmicznym – wynoszeniem ładunków w przestrzeń kosmiczną. Ma 23 udziałowców z 10 krajów europejskich. W 2003 zatrudniało 355 osób.
Posiada ponad 50% udziałów w rynku wynoszenia satelitów na orbitę geostacjonarną.
Kapitał założycielski: 395 010 euro.
Zysk w roku 2005: 6,3 mln euro.
Arianespace używa rakiet Ariane 5, a od 2011, wraz z firmą Starsem, rakiet Sojuz. Natomiast od 2012 roku używane są rakiety Vega.

</doc>
<doc id="675510" url="https://pl.wikipedia.org/wiki?curid=675510" title="Kali Gandaki">
Kali Gandaki

Kali Gandaki (dewanagari कालीगण्डकी नदी, ang. Gandaki River) – rzeka w Nepalu i Indiach, lewy dopływ Gangesu.
Długość rzeki wynosi 650 km. Płynie najgłębszą doliną świata, między himalajskimi ośmiotysięcznikami Dhaulagiri na zachodzie i Annapurną na wschodzie. Różnica poziomów między korytem rzeki i otaczającymi szczytami dochodzi do 6800 m. Kali Gandaki to po polsku "Czarna Rzeka". Nazwa pochodzi od dużej ilości osadów lodowcowych niesionych wartkim nurtem, nadających wodzie czarną barwę. Doliną Kali Gandaki prowadzą popularne trasy turystyczne. W rejonie Devghat do Kali Gandaki wpada dopływ Triśuli i od tego miejsca rzeka nosi nazwę Gandak lub Narayani. Dalej płynie przez terytorium Indii i w mieście Patna wpada do Gangesu.

</doc>
<doc id="675512" url="https://pl.wikipedia.org/wiki?curid=675512" title="Dudh Kosi">
Dudh Kosi



</doc>
<doc id="675514" url="https://pl.wikipedia.org/wiki?curid=675514" title="Bluestocking">
Bluestocking

Bluestocking (Błękitna Pończocha) – wyemancypowana i wykształcona kobieta, interesująca się literaturą i polityką, szczególnie w XVIII wieku w Wielkiej Brytanii. Nazwa pochodzi od "Blue-Stocking Society".
We wczesnych latach pięćdziesiątych XVIII wieku Elizabeth Montagu założyła "Blue-Stocking Society", pierwszą prawdziwie naukową organizację kobiecą. Do tego klubu należały m.in. Ada Lovelace i Margaret Cavendish Bentinck (księżna Portland) wraz ze swoją przyjaciółką, Mary Delany.
W sensie szerszym, za "błękitną pończochę" można uznać też np. pisarkę polityczną Mary Wollstonecraft czy Hester Lynch Piozzi. W dziewiętnastowiecznej powieści Elizabeth Gaskell "Wives and Daughters" główna bohaterka imieniem Molly jest pytana, czy zamierza zostać "bluestocking", gdyż przejawia zainteresowanie biologią.
W Japonii na przełomie lat 1911-1916 ukazywała się gazeta "Seitō" ("Bluestocking") adresowana do kobiet i zajmująca się literatura kobiecą.
Nazwa "blue-stocking" była również używana w pruderyjnej XIX-wiecznej Wielkiej Brytanii wobec wszystkich kobiecych przedsięwzięć o charakterze naukowym. We Francji wykształcone kobiety nazywano mianem sawantek ("les savantes").

</doc>
<doc id="675520" url="https://pl.wikipedia.org/wiki?curid=675520" title="Club 2 de Mayo">
Club 2 de Mayo

 
Club Sportivo 2 de Mayo jest paragwajskim klubem piłkarskim z siedzibą w mieście Pedro Juan Caballero, stolicy departamentu Amambay
Historia.
Klub założony został 6 grudnia 1935 roku. Przez długi czas grał w niższych ligach paragwajskiego futbolu, a większe sukcesy zaczął odnosić w roku 2003, kiedy to po zdobyciu mistrzostwa trzeciej ligi 2 de Mayo awansował do drugiej ligi, którą wygrał już w roku 2005 i w 2006 zadebiutował w lidze pierwszej (Primera división paraguaya).

</doc>
<doc id="675521" url="https://pl.wikipedia.org/wiki?curid=675521" title="Club Sportivo 2 de Mayo">
Club Sportivo 2 de Mayo



</doc>
<doc id="675523" url="https://pl.wikipedia.org/wiki?curid=675523" title="Kilometracja">
Kilometracja



</doc>
<doc id="675524" url="https://pl.wikipedia.org/wiki?curid=675524" title="Erwinia">
Erwinia

Erwinia – rodzaj Gram-ujemnych bakterii o kształcie pałeczek należących do rodziny Enterobacteriaceae. Nazwa rodzaju pochodzi od imienia jednego z pierwszych fitopatologów Erwina Smitha. Większość bakterii należących do tej rodziny są patogenami roślin o dużym znaczeniu gospodarczym. Produkują one enzymy powodujące hydrolizę pektyn spajających komórki w roślinie. Powoduje to oddzielanie się komórek, co powoduje ich zamieranie objawiające się gniciem roślin.
Do rodzaju Erwinii należą następujące gatunki:

</doc>
<doc id="675537" url="https://pl.wikipedia.org/wiki?curid=675537" title="Legion Ukraińskich Strzelców Siczowych">
Legion Ukraińskich Strzelców Siczowych

Legion Ukraińskich Strzelców Siczowych (, USS, Legion USS, „Ususy”) – ukraińska formacja wojskowa w składzie Armii Austro-Węgier.
Historia.
Legion został uformowany z ochotników, którzy zgromadzili się na apel Głównej Rady Ukraińskiej (HUR) 6 sierpnia 1914.
Kadry USS pochodziły z ukraińskich paramilitarnych organizacji Galicji (Sicz, Sokił, Płast).
Na wezwanie HUR zgłosiło się do powiatowych punktów werbunkowych 28 tysięcy ochotników, ale na zbiórce USS w Stryju na przełomie sierpnia i września 1914 doliczono się do 10 tysięcy (raport Iwana Boberskiego mówił o 6283 ochotnikach).
Z osób deklarujących wstąpienie do Legionu austriacka komisja wybrała tylko 2000 strzelców. Dzięki staraniom Stepana Szuchewycza limit zwiększono jeszcze o 500 ochotników. Szuchewycz w pierwszej kolejności przyjmował ochotników pochodzących z terenów zajętych przez armię rosyjską. Legion podzielono na 10 sotni.
Po krótkim szkoleniu na Zakarpaciu (Horonda, Strabiczowe) sotnie USS wysłano na front w Karpatach. Zorganizowano ich w dwa i pół kurenia (I kureń – sotnik Hryhorij Kossak, II kureń – sotnik Mychajło Wołoszyn, III kureń – ataman Stepan Szuchewycz), a od października w 3 samodzielne grupy.
Według Tadeusza Olszańskiego przez całe lata 1914–1917 przez Legion Strzelców Siczowych przewinęło się około 7 tys. ludzi
USS podporządkowano dowódcy korpusu – generałowi Peterowi von Hofmannowi. Walczyli oni w składzie 129 i 130 brygady (ich dowódcami gen S. Kobylanski i gen. Józef Witoszyński) i 55 dywizji piechoty gen. Ignaza Fleischmanna. W zimie 1914/15 w składzie 130 brygady USS bronili przełęczy karpackich. Przypadła im w udziale służba zwiadowcza i wartownicza. Pierwszym komendantem z inicjatywy UBU był ataman Teodor Rożankowski, po nim porucznik Mychajło Hałuszczynski.
W marcu 1915 austriacka Kwatera Główna zlikwidowała strukturę ustaloną przez komendanta USS i podzieliła Legion na 2 samodzielne kurenie (dowódcy H. Kossak i Semen Horuk, potem Wasyl Diduszok) i rezerwową sotnię.
Pierwszym sukcesem Legionu USS było bitwa na górze Makiwka (19 kwietnia – 3 maja 1915), później legion odznaczył się w walkach pod Bolechowem, Haliczem, Zawadowem i Semikiwcami.
Od lata 1915 r. USS okopali się nad rzeką Strypa, przebywali tam w okolicy Sosnowej i Wesołej do sierpnia 1915. Dalej w składzie 55 dywizji obydwa kurenie przeorganizowano na pułk USS (dowódca ataman H. Kossak, od listopada 1916 podpułkownik Antin Warywoda), w sierpniu 1916 r. Legion przeniesiono pod Brzeżany, gdzie okopał się na wzgórzu Łysonia. W sierpniowych i wrześniowych bojach pod Łysonią pułk stracił 28 z 44 oficerów, i około 1000 żołnierzy. 30 września 1916 liczył tylko 9 oficerów i 444 żołnierzy.
Po tym przyszła kolejna reorganizacja na kureń i nowy dowódca – pułkownik F. Kikal. Na froncie pod Kirlibabą do oddziału została przyłączona huculska sotnia USS pod dowództwem porucznika O. Łewickiego.
Dość duże straty poniósł Legion USS na początku lipca 1917 r. w bitwie pod Koniuchami, podczas tak zwanej "ofensywy Kiereńskiego", kiedy do niewoli dostał się prawie cały Legion USS (uniknęło niewoli około 400 podoficerów i żołnierzy). Z nich, z sotni huculskiej, oraz uzupełnień z Kosza USS sformowano nowy kureń USS, który doszedł do Zbrucza, a w lutym 1918 r. wyruszył w marsz z austriackimi władzami okupacyjnymi, w kierunku Kamieniec Podolski-Żmerynka-Wapniarka-Odessa-Aleksandrowsk. Został następnie rozmieszczony w rejonie Chersonia, wchodząc w skład Grupy Wilhelma Habsburga.
Kureniem dowodził do Zbrucza Dmytro Krenżałowski, po nim ataman Myron Tarnawski (wrzesień-grudzień 1917) i sotnik Osyp Mykytka.
Na początku października 1918 USS przeniesiono z rejonu Chersonia na Bukowinę. Podczas polsko-ukraińskich walk o Lwów Legion USS przybył do Lwowa 3 listopada 1918 i nie mógł zmienić już przebiegu kampanii.
Później Legion USS wchodził w skład Grupy „Wschód” UHA i w styczniu 1919 był przeformowany na 1 Brygadę USS w składzie jednego, a później dwóch pułków piechoty USS, konnej sotni USS, pułku artylerii USS i oddziałów pomocniczych. Komendantem 1 Brygady USS był ataman Osyp Bukszowanyj.
Uzupełnieni Ukraińcami z rosyjskiej armii, wzięci do niewoli rosyjskiej żołnierze Legionu USS sformowali w Kijowie w listopadzie 1917 Halicko-Bukowiński Kureń Strzelców Siczowych, który szybko rozwinął się w pułk, Korpus i grupę Strzelców Siczowych. Byli oni jedną z najlepszych formacji ukraińskiej armii.
Kosz USS.
Uzupełnianiem stanów oddziałów USS zajmowała się rezerwowa sotnia USS (Kosz USS), do której należały stanice zbiorcze we Lwowie, Stanisławowie, Syhocie i Wiedniu. Kosz USS zorganizował trzy komisariaty na Wołyniu, kierujące szkoleniem oświatowo-wychowawczym, zorganizował również szkolnictwo i Kwaterę Prasową USS, która miała placówki w pułku USS, Koszu USS i Szkole USS. Dowódcą Kosza USS był mjr Nykyfor Hirniak (od 16 stycznia 1915 do 1 listopada 1918).
Szkoła (Wyszkił) USS.
Szkoła USS należała początkowo do Kosza USS, od listopada 1915 została osobną formacją. W 1916 Szkołę USS podporządkowano pionowi szkolenia Armii „Południe”. Tam ponad 7000 podoficerów i żołnierzy otrzymało wyszkolenie od niemieckich instruktorów, dzięki czemu w przyszłości żołnierze USS byli najlepiej wyszkolonymi żołnierzami UHA.

</doc>
<doc id="675561" url="https://pl.wikipedia.org/wiki?curid=675561" title="Rob Roy Macgregor">
Rob Roy Macgregor



</doc>
<doc id="675563" url="https://pl.wikipedia.org/wiki?curid=675563" title="Naczelny Kapelan ZHP">
Naczelny Kapelan ZHP

Naczelny Kapelan ZHP - naczelny kapelan Związku Harcerstwa Polskiego, sprawujący duszpasterską opiekę.
Lista kapelanów.
Księża mocno zaangażowani w harcerstwo przed oficjalnym powołaniem funkcji naczelnego kapelana to między innymi: ks. Kazimierz Lutosławski, sufragan lwowski ks. Bp Władysław Bandurski, ks. Korniłowicz, ks. Gerard Szmyd, ks. Prądzyński, ks. Jan Mauersberger.
Inni znani kapelani harcerscy.
W 1984 powstało Krajowe Duszpasterstwo Harcerskie na czele którego stoi z ramienia Episkopatu Polski ks. Bp Kazimierz Górny.

</doc>
<doc id="675565" url="https://pl.wikipedia.org/wiki?curid=675565" title="Orlik Opole">
Orlik Opole

Orlik Opole – klub hokeja na lodzie z siedzibą w Opolu.
Historia.
Klub jest kontynuatorem tradycji Odry Opole, powstałej w 1946 roku i istniejącej do końca lat 80., która przez wiele lat występowała w II lidze (także pod nazwą Budowlani Opole).
Orlik Opole został założony dnia 20 stycznia 1998 roku pod nazwą „MUKS Opole”. W kolejnych latach do nazwy klubu dodano człon „Orlik”. W rozgrywkach ligowych klub zadebiutował w sezonie 2001/2002 w I lidze pod wodzą trenerów - Henryka Wojtynka i Krzysztofa Pawłowskiego, a potem pod samodzielną wodzą Henryka Wojtynka zakończył rozgrywki ligowe na 3. miejscu. Jednak w sezonie 2002/2003 klub pod wodzą trenerów: najpierw Andrzeja Knapika, potem Krzysztofa Pawłowskiego wygrał rozgrywki i po raz pierwszy w historii awansował do ekstraklasy, w której w sezonie 2003/2004 pod wodzą trenera Miroslava Doležalíka klub zakończył rozgrywki na 5. miejscu, jednak z powodu problemów finansowych klub przed startem sezonu 2004/2005 został wycofany z rozgrywek.
W 2006 roku reaktywacji klubu podjęli się nowy prezes Piotr Cymbała oraz trener Jerzy Pawłowski. Młoda drużyna wzmocniona kilkoma doświadczonymi zawodnikami w sezonie 2006/2007 wystartowała w rozgrywkach I ligi. W 2008 roku prezesem klubu został Maciej Mostowski, później prezesem został Dariusz Sułek. W sezonie 2013/2014 klub pod wodzą trenera Jacka Szopińskiego był bliski awansu do Polskiej Hokej Ligi, jednak opolski klub przegrał w finale rywalizację z Naprzodem Janów 3:2, ale w sierpniu 2014 roku klub otrzymał licencję na grę w Polskiej Hokej Lidze i po 10 latach wrócił do najwyższej klasy rozgrywkowej. W dniu 11 czerwca 2015 roku władze klubu ogłosiły przekształcenie seniorskiego zespołu w spółkę akcyjną pod nazwą Orlik Opole S. A. Dnia 8 grudnia 2015 roku sponsorem strategicznym klubu została Polska Grupa Energetyczna. Latem 2016 roku władze Orlika Opole dokonały zmiany logo klubu oraz przyjęły dla zespołu nazwę marketingową PGE Orlik Opole. 5 lutego 2019 poinformowano o zakończeniu umowy sponsoringowej tego klubu z PGE Polską Grupą Energetyczną, a tym samym stwierdzono powrót do nazwy drużyn Orlik Opole. Natomiast w dniu 6 marca 2019 poinformowano, że drużyna Orlika nie dokończy trwającej wówczas rywalizacji barażowej w sezonie PHL 2018/2019 i tym samym został wycofany z rozgrywek.
Sukcesy.
Indywidualne.
Tytuł "Króla strzelców":
Zwycięzca "Klasyfikacji kanadyjskiej":
Szkoleniowcy.
Trenerami Orlika Opole byli: Henryk Wojtynek, Andrzej Knapik, Miroslav Doležalík (dwukrotnie), Krzysztof Pawłowski, Jerzy Pawłowski, Jonas Norman. W dniu 12 sierpnia 2013 roku trenerem Orlika Opole został Jacek Szopiński, który odszedł po sezonie 2015/2016. Dnia 2 czerwca 2016 roku trenerem Orlika Opole został Kanadyjczyk Jason Morgan, który pozostał na stanowisku do dnia 3 listopada 2016 roku. Jego miejsce dnia 9 listopada 2016 roku zajął jego rodak, Doug McKay, który odszedł po sezonie 2016/2017. Dnia 19 maja 2017 roku szkoleniowcem Orlika został ponownie Jacek Szopiński.

</doc>
<doc id="675574" url="https://pl.wikipedia.org/wiki?curid=675574" title="Koniecpol (stacja kolejowa)">
Koniecpol (stacja kolejowa)

Koniecpol – stacja kolejowa w Koniecpolu, w województwie śląskim, w Polsce. Znajduje się na prawobrzeżnym Chrząstowie, do 1959 oddzielnej miejscowości. Obsługuje lokalny ruch pasażerski do Kielc, Włoszczowy i Częstochowy oraz dalekobieżny do Krakowa, Łodzi, Gdyni i sezonowo do Kołobrzegu.
Obiekt wpisany do gminnej ewidencji zabytków.
W roku 2017 stacja obsługiwała 150–199 pasażerów na dobę.
Historia.
Dwukondygnacyjny obiekt został wybudowany w 1910 r. W marcu 2016 roku ogłoszono przetarg na remont dworca w Koniecpolu, obejmujący odnowienie elewacji i holu dworca z poczekalnią oraz zagospodarowanie przyległego terenu.
Ruch kolejowy.
Stacja kolejowa w Koniecpolu jest stacją węzłową. Posiada pięć torów głównych, z których trzy zlokalizowane są przy dwóch peronach. Ruch pociągów prowadzony jest z nastawni "Kc". Stacja posiada ona urządzenia przekaźnikowe z sygnalizacją świetlną. Obsługuję ona ruch pociągów w kierunku Częstochowy, Kielc oraz Krakowa. Na stacji zatrzymują się pociągi osobowe Polregio relacji Częstochowa- Kielce oraz pociągi dalekobieżne spółki PKP Intercity w kierunku Łodzi, Lublina, Wrocławia, Krakowa i Poznania.

</doc>
<doc id="675575" url="https://pl.wikipedia.org/wiki?curid=675575" title="Klimat podbiegunowy">
Klimat podbiegunowy



</doc>
<doc id="675576" url="https://pl.wikipedia.org/wiki?curid=675576" title="Błękitne Pończochy">
Błękitne Pończochy



</doc>
<doc id="675578" url="https://pl.wikipedia.org/wiki?curid=675578" title="Vito Ippolito">
Vito Ippolito

Vito Ippolito (ur. 1952) – wenezuelski działacz sportowy. Obecny prezydent FIM.
Od 1992 prezydent Federacji Wenezuelskiej. W latach 1990-1996 wiceprezydent FIM. Podczas 123 kongresu FIM został wybrany prezydentem FIM. Jest pierwszym od 1904 nie-Europejczykiem na tym stanowisku.

</doc>
<doc id="675579" url="https://pl.wikipedia.org/wiki?curid=675579" title="Kettle Whistle">
Kettle Whistle

Kettle Whistle – czwarta płyta zespołu Jane’s Addiction (razem z "Live and Rare" piąta), wydana w 1997 roku. Odniosła znacznie mniejszy sukces niż poprzedniczki - być może dlatego, że umieszczono na niej tylko dwa nowe utwory: „Kettle Whistle” i „So What!” (gdzie na basie zagrał Flea). Płyta uzyskała status złotej.

</doc>
<doc id="675580" url="https://pl.wikipedia.org/wiki?curid=675580" title="Krzyżówki genetyczne">
Krzyżówki genetyczne



</doc>
<doc id="675581" url="https://pl.wikipedia.org/wiki?curid=675581" title="Krzyżówka testowa">
Krzyżówka testowa

Krzyżówka testowa – krzyżówka genetyczna polegająca na krzyżowaniu osobnika o nieznanym genotypie i dominującym fenotypie z homozygotą recesywną pod względem badanych cech, w celu określenia czy testowany osobnik jest homozygotą dominującą czy heterozygotą.

</doc>
<doc id="675582" url="https://pl.wikipedia.org/wiki?curid=675582" title="The Immaculate Collection">
The Immaculate Collection

The Immaculate Collection – album Madonny podsumowujący jej dorobek z lat 80. Prócz największych przebojów, album zawiera dwa niepublikowane wcześniej nagrania.
Madonna zadedykowała tę kompilację w następujący sposób: "Ten album dedykowany jest „Papieżowi”, mojej boskiej inspiracji". Wbrew powszechnej opinii, dedykacja ta nie jest skierowana do głowy kościoła katolickiego, a do bliskiej osoby z otoczenia piosenkarki – najprawdopodobniej chodzi tu o pseudonim jej młodszego brata Christophera Ciccone – świadczy o tym chociażby sam fakt, że nazwa „Papież” ujęta została w cudzysłów.
Wydawnictwo zostało opatrzone komentarzem, którego autorem jest dziennikarz muzyczny Gene Sculatti. Album został w całości zremasterowany w nowatorskiej technologii QSound dającej wrażenie bardzo przestrzennego dźwięku.
Kompilacja ta jest najlepiej sprzedającą się płytą w dyskografii Madonny – do dziś na całym świecie sprzedano go w łącznym nakładzie przekraczającym 26 mln egzemplarzy. W USA wydawnictwo zostało certyfikowane w 2000 roku jako 10-krotna platyna za sprzedaż nakładu przekraczającego 10 mln egzemplarzy.
Składance piosenek towarzyszy składanka teledysków z lat 80, zatytułowana także "The Immaculate Collection".
Ponadto, w 1991 roku, w Europie wydano towarzyszącą albumowi płytę EP zatytułowaną "The Holiday Collection", zawierającą utwory pominięte przy kompilowaniu głównego wydawnictwa.
W 2003 album został sklasyfikowany na 184. miejscu listy 500 albumów wszech czasów magazynu Rolling Stone.
Single.
Ponadto w Europie wznowiono dwa single w wersji zremasterowanej:

</doc>
<doc id="675584" url="https://pl.wikipedia.org/wiki?curid=675584" title="Krzyżówka wsteczna">
Krzyżówka wsteczna



</doc>
<doc id="675585" url="https://pl.wikipedia.org/wiki?curid=675585" title="Strays">
Strays

Strays – album studyjny amerykańskiego zespołu rockowego Jane’s Addiction, który wydano w 2003 roku. Odniósł on sukces komercyjny i artystyczny, zdobywając platynową płytę w Stanach Zjednoczonych i Wielkiej Brytanii.
W sesji nagraniowej albumu na gitarze basowej zagrał Chris Chaney. Pierwotnie płyta miała być nazwana "Hypersonic".

</doc>
<doc id="675592" url="https://pl.wikipedia.org/wiki?curid=675592" title="Test krzyżowy">
Test krzyżowy



</doc>
<doc id="675598" url="https://pl.wikipedia.org/wiki?curid=675598" title="Laurence Stern">
Laurence Stern



</doc>
<doc id="675599" url="https://pl.wikipedia.org/wiki?curid=675599" title="Józef Kazimierz Wroniszewski">
Józef Kazimierz Wroniszewski

Józef Kazimierz Wroniszewski (ur. 13 lutego 1925 w Kaliszu, zm. 30 września 2013 w Warszawie), polski historyk, powieściopisarz.
Życiorys.
W latach wojny był żołnierzem AK pod pseudonimami "Okoń" i "Konrad" i walczył w Zgrupowaniach Partyzanckich AK "Ponury" w Górach Świętokrzyskich. Aresztowany w grudniu 1943 r. na melinie w Szarbsku nad Pilicą. Przebywał w więzieniu w Końskich. W lutym 1944 r. przewieziony do więzienia Gestapo w Radomiu, skąd trafił do niemieckich obozów koncentracyjnych Gross Rosen, Auschwitz, Mauthausen-Gusen.
Po powrocie do Polski ukończył studia ekonomiczne na Wydziale Prawa Uniwersytetu Łódzkiego. W 1965 r. w miesięczniku "Twórczość" opublikował swoje pierwsze opowiadania, ale główne zainteresowania skierował ku historii II wojny światowej, a szczególnie losom warszawskiej dzielnicy Ochota. Mieszkał w Warszawie.
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
Uchwałą Rady Miejskiej w Końskich 3 IX 2005 r. otrzymał Honorowe Obywatelstwo gminy Końskie obok brata - Jana Zbigniewa Wroniszewskiego "Znicza" i ks. infułata prof. dr. hab. Bonifacego Miązka z Uniwersytetu w Wiedniu.

</doc>
<doc id="675601" url="https://pl.wikipedia.org/wiki?curid=675601" title="Antoni Bogdański">
Antoni Bogdański

Ks. hm. Antoni Bogdański (ur. 14 września 1891 w Maluszynie k. Radomska, zm. 13 czerwca 1938 w Skulsku k. Konina) – kapłan rzymskokatolicki, wykładowca w Seminarium Duchownym we Włocławku, instruktor harcerski, pierwszy Naczelny Kapelan ZHP.
Życiorys.
Syn Józefa i Antoniny z Krywultów. Uczęszczał do gimnazjum w Warszawie. Po strajkach szkolnych 1905 r. został zmuszony przez władze carskie do przeniesienia się do Włocławka, gdzie ukończył szkołę średnią, a w latach 1908–1913 studiował w Wyższym Seminarium Duchownym. Następnie studiował teologię we Fryburgu. Był komendantem Chorągwi Harcerzy ZHP we Włocławku, a później pierwszym Naczelnym Kapelanem ZHP (mianowany i zatwierdzony na tej funkcji w 1925 roku). Cieszył się olbrzymim szacunkiem ks. Stefana Wyszyńskiego, przyszłego Prymasa Tysiąclecia, który cenił swojego profesora i odwiedzał go w czasie ostatniej ciężkiej choroby. Zmarł w swojej ostatniej parafii w Skulsku i spoczywa na parafialnym cmentarzu. W Skulsku gromadzą się co roku seniorzy ZHP na swoim Dniu Skupienia przy Mauzoleum Harcerstwa.
Był autorem książki "Harcerstwo jako czynnik odrodzenia katolickiego i narodowego", Warszawa, nakładem miesięcznika „Pro Christo – wiara i czyn”, 1927.
Upamiętnienie.
W 1988 r. na ścianie prawej nawy Bazyliki we Włocławku odsłonięto poświęconą mu tablicę pamiątkową.
W 1998 r. z inicjatywy harcerskich seniorów z Włocławka utworzono Wspólnotę Harcerskich Kręgów Seniorów im. ks. hm. Antoniego Bogdańskiego w Skulsku.

</doc>
<doc id="675603" url="https://pl.wikipedia.org/wiki?curid=675603" title="Szlak Zabytków Techniki Województwa Śląskiego">
Szlak Zabytków Techniki Województwa Śląskiego

Szlak Zabytków Techniki Województwa Śląskiego – tematyczny, samochodowy szlak turystyczny o zasięgu regionalnym, obejmujący obiekty związane z dziedzictwem przemysłowym województwa śląskiego. Tworzy go czterdzieści obiektów związanych z tradycją górniczą, hutniczą, energetyką, kolejnictwem, łącznością, włókiennictwem, produkcją wody oraz przemysłem spożywczym.
Pomysłodawcą i pierwszym realizatorem projektu był Referat Promocji Dziedzictwa Industrialnego Urzędu Marszałkowskiego Województwa Śląskiego przy pomocy Śląskiej Organizacji Turystycznej i merytorycznym wsparciu Śląskiego Centrum Dziedzictwa Kulturowego w Katowicach (obecnie dział Instytutu Myśli Polskiej im. Wojciecha Korfantego). Intencją pomysłodawców SZT było utworzenie markowego produktu turystycznego w oparciu o najważniejsze i najciekawsze pod względem walorów historycznych i architektonicznych obiekty poprzemysłowe w regionie. Dziś Szlak Zabytków Techniki to najbardziej interesująca trasa turystyki industrialnej w kraju i jako jeden z głównych markowych produktów turystycznych województwa śląskiego stanowi USP (unikalną propozycję sprzedaży) charakteryzującą region na turystycznej mapie Polski i Europy. Od lutego 2020 roku, operatorem Szlaku Zabytków Techniki zostało Muzeum Górnictwa Węglowego w Zabrzu. 4 lutego, w Łaźni Łańcuszkowej Sztolni Królowa Luiza, porozumienie w tej sprawie podpisali Jakub Chełstowski, marszałek Województwa Śląskiego oraz Bartłomiej Szewczyk, dyrektor MGW
Etapy realizacji projektu.
Oficjalne otwarcie Szlaku Zabytków Techniki województwa śląskiego nastąpiło 19 października 2006 roku, jednak prace nad przygotowaniem produktu trwały od lipca roku 2004. Przez pierwszy rok na terenie 53 obiektów województwa śląskiego związanych z historią przemysłu odbywał się audyt. W wyniku wizyt w obiektach przedstawiciele Urzędu Marszałkowskiego oraz Śląskiego Centrum Dziedzictwa Kulturowego stworzyli listę, uwzględniającą cechy turystyczne obiektów oraz ich wartość historyczną, by ostatecznie, we współpracy z władzami lokalnymi, przedstawicielami branży turystycznej oraz właścicielami obiektów, wskazać na grupę obiektów najlepiej spełniających oczekiwania co do nowego produktu turystycznego. Lista 29 obiektów tworzących Szlak Zabytków Techniki Województwa Śląskiego została ustalona mocą uchwały Zarządu Województwa Śląskiego nr 1153/268/II/2005 z dnia 21 czerwca 2005 roku. W kolejnych latach do Szlaku włączano dodatkowe obiekty: w 2007 roku dwa, w 2009 jeden, w 2010 roku 6, jednocześnie usuwając 2 (Porcelanę Śląską w Katowicach-Bogucicach oraz dworzec PKP w Rudzie Śląskiej Chebziu). Uchwałą nr 2509/157/V/2016 Zarządu Województwa Śląskiego z dnia 6 grudnia 2016 roku szlak rozszerzono o kolejne 6 obiektów, jednocześnie 3 obiektom przyznając kategorię „obiekt w zagrożeniu” (są to: Elektrociepłownia Szombierki w Bytomiu, Kolonia robotnicza „Ficinus” w Rudzie Śląskiej oraz Huta Szkła Kryształowego „Zawiercie”). 20 czerwca 2017 decyzją Zarządu Województwa Śląskiego na szlak powróciła Fabryka Porcelany w Katowicach Bogucicach (wykreślona w 2010 roku). 1 stycznia 2017 do szlaku dołączono następujące obiekty: Stary Młyn – Muzeum Dawnych Rzemiosł w Żarkach, Muzeum Śląskie w Katowicach, Wieże KWK Polska w Świętochłowicach, Osiedle patronackie KWK Dębieńsko w Czerwionce-Leszczynach, Browar Zamkowy w Cieszynie oraz Walcownia Cynku w Katowicach-Szopienicach. Ze szlaku mocą uchwały Zarządu Województwa Śląskiego poprzedzoną wykonaniem audytu usunięto 3 obiekty – EC Szombierki, Hutę Królewską w Chorzowie oraz Hutę Kryształy w Zawierciu. 21 grudnia 2022 roku uchwałą zarządu województwa śląskiego na szlak powrócił dworzec PKP w Rudzie Śląskiej Chebziu (jako Stacja Biblioteka) oraz dodano Muzeum Hutnictwa w Chorzowie. W 2023 roku Szlak Zabytków Techniki to 42 obiektów dziedzictwa poprzemysłowego w blisko 30 miejscowościach Województwa Śląskiego.
13 stycznia 2010 roku Szlak Zabytków Techniki przystąpił do sieci Europejskiego Szlaku Dziedzictwa Przemysłowego (ERIH – European Route of Industrial Heritage). Wydarzenie to sprawiło, że śląski szlak może się poszczycić faktem bycia jedynym szlakiem z Europy Środkowo-Wschodniej, wpisanym na tak prestiżową listę. Ponadto, dzięki przystąpieniu do ERIH trzy najlepsze obiekty Szlaku (Zabytkowa Kopalnia Węgla Kamiennego „Guido”, Tyskie Browarium oraz Browar w Żywcu) stały się głównymi punktami sieci (tzw. punktami kotwicznymi), a cały Szlak Zabytków Techniki jedną z trzynastu europejskich tras regionalnych. Decyzją Zarządu ERIH-a (European Route of Industrial Heritage) Sztolnia Królowa Luiza w Zabrzu została punktem kotwicznym Europejskiego Szlaku Dziedzictwa Przemysłowego. Zabrze jest zatem pierwszym miastem w Polsce reprezentowanym przez dwa punkty kotwiczne ERIH. Wcześniej wyróżniona w ten sposób została Kopalnia Guido.
Industriada.
Od 2010 roku corocznie w czerwcu odbywa się Święto Szlaku Zabytków Techniki – Industriada. W obiektach znajdujących się na szlaku oraz (od 2013 roku) w tzw. obiektach zaprzyjaźnionych odbywają się różnego rodzaju wydarzenia: spektakle, koncerty, widowiska multimedialne, warsztaty, zwiedzania obiektów i wiele innych. Od 2015 roku imprezy odbywają się również w wieczór poprzedzający Industriadę („Rozruch maszyn”) oraz w wieczór dnia następnego („Finał”). Od roku 2012 wydarzenia industriadowe mają wspólny motyw przewodni. Były nimi: w roku 2012 – światło, w 2013 – energia. Industriada 2014 odbyła się bez tematu przewodniego. W 2015 – praca, w 2016 – legendy przemysłowe, w 2017 – w rytmie maszyn, w 2018 – industria jest kobietą, w 2019 – INDU-bal, w 2020 – natura w przemyśle, w 2021 - Technika. To Was zaskoczy!
Industriada jest jedynym tego typu wydarzeniem w Europie Środkowo-Wschodniej, drugim festiwalem przemysłowym pod względem wielkości w Europie, odbywa się w ponad 40 obiektach zabytkowych przemysłu i techniki, w około 30 miejscowościach województwa śląskiego.
Przebieg szlaku.
Obiekty Szlaku Zabytków Techniki Województwa Śląskiego (grudzień 2020):
Znakiem * oznaczono tzw. "Gwiazdy Techniki", czyli wybrane obiekty Szlaku, wyjątkowe pod względem wartości historycznych i zabytkowych oraz jednocześnie gwarantujące zwiedzającym najwyższą jakość i różnorodność usług.

</doc>
<doc id="675606" url="https://pl.wikipedia.org/wiki?curid=675606" title="Klasa sprzężoności">
Klasa sprzężoności

Klasa sprzężoności – podzbiór danej grupy powstały w wyniku podziału jej zbioru elementów. Elementy danej klasy sprzężoności dzielą wiele wspólnych własności. Pojęcie to nie znajduje zastosowania w grupach przemiennych, gdyż każda klasa sprzężoności składa się wtedy z jednego elementu, jednakże studiowanie klas sprzężoności grup nieprzemiennych ujawnia wiele ważnych cech ich struktury.
Relacja.
Niech formula_1 będzie grupą. Elementy formula_2 są sprzężone wtedy i tylko wtedy, gdy istnieje element formula_3 taki, że formula_4
Powyższa relacja jest relacją równoważności, a jej klasy abstrakcji nazywa się klasami sprzężoności. W algebrze liniowej równość ta w odniesieniu do macierzy nazywana jest "podobieństwem".
Można pokazać, że sprzężenie jest relacją równoważności, dlatego też dzieli formula_1 na rozłączne klasy równoważności (każdy element należy do dokładnie jednej klasy sprzężoności, a klasy reprezentowane przez formula_6 są równe, jeżeli formula_6 są sprzężone i rozłączne w przeciwnym wypadku). Klasa równoważności zawierająca element formula_8 to zbiór
nazywany klasą abstrakcji elementu formula_10
Przykłady.
Grupa symetryczna formula_11 składająca się z wszystkich sześciu permutacji trzech elementów, rozkłada się na trzy klasy sprzężoności:
Grupa symetryczna formula_12 składająca się z wszystkich dwudziestu czterech permutacji czterech elementów, ma pięć klas sprzężoności (niżej znajduje się lista według rzędu):
W ogólności liczba klas sprzężoności grupy symetrycznej formula_13 jest równa liczbie rozkładów liczby całkowitej formula_14 Jest tak, ponieważ każda klasa sprzężoności odpowiada dokładnie jednemu z podziałów formula_15 na cykle z dokładnością do permutacji elementów formula_16
Działanie grupy.
Dla danej grupy formula_1 klasy równoważności można zdefiniować za pomocą działania grupy na zbiorze jej elementów poprzez automorfizmy wewnętrzne, tzw. sprzężenia, czyli działanie zdefiniowane wzorem
Orbity tego działania nazywa się właśnie klasami sprzężoności. Stabilizatorem (grupą izotropii) dowolnego elementu jest centralizator tego elementu.
Podobnie można zdefiniować działanie grupy formula_1 na zbiorze wszystkich podzbiorów formula_20
lub na zbiorze wszystkich podgrup formula_22 Stabilizatorem (grupą izotropii) takiej podgrupy jest jej normalizator.
Równanie klas sprzężoności.
Jeżeli skończona grupa formula_1 działa na sobie przez sprzężenia, a formula_24 jest zbiorem reprezentantów klas elementów sprzężonych, to równanie klas przyjmuje postać
Na mocy twierdzenia Lagrange’a, każdy indeks formula_45 jest dzielnikiem rzędu grupy, czyli pewną potęgą liczby formula_46 a więc i formula_40 dzieli formula_48 Ponadto formula_49 gdyż należy do niego element neutralny.
Interpretacja geometryczna.
Klasy sprzężoności w grupie podstawowej drogowo spójnej przestrzeni topologicznej mogą być postrzegane jako klasy równoważności pętli wolnych względem homotopii wolnej.

</doc>
<doc id="675612" url="https://pl.wikipedia.org/wiki?curid=675612" title="Najwyższe Joga Tantry">
Najwyższe Joga Tantry



</doc>
<doc id="675613" url="https://pl.wikipedia.org/wiki?curid=675613" title="Linn Ullmann">
Linn Ullmann

Linn Ullmann, właśc. Linn Karin Beate Ullmann (ur. 9 sierpnia 1966 w Oslo) – norweska pisarka, dziennikarka oraz aktorka dziecięca. 
Życiorys.
Jest córką aktorki Liv Ullmann i reżysera Ingmara Bergmana. Studiowała literaturę angielską na Uniwersytecie Nowojorskim. Autorka między innymi książki "Zanim zaśniesz" (1998).
Za osiągnięcia literackie otrzymała nagrody: Gullpennen (Złote Pióro), Nagrodę Amalie Skram oraz Norweską Nagrodę Czytelników.
Zasiadała w jury konkursu głównego na 64. MFF w Cannes (2011).

</doc>
<doc id="675614" url="https://pl.wikipedia.org/wiki?curid=675614" title="Monty Roberts">
Monty Roberts

Monty Roberts (ur. w 1935 w Salinas) – amerykański pisarz, były jeździec rodeo i trener koni, który na podstawie obserwacji dzikich mustangów stworzył własną metodę porozumienia z końmi, nazwaną przez niego "językiem equus". Według zwolenników, metoda ta jest lepsza od zwykle stosowanych, gdyż nie zawiera elementów "łamania" woli konia i akcentuje porozumienie pomiędzy człowiekiem a zwierzęciem. Zasłynął ze szczególnego traktowania koni trudnych i po traumie. 
Życiorys.
Urodził się w 1935 jako syn kalifornijskiego trenera koni w Salinas. Nauczył się tam jeździć w wieku trzech lat, a w wieku czterech lat brał udział w pierwszych zawodach konnych, które często wygrywał w konkurencji ze starszymi dziećmi. Miał trudne relacje z ojcem; był często bity, a także nienawidził brutalnych metod, których stosował jego ojciec do układania koni.
W wieku pięciu lat zaczął pracować w przemyśle filmowym jako kaskader. Wkrótce po swoich pierwszych występach jako kaskader dla Elizabeth Taylor w filmie Wielka nagroda (org. "National Velvet", 1944) i innych, Roberts zajął się zachowaniem i „językiem” dzikich koni (mustangów), które nazwał „Equus” (łac. koń). Ale dopiero po karierze jeźdźca rodeo (1955-1969) i hodowcy koni (od 1966) udało mu się wdrożyć wiedzę, którą zdobył dzięki swojej metodzie pokojowego treningu koni – metodzie, która znalazła wielu zwolenników. , ale także zagorzali przeciwnicy: wielu ekspertów odrzuca metodę Robertsa właśnie ze względu na presję psychologiczną, jaką wywiera na konia.
W 1986 po raz pierwszy zademonstrował swoją metodę układania koni (Join-Up-Methode) jako wykładowca wizytujący na Uniwersytecie Kolumbii Brytyjskiej w Vancouver. Już w 1989 na zaproszenie brytyjskiej królowej trenował jej konie w zamku Windsor i został oficjalnym doradcą królowej. W 1996 opublikował swoje doświadczenia w książce „Człowiek, który słucha koni", która została przetłumaczona na 17 języków. Kontynuacja to książka „Shy Boy" (1999), w której Roberts skupia się na jednym ze swoich połączeń z dzikim mustangiem w Nevadzie. Następne książki to: „Czego uczą nas konie" (2001) i „Konie mojego życia".
W Niemczech Roberts stał się znany dzięki współpracy z Lomitas ze stadniny Fährhof (niedaleko Sottrum). Lomitas, po wygraniu kilku wyścigów jako dwu- i trzylatek, odmówił nawet zbliżenia się do maszyny startowej podczas swojego pierwszego startu w 1991. Koń wydawał się tak spanikowany, że pięciu do siedmiu opiekunów ledwo mogło go utrzymać. Wydawało się, że jego kariera na torze wyścigowym (a wraz z nim wykorzystanie jako ogiera hodowlanego) dobiegła końca. Ferry Farm Stud zatrudniło Robertsa, który bardzo interesował się Lomitas, co ostatecznie doprowadziło go do powrotu na pole startowe i kontynuowania jednej z najbardziej udanych karier jako koń wyścigowy i reproduktor.
Metoda Robertsa, udokumentowana już w audycji BBC z 1998 (Monty Roberts: The True Horse Whisperer), została teraz uzupełniona programem do zarządzania biznesem we współpracy z Foxworthy Consulting, który również wykorzystuje metodę zaufania i komunikacji w świecie pracy powinny być przekazywane przez ludzi. Klientami są takie firmy jak Walt Disney Corp., Merrill Lynch, AT&amp;T, General Motors, Volkswagen AG i inne. Po tournée po Niemczech w 2002 Roberts otrzymał tytuł doktora honoris causa Uniwersytetu w Zurychu 27 kwietnia 2002 w Szwajcarii.
Obecnie mieszka z żoną Pat w swoim ośrodku szkoleniowym "Flag is Up Farms" w dolinie Santa Ynez. Dużo podróżuje, aby zademonstrować swoje koncepcje przed publicznością na żywo.
Prowadzi też kursy na certyfikowanych instruktorów swojej metody. Szkolenie na certyfikowanego instruktora Monty Roberts to wieloetapowy proces, który może potrwać kilka lat. Szkolenie rozpoczyna się od kursu wprowadzającego do jazdy konnej. Ten dwutygodniowy kurs pracy i nauczania koni odbywa się w Międzynarodowym Centrum Nauczania Monty Roberts (MRILC - Monty Roberts International Learning Center) w USA. Treści merytoryczne to metoda łączenia, ćwiczenia stadne, ładowanie oraz psychologia konia, fizjologia i żywienie. Następnym krokiem jest nauka na odległość obejmująca trening praktyczny i badania terenowe z różnymi końmi w domu. Po ocenie wideo przez MRILC podejmowana jest decyzja, czy przyszły instruktor jest gotowy do egzaminu MRILC. Zdanie egzaminu umożliwia przystąpienie do kursu zaawansowanego. Zaawansowany kurs jeździectwa można ukończyć tylko w MRILC i składa się z trzech tygodni treningu z końmi niewytrenowanymi i nietkniętymi, a także z końmi problemowymi i po traumie, a także z dogłębnej nauki psychologii koni. Następnie następuje faza nauczania na odległość z praktycznym szkoleniem i studiami terenowymi w domu. Ponownie, MRILC wykorzystuje ocenę wideo w celu ustalenia, czy uczestnicy zostaną dopuszczeni do egzaminu. Po pomyślnym ukończeniu „Egzaminów zaawansowanych” wybrani kursanci mogą zostać zaproszeni na staż Certyfikowanego Instruktora. Ten staż został stworzony z myślą o studentach, którzy chcą zostać Certyfikowanym Instruktorem Metody Monty Robertsa. Certyfikowani instruktorzy Monty Roberts są wykwalifikowani do prowadzenia kursów Join-Up i Long Lining na całym świecie, a także kursów Monty Roberts Introductory Course i Horsemanship 101. Staż odbywa się w Flag Is Up Farms i trwa co najmniej trzy miesiące. Niezbędne umiejętności są nabywane, aby móc później pracować samodzielnie. W procesie tym towarzyszą już certyfikowani trenerzy. Pod koniec trzech miesięcy Monty Roberts oceni, czy konieczne jest dalsze szkolenie, czy też uczestnicy mogą ukończyć studia i zostać Certyfikowanymi Instruktorami Monty Roberts.

</doc>
<doc id="675615" url="https://pl.wikipedia.org/wiki?curid=675615" title="Kościół bł. Piotra Jerzego Frassati w Lublińcu">
Kościół bł. Piotra Jerzego Frassati w Lublińcu

Kościół rzymskokatolicki bł. Piotra Jerzego Frassati w Lublińcu – kościół wojskowy znajdujący się na terenie koszar Jednostki Wojskowej Komandosów.
Historia.
Parafia personalna, erygowana dekretem Biskupa Polowego WP z dnia 2 grudnia 1995 r. Posiada własny kościół na terenie koszar, ogólnodostępny wiernym w czasie nabożeństw. Należy do Parafii wojskowej bł. Piotra Jerzego Frassati w Lublińcu.

</doc>
<doc id="675617" url="https://pl.wikipedia.org/wiki?curid=675617" title="Kościół Podwyższenia Krzyża Świętego w Lublińcu">
Kościół Podwyższenia Krzyża Świętego w Lublińcu

Kościół rzymskokatolicki pod wezwaniem Podwyższenia Krzyża Świętego w Lublińcu – kościół znajdujący się w centrum miasta, jedna z najstarszych świątyni w Lublińcu.
Historia.
Kościół Świętego Krzyża, którego fundatorem był książę opolski Jan, wzniesiono w 1505 r. 9 stycznia 1661 r. założono przy kościele szpital, pod tym samym wezwaniem. W 1842 r. kościół gruntownie odremontowano, a w 1929 r. przebudowano i przeznaczono na kościół garnizonowy. W 1962 r. kościół pw. Świętego Krzyża został ustanowiony rektoratem. 21 października 1990 r. dekretem Biskupa Katowickiego została erygowana parafia Podwyższenia Krzyża Świętego.
Organy.
Dyspozycja instrumentu
Dzwon.
Na wieży kościoła wisi jeden dzwon. Nosi imię Św. Leondarda oraz Teresy Benedykty od Krzyża. Waży ok. 100 kg i wydaje ton fis"/ges". Został odlany w 1998 roku w Ludwisarni Felczyńskich w Taciszowie.

</doc>
<doc id="675619" url="https://pl.wikipedia.org/wiki?curid=675619" title="Video on demand">
Video on demand



</doc>
<doc id="675620" url="https://pl.wikipedia.org/wiki?curid=675620" title="Radziwiłł Ościkowicz">
Radziwiłł Ościkowicz

Radziwiłł Ościkowicz herbu Trąby (ur. ok. 1410, zm. 1477 w Wilnie) – wielkolitewski szlachcic, marszałek wielki litewski, wojewoda trocki, kasztelan wileński. Był najstarszym z synów Krystyna Ościka. Jego imię, najpierw w formie patronimicznej, utrwalone zostało już w trzecim pokoleniu jako nazwisko rodu. Jego inicjatywie ród Radziwiłłów zawdzięczał swoją potęgę.
Biografia.
U boku swego ojca, 15 października 1432 roku podpisał akt unii grodzieńskiej, używając do tego ojcowskiej pieczęci. W tamtym czasie nie piastował jeszcze żadnych konkretnych urzędów. W 1433 roku, po straceniu Rumbolda Wolimuntowicza, Zygmunt Kiejstutowicz mianował Radziwiłła marszałkiem ziemskim. Jako marszałek wymieniony jest w dokumentach Kiejstutowicza z 20 stycznia 1433 roku i 27 lutego 1434 roku. 20 stycznia 1433 roku był świadkiem aktu unii trockiej. 
20 marca 1440 r. po zamachu stanu i śmierci Zygmunta Kiejstutowicza poparł na tron wielkoksiążęcy Kazimierza Jagiellończyka przeciw Michałowi Kiejstutowiczowi i jego zwolennikom. Wraz z ojcem wziął udział w zjeździe w Holszanach, w którym Jerzy Semenowicz Holszański, Jan Gasztołd i Kieżgajło Wolimuntowicz zawiązali stronnictwo, doprowadzające do przyjazdu na Litwę i wyboru na wielkiego księcia litewskiego Kazimierza Jagiellończyka. 
Jeszcze przed 1440 r. Kazimierz Jagiellończyk nadał Radziwiłłowi Muśniki Nowe z dworem Mythkowskim, a 22 lipca 1440 r. przekazał na własność dworzec Noniszki oraz trzy grupy danników; "Ciurowiczów", "Nieswoiewiczów" i "Dorgurewiczów". Kazimierz nadał mu również ziemie w postaci Bostyń w 1458 roku, poinformował jej mieszkańców w liście o przekazaniu włości Radziwiłłowi Ościkowiczowi i nakazał być mu posłusznymi oraz składać zwyczajowe daniny. Po ojcu odziedziczył Szyrwinty i Upniki, a z podziału majątkowego, dokonanego z bratem Mikołajem, przypadły mu jeszcze Muśniki Stare po bezpotomnym bracie Bartłomieju. Od Kazimierza otrzymał jeszcze danników w Bołnikach, Niehniewicze, szereg drobnych nadań w Wiżunach, Uszpolu nad rzeką Świętą, Giedyszkach i Choroszewiczach w powiecie słonimskim. Z przywileju z 21 kwietnia 1455 na ludzi Rokwian dowiadujemy się, że Radziwiłł był już właścicielem Birż, które intensywnie powiększał. Był też właścicielem Kiejdan nad Niewiażą. 
Kazimierz Jagiellończyk został powołany na tron Polski, aby zapewnić sobie swobodę działania musiał zająć się niestabilną sytuacją w Wielkim Księstwie Litewskim, a przede wszystkim jego wschodnich ziem nadgranicznych. Doprowadziło to do interwencji w państwie moskiewskim w roku 1445, w której wziął udział Radziwiłł. Stoczył zwycięską bitwę pod Suchodrowiem.
W 1448 roku reprezentował Litwę na zjeździe z wielkim mistrzem Konradem von Erlichshausen w Rastenburgu (obecnie Kętrzyn), gdzie podpisano traktat pokojowy między Zakonem Krzyżackim a Polską i Litwą.
Na początku 1449 roku, Michał Zygmuntowicz wspierany przez chana Złotej Ordy, Seid-Achmeta opanował Siewierszczyznę. Na wiosnę, Radziwiłł Ościkowicz na czele wojsk litewskich przy wsparciu Wasyla II odzyskał Starodub, Nowogród Siewierski, Radohoszcz, Putywl i Brjańsk. Następnie podążył do Kijowa, gdzie spotkał się z przebywającym w Wielkim Księstwie Litewskim na wygnaniu chanem krymskim Hadżi-Girejem. Z Kijowa oddziały Radziwiłła wyruszyły na Krym i osadziły na tamtejszym tronie wrogiego Seid-Achmetowi; Hadżi-Gireja.
W najbliższych latach Radziwiłł związał się ze stronnictwem, niezadowolonym z polityki Kazimierza Jagiellończyka wobec Litwy i dążącym do przyłączenia Wołynia i Podola do Wielkiego Księstwa Litewskiego W momencie śmierci Świdrygiełły w lutym 1452 roku Radziwiłł wraz z Jerzym Semenowiczem Holszańskim i Jursza, działając z upoważnienia rady litewskiej, wkroczyli do mieszczącego się na Wołyniu Łucka i odebrali od tamtejszych urzędników przysięgę na wierność. Wojskom polskim w interwencji na Wołyniu przeszkodził najazd Seid-Achmeta na Ruś koronną. Panowie litewscy zagrożeni utratą Wołynia i zniesmaczeni postawą Kazimierza Jagiellończyka, usiłującego pogodzić obie skłócone strony, postanowili go obalić w sojuszu ze Złotą Ordą. Radziwiłł uzyskał na Litwie tak wysoką pozycję społeczną, że wysunięto jego kandydaturę na wielkiego księcia, zamiast samego Kazimierza. Radziwiłł, wyruszył z bogatymi darami dla Seid-Achmeta. Kazimierz nie chcąc dopuścić do porozumienia opozycji z dawnym protektorem Michała Kiejstutowicza, porozumiał się z Hadżi-Girejem, który uderzył na oddziały tatarskie Seid-Achmeta, rozbijając je doszczętnie i biorąc do niewoli obrabowanego z darów, rannego Radziwiłła. Jego niewola nie trwała jednak długo, w 1455 roku był już z powrotem na Litwie, stracił jednak wszystkie swe godności.
W początkach roku 1457 opozycja Kazimierza Jagiellończyka traciła coraz więcej zwolenników, odsunął się od niej i Radziwiłł. Kazimierz dając Radziwiłłowi wysokie urzędy i bogate nadania ziemskie pozyskał go dla swojej polityki. Został marszałkiem ziemskim, potwierdzony na tym stanowisku w 1463 roku (przywilej dla Kowna) sprawował ten urząd do 1475 roku. Przed 10 marca 1463 r. został wojewodą, można więc przypuszczać, że był już wtedy wojewodom trockim. Radziwiłł znalazł się obok Michała i Jana Kieżgajłów w grupie panów rządzących Litwą pod nieobecność Kazimierza zgodnie z jego intencjami. W roku 1471 Radziwiłł stał na czele delegacji, która rozstrzygała spory graniczne z Pskowem. Następnie w 1472 r. i 1474 r. uczestniczył w rokowaniach z Zakonem Krzyżackim na temat zawarcia pokoju wieczystego i wraz z Janem Kieżgajłą wziął udział w wyznaczaniu granicy między Litwą a Inflantami. W 1375 roku został mianowany na kasztelana wileńskiego i pełnił tę funkcję do końca życia wraz ze swoim urzędem jako wojewoda trocki. 
Zmarł w 1477 roku w Wilnie. 
Życie prywatne.
Był synem Krystyna Ościka i Anny nieznanej z nazwiska. Był dwukrotnie żonaty, z pierwszą żoną miał córkę Annę (żonę Pietka Jagojłowicza), z drugą żoną wziął ślub około 1430 roku i miał z nią syna Mikołaja Radziwiłłowicza. Miał czterech braci; Stanisława, Mikołaja i Bartłomieja.

</doc>
<doc id="675624" url="https://pl.wikipedia.org/wiki?curid=675624" title="Fabián Carini">
Fabián Carini

Héctor Fabián Carini (ur. 26 grudnia 1979 w Montevideo, Urugwaj) – urugwajski piłkarz, grający na pozycji bramkarza.
Kariera.
Trafił do Juventusu w 2001 roku po odejściu Andreasa Isakssona i miał stanowić alternatywę dla coraz częściej popełniającego błędy Holendra Edwina van der Sara. Jednak nie spełnił pokładanych w nim nadziei i w niedługim czasie opuścił Italię. Po dwóch latach pobytu w belgijskim Standard Liège na wypożyczeniu Carini wrócił do Włoch i grał Interze Mediolan, gdzie był czwartym bramkarzem przegrywając rywalizację z Júlio Césarem, Francesco Toldo oraz Paolo Orlandonim. Grał również w Cagliari Calcio, do którego został wypożyczony w trakcie sezonu 2005/2006. Latem 2007 na zasadzie wolnego transferu przeszedł do hiszpańskiego Realu Murcia. Przez 2 lata pełnił tam rolę rezerwowego, po czym podpisał trzyletni kontrakt z brazylijskim Atlético Mineiro.

</doc>
<doc id="675627" url="https://pl.wikipedia.org/wiki?curid=675627" title="Geodezja leśna">
Geodezja leśna

Geodezja leśna wchodzi w skład geodezji, czyli nauki ustalającej metody wykonywania pomiarów na małych powierzchniach do 50 kilometrów kwadratowych z pominięciem wpływu kulistości Ziemi, zwanej także geodezją niższą. Wyniki tych pomiarów rozpatruje się w odniesieniu do płaszczyzny poziomej, umożliwiającej sporządzenie map terenu w płaskim układzie współrzędnych. Mapa stanowi podstawę planowania w gospodarstwie leśnym oraz niezbędną pomoc w urządzaniu lasu.
Pomiary geodezyjne wykonywane na terenach leśnych mają na celu:

</doc>
<doc id="675628" url="https://pl.wikipedia.org/wiki?curid=675628" title="Nornik zwyczajny">
Nornik zwyczajny

Nornik zwyczajny, nornik polny, polnik ("Microtus arvalis") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornik zwyczajny występuje od północnego Półwyspu Iberyjskiego przez większość Europy na północ i zachód po Danię, południowo-wschodnią Finlandię i zachodnią część europejskiej Rosji, a także na południowy wschód po Macedonię Północną i Bułgarię;izolowane populacje występują także na wyspach u wybrzeży Oceanu Atlantyckiego we Francji (Noirmoutier-en-l’Île, Île d’Yeu i Oléron), Orkadach na północnym wybrzeżu Wielkiej Brytanii, wyspie Guernsey na Wyspach Normandzkich, kilku wyspach na Morzu Wattowym u północno-zachodnich wybrzeży Niemiec oraz na wyspach u zachodnich wybrzeża Estonii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1779 roku niemiecki przyrodnik Peter Simon Pallas nadając mu nazwę "Mus arvalis". Holotyp pochodził z miasta Puszkin, w obwodzie leningradzkim, w Rosji. 
"M. arvalis" należy do podrodzaju "Microtus" i grupy gatunkowej "arvalis". "M. arvalis" jest najbliżej spokrewniony z "M. obscurus", mają identyczny kariotyp (2n = 46) i krzyżują się w wąskiej strefie parapatrycznej o szerokości zaledwie 10 km. Liczba wcześniej rozpoznanych podgatunków "M. arvalis" jest duża, ale brak jest konsensusu. Badania filogeograficzne wykazały kilka allopatrycznych linii ewolucyjnych (zachodnia, środkowa, włoska, wschodnia i bałkańska), przy czym linia zachodnia dzieli się na podlinie (północna i południowa). Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 93–120 mm, samców 95–120 mm, długość ogona samic 24–38 mm, samców 27–37 mm; masa ciała samic 18–32 g, samców 18–40 g. Wymiary populacji z Orkadów: długość ciała (bez ogona) samic 97–128 mm, samców 98–134 mm, długość ogona samic 27–41 mm, samców 28–44 mm; masa ciała samic 22–55 g, samców 29–67 g. Wzór zębowy: I formula_1 C formula_2 P formula_2 M formula_4 = 16.
Tryb życia.
Występuje w suchych biotopach, szczególnie dużych polach uprawnych, również na suchych łąkach, murawach, a nawet wydmach nadmorskich. Zwierzę roślinożerne, żywi się głównie nasionami, często stając się szkodnikiem na polach uprawnych. W sprzyjających warunkach dożywa 1,5 roku. Aktywne w dzień i nocy. Żyje w norach z szeroko rozgałęzionym systemem korytarzy.
Nornik zwyczajny najszybciej ze wszystkich ssaków osiąga dojrzałość płciową. Zazwyczaj zwierzę staje się płodne w wieku 2 miesięcy. Ciąża trwa około 20 dni, a w miocie jest zazwyczaj 4-7 młodych Młode stają się samodzielne po 20 dniach życia.

</doc>
<doc id="675630" url="https://pl.wikipedia.org/wiki?curid=675630" title="Helfštýn">
Helfštýn

Helfštýn (również "Helfštejn", niem. "Helfenstein") – jeden z największych zamków w Czechach, położony w miejscowości Týn nad Bečvou niedaleko Lipníka nad Bečvou. 
Zamek został założony pod koniec XIII wieku przez Bedřicha z Linavy. W następnych wiekach należał do majątku kilku szlacheckich rodów, przede wszystkim morawskich. Po bitwie na Białej Górze został skonfiskowany i przypadł w udziale kardynałowi Franzowi von Dietrichsteinowi. Aż do roku 1656 zamek służył jako wojskowa fortyfikacja, później posterunek wojskowy zlikwidowano, a arsenał przewieziono do Ołomuńca. Od XVII wieku porzucony zamek powoli popadał w ruinę.
Rozległy kompleks ruin jest obecnie stopniowo rekonstruowany, odbywa się tu też szereg wydarzeń kulturalnych - do najważniajszych zalicza się wystawa dzieł kowalstwa artystycznego "Hefaiston".

</doc>
<doc id="675631" url="https://pl.wikipedia.org/wiki?curid=675631" title="Helfstyn">
Helfstyn



</doc>
<doc id="675634" url="https://pl.wikipedia.org/wiki?curid=675634" title="Telefonia 3G">
Telefonia 3G



</doc>
<doc id="675635" url="https://pl.wikipedia.org/wiki?curid=675635" title="Klej poligraficzny">
Klej poligraficzny

Klej poligraficzny – rodzaj kleju znajdujący zastosowanie w poligrafii, w szczególności w introligatorstwie, np. klejenie etykiet, opakowań, broszur.
Kleje poligraficzne, introligatorskie.
Kleje termotopliwe aplikuje się przeważnie w zakresie temperatur 150-180 °C. Kleje poliuretanowe mają niższą temeraturę pracy, tj. 120-130 °C. Lepkość kleju w temperaturach pracy mieści się w przedziale 3000-5000 mPas.
Krótki czas tężenia klejów sprawia, że zazwyczaj jest możliwa natychmiastowa obróbka sklejanych materiałów.
Pod względem siły spoiny, w kolejności od najsilniej sklejającego są: PUR, PO, EVA.

</doc>
<doc id="675640" url="https://pl.wikipedia.org/wiki?curid=675640" title="Żmija żebrowana">
Żmija żebrowana

Żmija żebrowana ("Vipera aspis") – gatunek jadowitego węża z rodziny żmijowatych (Viperidae).
Wygląd.
Wąż o jasnobrązowym, popielatym, cynamonowym lub szarozielonym umaszczeniu, nieznacznie mniejszy od żmii zygzakowatej. Charakterystyczny, nieco zagięty ku górze pysk.
Występowanie.
Żyje w górach, w południowej Europie. Bardzo przywiązana do swego terytorium, praktycznie nigdy go nie opuszcza.
Rozmnażanie.
Jajożyworodność.
Zagrożenie.
Jad żmii żebrowanej przypomina toksycznością jad żmii zygzakowatej. Gad jest łagodny, dość rzadki, zamieszkuje odludne miejsca. Nie stanowi więc wielkiego zagrożenia dla człowieka.
Podgatunki.
Wyróżniono pięć podgatunków "V. aspis":

</doc>
<doc id="675642" url="https://pl.wikipedia.org/wiki?curid=675642" title="Wołga 24">
Wołga 24



</doc>
<doc id="675644" url="https://pl.wikipedia.org/wiki?curid=675644" title="Akademia Morska">
Akademia Morska

Zobacz też:

</doc>
<doc id="675645" url="https://pl.wikipedia.org/wiki?curid=675645" title="Wołga 21">
Wołga 21



</doc>
<doc id="675648" url="https://pl.wikipedia.org/wiki?curid=675648" title="Zygmunt Karol Radziwiłł">
Zygmunt Karol Radziwiłł

Zygmunt Karol Radziwiłł herbu Trąby (ur. 4 grudnia 1591 w Nieświeżu, zm. 5 listopada 1642 w Asyżu) – podkomorzy stołowicki od 1614, od 1625 poznański, od 1617 roku krajczy koronny królowej, od 1633 krajczy wielki litewski, od 1638 podczaszy wielki litewski, od 1642 wojewoda nowogródzki. Komandor komandorii poznańskiej kawalerów maltańskich w latach 1625-1642, komandor komandorii stołowickiej w latach 1616-1642, kanonik kapituły katedralnej poznańskiej w latach 1625-1642.
Syn Mikołaja Krzysztofa zwanego Sierotką, brat: Albrechta Władysława, Aleksandra Ludwika i Jana Jerzego.
Uczestniczył w wyprawie chocimskiej 1621 roku. Od 1622 roku był tytularnym hetmanem pozostającej na żołdzie cesarskim formacji lisowczyków, Ferdynand II Habsburg nadał mu godność komornika dworu cesarskiego i "generała jazdy polskiej". Poseł powiatu nowogródzkiego na sejm 1625 roku oraz sejm zwyczajny i nadzwyczajny 1626 roku. Został podczaszym królowej.
Był elektorem Władysława IV Wazy z województwa nowogródzkiego w 1632 roku. Był marszałkiem koła poselskiego sejmiku generalnego Wielkiego Księstwa Litewskiego w 1632 roku.
Poseł nowogródzki na sejm 1625 roku, sejm zwyczajny i nadzwyczajny 1626 roku, sejm elekcyjny 1632 roku, sejm zwyczajny 1637 roku i sejm 1639 roku. Poseł na sejm ekstraordynaryjny 1635 roku.
Jako poseł na sejm koronacyjny 1633 roku wszedł w skład komisji do wojny z Moskwą i organizacji wojska. W 1633 roku za pieniądze koronne zaciągnął pułk piechoty i wziął udział w wyprawie smoleńskiej.

</doc>
<doc id="675649" url="https://pl.wikipedia.org/wiki?curid=675649" title="Alster">
Alster

Alster – rzeka o długości 56 km przepływająca przez Szlezwik-Holsztyn i Hamburg, prawy dopływ Łaby. W Hamburgu Alster tworzy dwa jeziora, większe "Außenalster" (164 ha) i mniejsze "Binnenalster" (18 ha).

</doc>
<doc id="675650" url="https://pl.wikipedia.org/wiki?curid=675650" title="Stanisław Kryciński">
Stanisław Kryciński

Stanisław Kryciński (ur. 1954) – polski inżynier chemik, z zamiłowania historyk, krajoznawca, autor popularnych przewodników turystycznych, opracowań krajoznawczych oraz licznych artykułów.
Życiorys.
Należy do Studenckiego Koła Przewodników Beskidzkich w Warszawie (członek honorowy) i Towarzystwa Karpackiego
W latach 1983–1999 działał w Społecznej Komisji Opieki nad Zabytkami Sztuki Cerkiewnej przy Towarzystwie Opieki nad Zabytkami.
W latach 1991–2008 właściciel "Wydawnictwa Stanisław Kryciński", wydającego książki z zakresu krajoznawstwa, turystyki, historii i etnografii.
W ramach "Akcji Opis", prowadzonej przez SKPB w Warszawie, zorganizował w latach 1980–1986 sześć dwutygodniowych obozów pod wspólną nazwą "Nadsanie". Ich uczestnicy prowadzili inwentaryzację krajoznawcza wsi na terenie Pogórza Przemyskiego i Bieszczadów. Działając w Społecznej Komisji Opieki nad Zabytkami Sztuki Cerkiewnej przy Towarzystwie Opieki nad Zabytkami zorganizował w latach 1987–1998 piętnaście obozów konserwatorskich, w czasie których uczestnicy odnawiali opuszczone cmentarze na terenach pd-wsch Polski (w Bieszczadach i Beskidzie Niskim). W 1999 i 2000 r. prowadził obozy archeologiczne w Berehach Górnych (Bieszczady) nadzorowane przez archeologa Zdzisława Skroka. W maju 1988 zorganizował obóz, którego uczestnicy dokonali renowacji cmentarza muzułmańskiego w Lebiedziewie k. Terespola. W latach 2009 i 2010 brał udział w renowacji cmentarzy w Rożniatowie i Ostrowiu k. Przeworska.
W 2000 r. wyróżniony odznaką „Zasłużony Działacz Kultury” przez Ministra Kultury i Dziedzictwa Narodowego.

</doc>
<doc id="675652" url="https://pl.wikipedia.org/wiki?curid=675652" title="Darko Kovačević">
Darko Kovačević

Darko Kovačević (wym. []; ur. 18 listopada 1973 w Kovinie) – serbski piłkarz grający na pozycji napastnika.
Kariera klubowa.
Darko Kovačević rozpoczął swoją profesjonalną karierę piłkarską w małym klubie FK Radnički Kovin. W 1992 przeszedł do Proletera Zrenjanin, a za dwa lata do Crvenej Zvezdy Belgrad. Po pierwszym sezonie w nowym klubie zainteresowanie kupnem zgłosiły kluby z zachodu Europy, skorzystał on z oferty Sheffield Wednesday, który zapłacił Serbom 5 milionów €. W tym czasie angielski klub zajął miejsce w Premiership, a z transferu zawodnika otrzymał dodatkowe 3 miliony, bo tyle zdecydował się zapłacić za niego Real Sociedad. Kovačević z tym klubem zajął trzecie miejsce w lidze, po czym w 1999 roku za kwotę 17 milionów € przeszedł do Juventusu. W 2001 roku rener Marcello Lippi podjął decyzję o sprzedaży zawodnika do S.S. Lazio. Następnie Kovačević powrócił do Realu Sociedad, a w 2007 roku podpisał kontrakt z Olympiakosem Pireus. W 2009 roku zakończył piłkarską karierę.
Kariera reprezentacyjna.
W reprezentacji Jugosławii rozegrał 59 spotkań strzelając 10 bramek. Brał udział w Mistrzostwach Świata w 1998 oraz Euro 2000.

</doc>
<doc id="675653" url="https://pl.wikipedia.org/wiki?curid=675653" title="Joachim Pastorius">
Joachim Pastorius

Joachim Pastorius de Hirtenberg inne formy nazwiska: "Joachim Hirthenius, Joachim ab Hirtenberg, Joachim ab Hirtemberg, Joachimus Pastorius", (ur. 20 września 1611 w Głogowie, zm. 26 grudnia 1681 we Fromborku) – polski nadworny historyk królów Polski Władysława IV i Jana Kazimierza, pisarz, lekarz, członek wspólnoty braci polskich, a następnie duchowny katolicki, kanonik warmiński, sekretarz królewski, protonotariusz apostolski, historiograf i poeta, sekretarz poselstwa polskiego w czasie negocjacji pokojowych w Oliwie.
Życiorys.
Był synem kaznodziei ewangelickiego. Początkowo zajmował się wychowaniem synów polskiej szlachty wyznania kalwińskiego i braci polskich. Studiował w zachodniej Europie, głównie medycynę, utrzymując się jako guwerner młodych Polaków z rodzin protestanckich. Pod wpływem Marcina Ruara, z którym podróżował do Holandii, został unitarianinem (1632). Drugą podróż poza granice Polski odbył w 1636 r., jako wychowawca Piotra Sieniuty. Przebywał początkowo w Lejdzie, później (1638) w Orleanie, Londynie i Oksfordzie, by w 1639 r. zawitać do Paryża. Wówczas to zbliżył się do H. Grotiusa i do wybitnych osobistości francuskich. W 1641 r. wydał w Lejdzie "Florus polonicus seu polonicae historiae epitome nova", podręcznik do historii Polski, zalecany jeszcze przez Stanisława Konarskiego w szkołach pijarskich w XVIII wieku. Po powrocie do kraju osiadł na Wołyniu, jako lekarz przyboczny rodziny Sieniutów, biorąc czynny udział w życiu religijnym braci polskich. Brał udział w wielu misjach dyplomatycznych, nobilitowany za zasługi przez cesarza Ferdynanda III. Po wybuchu powstania Chmielnickiego wyjechał do Gdańska. Ożenił się z córką zamożnego kupca z Poznania. W 1651 r. został profesorem historii w Gimnazjum Akademickiego w Elblągu, wkrótce też rada miejska mianowała go lekarzem tego miasta. W 1652 r. został profesorem w Gimnazjum Akademickim w Gdańsku. Przejściowo nosił tytuł brandenburskiego nadwornego historiografa. Uczestniczył w układach pokojowych w Oliwie (maj 1660). Był nadwornym historiografem na dworze Jana Kazimierza, który uczynił go także sekretarzem królewskim i nadał mu polski indygenat (1662). Kilkakrotnie zmieniał wyznanie – początkowo był ewangelikiem, potem socynianinem (bracia polscy), kalwinem, powrócił na pewien czas do wyznania luterańskiego, wreszcie w 1658 r., po śmierci żony przeszedł na katolicyzm i w 1675 r. przyjął święcenia kapłańskie. Dzięki poparciu dworu królewskiego uzyskał szereg godności duchownych. Był proboszczem kaplicy królewskiej w Gdańsku, prepozytorem u św. Wojciecha, a od 1678 r. sprawował urząd generalnego oficjała i wikariuszem generalnym na Pomorze Gdańskie. Wkrótce otrzymał godność protonotariusza apostolskiego oraz kanonika kapitulnego chełmińskiego, warszawskiego i wrocławskiego.
Zmarł 26 grudnia 1681 r. Pochowany został w katedrze we Fromborku. Dla uczczenia jego pamięci jednej z ulic w gdańskiej dzielnicy Przeróbka nadano nazwę "Joachima Pastoriusza".
Twórczość.
Łącznie ze wspomnianym podręcznikiem pozostawił po sobie przeszło 250 różnorodnych publikacji.
Ważniejsze dzieła.
Najważniejsze pośród nich to:
Linki zewnętrzne.
Dzieła Joachima Pastoriusa w:

</doc>
<doc id="675659" url="https://pl.wikipedia.org/wiki?curid=675659" title="CA 3 de Febrero">
CA 3 de Febrero

Club Atlético 3 de Febrero jest paragwajskim klubem piłkarskim z siedzibą w mieście Ciudad del Este w departamencie Alto Paraná.
Historia.
Klub założony został 20 listopada 1970 roku i rozpoczął grę w lokalnej lidze departamentu Alto Paraná zwanej Liga Paranaense. W roku 2000 3 de Febrero awansował do drugiej ligi paragwajskiej (Segunda división paraguaya), którą wygrał w roku 2004 i w 2005 roku zadebiutował w pierwszej lidze (Primera división paraguaya).

</doc>
<doc id="675663" url="https://pl.wikipedia.org/wiki?curid=675663" title="Wiktor Krakor">
Wiktor Krakor

Wiktor Krakor (ur. 24 listopada 1895 w Jedzbarku koło Olsztyna, zm. 15 sierpnia 1958 w Olsztynie), polski duchowny katolicki, pallotyn, duszpasterz Polaków przebywających w Niemczech i Francji.
Pochodził z polskiej rodziny chłopskiej, był synem Józefa i Katarzyny z domu Kuk; inny Józef Krakor (1881-1961), również urodzony w Jedzbarku, był działaczem polskim na Warmii w okresie międzywojennym, propagatorem czytelnictwa, bibliofilem. Wiktor Krakor po ukończeniu gimnazjum w Wadowicach (1920) wstąpił tamże do nowicjatu i 21 września tegoż roku otrzymał sutannę. Pierwszą profesję złożył 18 października 1922 w Wadowicach na ręce ks. Alojzego Majewskiego, profesję wieczystą dokładnie trzy lata później na ręce ks. Alfonsa Męcikowskiego. Studia w zakresie filozofii i teologii, poza Wadowicami, odbywał w Limburg an der Lahn. Święcenia kapłańskie przyjął 20 czerwca 1926 z rąk arcybiskupa Adama Stefana Sapiehy w Krakowie. W Stowarzyszeniu Apostolstwa Katolickiego (wspólnocie pallotynów, do 1947 pod nazwą Pobożne Stowarzyszenie Misyjne) pełnił m.in. funkcje magistra nowicjatu w Sucharach (1929-1930) i rektora domu tamże (1930-1931). Był również administratorem kilku parafii - w Rajcy, Letniewie, Samsiecznie i Sobieszewie koło Gdańska. W okresie międzywojennym udzielał się jako kapelan Polaków mieszkających i pracujących w Niemczech (1926-1927). W latach 1932-1939 wyjeżdżał do pracy we Francji, gdzie razem z grupą polskich pallotynów (m.in. Franciszkiem Cegiełką, Czesławem Wędziochem, Franciszkiem Kilianem i Janem Szambelańczykiem) zajmował się opieką duszpasterską nad emigrantami zarobkowymi (krótko po wojnie, w 1946, w ramach kontynuacji tych prac sformowano Regię Miłosierdzia Bożego we Francji). W 1939 Wiktor Krakor zastąpił na krótko ks. Piotra Oramowskiego na stanowisku sekretarza Polskiej Misji Katolickiej we Francji.
Po wybuchu II wojny światowej pełnił posługę kapelana żołnierzy Wehrmachtu w Suchej Beskidzkiej i Wadowicach. Arcybiskup Sapieha zgłosił jego kandydaturę na wikariusza generalnego dla tych parafii archidiecezji krakowskiej, które znalazły się na terenie regencji katowickiej, ale władze hitlerowskie odmówiły zatwierdzenia, wskazując na "antyniemieckie nastawienie" Krakora.
Ks. Krakor zmarł w Olsztynie w sierpniu 1958, w Olsztynie został także pochowany (na cmentarzu św. Jakuba).
Jak wspominał polski misjonarz w Urugwaju ks. Józef Kotlęga, właśnie Wiktor Krakor, jeszcze jako kleryk, zainspirował go do wstąpienia do pallotynów. 

</doc>
<doc id="675666" url="https://pl.wikipedia.org/wiki?curid=675666" title="Torba foliowa">
Torba foliowa

Torba foliowa, potocznie reklamówka, foliówka, jednorazówka, siatka lub zrywka – cienka torba wykonana z folii z tworzywa sztucznego. Popularna nazwa wywodzi się z faktu, że znajduje się na niej kolorowy reklamowy nadruk, np. z nazwą sklepu lub inną reklamą. Pod koniec lat 70. i w latach 80. powszechne w krajach Europy Zachodniej i dodawane tam do zakupów bezpłatnie, do Polski natomiast trafiały drogą indywidualnego transportu, często sprzedawane potem na targowiskach i ulicach. Użyteczność toreb „reklamówek” była ograniczona, nadawały się jednak do wielokrotnego użytku tak, że zastępowały powoli mniej wygodne i mniej estetyczne siatki na zakupy. Później także polskie sklepy i polscy producenci zaczęli wytwarzać własne reklamówki, przez co import ich z Zachodu w sposób naturalny wygasł.
Znaczenie wyrazu „reklamówka” – pod koniec lat 80. i w ciągu lat 90. – zaczęło obejmować również (całkowicie wbrew pierwotnemu znaczeniu) plastikowe torby bez żadnych reklam ani nadruków, jednolite w kolorze (zazwyczaj białe, choć także w innych barwach), służące w sklepach do pakowania niewielkich porcji zakupów. Takie torby, o znacznie mniejszej trwałości i wytrzymałości niż reklamówki z poprzedniej dekady dostarczane są zazwyczaj w pakietach po kilkanaście do kilkuset sztuk. Różnią się między sobą – oprócz wielkości, koloru i wytrzymałości – także ze sposobem zamocowania w pakiecie. Z uwagi na ich niską wytrzymałość i mały koszt stosuje się je raczej jednorazowo (stąd ich popularna w niektórych regionach kraju nazwa „jednorazówka”); są jednym z produktów zanieczyszczających środowisko naturalne.

</doc>
<doc id="675667" url="https://pl.wikipedia.org/wiki?curid=675667" title="Wojciech Radziwiłł">
Wojciech Radziwiłł

Wojciech I Radziwiłł „Jałmużnik” (lit. "Vaitiekus Albertas Radvila I") herbu Trąby (ur. 1478, zm. 5 lipca 1519 w Werkach) – biskup łucki w latach 1499–1508, biskup wileński w latach 1508–1519, senator I RP w latach 1499–1519.
Biografia.
Wojciech był pierwszy pobożnym członkiem rodu Rawdziwiłłów, nie wiemy prawie nic o jego dzieciństwie i młodości, jako że wkroczył na arenę historyczną dopiero w związku z faktycznym przeniesieniem go do biskupstwa łuckiego. Jego ojciec Mikołaj Radziwiłłowicz rozpoczął karierę polityczną w 1481 roku, niewątpliwie to on podjął udane kroki w stosunku do króla Aleksandra Jagiellończyka w celu nominowania swojego syna Wojciecha na duchownego do jednej z diecezji w państwie. Decyzję władcy poparł papież Aleksander VI.
Pięcioletnie panowanie Wojciecha Radziwiłła w Łucku nie pozostawiło zbyt wielu śladów w zachowanych źródłach. Wydaje się, że wkrótce po otrzymaniu święceń biskupich udał się do Rzymu, gdzie został przyjęty na audiencji przez nowego papieża Juliusza II. Zapewne przy okazji wyjazdów zagranicznych pogłębiał swoje wykształcenie teologiczne. Do Polski wrócił prawdopodobnie w 1506 roku, gdy zmarł Aleksander Jagiellończyk, został wówczas oddelegowany do Sejmu Wyborczego, który miał się odbyć w listopadzie tego roku. Jednak przybył tam dopiero na początku grudnia 1506 roku – po wyborze na tron Zygmunta I. W koronacji nowego monarchy w Krakowie w dniu 24 stycznia 1507 r. prawdopodobnie nie brał udziału. Kilka miesięcy później król Zygmunt I przeniósł go z pełnionej roli w Łucku do Wilna, na miejsce zmarłego 27 marca 1507 r. biskupa Wojciecha Tabora, co następnie zostało zatwierdzone przez papieża Juliusz II w dniu 10 września 1507 roku.
Wojciech Radziwiłł rządził w diecezji wileńskiej przez dwanaście lat. W okresie lat 1514–1516 miał okazję uczestniczyć w spotkaniach Soboru Laterańskiego V w Rzymie. W swej diecezji ożywił wiele kościołów i kaplic, a w 1512 r. został mianowany pierwszym biskupem pomocniczym (sufraganem) w Wilnie. Wojciech Radziwiłł był także aktywnym uczestnikiem życia politycznego kraju, był członkiem Rady Wielkich Książąt, a także krewnym największych urzędników państwowych. Zasłynął jako dobroczyńca ubogich, otrzymując od swoich potomków przydomek „Jałmużnik”.
Zofia Holszańska w swoim testamencie z 29 lipca 1518 r. przyznała Wojciechowi 100 dukatów, przeznaczając je na tzw. trycezymy, czyli trzysta mszy za swą duszę, największą sumę 1000 dukatów przyznała zaś swojemu synowi Pawłowi, a czterysta dukatów otrzymał król, Zygmunt I Stary.
Zmarł w Werkach w 1519 roku, najprawdopodobniej 5 lipca, został pochowany w katedrze wileńskiej. Kilka lat później jego rodzina wzniosła w niej upamiętniający go nagrobek, który nie zachował się do czasów obecnych.
Życie prywatne.
Był synem Mikołaja Radziwiłłowicza h. Trąby i Zofii Anny Moniwid h. Leliwa. Miał czwórkę rodzeństwa; Mikołaja, Annę, Jana i Jerzego.

</doc>
<doc id="675668" url="https://pl.wikipedia.org/wiki?curid=675668" title="Wody infiltracyjne">
Wody infiltracyjne

Wody infiltracyjne, wody meteoryczne – wody podziemne, powstające w wyniku infiltracji (przesiąkania) wód opadowych lub powierzchniowych (cieki, jeziora, bagna).
Intensywność infiltracji zależy od wielu czynników, takich jak zdolność skał do przewodzenia (im większa porowatość tym bardziej przepuszczalna skała), natężenie opadów atmosferycznych, temperatura (przy wysokiej temperaturze, więcej wody odparuje z powierzchni Ziemi), rzeźba terenu.
Wody infiltracyjne są najważniejszym typem wód podziemnych w powierzchniowej warstwie skorupy ziemskiej. Aktywnie uczestniczą w cyklu hydrologicznym, stąd ich zasoby są odnawialne. 
Wodami o genezie meteorycznej są w zdecydowanej większości są wody przypowierzchniowe, gruntowe i wgłębne.
Prekursorem teorii o infiltracyjnym pochodzeniu wód podziemnych był Witruwiusz. Do teorii tej powrócił dopiero w XV wieku Leonardo da Vinci, a szczegółowo uzasadnił ją w XVI wieku francuski chemik Bernard Palissy. Teoria Palissy'ego była przez około 250 lat odrzucana oraz wyśmiewana i dopiero w XIX wieku powszechnie ją przyjęto.

</doc>
<doc id="675670" url="https://pl.wikipedia.org/wiki?curid=675670" title="Darko Kovacević">
Darko Kovacević



</doc>
<doc id="675671" url="https://pl.wikipedia.org/wiki?curid=675671" title="Týn nad Bečvou">
Týn nad Bečvou

Týn nad Bečvou – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 814 mieszkańców.
Pierwsza historyczna wzmianka o miejscowości pochodzi z 1447 roku. Na górującym nad miejscowością wzniesieniu znajduje się zamek Helfštýn. Odkryto tu też groby z okresu neolitu.

</doc>
<doc id="675672" url="https://pl.wikipedia.org/wiki?curid=675672" title="Ochrona lasu">
Ochrona lasu

Ochrona lasu jest dziedziną nauki wykorzystującą praktyczną wiedzę leśną o sposobach, środkach i czynnościach mających na celu zapewnienie lasom bezpieczeństwa i stworzenia warunków do prawidłowego wzrostu i rozwoju. 
Zadaniem ochrony lasu, poza dokładnym poznaniem czynników chorobotwórczych, jest badanie przyczyn powstawania chorób lasu, opracowywanie sposobów likwidacji potencjalnych źródeł chorób lasu, prowadzenie profilaktyki i terapii leśnej. 
Ochrony lasu nie można rozpatrywać jako osobnej dziedziny nauki i w oderwaniu od innych działów wiedzy o gospodarce leśnej. Ochrona lasu wiąże się ściśle z typologią leśną, ekologią, urządzaniem lasu, hodowlą, użytkowaniem i łowiectwem. W ramach ochrony lasu znajduje się również ogólnie pojęta ochrona przyrody.

</doc>
<doc id="675675" url="https://pl.wikipedia.org/wiki?curid=675675" title="Tyn nad Becvou">
Tyn nad Becvou



</doc>
<doc id="675677" url="https://pl.wikipedia.org/wiki?curid=675677" title="John Arbuthnot">
John Arbuthnot

John Arbuthnot (ochrzczony 29 kwietnia 1667, zm. 27 lutego 1735) – szkocki lekarz, satyryk i pisarz.
Należał do Scriblerus Club, do którego należeli także : Jonathan Swift ("Podróże Guliwera") i Alexander Pope ("Peri Bathos", "Memoirs of Martin Scriblerus", "The Dunciad").
Do napisania tych właśnie dzieł zainspirował Arbuthnot Pope’a i Swifta. Arbuthnot jest dziś również pamiętany jako twórca postaci stereotypowego Anglika (John Bull).
Życiorys.
Arbuthnot urodził się w hrabstwie Kincardine, na północno-wschodnim wybrzeżu Szkocji, jako syn Alexandra Arbuthnot, pastora luterańskiego i Margaret Lammie. Możliwe że w 1685 roku ukończył Marischal College. Gdy bracia Johna zaangażowali się w 1689 roku Glorious Revolution przeciw Wilhelmowi Orańskiemu, on pozostał z ojcem. Trzej bracia, w tym Robert Arbuthnot, po klęsce Jakobitów uciekli do Francji. Przyrodni brat Johna George został tam handlarzem wina. Ojciec Johna odmówił złożenia przysięgi kościołowi anglikańskiemu i Wilhelmowi Orańskiemu i został pozbawiony stanowiska kościelnego, po czym w 1691 roku zmarł. Odtąd o pozostałą w Szkocji rodzinę musiał zatroszczyć się John.
Arbuthnot pojechał do Londynu w roku 1691, gdzie utrzymywał się prawdopodobnie z nauczania matematyki. Rezydował razem z Williamem Pate'm, którego Swift nazwał a „"bel esprit."” John opublikował "Of the Laws of Chance" w 1692, z łaciny (oryginał: Christian Huygens "De ratiociniis in ludo aleae.") Była to pierwsza praca o prawdopodobieństwie w języku angielskim. Sytuacja materialna Arbuthnota polepszyła się gdy został on prywatnym nauczycielem Jeffreya Jeffreysa, syna posła. Arbuthnot poznał wówczas wielu matematyków angielskich (John Radcliffe, Isaac Newton, Samuel Pepys). Arbuthnot nie miał dość pieniędzy by uzyskać pełne formalne wykształcenie matematyczne. W 1696 roku wybrał szkocki University of St. Andrews na którym obronił doktorat z medycyny.
Pierwszą satyrę napisał w 1697 w roku w odpowiedzi na "An essay towards a natural history of the earth and terrestrial bodies, especially minerals..." (autor: John Woodward wyśmiał arogancję autora i błędne rozumienie przezeń Arystotelesa.
W 1702 roku przebywał w Epsom, gdzie miał okazje wyleczyć Jerzego Duńskiego, męża królowej Anny. Również około 1702 roku ożenił się z Margaret Wemyss. Wydaje się, że jego pierwszy syn George (na cześć Jerzego Duńskiego) urodził się w 1703 roku. W 1704 roku Arbuthnot został członkiem (ang. "Fellow") Royal Society. Wdzięczna królowa umożliwiła mu również otrzymanie tytułu naukowego na Uniwersytecie w Cambridge (15 czerwca 1705).
Arbuthnot miał bardzo przyjemny charakter, który podziwiał Swift mówiąc, że jego jedyną wadą był dziwny chód. To usposobienie i dobre stosunki z dworem uczyniły go ważna figurą w Royal Society. W 1705 roku Arbuthnot został prywatnym lekarzem królowej.
Arbuthnot nie był Jakobitą jak jego bracia lecz lojalnym wobec dworu Torysem, jako Torys i Szkot napisał "A sermon preach'd to the people at the Mercat Cross of Edinborough on the subject of the union. Ecclesiastes, Chapter 10, Verse 27.", w którym to dziele przekonywał Szkotów do Unii z Anglią (do Unii doszło w 1707 roku). W uznaniu zasług został mianowany członkiem Royal College of Physicians w Edynburgu i stałym lekarzem królewskim ("physician in ordinary") mieszkającym na dworze. W 1710 r. znów oddał się zagadnieniom matematycznym.
Jako pisarz.
W 1710 roku poznał Jonathan Swifta, który przeprowadził się wówczas do Londynu, a także przywódcę Torysów Roberta Harleya, który był wówczas Sekretarzem Skarbu i redaktorem torysowskiego periodyku "The Examiner". Arbuthnot zaczął publikować w nim satyry polityczne. W latach 1711-1713 Arbuthnot i Swift utworzyli „The Brothers' Club”. Arbuthnot, nie poszukiwał zwykle dowodów dla poparcia własnych opinii, czym różnił się od swego kolegi.
W 1712 obaj chcieli pomóc Harleyovi (teraz szefowi rządu) i Bolingbroke’owi Henry St. John zakończyć wojnę o hiszpańską sukcesję. Torysi zamierzali doprowadzić do porozumienia z Francją przez wycofanie się armii brytyjskiej z Hiszpanii. Swift napisał wówczas pamflet: "The Conduct of the Allies", a Arbuthnot serię pięciu pamfletów z „przeciętnym Anglikiem” – porywczym i bezrozumnym w roli głównej (John Bull). Pierwszy z serii: "Law Is a Bottomless Pit" (1712) miał wyjaśnić wojnę za pomocą prostej alegorii: John Bull (Anglia) walczy z „Ludwikiem Pawianem” (Louis Baboon – tj. Ludwik Bourbon lub Ludwik XV) o ziemie zmarłego Lorda Strutta (król Hiszpanii Karol II). Prawnik Bulla (John Churchill Marlborough) jest tym, który najbardziej interesuje się samą walką i entuzjazmuje nią. Bull ma siostrę Peg (Szkocja)). Postacie są podobne do tych tworzonych przez Swifta w tym sensie, że żadne z ich działań nie jest godne polecenia. Arbuthnot czuje jednak do swych postaci wyraźną sympatię i unika wrogiego dystansu do nich, zupełnie inaczej niż Swift.
W 1713 roku Arbuthnot został członkiem Scriblerus Club, do którego należeli też Henry St. John – wicehr. Bolingbroke, Alexander Pope, Jonathan Swift i John Gay, klub satyryków walczył z nudną i pedantyczną literaturą i jej twórcami. Pedantyzm symbolizował Mr. Scriblerus – wymyślona osoba superpedanta – pisarza bez wyobraźni, dzielącego włos na czworo.
Klub istniał tylko rok. Członkowie spotkali się ostatni raz w listopadzie 1714 roku. Wraz z sukcesją Jerzego I nastały dla torysowskich intelektualistów ciężkie czasy. Arbuthnot stracił wszystkie swoje królewskie fawory i stanowiska z wyjątkiem praktyki medycznej.
Życie w Anglii Hanowerczyków.
W 1717 roku Arbuthnot pomagał Pope'owi i Gayowi w wystawianiu sztuk scenicznych. Był też jednym z założycieli Royal Academy of Music i zaprzyjaźnił się z Georgiem Friedrichem Händlem. Był menadżerem jego przedstawień operowych od 1719 do 1729 roku. W 1723 roku został aptekarskim cenzorem, czuwającym nad jakością leków w aptekach Londynu a w 1727, z kolei członkiem Royal College of Physicians.
W latach 1726-1727 Swift i Pope zbierali się w domu Arbuthnota, konsultując z nim teksty swych dzieł. "Podróże Guliwera" (wydane w 1726 roku), zawierają parodię stosunków i projektów w Royal Society (księga III), o których informacji dostarczył zapewne Arbuthnot. Podobnie było z wierszem Pope’a w "The Dunciad" (druga edycja – 1729) i stanowiącym jej część wierszem „Virgilius restauratus” będącym satyrą na jednego z uczonych Richard Bentley.
W 1731 roku zmarła żona pisarza, a w rok później syn, który miał być duchownym. W tym casie pojawiły się dwie bardzo popularne rozprawy medyczne Arbuthnota: "An essay concerning the nature of ailments, and the choice of them, according to the different constitutions of human bodies" i "An Essay Concerning the Effects of Air on Human Bodies." Doradzał w nich przestrzeganie higieny w kontakcie z chorymi i w opiekowaniu się nimi.
W 1734 roku zdrowie lekarza i pisarza załamało się. Miał on astmę, kamienie nerkowe, a także nadwagę. Zmarł w Londynie 27 lutego 1735 roku. Pochowano go w St James’s Church, Piccadilly. Wkrótce potem Pope opublikował swój „Epistle to Dr. Arbuthnot”

</doc>
<doc id="675681" url="https://pl.wikipedia.org/wiki?curid=675681" title="Stanisław Kazimierz Radziwiłł">
Stanisław Kazimierz Radziwiłł

Stanisław Kazimierz Radziwiłł herbu Trąby (ur. w 1648, zm. 8 grudnia 1690) – stolnik wielki litewski od 1670, ordynat na Klecku, od 1679 marszałek wielki litewski, starosta rabsztyński, książę.
Syn Michała Karola. 
Elektor Jana III Sobieskiego z województwa nowogródzkiego w 1674 roku.
Był posłem powiatu mozyrskiego na sejm zwyczajny 1670 roku i posłem na zjazd warszawski i sejm pacyfikacyjny 1673 roku. Poseł sejmiku mozyrskiego na sejm 1677 roku.
W 1690 w Warszawie ożenił się z Marią Krystyną de Béthune, córką Franciszka Gastona de Béthune, siostrzenica królowej Marii Kazimiery. Zmarł bezdzietnie.

</doc>
<doc id="675686" url="https://pl.wikipedia.org/wiki?curid=675686" title="Clan Cameron">
Clan Cameron



</doc>
<doc id="675692" url="https://pl.wikipedia.org/wiki?curid=675692" title="Klan Cameron">
Klan Cameron

Cameron (gael. "Chamshron" „krzywonosy”) – szkockie nazwisko i nazwa jednego z większych i sławniejszych szkockich klanów góralskich.
Klan zamieszkuje terytorium nad jeziorami Loch Arkaig, Loch Aber, Loch Eil, u podnóża najwyższej szkockiej góry Ben Nevis, w hrabstwie Highland.
Pochodzenie Cameronów nie jest do końca wyjaśnione, wśród legend i teorii najprawdopodobniejsza jest o pochodzeniu normańskim, od duńskich wikingów.
Cameronowie zasłynęli po raz pierwszy jako dzielni wojownicy w XIV w., gdy wspierali Roberta Bruce'a w walce o niepodległość Szkocji. W czasie szkockich powstań popierali jakobitów. Even Cameron of Lochiel, zwany "Wielkim Lochielem", był jednym z najwybitniejszych przywódców jakobickich.
Klan dzieli się na dwie gałęzie;
Wodzowie klanu Cameron, jako jedni z nielicznych naczelników wielkich klanów, choć posiadają duże majątki ziemskie nie mają tytułów arystokratycznych, a nawet dziedzicznego tytułu rycerskiego.
Literatura.
Thomas Innes of Learney: "The Tartans of The Clans and Families of Scotlan", W. &amp; A.K. Johnston Limited, Edinburgh &amp; London, 1938.

</doc>
<doc id="675703" url="https://pl.wikipedia.org/wiki?curid=675703" title="Ktesibios">
Ktesibios

Ktesibios (gr. Κτησίβιος ὁ Ἀλεξανδρεύς, ur. 285 p.n.e., zm. 228 p.n.e.) – grecki konstruktor, wynalazca i matematyk, działający w Aleksandrii za panowania Ptolemeusza II Filadelfosa. Jego prace na temat sprężystości powietrza i konstrukcje wykorzystujące to zjawisko dały mu tytuł „ojca pneumatyki”. Żadne z dzieł Ktesibiosa nie przetrwało do czasów współczesnych, a jego dokonania znamy przede wszystkim z pism Filona z Bizancjum, Herona i Witruwiusza.
Życie.
Bardzo mało wiadomo o jego życiu. Ojciec Ktesibiosa był fryzjerem, początkowo sam wynalazca także pracował w tym zawodzie. Dla ułatwienia sobie pracy skonstruował lustro, którego pozycję można było łatwo dostosowywać dzięki ołowianej przeciwwadze. Później pracował w aleksandryjskim Museionie (prawdopodobnie był jego pierwszym kierownikiem).
Działalność naukowa.
Tytuł „ojca pneumatyki” zawdzięcza pierwszym badaniom nad sprężystością powietrza oraz dwóm pracom: bardziej teoretycznej „Dowody pneumatyczne” i praktycznej „Zastosowania”, w których opisał wiele urządzeń wykorzystujących zjawisko ściśliwości powietrza (choć pierwsza wzmianka o ciśnieniu atmosferycznym pojawia się wcześniej u Empedoklesa, a wkład w rozwój pneumatyki wniósł prawdopodobnie także Straton z Lampsaku). Ktesibios był wynalazcą pierwszego zegara, działającego dzięki stałemu strumieniowi wody. Jak wspomina Witruwiusz, konstruował też zegary, które pozwalały o wyznaczonej godzinie uruchamiać różne automaty, budowane w celach rozrywkowych. Witruwiusz wskazuje Ktesibiosa jako konstruktora pompy tłokowej, wynalazku, który był powszechny jeszcze w czasach Cesarstwa Rzymskiego. Ktesibios był wynalazcą organów wodnych – prekursora średniowiecznych organów, zajmował się także konstrukcją broni miotających, wykorzystujących energię sprężystości sprężyn ze stopów metali oraz sprężonego powietrza (aerotonon). Jako pierwszy wprowadził do mechaniki zawór.

</doc>
<doc id="675711" url="https://pl.wikipedia.org/wiki?curid=675711" title="Messier 107">
Messier 107

Messier 107 (również M107, NGC 6171) – gromada kulista w gwiazdozbiorze Wężownika odkryta przez Pierre'a Méchaina w kwietniu 1782, oraz niezależnie 12 maja 1793 przez Williama Herschela, który skatalogował ją jako H VI.40. Herschel zaobserwował również jako pierwszy pojedyncze gwiazdy w gromadzie. Nie jest widoczna gołym okiem, lecz można ją dostrzec za pomocą lornetki lub małego teleskopu.
M107 nie znalazła się w opublikowanej wersji katalogu Messiera. Dodała ją Helen Sawyer Hogg w 1947 razem z M105 i M106.
M107 znajduje się w odległości około 21 tys. lat świetlnych od Ziemi i zbliża się z prędkością 147 km/s. Średnica gromady wynosi około 80 lat świetlnych. Gromada zawiera tysiące gwiazd skoncentrowanych w rejonie o średnicy wynoszącej tyle co ośmiokrotna odległość Słońca od najbliższej gwiazdy Proxima Centauri, w tym około 25 gwiazd zmiennych. W odróżnieniu od innych gromad kulistych M107 zawiera kilka ciemnych obszarów. Zawartość metali jest średnia.

</doc>
<doc id="675714" url="https://pl.wikipedia.org/wiki?curid=675714" title="NGC 6171">
NGC 6171



</doc>
<doc id="675717" url="https://pl.wikipedia.org/wiki?curid=675717" title="Stanisław Albrecht Radziwiłł">
Stanisław Albrecht Radziwiłł

Książę Stanisław Albrecht Radziwiłł herbu Trąby (ur. 21 lipca 1914 w Szpanowie na Wołyniu, zm. 27 lipca 1976 w Londynie) – dyplomata, chargé d’affaires polskiego rządu na uchodźstwie przy Lidze Narodów, delegat Polskiego Czerwonego Krzyża, handlarz nieruchomościami, dyrektor linii lotniczych Olympic Airways.
Książę Radziwiłł był synem księcia Janusza Franciszka Radziwiłła (1880–1967) i Anny Jadwigi Marii Lubomirskiej (1882–1943). Miał dwóch braci Edmunda Ferdynanda i Ludwika Ferdynanda oraz siostrę Krystynę Marię.
Młodość.
W latach 1924–1933 uczył się w Państwowym Gimnazjum w Pszczynie i mieszkał w prywatnym internacie prowadzonym przez Wacława Iwanowskiego dla synów polskiej arystokracji. W 1937 roku, po napisaniu rozprawy o mniejszości ukraińskiej w Polsce, ukończył studia na wydziale nauk humanistycznych Uniwersytetu Katolickiego we Fryburgu w Szwajcarii. Następnie objął stanowisko zastępcy naczelnika województwa stanisławowskiego (istniejącego w II RP). Na przełomie sierpnia i września 1939 roku został zmobilizowany. W kampanii wrześniowej walczył w randze oficera kawalerii. Po jej klęsce Radziwiłł przedostał się przez Węgry i Jugosławię do Paryża gdzie urzędował już Rząd Rzeczypospolitej Polskiej na uchodźstwie. Książę został wysłany przez rząd Władysława Sikorskiego do genewskiej siedziby Międzynarodowego Czerwonego Krzyża jako przedstawiciel Polskiego Czerwonego Krzyża. Korzystając z faktu, że w Genewie znajdowała się również siedziba Ligi Narodów, książę został przy niej chargé d’affaires polskiego rządu. Funkcje te pełnił do zakończenia wojny. W roku 1940 w Genewie książę ożenił się po raz pierwszy. Jego żoną została Roselyne de Monleon, którą poznał w czasie studiów. Po wojnie książę rozwiódł się i wraz z Grace Kolin wyjechał do Londynu gdzie poślubił ją w 1946 roku. Państwo młodzi by zdobyć pożądane brytyjskie paszporty (Grace była Chorwatką) zamieszkali na Wyspach Bahama, które wtedy były brytyjską kolonią. W Nassau książę Radziwiłł poznał Felixa Fenstona, który okazał się rzutkim londyńskim przedsiębiorcą. Biznesowe zdolności Fenstona i szerokie koneksje Radziwiłła stały za zawiązaną spółką działającą przede wszystkim na rynku brytyjskich nieruchomości. W 1947 roku na świat przyszedł pierwszy syn księcia Jan Stanisław.
Lee Bouvier i era Camelotu.
Jesienią 1956 roku Grace i Stanisław Radziwiłłowie gościli u lorda i lady Lambton w ich posiadłości Fenton na myśliwskim weekendzie. Na polowania zostali zaproszeni również Michael i Lee Canfield oraz jej siostra Jacqueline Kennedy. Wtedy to książę Radziwiłł poznał swoją trzecią żonę. Radziwiłłowie zaczęli coraz częściej spotykać się z małżeństwem Canfieldów. Z czasem spotkania te ograniczyły się tylko do dwóch osób. W ciągu kilkunastu miesięcy, małżeństwa Lee Canfield oraz księcia Stanisława Radziwiłła rozpadły się. 19 marca 1959 roku w amerykańskim Fairfax książę poślubił Lee Bouvier. Państwo Radziwiłłowie stanowili barwną parę na światowych salonach. Polski książę skoligacony z arystokratycznymi rodami całej Europy, robiący karierę w branży nieruchomości i Amerykanka młodsza od męża o 19 lat, stawiająca pierwsze kroki w świecie mody. Choć pochodzili z dwóch całkowicie różnych światów, zaskakująco długo stanowili niezwykle dobraną parę.
W 1959 roku na świat przyszedł drugi syn księcia Antoni (Anthony Radziwill), a rok później jedyna córka Anna Krystyna. Rodzina Radziwiłłów spędzała czas pomiędzy Wielką Brytanią (dom przy Buckingham Place w Londynie oraz wiejska posiadłość Turville Grange w hrabstwie Buckinghamshire), a lazurowymi wybrzeżami Francji, Włoch i Grecji. Ich bujne życie towarzyskie zyskało nowy wymiar, gdy mąż siostry Lee, John F. Kennedy, rozpoczął kampanię wyborczą, która miała zaprowadzić go do Białego Domu. Książę Radziwiłł, który pozostawał w bardzo dobrych stosunkach z przyszłym prezydentem USA z chęcią włączył się w kampanię, agitując na rzecz JFK wśród amerykańskiej Polonii. Ciężka praca opłaciła się. Gdy Kennedy został kolejnym prezydentem Stanów Zjednoczonych, nie omieszkał wspomnieć, że jest to m.in. zasługa szwagra. Częste kontakty księcia Radziwiłła z prezydentem irytowały pracowników amerykańskiej ambasady w Londynie, której oficjalne raporty docierały do Białego Domu później, niż informacje przekazywane przez księcia.
Zażyłość stosunków Radziwiłła z Kennedym odzwierciedla fakt, że JFK został ojcem chrzestnym Anny Krystyny Radziwiłł, a książę Johna F. Kennedy’ego Juniora. Obie uroczystości odbyły się w 1961 roku. Rodziny Kennedych i Radziwiłłów często spędzały razem wolne dni, aby odetchnąć od życia w ciągłym zgiełku i wśród fleszy aparatów paparazzi. Spędzali razem święta Bożego Narodzenia w letniej posiadłości Kennedych w Palm Beach lub żeglowali wokół wyspy Martha’s Vineyard w letnie popołudnia. Arystokratyczne pochodzenie Radziwiłła, jego koneksje i swoista światowość dobrze wpasowały się w erę Camelotu, jak często nazywano okres prezydentury Kennedy’ego.
W lipcu 1963 roku państwo Radziwiłłowie bawili we francuskim Deauville na ślubie siostrzenicy księcia Izabelli Potockiej z hrabią Hubertem d’Ornano. Tego samego roku rozwinęła się znajomość księcia z greckim magnatem transportu morskiego Arystotelesem Onassisem. Radziwiłłowie często żeglowali po Morzu Śródziemnym na jego żaglowcach lub urządzali rauty na jego cześć w swoim londyńskim domu. Dzięki tej znajomości książę Radziwiłł został dyrektorem założonych przez Onassisa w 1959 roku linii lotniczych Olympic Airways.
22 listopada 1963 roku wieść o śmierci JFK zastała księcia w londyńskim klubie dla dżentelmenów St. James’s. Dwa dni później Radziwiłł był już w Białym Domu, który wyglądał według niego, jak „Wersal po śmierci króla”. Książę zdecydował się włożyć do trumny prezydenta najcenniejszą rodzinną pamiątkę – stary francuski różaniec.
Wyższe sfery.
Z uwagi na coraz częstsze wizyty w USA oraz dzięki namowom Roberta Kennedy’ego, na początku 1964 roku książę kupił apartament na nowojorskiej Piątej Alei. Radziwiłłowie zaczęli powoli wychodzić z traumy po śmierci Johna Kennedy’ego. Podróżowali na Jamajkę, Antiguę i do Kenii na safari. Czasem w tych podróżach towarzyszyli im Izabella Potocka wraz z mężem hrabią Hubertem d’Ornano oraz Jackie Kennedy. W latach sześćdziesiątych Radziwiłłowie obracali się w dość ekscentrycznych kręgach towarzyskich. Wolny czas spędzali z pisarzem Trumanem Capote’m, miliarderem Stavrosem Niarchosem, tancerzem Rudolfem Nuriejewem, byłym premierem Wielkiej Brytanii Winstonem Churchillem, czy projektantem mody Olegiem Cassinim. 22 października 1968 roku na greckiej wyspie Skorpio rodzina Radziwiłłów wzięła udział w zaślubinach Jacqueline Kennedy z Arystotelesem Onassisem.
Koniec małżeństwa i śmierć księcia.
W 1971 roku zmarł starszy brat księcia Edmund Ferdynand. Radziwiłł wraz z żoną i Jackie Kennedy polecieli do Warszawy na jego pogrzeb. W tym samym roku ostoja polskiej kultury i historii na Wyspach Brytyjskich – posiadłość Fawley Court w Fawley zyskała darczyńcę w osobie księcia. Został on fundatorem niewielkiego kościoła pw. Świętej Anny, który został wzniesiony niedaleko głównej rezydencji. Projektantem był Władysław Jarosz z angielskiego przedsiębiorstwa Crabtree &amp; Jarosz. Książę ufundował kościół jako symbol pamięci o swojej matce, która zmarła w łagrze niedaleko Krasnogorska w 1943 roku.
W roku 1974 małżeństwo Radziwiłłów zakończyło się rozwodem. Od teraz Anna Krystyna była wychowywana przez matkę w Nowym Jorku, a Antoni przez ojca w Londynie. Po rozstaniu z Lee, książę związał się z Christine Weckert.
27 lipca 1976 roku książę Stanisław Albrecht Radziwiłł zmarł nagle na atak serca w wieku 62 lat. Został pochowany w rodowej kaplicy kościoła pw. Świętej Anny w Fawley Court. Na skutek kontrowersyjnego spieniężenia polskiej placówki w Fawley Court przez oo. Marianów i wobec kampanii dla ratowania majątku na rzecz polską, zwłoki Ks. Radziwiłła i jego rodziny zostały ekshumowane, a kościół św. Anny i Kolumbarium zostały desakrowane przez lokalnego biskupa katolickiego w 2012 r. Rodzina wniosła proces sądowy na terenie Polski w tej kwestii.

</doc>
<doc id="675718" url="https://pl.wikipedia.org/wiki?curid=675718" title="Live And Rare">
Live And Rare



</doc>
<doc id="675720" url="https://pl.wikipedia.org/wiki?curid=675720" title="Deutschland sucht den Superstar">
Deutschland sucht den Superstar

Deutschland sucht den Superstar – niemiecki program telewizyjny (nazywany w skrócie DSDS) emitowany przez telewizję RTL. W Polsce program znany jako "Idol".
Edycja 1.
Pierwsza edycja rozpoczęła się bez większego rozgłosu w październiku 2002. Program prowadzili Michelle Hunziker oraz były aktor Carsten Spengemann, w jury zasiedli zaś producent, kompozytor i tekściarz znany m.in. z Modern Talking – Dieter Bohlen, radiowiec Thomas Bug, dziennikarka muzyczna Shona Fraser, i były prezydent BMG Germany, Thomas Stein. Show szybko zyskał na popularności tak dzięki uczestnikom, jak i ostrym oraz zabawnym komentarzom w wykonaniu członków jury (zdecydowanie przodował w tym Bohlen). Finałowe odcinki programu oglądało nawet 12 milionów telewidzów.
Zwycięzcą został Alexander Klaws, który w nagrodę otrzymał kontrakt płytowy w wytwórni BMG. Już 9 dni po finale, Klaws wydał swój pierwszy singel „Take Me Tonight”, który zadebiutował na 1 miejscu niemieckiej listy bestsellerów, a w rocznym zestawieniu przegrał jedynie z „We Have A Dream”, utworem wykonywanym przez całą dziesiątkę finalistów. Utwór w wykonaniu Klawsa oraz Juliette Schoppmann został nagrany jeszcze przed finałem, dzięki czemu stacje radiowe puszczały go już kilka dni po zakończeniu programu. Intensywnej promocji dopełniały liczne programy oraz częsta emisja teledysków w stacjach muzycznych MTV oraz VIVA. Alexander Klaws nagrał dotąd cztery albumy i osiem singli, największy sukces odnosząc z początkowymi. Płyty "Take Your Chance" oraz "Here I Am", wyprodukowane przez Bohlena, dotarły do pierwszego miejsca niemieckiej listy przebojów, jednak kolejne – "Attention" i niemieckojęzyczna "Was Willst Du Noch?!" – nagrane bez udziału Bohlena, sprzedawały się już bardzo słabo.
Edycja 2.
W drugiej edycji prowadzący oraz jury nie zmienili się. W przeciwieństwie do pierwszej, od początku programowi towarzyszyło duże zainteresowanie podsycane przez intensywne działania promocyjne. Przyniosło to jednak efekt odwrotny od zamierzonego, gdyż ludzie znudzeni wszechobecnością "DSDS" mniej chętnie oglądali koncerty finałowe oraz oddawali mniej telefonicznych głosów.
Tym razem program wygrała Elli Erl. W przeciwieństwie do Alexandra Klawsa, nagrała z Bohlenem tylko finałowy utwór „This Is My Life” oraz zażyczyła sobie nakręcenia teledysku do wersji akustycznej, nie zaś oryginalnej. Odmówiła dalszej współpracy z powodu osobistych i artystycznych konflików z Bohlenem. Elli nad swoim kolejnym singlem „In My Dreams” pracowała samodzielnie, jednak nie odniósł on większego sukcesu (#40 w Niemczech). Także debiutancki album "Shout It Out" oraz kolejne single go promujące sprzedawały się słabo.
W przeciwieństwie do pierwszej edycji, tym razem niewielu finalistom udało się wydać własne płyty. Zdobywca trzeciego miejsca Phillipe Bühler wydał dwa single, „Warum?” und „Ich Kann Dich Lieben”, obydwa weszły do niemieckiej listy 40 najchętniej kupowanych. Anke Wagner (szósta) wydała płytę z niezależną wytwórnią Perleberg, jednak ani singel ani album nie weszły na listy przebojów. Benjamin Martell (czwarty) podpisał kontrakt z BMG, jednak stracił go domagając się możliwości samodzielnego opracowania materiału.
Edycja 3.
Po dwuletniej przerwie RTL wznowił produkcję programu. Dotychczasowych prowadzących zastąpili Marco Schreyl oraz Tooske Ragas. W jury pozostał jedynie Dieter Bohlen, dołączyli do niego menedżerka muzyczna Sylvia Kollek oraz dziennikarz Heinz Henn.
Program wygrał Tobias Regner.
Edycja 4.
Czwarta edycja przypadła na rok 2006. Skład prowadzących nie zmienił się, choć Tooske Ragas z uwagi na narodziny dziecka opuściła kilka odcinków.
Na dwa koncerty przed finałem programu, producenci zdyskwalifikowali Maxa Buskohla. Powodem było niewywiązywanie się z obowiązków promocyjnych oraz rozbieżności w kwestii kontraktu płytowego. Buskohl żądał umowy dla całego swojego zespołu Empty Trash, RTL oraz wytwórnia Sony BMG zgadzały się wyłącznie na wydanie jego solowej płyty. Zwolnione przez Buskohla miejsce w programie zajął wyeliminowany po ostatnim koncercie Martin Stosch, otrzymując w ten sposób swoją drugą szansę.
Zwycięzca Mark Medlock zdobył w finale 78% głosów. Od tej pory współpracuje z Bohlenem, a na swoim koncie ma już 4 albumy, które zdobyły ogromną popularność w krajach niemieckojęzycznych.
Edycja 5.
Po sukcesie czwartej edycji programu, telewizja RTL postanowiła podjąć się produkcji jeszcze jednej. W jury Heinza Henna zastąpił Andreas „Bär” Läsker. Tą edycje wygrał pochodzący ze Śląska Thomas Godoj (ur. 6 marca 1978 w Rybniku) z 62,4% głosów.
Jury.
Castingi odbywały się w następujących miastach
Edycja 6.
W roku 2008/2009 odbyła się także 6 edycja programu. Wygrał Daniel Schuhmacher.
Edycja 7.
Zwycięzcą 7.edycji został Mehrzad Marashi, uzyskując w finale 56,4% głosów. Drugie miejsce zdobył Menowin Fröhlich- 43,6%.
Edycja 8.
W ósmej edycji zwyciężył Pietro Lombardi, pokonując w finale swoją dziewczynę- Sarah Engels, która od 1 marca 2013 roku jest jego żoną.
Edycja 9.
Dziewiątą edycję programu, zwyciężył Szwajcar – Luca Hänni. W finale wygrał z Daniele Negroni.
Edycja 10.
Dziesiąta edycja to jednocześnie jubileuszowa edycja programu. Moderatorami zostali Nazan Eckers i Paul Richter. W finale o zwycięstwo walczyły dwie dziewczyny: Lisa Wohlgemuth i Beatrice Egli. Z powodów zdrowotnych, udział Lisy w finale był do ostatniej chwili niepewny. Zgodnie z regulaminem DSDS, rozważany był powrót do programu Ricardo Bieleckiego, który zajął trzecie miejsce. Bielecki ma polskie korzenie. W nagrodę za to, że przygotowywał się do zastąpienia Lisy przez ostatnie dni przed finałem, zaśpiewał na finałowej scenie, jednak już poza konkursem. Ostatecznie Lisa zajęła drugie miejsce. Zwyciężyła Beatrice Egli, śpiewająca niemieckie szlagiery, zdobywając 70,25% głosów.
Edycja 11.
Jedenastą edycję show wygrała Aneta Sablik urodzona w Polsce (Bielsko-Biała). W finale pokonała mającą tureckie korzenie Meltem Acikgöz.
Edycja 12.
Dwunastą edycję wygrał z pochodzenia Włoch – Severino Seeger.
Edycja 13.
Prince Damien Ritzinger wygrał trzynastą edycję.
Edycja 14.
Czternastą edycję wygrał Amerykanin Alphonso Williams.
Edycja 15.
Piętnastą edycję show wygrała Marie Wegener.

</doc>
<doc id="675722" url="https://pl.wikipedia.org/wiki?curid=675722" title="M107">
M107



</doc>
<doc id="675728" url="https://pl.wikipedia.org/wiki?curid=675728" title="Traktat w Gandamak">
Traktat w Gandamak

Podpisanie traktatu w Gandamak oficjalnie zakończyło pierwszą fazę drugiej wojny afgańskiej. Afganistan odstąpił różne obszary przygraniczne Wielkiej Brytanii, aby zapobiec najazdowi dalszych obszarów kraju. Traktat został podpisany przez Sir Pierre’a Louisa Napoleona Cavagnari w imieniu Brytyjczyków i emira Jakuba Chana w imieniu Afgańczyków 26 maja 1879.

</doc>
<doc id="675729" url="https://pl.wikipedia.org/wiki?curid=675729" title="Chomiczek syryjski">
Chomiczek syryjski

Chomiczek syryjski, chomik syryjski ("Mesocricetus auratus") – gatunek ssaka z podrodziny chomików (Cricetinae) w obrębie rodziny chomikowatych (Cricetidae), hodowanego także jako zwierzę domowe.
Występowanie.
Zasięg występowania chomiczka syryjskiego jest ograniczony do płaskowyżu Aleppo na pograniczu południowej Turcji i północnej Syrii między Eblą i Şanlıurfą; prawdopodobnie obecny również w Hatay. W pierwszej połowie XX wieku został sprowadzony do Stanów Zjednoczonych, gdzie został udomowiony. Hodowla chomika na terenie Europy została spopularyzowana dopiero po II wojnie światowej. Gryzoń w naturze zamieszkuje głównie środowiska stepowo-pustynne.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1839 roku angielski przyrodnik George Robert Waterhouse nadając mu nazwę "Cricetus auratus". Holotyp pochodził z Aleppo, w Syrii. 
W przeszłości "M. auratus" uważany był za jedyny gatunek rodzaju "Mesocricetus", obejmujący taksony "brandti", "newtoni" i "raddei". Posiada unikalną morfologię i skład genetyczny. Autorzy "Illustrated Checklist of the Mammals of the World" uznają ten takson za gatunek monotypowy.
Wygląd.
Długość ciała (bez ogona) 128–165 mm, długość ogona 13–21 mm; masa ciała 82–175 g; samce są większe i cięższe od samic. Nogi ma krótkie, silne i przystosowane do długich biegów. Łapy są nieowłosione, przednie mają 4 wykształcone palce, kciuk jest zredukowany do małego wyrostka. Tylne łapy mają 5 palców i wyposażone są w zgrubienia na podeszwach ułatwiające wspinanie się. Chomiczki posiadają krótkie nieowłosione ogony, swym kształtem zbliżone do ogona niedźwiedzia. Charakterystyczną cechą są torby policzkowe, służące przede wszystkim do gromadzenia i transportu pokarmu. Chomiczki oznaczają terytorium za pomocą gruczołów zapachowych; u chomiczka syryjskiego położone są one na bokach ciała w pobliżu tylnych odnóży. Chomiczki mają duże wypukłe oczy, charakterystyczne dla zwierząt aktywnych o zmierzchu i nocą. W dzień nie widzą zbyt ostro. Podczas poszukiwania pożywienia posługują się świetnym węchem, który służy im także do oceny jakości pokarmu. Chomiczki mają bardzo dobry słuch. Słyszenie ułatwiają duże i dobrze rozwinięte małżowiny uszne, które podczas snu zwierzę kuli i przyciska, aby ciasno przylegały do głowy. Chomiczkowi w orientacji pomagają wibrysy – długie włosy czuciowe. Chomiczki, jak wszystkie gryzonie, posiadają bezkorzeniowe, stale rosnące siekacze. Tętno chomiczka uzależnione jest od pory dnia i wynosi 380–412/min, wykonuje około 75 oddechów/min, a rektalna temperatura ciała osiąga 36,3–37,5 °C. Może mieć krótką, rzadziej długą sierść.
Ubarwienie.
W wyniku spontanicznych mutacji, a następnie selekcji hodowlanej, powstała niezliczona ilość odmian barwnych chomiczka syryjskiego: zbliżona do naturalnej złota (Golden), kremowa (Cream), biała (White), cynamonowa (Cinnamon), czarna (Black), popielata, srebrno-szara (Silver grey) oraz wiele innych. Zdarzają się też chomiczki albinotyczne, o białej sierści i czerwonych oczach.
Za podstawowy typ włosia u chomiczka syryjskiego uważa się sierść krótką – "short hair", jednak podobnie jak w przypadku odmian kolorystycznych, w wyniku selekcji hodowlanej otrzymano także inne typy włosa. Wyróżniamy więc chomiczki długowłose – "long hair", satynowe – "satin" (chomiczki satynowe posiadają gładką, lśniącą sierść. Włos zyskuje połysk ponieważ jest niezwykle cienki) oraz "rex" (sierść gęsta i kręcona, cechą charakterystyczną są tu kręcone wąsy czuciowe).
Genetyka.
Chomiczki syryjskie posiadają w komórkach ciała 22 pary chromosomów. 21 par autosomalnych i jedną allosomów.
Udomowienie chomiczka syryjskiego.
Chomiczek syryjski został opisany po raz pierwszy w 1839 r. przez brytyjskiego zoologa Waterhouse'a i nazwany "Cricetus auratus". Biorąc pod uwagę to, że gatunek ten nie wyróżniał się jakimiś specjalnymi cechami, nie interesowano się nimi zbytnio. Z czasem obserwowano je coraz rzadziej, aż w końcu uznano je za gatunek wymarły. Dopiero w 1930 r. profesor Aharoni z University of Jerusalem, prowadzący prace wykopaliskowe w okolicach Aleppo w Syrii, znalazł samicę z 12 młodymi. Ponieważ zwierzęta znalezione w 1930 roku były nieco większe, niż te odnalezione przez Waterhouse'a, zostały opisane pod łacińską nazwą "Mesocricetus auratus". Jednak informacje dotyczące ich dalszych losów nie są ujednolicone. Część autorów opracowań o chomiczkach podaje, że większość zwierząt nie przeżyła drogi do Jerozolimy i padła, zaś pozostałe – jeden samczyk i dwie samiczki, rozmnożyły się już po trzech miesiącach i dopiero ich potomstwo ruszyło na podbój świata. Inni uważają, że ta trójka (niektórzy uważają, że czwórka) młodych trafiła do Anglii, do Londynu, i dopiero tam doczekała się przychówku, zaś te, które pozostały w Syrii, padły. Tak czy inaczej wiadomo, że wszystkie chomiczki syryjskie na świecie pochodzą od trzech lub czterech zwierząt. Dzięki łączeniu i rozmnażaniu odłowionych chomiczków otrzymano kolejne przychówki, w których na skutek mutacji pojawiły się nowe cechy budowy ciała i umaszczenia.
Pomimo ocalenia gatunku przed wyginięciem, chomiczki syryjskie nie budziły większego zainteresowania. Dopiero gdy w 1938 roku trafiły do Stanów Zjednoczonych jako zwierzęta laboratoryjne, zaczęła się ich kariera. Okazało się bowiem, że łatwo się mnożą i oswajają, a co za tym idzie – idealnie nadają się do domowej hodowli. Do Polski pierwsze chomiczki dotarły po II wojnie światowej, w 1950 roku.
Pożywienie.
Chomiczki żyjące na wolności mają bardzo urozmaicony jadłospis. Zależy on od pory roku. Żywią się przede wszystkim pokarmem roślinnym – głównie nasionami i owocami. Chętnie jedzą marchew i jabłka. Zwierzęta te potrzebują także niewielkich ilości białka zwierzęcego, które może być im dostarczane m.in. w formie gotowanego bez soli mięsa, nabiału lub owadów (np. suszonych larw mącznika młynarka). Nie piją dużo wody, lecz muszą mieć do niej stały dostęp. Chomiczki domowe odżywiają się także specjalną karmą – mieszanką nasion dla gryzoni. Można im dawać różne owoce i warzywa, lecz nie powinno się podawać owoców pestkowych, cytrusowych i fasoli.
Tryb życia.
Zamieszkuje on tereny pustynne i półpustynne, można go spotkać też na polach zbożowych. Złocista barwa futra utrudnia obserwowanie tego gryzonia na wolności, przez co mało wiadomo o jego biologii i zachowaniu. Chomiczki prowadzą aktywny tryb życia, przemierzając duże odległości w poszukiwaniu pokarmu. Chomiczki syryjskie są typowymi samotnikami i należy je trzymać pojedynczo. Zwierzęta te biegają wolniej, bardziej wydłużając tułów od innych gatunków. Gdy temperatura otoczenia spadnie poniżej 6 °C, chomiczek zapada w stan hibernacji, jest to sen zimowy. Ale gdy temperatura wzrasta powyżej 37–38 °C, zwierzę zapada w sen letni – nazywany estywacją. Chomiczki na wolności wykopują nory z tunelami i komorami przeznaczonymi na legowisko, magazyn pokarmu (może zebrać nawet do 16 kg) oraz na "toaletę". Długość nory dochodzi do 2 metrów.
Po 1930 r. chomiczki syryjskie były rzadko znajdywane w naturze. We wrześniu 1997 r. i marcu 1999 r. zorganizowane były wyprawy, w których naukowcy zdołali znaleźć 30 nor. Żadna nie należała do więcej niż jednego osobnika. Schwytano 6 samic i 7 samców. Jedna samica była w ciąży i urodziła 6 młodych. Wszystkie 19 chomiczków wysłano do Niemiec w celu utworzenia stada hodowlanego.
Obserwacje samic z dzikiej populacji wykazały, że, w przeciwieństwie do chomiczków laboratoryjnych, nie są aktywne w nocy, lecz najbardziej o poranku i wieczorem, prawdopodobnie, aby uniknąć nocnych drapieżników, takich jak sowy.
Rozród.
Ruja u samicy chomiczka syryjskiego powtarza się regularnie co 3–6 dni. Zaloty chomiczków przypominają walkę. Zwierzęta ścigają się i szamocą, w końcu zaczynają się obwąchiwać i lizać nawzajem, po czym dochodzi do kopulacji. W krótkim czasie dochodzi do następnych zbliżeń, aż do momentu, gdy popęd samicy osłabnie i przegoni ona samca. Jeśli samiec nie ma drogi ucieczki, to samica w obronie przyszłego potomstwa potrafi nawet zabić partnera.
Ciąża trwa 16–20 dni, a w miocie jest 3–12 młodych, chociaż są mioty liczące nawet 14 osesków. Poród ze względu na małe rozmiary młodych ma łagodny przebieg. Samica, aby zapobiec skażeniu gniazda, zjada młode, które urodzą się martwe. Młode rodzą się nagie i ślepe. Samica przegryza pępowinę, po czym dokładnie wylizuje i masuje nowo narodzone potomstwo, co pomaga usprawnić krążenie krwi. Matka karmi młode leżąc na nich. Po około 2 tygodniach młodym rośnie pierwsza sierść, a po 4 tygodniach wychodzą z gniazda.
Młode rosną bardzo szybko. Trzeciego dnia po urodzeniu wyodrębnia się już pigmentacja skóry. Piątego dnia pojawia się delikatny meszek pokrywający ciało, jednak brzuch pozostaje jeszcze przez pewien czas nagi. Po ośmiu dniach u młodych samic widać już sutki. Po 15 dniach następuje otwarcie oczu. Chomiczki bawią się ze sobą i same już dbają o higienę ciała. Zaczynają korzystać z miejsca przeznaczonego na toaletę. Na 1–2 tygodnie przed zakończeniem okresu ssania stają się bardzo aktywne ruchowo. W trzecim tygodniu życia zostają odstawione od piersi. Przez jakiś czas pozostają jeszcze przy matce. Samce osiągają dojrzałość płciową w wieku 60 dni, samice – w wieku 30 dni. Pierwsza kopulacja następuje zazwyczaj w 12–14 tygodniu życia. Chomiczki są całkowicie wyrośnięte w wieku trzech miesięcy. Przeciętna długość życia wynosi 18 miesięcy, choć w niewoli mogą dożyć nawet 2-3 lat.
Kanibalizm.
Stosunkowo często zdarza się u chomiczków kanibalizm polegający na zjadaniu własnego potomstwa. W optymalnych warunkach samica rodzi i odchowuje młode. Jednak jeśli w okresie okołoporodowym i podczas odchowu jest niepokojona, najczęściej zjada swoje młode. Natura przewidziała takie sytuacje, w których zagrożenie dla potomstwa jest zbyt duże. Samica instynktownie zjada swoje młode po to, by móc w najbliższym czasie w lepszych, bezpieczniejszych warunkach urodzić następny miot, który będzie miał szansę przeżycia, zaś samo zjedzenie młodych to dostarczenie organizmowi cennego białka. Inną niż niepokojenie przyczyną kanibalizmu może być zbyt młody wiek samicy, niedobór białka lub brak wody do picia. W okresie karmienia młodych mlekiem zapotrzebowanie na płyny wzrasta i brak dostępu do wody może być równie niebezpieczny dla miotu.

</doc>
<doc id="675740" url="https://pl.wikipedia.org/wiki?curid=675740" title="Gandamak">
Gandamak

Gandamak – wieś w Afganistanie, 56 km od Dżalalabadu na trasie do Kabulu. Po wycofaniu się z Kabulu armii generała Williama Elphinstone'a w roku 1842, wzgórze blisko Gandamak było miejscem masakry ostatnich ocalałych żołnierzy: dwudziestu oficerów i czterdziestu pięciu brytyjskich żołnierzy z 44 East Essex Regiment. 
Jest również miejscem gdzie 26 maja 1879 roku podpisano traktat między brytyjskim rządem i emirem Afganistanu Jakubem Chanem.

</doc>
<doc id="675745" url="https://pl.wikipedia.org/wiki?curid=675745" title="Reprezentacja Brunei w piłce nożnej mężczyzn">
Reprezentacja Brunei w piłce nożnej mężczyzn

Piłkarski Związek Brunei powstał w 1959 roku, a od 1969 roku jest członkiem FIFA. Reprezentacja Brunei jest jednym z najsłabszych krajów świata, w rankingu FIFA z czerwca 2016 roku zajmuje 197. miejsce na 209 sklasyfikowanych reprezentacji.
Obecnie selekcjonerem reprezentacji Brunei jest Koreańczyk Kwon Oh-son.

</doc>
<doc id="675749" url="https://pl.wikipedia.org/wiki?curid=675749" title="Niemiecka Eskadra Wschodnioazjatycka">
Niemiecka Eskadra Wschodnioazjatycka

Eskadra Wschodnioazjatycka (niem. "Ostasiengeschwader") była eskadrą marynarki wojennej Cesarstwa Niemieckiego między 1897 a 1914, stacjonującą w Qingdao (Tsingtao) w Chinach. Często nazywana jest popularnie Wschodnioazjatycką Eskadrą Krążowników. Nazwa ta odpowiada jednak składowi jednostki w ostatniej fazie jej działalności. Wcześniej w jej skład wchodziły także pancerniki i inne okręty. Od 1859 pojedyncze niemieckie okręty lub zespoły okrętów obecne były na wodach Chin w celu zabezpieczania handlu i interesów niemieckich w regionie. W 1869 utworzono „stację wschodnioazjatycką” dla okrętów niemieckich, lecz początkowo nie miały one własnej bazy. Sytuacja zmieniła się w listopadzie 1897, kiedy Jiaozhou zostało kolonią niemiecką. 
Po wybuchu I wojny światowej eskadra pod dowództwem Grafa Maximiliana von Spee koncentrowała się na zwalczaniu brytyjskiej żeglugi i transportów wojsk. Odnosila przy tym znaczne sukcesy. Po przystąpieniu Japonii do wojny po stronie ententy, eskadra wyruszyła do Niemiec, wokół Ameryki Południowej, w dalszym ciągu prowadząc działania rajderskie. W bitwie pod Coronelem u wybrzeży Chile, 1 listopada 1914, zatopiła dwa brytyjskie krążowniki pancerne, HMS "Good Hope” i „Monmouth”. 
8 grudnia 1914 próbowała zaatakować bazę morską Port Stanley na Falklandach, nie wiedząc o obecności tam silnego brytyjskiego zespołu z dwoma krążownikami liniowymi. Jednostki te wysłano właśnie w celu zniszczenia eskadry. W bitwie pod Falklandami eskadra została prawie w całości zniszczona, a admirał von Spee poniósł śmierć na swoim okręcie flagowym SMS „Scharnhorst”. Bitwę przetrwał jedynie lekki krążownik SMS „Dresden”, który został jednak przechwycony przez okręty brytyjskie i 14 marca 1915 zmuszony do samozatopienia. Poza głównymi siłami eskadry jako samodzielny rajder działał krążownik „Emden”, zatopiony koło Wysp Kokosowych 9 listopada 1914.

</doc>
<doc id="675750" url="https://pl.wikipedia.org/wiki?curid=675750" title="Architektura barokowa we Włoszech">
Architektura barokowa we Włoszech

Barok został zapoczątkowany w Rzymie i wywodzi się bezpośrednio z odmiany późnego renesansu zwanego stylem dekoracyjnym. 
Historia.
Początek.
Do pierwszych architektów tworzących w nowym stylu zalicza się:
Okres dojrzały.
Po pierwszym okresie rozwoju stylu następuje tzw. złoty wiek baroku. Architekt i rzeźbiarz Giovanni Lorenzo Bernini otrzymuje zlecenie „naprawy” wizualnego odbioru bazyliki św. Piotra. Bernini w latach 1655-1667 poprowadził budowę eliptycznego placu Plac Świętego Piotra. Plac otacza kolumnada złożona z 284 kolumn ustawionych w czterech rzędach. Wieńczy je attyka ozdobiona posągami świętych. W centralnej części placu Bernini umieścił egipski obelisk. Dwie symetrycznie rozmieszczone fontanny uzupełniają zabudowę i jednocześnie prowokując do zatrzymania się i spojrzenia w kierunku bazyliki z perspektywy, która umożliwia oglądanie prawie całej kopuły. Baldachim nad ołtarzem głównym we wnętrzu bazyliki oraz prowadzące do pałacu papieskiego Schody Królewskie ("Scala Regia") to także znane dzieła Berniniego.
Prace Berniniego związane są także z przebudową Rzymu. Jego fontanny nadal zdobią place tego miasta. Plac Barberini zdobi fontanna Trytona (około 1637), na dochodzącej do placu ulicy Vittorio Veneto - fontanna Pszczół "delle Api" (1644), na Plac Navona znajdują się Fontanna Czterech Rzek i Fontanna del Moro (1648-1652). Najbardziej znaną jest Fontanna di Trevi.
Do wybitnych architektów tego okresu należy także Francesco Borromini. Jego prace różnią się nieco od dynamicznych, klasycznych w formie dzieł Berniniego. Są bardziej malownicze, niespokojne, o skomplikowanych układach przestrzennych. Początkowo pracował z Carlo Maderną i Berninie m.in. przy budowie bazyliki św. Piotra. Jego samodzielną pracą jest projekt rzymskiego kościoła San Carlo alle Quattro Fontane (św. Karola u Czterech Źródeł) o giętej w planie fasadzie. Kościół został zbudowany na planie koła wydłużonego dwoma trapezami i przykryty kopułą z latarnią w latach 1638-1641, fasada została ukończona ok. 1667. Kolejne jego dzieła to projekt kościoła San Filippo Neri 1650 (oratorium filipinów) oraz kościół San Ivo alla Sapienza 1660. Kościół San Ivo został zbudowany na planie sześcioboku jako zamknięcie wewnętrznego dziedzińca Uniwersytetu. Nad wklęsłą fasadą kościoła wznosi się kopuła wsparta na bębnie z czterema wypukłymi absydami. Latarnię powyżej wieńczy bogato zdobiony hełm.
W połowie XVII wieku jezuici budują w Rzymie kościół świętego Ignacego (San Ignazio) wzorując go na planach kościoła Il Gesù. Budowla została wzniesiona w latach 1626-1675. Dekorację ścian i sklepień wykonał pod koniec XVII wieku jezuicki malarz - iluzjonista Andrea del Pozzo.
W północnych Włoszech tworzyli Baldassare Longhena i Guarino Guarini. Longhena był związany z Wenecją. W 1630 zaprojektował kościół Santa Maria della Salute. Jego projekt uzyskał akceptację i został zbudowany w latach 1631-1687. Jest to budowla centralna na planie ośmioboku przykryta potężną kopułą wspartą na bębnie. Druga, mniejsza kopuła na żaglach przykrywa prezbiterium. Kościół otacza sześć kaplic z elewacjami zwieńczonymi trójkątnymi tympanonami. Kolejne projekty Longheny to m.in. fasada kościoła Santa Gustina (1640), kościół Santa Maria ai Scalzi (1646). Do najważniejszych przykładów architektury świeckiej Longheny należą pałac Pesaro (1679) i Rezzonico.
Guarino Guarini działał przede wszystkim w Turynie. W jego projektach jest widoczna inspiracja twórczością Borrominiego. Guarini stosował rozwiązania o skomplikowanych układach przestrzennych. Fantazyjne układy żeber w kopułach nawiązują do francuskiego gotyku. Pierwszy projekt Guariniego to Dom Teatynów (ok. 1641). Do ciekawych dzieł należą: oparty na planie centralnym turyński kościół San Lorenzo (ukończony w 1687), kaplica Świętego Całunu przy katedrze (miejsce przechowywania Całunu Turyńskiego) oraz Pałac Carignano.
Okres schyłkowy.
Ostatni okres włoskiego baroku, zwłaszcza w północnych rejonach kraju, cechuje znaczne uleganie wpływom francuskim. Architektura tego okresu staje się znacznie spokojniejsza, zatraca dynamizm. Uznanym artystą przełomu XVII i XVIII wieku był Filippo Juvara, nadworny architekt króla Sabaudii Wiktora Amadeusza II. Jego projekty otrzymują zróżnicowane formy: od klasycyzujących - zespół klasztorny i kościół pod Turynem Superga, do rokoka - Palazzina di caccia di Stupinigi. Do jego realizacji należą: przebudowa Palazzo Madama, budowa turyńskich pałaców: Palazzo Biorco della Valle, Palazzo Richa di Corosolo.
Wpływ rokoka widoczny jest także w znanym rzymskim dziele Francesca De Sanctisa i Alessandra Specchiego Schody Hiszpańskie, których budowę ukończono w 1726.
Na Sycylii około 1730 roku wyodrębnił się oryginalny, bardzo dekoracyjny nurt baroku. 
Architekci z Włoch działali prężnie w całej Europie, a zwłaszcza w Rzeczypospolitej (Giovanni Trevano, Pompeo Ferrari, Jakub Fontana, Franciszek Placidi i wielu innych).

</doc>
<doc id="675757" url="https://pl.wikipedia.org/wiki?curid=675757" title="Mr. T">
Mr. T

Mr. T, urodzony jako Laurence Tureaud (ur. 21 maja 1952 w Chicago) – amerykański aktor telewizyjny i wrestler, występował jako sierżant B.A. Baracus w serialu "Drużyna A", a także bokser James „Clubber” Lang w "Rocky III". Jako wrestler Występował w World Wrestling Entertainment.
Życiorys.
Wczesne lata.
Urodził się w getcie na południowej stronie Chicago w Illinois jako syn Lonnie (z domu Brown) i Nathaniela B. Tureauda; był drugim z dwanaściorga dzieci (wychowywał się z czterema siostrami i siedmioma braćmi). Kiedy miał pięć lat, jego ojciec, który był ministrem, opuścił rodzinę. Jego matka musiała wyżywić rodzinę za 87 dolarów miesięcznie w trzypokojowym mieszkaniu.
Uczęszczał do Dunbar Vocational High School, gdzie był przeciętnym uczniem. Stał się gwiazdą futbolu, studiował sztuki walki, był trzy razy mistrzem wrestlingu w Chicago. Zdobył stypendium piłkarskie w Prairie View A&amp;M University w Houston w Teksasie, skąd po roku został wyrzucony. W połowie lat 70. zaczął pracować jako instruktor na siłowni, żandarm, wykidajło i ochroniarz w centrum Chicago Klub Dingbat, a także takich sław jak Michael Jackson, Steve McQueen, Muhammad Ali, Leon Spinks, LeVar Burton i Diana Ross.
Kariera.
W 1982 roku pojawił się w programie NBC "Games People Play", uczestnicząc w konkursie „The World's Toughest Bouncer”. Tam dostrzegł go Sylvester Stallone i powierzył mu rolę boksera Clubbera Langa w filmie "Rocky III" (1982), za którą był nominowany do Złotej Maliny jako najgorsza nowa gwiazda. Niedługo potem trafił do serialu NBC "Drużyna A" ("The A-Team", 1983–87) w roli sierżanta Bosco „B. A.” Baracusa, za którą w 2008 zdobył nominację do nagrody TV Land.
W 1984 nakładem Columbia Records ukazał się album "Mr. T's Commandments".
W latach 1985-86 i 1994-95 brał udział we wrestlingu. W "WrestleMania I" (31 marca 1985) był partnerem Hulka Hogana, pokonując zespół Paula Orndorffa i Roddy’ego Pipera. Jego walka z Piperem kontynuowana była w "WrestleMania 2" (1986), kiedy to pokonał Pipera w meczu bokserskim przez dyskwalifikację. Powrócił do WWE jako gość honorowy – sędzia w roku 1987. Potem zniknął ze świata wrestlingu. Siedem lat później, w październiku 1994 pojawił się jako sędzia na meczu Hogana i Rica Flaira.

</doc>
<doc id="675758" url="https://pl.wikipedia.org/wiki?curid=675758" title="Abu Roasz">
Abu Roasz

Abu Roasz – północna część nekropoli memfickiej, położona 10 km na północ od Gizy. Nazwa jej pochodzi od znajdującego się w pobliżu współczesnego miasteczka arabskiego, liczącego w 2006 roku 17 285 mieszkańców.
Obszar ten stanowił miejsce pochówków już w czasach prehistorycznych i okresie tynickim, czyli za czasów I i II dynastii. 
Najsłynniejszym zabytkiem Abu Roasz są zachowane do kilku metrów ruiny piramidy Dżedefre, władcy starożytnego Egiptu z IV dynastii. Jest to najdalej na północ wysunięta, znana piramida władcy starożytnego Egiptu.
W czasie wykopalisk odkopano fragmenty posągów z różowego kwarcytu, m.in. głowę króla Dżedefre, Oraz dolną część posągu siedzącego Dżedefre, u którego stóp, w pozycji klęczącej znajduje się jego żona Hetepheres II. Z kompleksu piramidy Dżedefre z Abu Roasz pochodzi figura prawdopodobnie pierwszego znanego sfinksa.
Tutaj też w 2002 archeolodzy szwajcarscy przypadkowo odkryli kolejną i na razie ostatnią, już 110 znaną piramidę egipską, tym razem należącą do królowej, prawdopodobnie żony Dżedefre lub wnuczki Chufu. W pozostałościach grobowca odnaleziono trzy komory, fragmenty sarkofagu, ceramiki i alabastrowych waz.

</doc>
<doc id="675772" url="https://pl.wikipedia.org/wiki?curid=675772" title="Mikołaj Faustyn Radziwiłł">
Mikołaj Faustyn Radziwiłł

Mikołaj Faustyn Radziwiłł herbu Trąby (ur. 21 maja 1688, zm. 2 lutego 1746 w Zdzięciole) – książę, syn Dominika Mikołaja, brat Jana Mikołaja.
Był miecznikiem wielkim litewskim od 1710 oraz wojewodą nowogródzkim w latach (1729 – 1740). Dziedzic Zdzięcioła, Hłuski, Porzeczy i Kroży. Późniejszy właściciel Berdyczowa.
Ożenił się 4 grudnia 1710 w Rohotnej z Barbarą Franciszką Zawisza – Kieżgajłło (1690-1746), którą urodziła mu 15 dzieci, w tym: Albrychta, Udalryka Krzysztofa, Jerzego i Stanisława. 
W 1734 został odznaczony Orderem Orła Białego. Kawaler pruskiego Orderu Szlachetności, w 1742 odznaczony rosyjskim Orderem św. Aleksandra Newskiego.
W 1718 roku był posłem na sejm z powiatu słonimskiego. Był posłem na sejm w 1720 i 1722 roku. Elektor Augusta III Sasa w 1733 roku, podpisał jego "pacta conventa". W 1735 roku podpisał uchwałę Rady Generalnej konfederacji warszawskiej.

</doc>
<doc id="675773" url="https://pl.wikipedia.org/wiki?curid=675773" title="Stanisław Lorenc">
Stanisław Lorenc

Stanisław Kazimierz Lorenc (ur. 8 listopada 1943 w Radlinie, zm. 19 stycznia 2020 w Poznaniu) – polski geolog i nauczyciel akademicki, profesor nauk o Ziemi, profesor zwyczajny Uniwersytetu im. Adama Mickiewicza i jego rektor w latach 2002–2008.
Życiorys.
W 1961 ukończył I Liceum Ogólnokształcące im. Tadeusza Kościuszki w Jarocinie, po czym podjął studia geologiczne w Instytucie Nauk Geologicznych Uniwersytetu Wrocławskiego. Tytuł zawodowy magistra uzyskał w 1967. Następnie pracował na macierzystej uczelni, specjalizując się w petrologii. W 1973 został doktorem, a w 1982 doktorem habilitowanym; oba stopnie uzyskał na Uniwersytecie Wrocławskim.
Należał do Zrzeszenia Studentów Polskich. Od 1967 do 1968 przewodniczył radzie uczelnianej tej organizacji na Uniwersytecie Wrocławskim, a od 1966 do 1969 wchodził w skład rady naczelnej ZSP. W latach 1969–1981 był członkiem Polskiej Zjednoczonej Partii Robotniczej.
W latach 80. był inicjatorem i współorganizatorem powstania Instytutu Geologii na Uniwersytecie im. Adama Mickiewicza, a następnie jego dyrektorem. W 1994 otrzymał tytuł profesora nauk o Ziemi, w 1998 objął stanowisko profesora zwyczajnego. Na UAM przez dwie kadencje zajmował stanowisko rektora (2002–2008). W 2005 został wybrany na przewodniczącego Konferencji Rektorów Uniwersytetów Polskich, funkcję tę pełnił do 2008. W 2010 został dyrektorem Zamiejscowego Ośrodka Dydaktycznego w Pile, przemianowanego później na Nadnotecki Instytut UAM w Pile. Instytucją tą kierował do 2019.
Okresowo pracował również jako profesor na Universität Trier. Otrzymał nagrodę naukową międzynarodowego towarzystwa Geologische Vereinigung. Autor podręcznika akademickiego z zakresu petrografii. Był członkiem prezydium Komitetu Nauk Geologicznych Polskiej Akademii Nauk oraz członkiem rady Fundacji Rektorów Polskich.
Główne prace naukowe Stanisława Lorenca z lat 70. i 80. dotyczyły problemów geologii Sudetów, szczególnie Gór Kaczawskich, których budowa była wtedy najmniej poznana wśród wszystkich rejonów sudeckich. Od lat 90. badania naukowe poświęcił geologii wgłębnych utworów paleozoiku Pomorza Zachodniego oraz analizie osadów dennych Pacyfiku, Oceanu Indyjskiego i szelfów Wietnamu i Chin, m.in. w ramach międzynarodowego programu badań dna oceanicznego w strefach wulkanicznych.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Pochowany został na cmentarzu parafii Matki Bożej Częstochowskiej w Poznaniu.
Odznaczenia i wyróżnienia.
W 2005, "za wybitne zasługi w pracy naukowej i dydaktycznej", odznaczony został Krzyżem Komandorskim Orderu Odrodzenia Polski. W 2005 wyróżniony tytułem honorowego obywatela Słubic.

</doc>
<doc id="675781" url="https://pl.wikipedia.org/wiki?curid=675781" title="Zatwardzenie">
Zatwardzenie



</doc>
<doc id="675782" url="https://pl.wikipedia.org/wiki?curid=675782" title="Obstrukcja">
Obstrukcja



</doc>
<doc id="675786" url="https://pl.wikipedia.org/wiki?curid=675786" title="Lew Berg">
Lew Berg

Lew Siemionowicz Berg (, 1876–1950) – rosyjski ichtiolog i biogeograf, stworzył oryginalną klasyfikację ryb. Napisał ponad 600 prac z zakresu gleboznawstwa, geomorfologii i innych dziedzin.
Został odznaczony m.in. dwukrotnie Orderem Czerwonego Sztandaru Pracy. W 1934 roku uhonorowany tytułem zasłużonego działacza nauki RFSRR.

</doc>
<doc id="675788" url="https://pl.wikipedia.org/wiki?curid=675788" title="Stanisław Wilhelm Radziwiłł">
Stanisław Wilhelm Radziwiłł

Stanisław Wilhelm Radziwiłł herbu Trąby (ur. 6 lutego 1880 w Berlinie, zm. 28 kwietnia 1920 pod Malinem) – I ordynat na Dawidgródku, porucznik niemiecki, później rosyjski, rotmistrz Wojska Polskiego, kawaler Orderu Virtuti Militari.
Życiorys.
 
Był synem Antoniego Wilhelma Radziwiłła i Marii Doroty de Castellane.
Był ochotnikiem w czasie wojny rosyjsko-japońskiej 1904–1905 i w czasie I wojny światowej. Służył jako porucznik w 13 pułku ułanów pruskich a potem w 1 pułku ułanów nerczyńskich w tzw. dzikiej dywizji. Od 1917 roku Założyciel Stronnictwa Narodowo-Zachowawczego w Petersburgu. Przed wojną adwersarz, po wojnie adiutant marszałka Józefa Piłsudskiego od 30 lipca 1919 roku. 
Ochotnik w wojnie polsko-bolszewickiej, żołnierz 3 pułku ułanów, dowódca Szwadronu Ziemi Mazowieckiej walczącego w składzie Frontu Litewsko-Białoruskiego, szef sztabu 7 Brygady Jazdy. Brał udział w ofensywie kwietniowej na Ukrainie. Został ciężko ranny w czasie bitwy pod Malinem. Zmarł 28 kwietnia 1920 roku.
Pod koniec maja 1920 uroczystości pogrzebowe odbyły się w Warszawie pod przewodnictwem biskupa polowego Stanisława Galla.
W 1926 marszałek Józef Piłsudski złożył Order Virtuti Militari 4 klasy na trumnie majora Stanisława Radziwiłła w podziemiach kościoła Bożego Ciała w Nieświeżu.

</doc>
<doc id="675789" url="https://pl.wikipedia.org/wiki?curid=675789" title="Kriotron">
Kriotron

Kriotron – układ przełączający, zbudowany w oparciu o zjawisko nadprzewodnictwa. Poprzez pewną zmianę w polu magnetycznym, uzyskuje się zanik nadprzewodnictwa w przewodniku. W wyniku tego opór (rezystancja) rośnie od zera do dużych wartości. 
Kriotrony pierścieniowe mogą być wykorzystane do tworzenia doskonałych urządzeń pamięciowych, dzięki utrzymywaniu obiegu prądu teoretycznie w nieskończoność. Urządzenia te wykazują znikomo mały pobór mocy.

</doc>
<doc id="675799" url="https://pl.wikipedia.org/wiki?curid=675799" title="Siebel Systems">
Siebel Systems

Siebel Systems – byłe amerykańskie przedsiębiorstwo informatyczne z siedzibą w San Mateo w Kalifornii, założone w 1993 przez Thomasa Siebela. Było ono liderem na rynku systemów CRM (ogólnie ponad 45% udziału w rynku CRM w 2002 r.).
W 2006 r. spółka Siebel Systems przejęta została przez Oracle Corporation i obecnie Siebel jest marką produktów Oracle.
Rozwiązania CRM Siebel.
Rozwiązania CRM Siebel oraz aplikacje biznesowe i warstwa pośrednia Oracle współdzielą architekturę zgodną ze standardami branżowymi, a większość wdrożeń systemów Siebel działa na bazach danych Oracle.

</doc>
<doc id="675807" url="https://pl.wikipedia.org/wiki?curid=675807" title="Elizabeth Taylor (lekkoatletka)">
Elizabeth Taylor (lekkoatletka)

Elizabeth „Betty” Gardner Taylor (ur. 22 lutego 1916 w Ingersoll, zm. 2 lutego 1977 w Ottawie) – kanadyjska lekkoatletka, płotkarka, medalistka olimpijska. 
Największym osiągnięciem Taylor był brązowy medal na igrzyskach olimpijskich w 1936 w Berlinie w biegu na 80 metrów przez płotki.

</doc>
<doc id="675809" url="https://pl.wikipedia.org/wiki?curid=675809" title="Helfštejn">
Helfštejn



</doc>
<doc id="675811" url="https://pl.wikipedia.org/wiki?curid=675811" title="Helfstejn">
Helfstejn



</doc>
<doc id="675812" url="https://pl.wikipedia.org/wiki?curid=675812" title="Haris Silajdžić">
Haris Silajdžić

Haris Silajdžić (ur. 1 października 1945 w Sarajewie) – bośniacki polityk i profesor akademicki. Premier Bośni i Hercegowiny w latach 1993–1996 oraz 1997–2000. Członek Prezydium Republiki Bośni i Hercegowiny w latach 2006-2010 i jego przewodniczący od 6 marca do 6 listopada 2008 oraz ponownie od 6 marca 2010 do 10 listopada 2010.
Życiorys.
Haris Silajdžić urodził się w 1945 w Sarajewie. Ukończył studia z zakresu języka arabskiego i studiów islamskich w Libii. Doktoryzował się w dziedzinie stosunków amerykańsko-albańskich. Po zakończeniu nauki był profesorem i wykładał na wielu uczelniach. Był profesorem języka arabskiego na Uniwersytecie w Prisztinie w Kosowie oraz profesorem filozofii na Uniwersytecie w Sarajewie. Wykładał m.in. na Cornell University, University of Maryland i Harvard University w USA.
Od 1991 do listopada 1993 zajmował urząd ministra spraw zagranicznych Republiki Bośni i Hercegowiny. W latach 1993–1996 zasiadał w fotelu premiera. Wchodził w skład delegacji bośniackiej negocjującej warunki porozumienia z Dayton, będąc jednym z głównych oponentów przeciw wojnie. Pomimo swej antywojennej postawy, Silajdžić postulował w późniejszym okresie konieczność zmian niektórych warunków uzgodnionych w Dayton, nie negując jednak samego rozejmu.
Po 1995 dalej pozostawał jednym z bardziej wpływowych polityków w kraju. Początkowo należał do Partii Akcji Demokratycznej, której był także wiceprzewodniczącym. W 1997 opuścił jej szeregi i założył własne ugrupowanie, Partię dla Bośni i Hercegowiny ("Stranka za Bosnu i Hercegovinu"). W latach 1997-2000 był jednym z dwóch współpremierów kraju.
Silajdžić po raz pierwszy wziął udział w wyborach do prezydium Bośni i Hercegowiny 5 października 2002. W głosowaniu na kandydata boszniackiego, zajął drugie miejsce z wynikiem 34,8%, przegrywając z Sulejmanem Ticiciem (37,3%). W kolejnych wyborach z 1 października 2006 zdobył już 62% głosów, z łatwością pokonując Tihicia (28%). 6 listopada 2006 oficjalnie objął stanowisko jednego z trojga członków Prezydium Bośni i Hercegowiny. Od 6 marca 2008 do 6 listopada 2008 był Przewodniczącym Prezydium Republiki Bośni i Hercegowiny. Urząd ten ponownie objął 6 marca 2010 na okres 8 miesięcy.
W październiku 2010 po raz trzeci wziął udział w wyborach na urząd członka Prezydium Bośni i Hercegowiny. Mandatu jednak nie zdobył, zajmując dopiero trzecie miejsce z wynikiem 25% głosów i przegrywając z Bakirem Izetbegoviciem (35% głosów). 10 listopada 2010, wraz z końcem kadencji, złożył mandat przewodniczącego i członka Prezydium.

</doc>
<doc id="675813" url="https://pl.wikipedia.org/wiki?curid=675813" title="Svetozar Ilešič">
Svetozar Ilešič

Svetozar Ilešič (ur. 8 czerwca 1907 w Lublanie, zm. 5 lutego 1985 tamże) – geograf słoweński, uczeń Emmanuela de Martonne’a i Heinricha Bauliga.
Od 1947 profesor uniwersytetu w Lublanie, od roku 1967 członek Słoweńskiej Akademii Nauk i Sztuk, od 1980 – PAN. Członek wielu towarzystw geograficznych, m.in. polskich. Ilešič tworzył prace z zakresu regionalizacji geograficzno-ekonomicznej, osadnictwa wiejskiego, użytkowania ziemi, teorii geografii i inne; "Regjonalizm w Jugoslawji" (w: "Ruch regjonalistyczny w Europie" 1934), "Gospodarska in politična geografija sveta..." (1947), "Ekonomska regionalna geografija sveta" (1963).

</doc>
<doc id="675814" url="https://pl.wikipedia.org/wiki?curid=675814" title="Helfenstein">
Helfenstein



</doc>
<doc id="675817" url="https://pl.wikipedia.org/wiki?curid=675817" title="Oliver Goldsmith">
Oliver Goldsmith

Oliver Goldsmith (ur. 10 listopada 1728, zm. 4 kwietnia 1774) – irlandzki lekarz i pisarz, znany przede wszystkim jako autor powieści "Pleban z Wakefieldu" (1766, tyt. oryg. "The Vicar of Wakefield").
Także twórca eposu pastoralnego "The Deserted Village" (1770) (napisanego ku pamięci zmarłego brata) oraz sztuk teatralnych: "The Good-natur'd Man" (1768) i "She Stoops to Conquer" (1771), wystawionej po raz pierwszy w 1773 r.

</doc>
<doc id="675818" url="https://pl.wikipedia.org/wiki?curid=675818" title="Anni Steuer">
Anni Steuer

Anni Steuer-Ludewig (ur. 12 lutego 1913 w Metz, zm. koniec lat 90. XX wieku w Mülheim, Niemcy) – niemiecka lekkoatletka, płotkarka, medalistka olimpijska. 
Największym osiągnięciem Steuer był srebrny medal na Igrzyskach Olimpijskich w Berlinie w 1936 w biegu na 80 m przez płotki. Bieg finałowy był bardzo wyrównany i pierwsze cztery zawodniczki uzyskały czas 11,7 s, który stał się rekordem olimpijskim. Złoty medal zdobyła wówczas Włoszka Trebisonda Valla, a o zwycięstwie Steuer nad trzecią Kanadyjską Elizabeth Taylor rozstrzygnął fotofinisz.
W czasie igrzysk w Berlinie mieszała w Duisburgu, gdzie trenowała w klubie Turn-und Sportverein Duisburg 99. Od 1959 do śmierci pod koniec lat 90. mieszkała w Mülheim.

</doc>
<doc id="675821" url="https://pl.wikipedia.org/wiki?curid=675821" title="System bankowy w Islandii">
System bankowy w Islandii

Funkcję banku centralnego Islandii pełni "Seðlabanki Íslands", założony w 1961, Z siedzibą w Reykjavíku.
Przed wybuchem kryzysu finansowego w 2008 r. islandzki sektor bankowy składał się zasadniczo z dwóch segmentów. Pierwszy obejmował trzy, niegdyś największe, banki: Glitnir, Landsbanki i Kaupthing, które posiadały międzynarodowe ekspozycje o względnie silnej obecności na rynku międzynarodowym. Na drugi segment składały się małe banki oszczędnościowe, które otrzymywały finansowanie od większych banków.
Kryzys finansowy.
Od 2008 system bankowy w Islandii borykał się z głębokim kryzysem. Jego przyczyną była utrata zdolności do refinansowania krótkoterminowych zobowiązań przez trzy największe banki komercyjne w kraju, co w powiązaniu z jednoczesnym masowym wycofywaniem depozytów przez klientów z zagranicznych oddziałów tych banków, doprowadziło w konsekwencji do utraty płynności finansowej i przejęcia tych banków w październiku 2008 przez islandzki nadzór bankowy pod zarząd komisaryczny.
W dniu 6 października 2008 r. parlament Islandii przyjął ustawę kryzysową. W ustawie tej upoważniono islandzki nadzór bankowy (FME) do podejmowania interwencji „w wyjątkowych okolicznościach” oraz do przejmowania uprawnień przysługujących zgromadzeniom udziałowców i radom nadzorczym instytucji finansowych w zakresie rozporządzania ich aktywami i zobowiązaniami. FME zostało również upoważnione do powoływania komitetów ds. restrukturyzacji i uporządkowanej likwidacji przejętych przedsiębiorstw finansowych, które dysponowały uprawnieniami przysługującymi zgromadzeniom udziałowców. W ramach postępowań likwidacyjnych banków ustawa przyznała pierwszeństwo roszczeniom posiadaczy depozytów oraz systemom gwarantowania depozytów. Na mocy ustawy minister finansów Islandii został również upoważniony do ustanawiania nowych banków.
Na mocy ustawy kryzysowej trzy największe banki komercyjne – Glitnir Bank, Landsbanki oraz Kaupthing Bank – podzielone zostały na „dawne” i „nowe” banki (Íslandsbanki, Landsbankinn i Arion Bank). Minister finansów założył trzy spółki akcyjne, którym powierzył zadanie przejęcia operacji prowadzonych na szczeblu krajowym przez dawne banki i powołał ich rady dyrektorów. FME przejęło kontrolę nad dawnymi bankami, zasadniczo przydzielając ich aktywa i zobowiązania (depozyty) krajowe nowym bankom, które kontynuowały prowadzenie działalności bankowej w Islandii. Dawne banki zostały objęte nadzorem odpowiednich komitetów ds. restrukturyzacji i uporządkowanej likwidacji. Aktywa i zobowiązania zagraniczne zostały w przeważającej części przeniesione do dawnych banków, które następnie poddano procedurom likwidacyjnym, a wszystkie operacje zagraniczne zostały ostatecznie zamknięte.
W celu zwiększenia poziomu pewności i rozwiania wątpliwości obywateli co do bezpieczeństwa ich depozytów w przypadku wybuchu kryzysu środki na ratowanie banków podjęte przez rząd islandzki jesienią 2008 r. wiązały się również z dodatkowym zabezpieczeniem przez państwo depozytów przechowywanych w krajowych bankach komercyjnych i kasach oszczędnościowych, co wykraczało poza zakres działań przewidzianych w ustawie nr 98/1999 wdrażającej przepisy dyrektywy 94/19/WE w sprawie systemów gwarancji depozytów oraz dyrektywy 97/9/WE w sprawie systemów rekompensat dla inwestorów.
W oświadczeniu wydanym przez Kancelarię Prezesa Rady Ministrów w dniu 6 października 2008 r. stwierdzono, że „rząd Islandii pragnie zaznaczyć, iż depozyty w krajowych bankach komercyjnych i kasach oszczędnościowych oraz ich oddziałach w Islandii zostaną w całości zabezpieczone”. Kancelaria Prezesa Rady Ministrów wydała oświadczenie o tej treści ponownie w lutym i grudniu 2009 r. Ponadto do wspomnianego oświadczenia odniesiono się również w liście intencyjnym przekazanym przez rząd Islandii Międzynarodowemu Funduszowi Walutowemu w dniu 7 kwietnia 2010 r. (oraz ponownie w kolejnym liście intencyjnym z dnia 13 września 2010 r.). We wspomnianym liście (który został podpisany przez premiera, Ministra Finansów i Ministra Spraw Gospodarczych Islandii oraz przez prezesa BCI) stwierdzono: „w chwili obecnej nadal zobowiązujemy się do objęcia depozytariuszy pełną ochroną, ale po przywróceniu stabilności finansowej zamierzamy przystąpić do działań mających na celu stopniowe znoszenie tej ogólnej gwarancji”.
Zdaniem rządu Islandii dodatkowe gwarancje depozytów mają zostać zniesione przed całkowitym wycofaniem kontroli kapitału, co w opinii władz islandzkich ma nastąpić pod koniec 2013 r.
Przywrócenie standardowych warunków funkcjonowania gwarancji depozytów wiąże się nie tylko ze zniesieniem wsparcia państwa na rzecz takich gwarancji, ale również z koniecznością dokonania przeglądu przepisów ustawy kryzysowej, zgodnie z którymi depozyty, zgodnie z prawem zabezpieczone gwarancjami, są traktowane priorytetowo przy przeprowadzaniu postępowania likwidacyjnego w odniesieniu do danego przedsiębiorstwa finansowego. Wiąże się to z przyznaniem istotnych gwarancji na rzecz depozytariuszy. Z drugiej strony wspomniany przepis będzie najprawdopodobniej utrudniał bankom podejmowanie działań służących dywersyfikacji stosowanych przez nie instrumentów finansowania.
W marcu 2009 r. FME przejęło kontrolę nad operacjami trzech przedsiębiorstw finansowych – Straumur-Burdaras, Reykjavík Savings Bank (SPRON) oraz Sparisjodabanki Íslands (Icebank) – i podjęło decyzję o zbyciu aktywów i zobowiązań tych przedsiębiorstw. O ile w późniejszym terminie zatwierdzono ugodę restrukturyzacyjną z wierzycielami Straumur, o tyle SPRON i Sparisjodabanki zostały objęte postępowaniem likwidacyjnym.
Upadek trzech głównych banków komercyjnych i utrzymujący się brak pewności na rynkach finansowych wywarły poważny wpływ również na inne przedsiębiorstwa finansowe, w związku z czym w 2010 r. kolejne przedsiębiorstwa zostały podporządkowane organom administracji publicznej. W marcu 2010 r. FME powołało tymczasową radę dyrektorów dla VBS Investment Bank. W kwietniu 2010 r. FME przejęło kontrolę nad Keflavik Savings Bank i Byr Savings Bank i zdecydowało, że operacje prowadzone przez te banki zostaną przejęte przez nowe przedsiębiorstwa finansowe, odpowiednio SpKef Savings Bank i Byr hf. Ponieważ kondycja finansowa tych nowych przedsiębiorstw okazała się gorsza niż początkowo przewidywano, na mocy decyzji FME SpKef został później połączony z Landsbankinn, natomiast Byr hf. – z Íslandsbanki po przeprowadzeniu przetargu na udziały w Byr. Ponadto w 2009 r. władze islandzkie zostały wezwane do rozwiązania trudności finansowych Saga Capital Investment Bank, a w 2011 r. zwrócono się do nich o odniesienie się do trudności finansowych stojących przed Funduszem Finansowania Mieszkalnictwa.
W programie stabilizacji gospodarczej opracowanym w konsultacji z MFW przewidziano również przeprowadzenie przeglądu całości ram regulacyjnych w zakresie świadczenia usług finansowych i sprawowanie nadzoru w celu lepszego zabezpieczenia się przed wybuchem kryzysu finansowego w przyszłości.
Struktura rynku.
Rynek finansowy Islandii ma oligopolistyczny charakter.
Struktura konkurencji na islandzkim rynku finansowym uległa radykalnej zmianie od momentu załamania się sektora bankowego. Liczba przedsiębiorstw finansowych uległa zmniejszeniu w miarę jak szereg kas oszczędnościowych, banków komercyjnych i wyspecjalizowanych kredytodawców zostało w wyniku kryzysu postawionych w stan likwidacji lub połączyło się z innymi przedsiębiorstwami. Liczba przedsiębiorstw finansowych w dalszym ciągu maleje, ostatnio wskutek połączenia Landsbankinn i SpKef w marcu 2011 r., połączenia Íslandsbanki i Byr w grudniu 2011 r. oraz połączenia Landsbankinn i Svarfdaelir Savings Bank. Wraz ze spadkiem liczby przedsiębiorstw finansowych i przejmowaniem depozytów likwidowanych banków przez większe banki doszło do zwiększenia poziomu koncentracji na rynku krajowym. Z kolei całkowite udziały nowych banków w rynkach finansowych EOG są obecnie znacznie mniejsze, niż udziały ich poprzedników, z uwagi na wycofanie się z prowadzenia działalności w obszarze bankowości międzynarodowej.
Przed wybuchem kryzysu finansowego łączny udział kas oszczędnościowych w rynku mierzony wartością ich depozytów kształtował się na poziomie 20–25%. W 2012 udział ten zmniejszył się do około 2–4%. Udziały w rynku utracone przez kasy oszczędnościowe i banki komercyjne, które wycofały się z rynku, zostały przejęte przez trzy największe banki komercyjne – Arion Bank, Íslandsbanki i Landsbankinn. Łączne udziały tych trzech dużych banków obejmują obecnie około 90–95% rynku, w porównaniu z wcześniejszymi 60–75%, przy czym Landsbankinn dysponuje nieznacznie wyższym udziałem w rynku od pozostałych banków. Jedynym innym uczestnikiem rynku, poza 10 regionalnymi kasami oszczędności, których obecny udział w rynku kształtuje się na poziomie 2–4%, jest zrestrukturyzowany MP Bank, dysponujący udziałem w rynku wynoszącym około 1–5%.

</doc>
<doc id="675823" url="https://pl.wikipedia.org/wiki?curid=675823" title="Nebojša Radmanović">
Nebojša Radmanović

Nebojša Radmanović (ur. 1 października 1949 w Gračanicy) – polityk, bośniacki Serb, serbski członek Prezydium Republiki Bośni i Hercegowiny od 6 listopada 2006 do 17 listopada 2014. Czterokrotny Przewodniczący Prezydium: od 6 listopada 2006 do 6 lipca 2007, od 6 listopada 2008 do 6 lipca 2009, od 10 listopada 2010 do 10 lipca 2011, oraz ponownie od 10 listopada 2012 do 10 lipca 2013.
Życiorys.
Nebojša Radmanović rozpoczął naukę w szkole w Banja Luce. Następnie studiował filozofię na Uniwersytecie Belgradzkim. W swojej karierze zawodowej zajmował stanowisko dyrektora Archiwów Republiki Serbskiej, dyrektora Teatru Narodowego w Banja Luce. Wchodził także w skład Zgromadzenia Narodowego Republiki Serbskiej oraz pełnił funkcję ministra administracji i samorządu lokalnego Republiki Serbskiej.
1 października 2006 został wybrany serbskim członkiem trzyosobowego Prezydium Bośni i Hercegowiny na okres czterech lat. W wyborach zdobył 53% serbskich głosów. Nebojša Radmanović należy do partii SNSD, Sojusz Niezależnych Socjaldemokratów ("Savez nezavisnih socijaldemokrata"). Jest żonaty, ma dwoje dzieci.
W czasie pierwszej kadencji w Prezydium dwukrotnie sprawował funkcję Przewodniczącego Prezydium Republiki Bośni i Hercegowiny. Po raz pierwszy od 6 listopada 2006 do 6 lipca 2007 oraz ponownie od 6 listopada 2008 do 6 lipca 2009.
W październiku 2010 wziął po raz drugi udział w wyborach na urząd członka Prezydium. W wyborach z 3 października odniósł zwycięstwo, zdobywając 49% głosów i pokonując Mladena Ivanicia (47% głosów). 10 listopada 2010 został zaprzysiężony na kolejną kadencję i jednocześnie objął funkcję przewodniczącego Prezydium na okres 8 miesięcy.
10 listopada 2012 objął po raz czwarty funkcję Przewodniczącego Prezydium Bośni i Hercegowiny.

</doc>
<doc id="675824" url="https://pl.wikipedia.org/wiki?curid=675824" title="Togoland">
Togoland

Togoland – niemiecka kolonia istniejąca w latach 1884–1914. W 1905 roku zmieniono oficjalnie jej nazwę na "Togo". 28 sierpnia 1914 roku przejęta przez Wielką Brytanię i Francję. W 1916 roku została podzielona między te dwa państwa, a w 1919 administrację nad nią przejęła Liga Narodów.

</doc>
<doc id="675828" url="https://pl.wikipedia.org/wiki?curid=675828" title="Końskie szerokości">
Końskie szerokości

Końskie szerokości – dwa obszary wysokiego ciśnienia atmosferycznego znajdujące się w okolicach 30 równoleżnika na półkuli północnej oraz południowej. Strefy te występują pomiędzy rejonem oddziaływania pasatów a rejonem o przeważających wiatrach zachodnich na półkuli północnej lub wiatrach wschodnich na półkuli południowej. Przemieszczają się one na północ lub południe w zależności od ruchu Słońca, pasatów i monsunów, wiejących z tej strefy na zewnątrz. Charakterystyczna pogoda dla końskich szerokości na morzu to stan ciszy lub słabego wiatru, wysokie temperatury powietrza oraz jego mała wilgotność. Na lądzie w tych szerokościach geograficznych przeważają pustynie. Termin końskie szerokości powstał w czasach, gdy transkontynentalny transport morski odbywał się żaglowcami, a częstym ładunkiem były konie przewożone z Europy do obu Ameryk oraz na Wyspy Karaibskie i Antyle. Podczas przedłużającej się podróży z powodu ciszy morskiej, koniecznością stawała się oszczędność wody pitnej dla pasażerów i załóg statków. Z tego powodu konie stawały się pierwszymi ofiarami racjonowania wody. Kończyły swój żywot po wyrzuceniu za burtę.

</doc>
<doc id="675832" url="https://pl.wikipedia.org/wiki?curid=675832" title="Maffei 1">
Maffei 1



</doc>
<doc id="675835" url="https://pl.wikipedia.org/wiki?curid=675835" title="Isaiah Osbourne">
Isaiah Osbourne

Isaiah Osbourne (ur. 15 listopada 1987 w Birmingham) – angielski piłkarz występujący na pozycji środkowego pomocnika w Blackpool. Jego bratem jest Isaac Osbourne, pomocnik Aberdeen.

</doc>
<doc id="675837" url="https://pl.wikipedia.org/wiki?curid=675837" title="Tobias Smollett">
Tobias Smollett

Tobias George Smollett (ur. 19 marca 1721, zm. 17 września 1771) – szkocki pisarz powieści pikarejskich i piracko-przygodowych jak "Roderick Random", "Peregrine Pickle" i "The Expedition of Humphry Clinker". Był także pierwszym wielkim anglojęzycznym pisarzem, który utrzymywał się wyłącznie ze swej literackiej twórczości, nie mając innych źródeł dochodu.

</doc>
<doc id="675838" url="https://pl.wikipedia.org/wiki?curid=675838" title="Przewodniczący ZHR">
Przewodniczący ZHR



</doc>
<doc id="675840" url="https://pl.wikipedia.org/wiki?curid=675840" title="Richard Steele">
Richard Steele

Richard Steele (ochrzczony 12 marca 1672, zm. 1 września 1729) – irlandzki pisarz i polityk.
Jeden z ojców brytyjskiego oświecenia; współzałożyciel (wraz z przyjacielem Josephem Addisonem) magazynu "The Spectator" w 1711 roku. Sam wcześniej wydawał pismo "The Tatler" (od 1709 do 1711 roku).

</doc>
<doc id="675844" url="https://pl.wikipedia.org/wiki?curid=675844" title="Václav Drobný">
Václav Drobný

Václav Drobný (ur. 9 września 1980 w Mielniku, zm. 28 grudnia 2012 w Hradcu Králové) – czeski piłkarz, występujący na pozycji środkowego obrońcy.
Karierę zaczynał w zespole Odolena Voda, grał także w zespole FK Jablonec 97 (z wypożyczenia ze Sparty w pierwszej połówce sezonu 2005/2006), francuskiej drużynie RC Strasbourg i Chmel Blšany. W sezonie 2004/2005 występował także w angielskim zespole Aston Villa Birmingham, lecz miał problemy z zakwalifikowaniem się do pierwszego składu drużyny. W grudniu 2003 test na morfinę wykazał wynik pozytywny, jednak Drobný został uniewinniony z zarzutu gry pod wpływem narkotyków, ponieważ morfina zawarta była w legalnym środku, kodeinie. Po grze w Aston Villi wrócił do Sparty, gdzie grał do lipca 2007. Następnie przez rok występował w FC Augsburg. Później był piłkarzem Spartaka Trnawa. Karierę zakończył w klubie Bohemians Praha.
Drobný był także kapitanem reprezentacji Czech do lat 21, zadebiutował także w reprezentacji Czech w spotkaniu rozgrywanym przeciwko Japonii w czasie przygotowań do Euro 2004.
Zmarł w wieku 32 lat w wyniku uderzenia w drzewo podczas jazdy na sankach w mieście Szpindlerowy Młyn.

</doc>
<doc id="675846" url="https://pl.wikipedia.org/wiki?curid=675846" title="Imbibicja">
Imbibicja

Imbibicja (od łac. "imbibo" "wypijać, nasiąkać") – proces pęcznienia koloidów. Polega on na przyłączaniu coraz większej ilości cząsteczek wody wiązaniami wodorowymi do cząsteczek płaszcza wodnego otaczającego cząsteczkę koloidu hydrofilnego, a tym samym na zwiększaniu odległości między kolejnymi micellami koloidowymi. Występuje m.in. w początkowej fazie kiełkowania nasion – pęcznieniu, w której zwiększają swoją objętość i masę po zanurzeniu w wodzie lub otoczeniu wilgotnego środowiska.
Zjawisko to zachodzi również w stomatologicznych masach wyciskowych, przechowywanych w środowisku hipotonicznym (np. w wodzie)

</doc>
<doc id="675847" url="https://pl.wikipedia.org/wiki?curid=675847" title="Vaclav Drobny">
Vaclav Drobny



</doc>
<doc id="675848" url="https://pl.wikipedia.org/wiki?curid=675848" title="Dora Ratjen">
Dora Ratjen

Dora Ratjen później Heinrich Ratjen, Hermann Ratjen, Horst Ratjen (ur. 20 listopada 1918 w Bremie, zm. 22 kwietnia 2008) – niemiecki lekkoatleta, który przed wojną startował w zawodach lekkoatletycznych, podając się za kobietę. Po odkryciu jego prawdziwej płci został zdyskwalifikowany.
Dora Ratjen brał udział w Igrzyskach Olimpijskich w Berlinie w 1936. Startował tam w skoku wzwyż, zajmując wynikiem 1,58 m czwarte miejsce za Węgierką Ibolyą Csák, Brytyjką Dorothy Odam i Niemką Elfriede Kaun.
W 1938 na mistrzostwach Europy w Wiedniu Ratjen zajął w kobiecym skoku wzwyż 1. miejsce, bijąc jednocześnie rekord świata wynikiem 1,70 m. Po zawodach, w drodze powrotnej do Niemiec, odkryto, że Ratjen ma męskie narządy płciowe. Ratjen był prawdopodobnie hermafrodytą. Niemiecka Federacja Lekkiej Atletyki wycofała Ratjena z zawodów międzynarodowych, podając jako powód „naruszenie zasad amatorstwa”. Jego rekord świata został anulowany, a tytuł mistrzyni Europy trafił do Węgierki Csák.
Po zakończeniu wojny Ratjen zaczął używać męskiego imienia Hermann. W 1957 Ratjen twierdził, że do oszustwa został zachęcony przez nazistowską organizację Bund Deutscher Mädel, która chciała zwiększyć medalowe szanse III Rzeszy podczas Igrzysk Olimpijskich.
Niewiele wiadomo o jego dalszym życiu. Według niemieckiej prasy zmarł 22 kwietnia 2008.

</doc>
<doc id="675849" url="https://pl.wikipedia.org/wiki?curid=675849" title="Željko Komšić">
Željko Komšić

Željko Komšić (wym. []; ur. 20 stycznia 1964 w Sarajewie) – bośniacki polityk, Chorwat. Członek Prezydium Bośni i Hercegowiny od 6 listopada 2006 do 17 listopada 2014 i ponownie od 17 listopada 2018 i jej sześciokrotny przewodniczący od 6 lipca 2007 do 6 marca 2008, od 6 lipca 2009 do 6 marca 2010, od 10 lipca 2011 do 10 marca 2012, od 10 lipca 2013 do 10 marca 2014 roku oraz od 20 lipca 2019 do 20 marca 2020 i od 20 lipca 2021 do 20 marca 2022.
Młodość i wojna.
Željko Komšić urodził się w 1964 w Sarajewie. Ukończył prawo na Uniwersytecie w Sarajewie, a następnie School of Foreign Service Uniwersytetu Georgetown.
Podczas wojny na Bałkanach służył w Armii Republiki Bośni i Hercegowiny, uzyskując w 1995 Złotą Lilię – najwyższe odznaczenie militarne przyznawane przez bośniacki rząd.
Kariera polityczna.
Po zakończeniu wojny w 1995, zaangażował się w życie polityczne jako członek Partii Socjaldemokratycznej Bośni i Hercegowiny. W latach 2000–2001 oraz 2004–2006 był przewodniczącym miejskiego zarządu jednej z dzielnic Sarajewa, Novo Sarajevo.
Po dojściu do władzy socjaldemokratycznej koalicji Sojusz na rzecz Demokratycznych Zmian, objął w 2001 urząd ambasadora Republiki Bośni i Hercegowiny w Republice Federalnej Jugosławii. Z funkcji ustąpił w 2002, gdy Partia Socjaldemokratyczna znalazła się w opozycji. Z wykształcenia prawnik, jest jednym z trzech wiceprzewodniczących Partii Socjaldemokratycznej.
Wybory 2006.
Željko Komšić był kandydatem Partii Socjaldemokratycznej na urząd (chorwackiego) członka Prezydium Republiki Bośni i Hercegowiny. W wyborach 1 października 2006 uzyskał 41% głosów poparcia, pokonując Ivo Miro Jovicia (25%), Božo Ljubicia (18%) i Mladena Ivankovicia-Lijanovicia (9%). Mandat członka Prezydium objął 6 listopada 2006.
Dwukrotnie sprawował funkcję Przewodniczącego Prezydium Republiki Bośni i Hercegowiny. Po raz pierwszy od 6 lipca 2007 do 6 marca 2008 oraz ponownie od 6 lipca 2009 do 6 marca 2010.
Wybory 2010.
W październiku 2010 wziął po raz drugi udział w wyborach na urząd członka Prezydium. W wyborach z 3 października odniósł zwycięstwo, zdobywając 60,6% głosów i pokonując Borjanę Krišto (19,7% głosów). 10 listopada 2010 został zaprzysiężony na drugą kadencję członka Prezydium. 10 lipca 2011 objął przewodnictwo w Prezydium, które sprawował do 10 marca 2012.
Wybory 2018.
7 października 2018 po raz trzeci wybrany w skład Prezydium Bośni i Hercegowiny . Od 20 lipca 2019 do 20 marca 2020 przewodniczący Prezydium.

</doc>
<doc id="675858" url="https://pl.wikipedia.org/wiki?curid=675858" title="An Apology for the Life of Mrs. Shamela Andrews">
An Apology for the Life of Mrs. Shamela Andrews

An Apology for the Life of Mrs. Shamela Andrews – debiut literacki (1741) Henry’ego Fieldinga, wydana anonimowo parodia melodramatycznej powieści Samuela Richardsona "Pamela". Fielding ośmieszył w "Shameli" ciasne poglądy moralne przedstawione w Pameli Richardsona. Według Fieldinga Richardson gloryfikował bierność wobec wydarzeń i skromność posuniętą aż do ukrywania prawdy. Takie cechy i taka postawa były zdaniem Fieldinga zarówno niepraktyczne, jak i niewskazane. Już samo tytułowe imię "Shamela", które powstało wskutek połączenia "Pameli" z angielskim słowem "sham" ("blaga", "pozoranctwo"; także uprawiająca je osoba), wyraża stosunek Fieldinga do moralizatorstwa Richardsona.

</doc>
<doc id="675866" url="https://pl.wikipedia.org/wiki?curid=675866" title="Jorge de Meneses">
Jorge de Meneses

Don Jorge de Meneses, także Jorge de Menezes (ur. ok. 1498, zm. 1537/1538 w Brazylii) – odkrywca i żeglarz portugalski.
Życiorys.
Płynąc na wyspę Ternate (Moluki) przez Brunei w 1526 wylądował na wyspie Biak lub Waigeo (u północnych wybrzeży Nowej Gwinei), położonej w Zatoce Cenderawasih, gdzie został zmuszony do przeczekania warunków pogodowych (1526–1527). Kontynuując swój rejs w 1527 przepłynął w pobliżu półwyspu Vogelkop (Ptasia Głowa), nazywając grupę wysp "Ilhas dos Papuas" (, – ).
Nazwa „Papua” była używana przez Portugalczyków już w 1513 roku, jako nazwa wyspy Halmahera i/lub grupy wysp na wschód od niej. Z racji tego, że pierwsi Portugalczycy mogli tylko cytować lub kopiować jawajskie i malajskie informacje oraz mapy, ta nazwa była używana dla tego obszaru już w XV wieku (lub nawet wcześniej).
Według niektórych źródeł wyraz Papua ma pochodzić od malajskiego słowa "puapua" lub "papuwah," co znaczy kręconą fryzurę.
Przypisuje mu się europejskie odkrycie Nowej Gwinei. Nazwa „Nowa Gwinea” została nadana dopiero w 1545-1946 roku przez .
Jorge de Menezes był portugalskim gubernatorem Moluków od 1527 do 1530 roku. W maju 1527 zamieszkał na Ternate. Podczas sprawowania władzy splądrował hiszpański fort na Tidore, otruł sułtana Ternate (kazał dodać truciznę do jego wina) i popełnił okrucieństwa przeciwko miejscowej ludności. Następnie został aresztowany i wysłany do portugalskich kolonii w Indiach. Po powrocie do Portugalii został wygnany do kolonii Brazylii, gdzie zmarł w 1537 lub 1538 roku w walce z Indianami.

</doc>
<doc id="675869" url="https://pl.wikipedia.org/wiki?curid=675869" title="Maffei I">
Maffei I

 
Maffei I (Maffei 1, UGCA 34) – duża galaktyka eliptyczna w gwiazdozbiorze Kasjopei, znajdująca się w odległości ok. 9,3 miliona lat świetlnych od Ziemi. Jest najbliższą Drodze Mlecznej tak dużą galaktyką eliptyczną.
Należy do grupy galaktyk Maffei, wcześniej przypisywano ją do Grupy Lokalnej.
Odkrycie.
Galaktyka Maffei I została odkryta razem z Maffei II w 1968 roku przez włoskiego astronoma Paolo Maffei. Zaobserwował on w podczerwieni obiekt w obszarze IC 1805 (Mgławica Serce) i zasugerował, że w tym regionie mogą się znajdować przesłonięte galaktyki. Oba obiekty zostały wcześniej skatalogowane jako mgławice emisyjne przez Stewarta Sharplessa w jego Katalogu Obszarów H II opublikowanym w 1959 roku (numery 191 i 197). Dopiero później zdano sobie sprawę, że są to galaktyki znajdujące się wiele milionów lat świetlnych za mgławicami Serce i Dusza.
W latach 1971–1973 dwie grupy kierowane przez Hyrona Spinrada potwierdziły, że oba obiekty są galaktykami i zasugerowano przynależność Maffei I do Grupy Lokalnej. Obecnie wiadomo, że jest ona częścią własnej grupy galaktyk Maffei wraz z m.in. Maffei II i Dwingeloo 1.
Obserwacja.
Jasność obserwowana galaktyki wynosi ok. 11,4, a jej rozmiary kątowe 3,36' × 1,68'.
Maffei I jest przysłonięta przez gwiazdy i pył Drogi Mlecznej (znajduje się w tzw. strefie unikania); gdyby nie leżała tak blisko płaszczyzny Galaktyki, byłaby jedną z najjaśniejszych galaktyk na niebie.

</doc>
<doc id="675870" url="https://pl.wikipedia.org/wiki?curid=675870" title="UGCA 34">
UGCA 34



</doc>
<doc id="675873" url="https://pl.wikipedia.org/wiki?curid=675873" title="TV Regionalna">
TV Regionalna

TV Regionalna – regionalna stacja telewizyjna Legnicko-Głogowskiego Okręgu Miedziowego, nadająca z Lubina. Formalnie: producent programu TV Odra - Głogów, Legnica, Lubin, którego koncesjonariuszem jest spółka Polskie Media S.A.
Stacja nadawała drogą naziemną - w przekazie analogowym - z nadajnika w Lubinie na kanale 22 oraz z nadajnika w Legnicy na kanale 57.
Udziałowcami TVL sp. z o.o. są Delas Holdings Ltd. (Malta) oraz Gmina Miejska Lubin.
Nadajniki.
Od 14 kwietnia 2020 roku do 5 stycznia 2021 roku stacja nadawała także na czwartym lokalnym multipleksie telewizyjnym.
Nadajniki analogowe zostały wyłączone 22 kwietnia 2013 r.

</doc>
<doc id="675876" url="https://pl.wikipedia.org/wiki?curid=675876" title="Mario Frick (ujednoznacznienie)">
Mario Frick (ujednoznacznienie)



</doc>
<doc id="675882" url="https://pl.wikipedia.org/wiki?curid=675882" title="Kościół katolicki obrządku bizantyjsko-słowackiego">
Kościół katolicki obrządku bizantyjsko-słowackiego

Kościół katolicki obrządku bizantyjsko-słowackiego – metropolitalny kościół wschodni działający na terenie Słowacji uznający władzę i autorytet papieża.
Obecnym zwierzchnikiem Kościoła jest Ján Babjak, metropolita preszowski, z zakonu jezuitów.
Nazwa.
Oficjalną nazwą Kościoła, używaną przez Stolicę Apostolską jest Kościół katolicki obrządku bizantyjsko-słowackiego, przez wyznawców nazywany jest również Słowacką Cerkwią greckokatolicką, Bizantyjskim Kościołem katolickim na Słowacji, Greckokatolicką cerkwią na Słowacji lub Słowackim Kościołem katolickim. Dla porównania Kościoła z Kościołem rzymskokatolickim można użyć nazwy Kościół słowacko-katolicki, jest to jednak nazwa mylącą, ponieważ może kojarzyć się z Kościołem Starokatolickim na Słowacji. Zwyczajowo jest nazywany Kościołem unickim bądź greckokatolickim. Określenie Kościół bizantyjsko-słowacki również bywa mylące, bowiem tak określa się czasem słowacką część Czesko-Słowackiej Cerkwi Prawosławnej.
Organizacja.
Na czele Kościoła stoi metropolita Ján Babjak, wybierany przez synod duchownych Kościoła katolickiego obrządku bizantyjsko-słowackiego, a następnie zatwierdzany przez papieża.
Struktura Kościoła katolickiego bizantyjsko-słowackiego jest regulowana Kodeksem kanonów Kościołów wschodnich, promulgowanym przez papieża Jana Pawła II w 1990 r.
Kościół katolicki obrządku bizantyjsko-słowackiego terytorialnie podzielony jest obecnie w następujący sposób:
Większość słowackich grekokatolików zamieszkuje wschodnią Słowację – kraj koszycki i kraj preszowski. Na zachód od Tatr istnieją tylko niewielkie, pojedyncze parochie powstałe wśród ludności napływowej.
Pierwotnie wiernymi wschodniosłowackiej cerkwi greckokatolickiej byli niemal wyłącznie Rusini. Jednak za czasów Czechosłowacji doszło do słowakizacji słowackich Rusinów, z których większość uważa się dziś za Słowaków. Wskutek tego określenie miejscowej cerkwi greckokatolickiej jako słowackiej, będące w początkach XX wieku wyznacznikiem terytorialnym, nabiera treści bardziej narodowościowej. O ile językiem liturgicznym pozostaje staro-cerkiewno-słowiański, to jednak językiem wehikularnym cerkwi obecnie stał się niemal wyłącznie słowacki.
Historia.
Początków cerkwi greckokatolickiej na Słowacji upatruje się jeszcze w czasach misji Cyryla i Metodego w Nitrze. Założony przez nich kościół głagolicki nie przetrwał jednak dłużej, niż do najazdów tatarskich w XIII wieku. Tym niemniej Bracia Sołuńscy stali się tradycyjnymi patronami tego kościoła.
Słowacka cerkiew greckokatolicka narodziła się stopniowo z cerkwi unickiej północno-wschodnich Węgier. W XVII wieku w cerkwi prawosławnej na terenach północno-wschodnich Węgier doszło do serii unii kościelnych. W ich wyniku powstała unicka eparchia mukaczewska, która po wieloletnich sporach stała się na początku XVIII wieku sufraganią arcybiskupów Egeru. Po kolejnych konfliktach, na prośbę cesarzowej Marii Teresy, papież Klemens XIV bullą "Eximia regalium principum" z 19 września 1771 erygował kanonicznie greckokatolicką diecezję mukaczewską podległą metropolicie Ostrzyhomia.
Eparchia mukaczewska była ogromna – obejmowała trzynaście komitatów północno-wschodnich Węgier, zaś jej wiernymi, oprócz Rusinów i Rumunów, stopniowo stawali się również Słowacy i Węgrzy. Dla sprawnego zarządzania tak ogromnym i zróżnicowanym etnicznie terytorium biskupi mukaczewscy ustanawiali stałe wikariaty – w 1723 marmaroski na wschodzie diecezji, w 1776 satmarski dla terenów za Cisą. 27 lipca 1787 biskup mukaczewski ustanowił wikariat w Koszycach. Ponieważ dwaj kolejni wikariusze nie mogli znaleźć siedziby w tym mieście, w 1790 siedzibą wikariuszy stał się ostatecznie pobliski Preszów. Wikariat koszycki obejmował tereny komitatów Gömör és Kishont, Borsod, Szepes, Abaúj, Torna, Sáros i północną część komitatu Zemplén.
Na mocy służącego cesarzom prawa patronatu cesarz Franciszek I Habsburg 3 listopada 1815 utworzył w Preszowie greckokatolicką eparchię obejmującą obszar wikariatu koszyckiego. Liczyła ona wtedy 194 parochie ze 150 tysiącami wiernych i podlegała metropolii ostrzyhomskiej. 21 września 1818 papież Pius VII bullą "Relata semper" zatwierdził nowo utworzone biskupstwo i na pierwszego biskupa preszowskiego powołał Grzegorza Tarkoviča. W granicach eparchii preszowskiej znaleźli się niemal wszyscy katolicy obrządku bizantyjskiego zamieszkujący tereny dzisiejszej Słowacji – wówczas jeszcze w większości Rusini. Tylko środkowa i południowa część Zemplína pozostała w eparchii mukaczewskiej. Kolejni biskupi zajmowali się budownictwem sakralnym, szkolnictwem i dobroczynnością. Na przełomie XIX i XX wieku, szczególnie za czasów biskupa Istvana Nováka, węgierska cerkiew greckokatolicka podlegała intensywnej madziaryzacji i latynizacji – wprowadzono język węgierski do szkół i cerkwi, zastąpiono cyrylicę alfabetem łacińskim.
W tym samym okresie przybrała na sile emigracja zarobkowa Słowaków i Rusinów do Stanów Zjednoczonych i Kanady. Pierwsze greckokatolickie parafie rusińskie i słowackie zaczęły tam powstawać już w latach 80. i 90. XIX wieku. W Stanach Zjednoczonych parafie i eparchie greckokatolickie były wspólne dla Słowaków i Rusinów, więc cerkiew słowacka się tam nie wyodrębniła. Natomiast w Kanadzie parafie czysto słowackie powstały w Ontario, Quebecu i Albercie. Przez długi czas parafie słowackie tworzyły odrębny dekanat w ukraińskiej eparchii greckokatolickiej w Toronto. 13 października 1981 została utworzona greckokatolicka słowacka diecezja w Toronto.
Po powstaniu Czechosłowacji w 1918 eparchia preszowska niemal w całości znalazła się po stronie czechosłowackiej i wraz z eparchią mukaczewską stanowiła cały kościół greckokatolicki w tym państwie. Do greckokatolickiej eparchii preszowskiej włączono wtedy także Czechy, Morawy i czeską część Śląska, gdzie jednak grekokatolików praktycznie nie było. W tym czasie spory odsetek grekokatolików stanowili już Słowacy. Ze względu na prowęgierskie poglądy sporej części kleru oraz z powodu antyklerykalizmu rządu w Pradze cerkiew greckokatolicka w Czechosłowacji działała w nieprzychylnej atmosferze. W okresie międzywojennym musiała także stawić czoła fali powrotów do prawosławia, będących konsekwencją przemian narodowościowych i politycznych. W tym czasie zarysował się również konflikt między wiernymi narodowości rusińskiej i słowackiej. Pokonanie tych trudności cerkiew zawdzięcza głównie charyzmatycznemu biskupowi Pawłowi Piotrowi Gojdičowi i jego sufraganowi Wasylowi Hopko. Pod jego kierunkiem słowacko-rusińska cerkiew greckokatolicka przetrwała pełen nacisków politycznych okres II wojny światowej. Po aneksji Rusi Zakarpackiej przez Węgry w latach 1938–1939 eparchia preszowska stała się jedyną greckokatolicką jednostką kościelną na Słowacji. 13 marca 1939 Pius XII mianował biskupa Gojdiča administratorem apostolskim części eparchii mukaczewskiej pozostałej w granicach Słowacji.
Najtrudniejszy okres dla cerkwi greckokatolickiej na Słowacji nadszedł jednak po II wojnie światowej. W ślad za zniszczeniem cerkwi greckokatolickiej na Ukrainie, w Polsce i w Rumunii komuniści przystąpili do jej niszczenia w Czechosłowacji. Zsekularyzowano szkoły cerkiewne, upaństwowiono cerkiewne grunty, zakazano wydawania katolickich czasopism, zamknięto katolickie klasztory. W porozumieniu z patriarchatem moskiewskim przygotowywano przymusowe przejście grekokatolików na prawosławie. 28 kwietnia 1950 w Preszowie komunistyczne władze przeprowadziły pseudosobór, który odstąpił od unii z Rzymem. Natychmiast potem zlikwidowano cerkiew greckokatolicką: cerkwie i majątek cerkiewny władze państwowe odebrały parafiom greckokatolickim i przekazały prawosławnym. Księży greckokatolickich zmuszano do przyjęcia prawosławia, jednak uczyniło to niewielu; opornych księży przesiedlono do północnych Czech. Uwięziono obu biskupów – Pawła Gojdiča, który zmarł w więzieniu w 1960, i Wasyla Hopko, który przeżył, ale ze zniszczonym zdrowiem. Zlikwidowano wszelkie ślady cerkwi greckokatolickiej, usunięto nawet ze słowników słowo grekokatolik. Dane z 1948 ukazują 305 tysięcy grekokatolików w Czechosłowacji, z czego 270 tysięcy na Słowacji – i tylko 3 tysiące prawosławnych. Dane z 1951 ukazują już 250 tysięcy prawosławnych i żadnych grekokatolików.
Dzięki wiernym i księżom praktykującym w konspiracji grekokatolicyzm przetrwał jednak prześladowania. Cerkiew greckokatolicka wyłoniła się z niebytu w 1968, na fali praskiej wiosny. Na ponawiane żądania świeckich i hierarchii państwo znów uznało oficjalnie jej istnienie. W 1968 na polecenie władz w parafiach prawosławnych przeprowadzono głosowanie. W efekcie 205 parafii wróciło do grekokatolicyzmu, a tylko 5 zostało przy prawosławiu. 17 lipca 1968 utworzono greckokatolicką siedzibę biskupią w Koszycach, początkowo zarządzaną przez trzyosobowy komitet. 2 kwietnia 1969 tymczasowym zarządcą eparchii preszowskiej został mianowany Ján Hirka. Mimo odtworzenia cerkwi była ona nadal prześladowana, tym razem w bardziej wyrafinowany sposób: władze nie dopuszczały do wyświęcania potrzebnej liczby księży, nie zezwoliły na powołanie biskupa, a także nie zwróciły cerkwi zajętych przez cerkiew prawosławną. Brak księży stał się największym problemem cerkwi. Po śmierci biskupa Hopki w 1976 święceń kapłańskich musieli udzielać biskupi Križevci w Jugosławii. Niezależnie od wrogiego stosunku władz państwowych grekokatolików szykanowała czechosłowacka cerkiew prawosławna.
Przełom w sytuacji słowackiej cerkwi greckokatolickiej przyniósł dopiero rok 1989. Władze państwowe przestały przeszkadzać cerkwi w działalności. Cerkwi greckokatolickiej zwrócono ostatnie cerkwie zabrane w 1950 i resztę majątku (którego zresztą cerkiew wobec niedostatku wiernych niejednokrotnie nie jest do dziś w stanie zagospodarować). Ponownie otwarto greckokatolickie seminarium duchowne w Preszowie, które po krótkim czasie włączono do Uniwersytetu Preszowskiego jako wydział teologii. 17 lutego 1990 dotychczasowy administrator diecezji preszowskiej ks. Ján Hirka odebrał święcenia biskupie.
Po rozpadzie Czechosłowacji 18 stycznia 1996 z dotychczasowej wielkiej eparchii preszowskiej wyłączono Czechy i Morawy, gdzie powstał egzarchat apostolski dla grekokatolików. 27 stycznia 1997 Stolica Apostolska utworzyła egzarchat apostolski dla grekokatolików w Koszycach. Administratorem apostolskim został dotychczasowy preszowski biskup pomocniczy Milan Chautur. 30 stycznia 2008 papież Benedykt XVI ustanowił greckokatolicką metropolię preszowską, podniósł egzarchat apostolski w Koszycach do rangi eparchii oraz wydzielił nową eparchię bratysławską, mianując dotychczasowego proboszcza bratysławskiej parochii Piotra Rusnaka jej pierwszym biskupem.

</doc>
<doc id="675884" url="https://pl.wikipedia.org/wiki?curid=675884" title="Słowacki kościół katolicki">
Słowacki kościół katolicki



</doc>
<doc id="675885" url="https://pl.wikipedia.org/wiki?curid=675885" title="Słowacka cerkiew katolicka">
Słowacka cerkiew katolicka



</doc>
<doc id="675887" url="https://pl.wikipedia.org/wiki?curid=675887" title="Słowacki kościół greckokatolicki">
Słowacki kościół greckokatolicki



</doc>
<doc id="675896" url="https://pl.wikipedia.org/wiki?curid=675896" title="Żyworódkowate">
Żyworódkowate



</doc>
<doc id="675900" url="https://pl.wikipedia.org/wiki?curid=675900" title="Fernando de la Mora">
Fernando de la Mora

Fernando de la Mora − miasto w Paragwaju, w departamencie Central, w odległości 10 kilometrów od Asunción. Ludność miasta wzrosła z 66 tys. w 1982 do 95 tys. w 1992 i 114 tys. w 2002.
Miasto jest siedzibą klubów piłkarskich Fernando de la Mora oraz Sport Colombia.

</doc>
<doc id="675903" url="https://pl.wikipedia.org/wiki?curid=675903" title="Rozprawka syntetyzująca">
Rozprawka syntetyzująca

Rozprawka syntetyzująca – rozprawka, opierająca się na kilku utworach, w których występują podobne motywy, problemy, obrazy. Sformułowanie tematu wyjaśnia, jakie zagadnienia będą rozpatrywane.
Bardzo często autor sam musi dobrać utwory, na których oprze swoje rozważania. Następnym etapem przygotowań jest wynotowanie z tych utworów potrzebnych przykładów oraz cytatów i ułożenia ich według planu tak, żeby wyczerpać zagadnienie tematu.

</doc>
<doc id="675911" url="https://pl.wikipedia.org/wiki?curid=675911" title="Club Fernando de la Mora">
Club Fernando de la Mora

 
Club Fernando de la Mora jest paragwajskim klubem piłkarskim z siedzibą w mieście Fernando de la Mora.
Historia.
Klub założony został 25 grudnia 1925 roku. Pierwszy awans do najwyższej ligi paragwajskiej (Primera división paraguaya) udało się uzyskać dopiero w 2005 roku, po zdobyciu wicemistrzostwa drugiej ligi.

</doc>
<doc id="675912" url="https://pl.wikipedia.org/wiki?curid=675912" title="Mirko Hrgović">
Mirko Hrgović

Mirko Hrgović (ur. 5 lutego 1979 w Sinju) – bośniacki piłkarz pochodzenia chorwackiego, grający na pozycji lewego pomocnika. Mierzy 186 cm i waży 76 kg.
Kariera klubowa.
Hrgović reprezentuje Bośnię i Hercegowinę, ale urodził się w Chorwacji, w mieście Sinj. Piłkarską karierę zaczynał w Hajduku Split. Do kadry pierwszego zespołu został włączony już w 1999 roku, ale w lidze zadebiutował dopiero rok później w 19. kolejce ligowej 25 lutego 2001 roku, w wygranym 4:0 meczu z drużyną NK Hrvatski Dragovoljac. W tym samym sezonie mógł świętować tytuł mistrza kraju, pomimo tego, że miał w nim nikły udział, występując w 2 meczach swojej drużyny, gdyż zaraz po ich rozegraniu wyjechał niespodziewanie do Japonii do klubu Gamba Osaka. Nie zagrzał tam długo miejsca i po rozegraniu 4 meczów ligowych powrócił do Europy i latem podpisał kontrakt z zespołem z Bośni i Hercegowiny, NK Široki Brijeg. Przez 2 sezony gry w Širokim Brijegu wywalczył tam miejsce w składzie i osiągnął dobrą formę – wywalczył odpowiednio wicemistrzostwo kraju (2001/2002) oraz 4. miejsce (2002/2003). Dobra gra spowodowała, iż latem 2003 trafił do Bundesligi do klubu VfL Wolfsburg za sumę 800 tysięcy euro. W Bundeslidze Hrgović zadebiutował 1 listopada 2003 w wygranym 3:0 meczu z Herthą BSC zmieniając w 84. minucie meczu Andresa D’Alessandro. W całym sezonie Hrgović wybiegał na boisko 16-krotnie, z czego tylko 2 razy zagrał w pierwszym składzie, a tak był na ogół zmiennikiem ówczesnej gwiazdy zespołu, którą był właśnie D’Alessandro. Wolfsburg ostatecznie zajął 10. miejsce w lidze, rok później był o miejsce wyżej, ale Hrgović jako rezerwowy grał jeszcze mniej i tylko 7 razy pojawił się na boiskach Bundesligi, dlatego też w lecie 2005 jego kariera w Bundeslidze jak na razie dobiegła końca i powrócił do swojego pierwotnego klubu, Hajduka Split. W sezonie 2005/2006 zagrał w Hajduku 13 meczów, zdobył 4 bramki i początkowo miał problemy z miejscem w składzie. W ogóle Hajduk rozegrał słaby sezon i zajął dopiero 5. miejsce w lidze, co w Splicie uważane jest za porażkę. Latem 2006 Hrgović miał oferty z Partizana Belgrad i Krylii Sowietow Samara, ale postanowił na kolejny sezon zostać w Splicie. W 2008 roku został graczem JEF United Ichihara Chiba. Następnie trafił do Dinama Zagrzeb, gdzie występował do 2009 roku. Od 2009 r. występuje w niemieckim klubie SpVgg Greuther Fürth.
Kariera reprezentacyjna.
Hrgović jako Chorwat mógł grać w tamtejszej reprezentacji, ale ze względu na to, iż w kraju było dużo więcej lepszych zawodników od niego, postanowił wybrać reprezentację Bośni i Hercegowiny, w której zadebiutował 12 lutego 2003 roku w zremisowanym 2:2 meczu z reprezentacją Walii. Od tego czasu prawie cały czas jest powoływany do kadry i stawia na niego także obecny selekcjoner Miroslav Blažević.

</doc>
<doc id="675917" url="https://pl.wikipedia.org/wiki?curid=675917" title="Drużynowy Puchar Świata na Żużlu 2007">
Drużynowy Puchar Świata na Żużlu 2007

Drużynowy Puchar Świata 2007 – siódma edycja turnieju, mająca na celu wyłonić najlepszą żużlową reprezentację świata – Drużynowego Mistrza Świata. Złotego medalu bronili Duńczycy.
Eliminacje.
W eliminacjach wystartowały zespoły, które w poprzedniorocznym DPŚ zajęły 7. i 8. miejsce (Finlandia i Czechy) oraz inne reprezentacje, które zgłosiły się do rozgrywek.
Abensberg (1).
27 maja 2007 – Abensberg (Niemcy)
Lonigo (2).
10 czerwca 2007 – Lonigo (Włochy)
Półfinały.
Po raz czwarty turniej finałowy DPŚ składa się z ośmiu drużyn narodowych. Podobnie jak przed rokiem, półfinały zostaną rozegrane na terenie krajów startujących w tych półfinałach (Dania i Wielka Brytania) a baraż i finał na terenie innego (Polska).
Zwycięzcy półfinałów awansują do finału. Drużyny z 2. i 3. miejsca w półfinale pojadą w barażu, z którego dwie reprezentacje uzupełnią skład finałowy.
Składy drużyn.
"Podstawowe piątki w kolejności alfabetycznej"
Vojens (1).
14 lipca 2007 – Vojens
Coventry (2).
16 lipca 2007 – Coventry
Baraż.
W zawodach barażowych startują drużyny, które w półfinałach zajęły drugie i trzecie miejsca. Dwie najlepsze reprezentacje z barażu awansują do finału.
Leszno (baraż).
19 lipca – Leszno 
Finał.
W finale startuje dwóch zwycięzców półfinałów oraz dwie najlepsze reprezentacje z zawodów barażowych.
Leszno (Finał).
21 lipca – Leszno (Polska)

</doc>
<doc id="675923" url="https://pl.wikipedia.org/wiki?curid=675923" title="AC-130">
AC-130



</doc>
<doc id="675927" url="https://pl.wikipedia.org/wiki?curid=675927" title="Teresa Krystyna Lubińska">
Teresa Krystyna Lubińska



</doc>
<doc id="675934" url="https://pl.wikipedia.org/wiki?curid=675934" title="Toivo Hyytiäinen">
Toivo Hyytiäinen

Toivo Hyytiäinen (ur. 12 listopada 1925 w Saarijärvi, zm. 21 października 1978) - fiński lekkoatleta, oszczepnik, medalista olimpijski, mistrz Europy.
Największym osiągnięciem Hyytiäinena był brązowy medal Igrzysk Olimpijskich w 1952 w Helsinkach. Wcześniej w 1950 zdobył tytuł mistrza Europy w rzucie oszczepem. Rekord życiowy: 78,98 (1954).

</doc>
<doc id="675936" url="https://pl.wikipedia.org/wiki?curid=675936" title="Shoujo-ai">
Shoujo-ai



</doc>
<doc id="675937" url="https://pl.wikipedia.org/wiki?curid=675937" title="Shojo-ai">
Shojo-ai



</doc>
<doc id="675938" url="https://pl.wikipedia.org/wiki?curid=675938" title="Toivo Hyytiainen">
Toivo Hyytiainen



</doc>
<doc id="675940" url="https://pl.wikipedia.org/wiki?curid=675940" title="Józef Radwan">
Józef Radwan



</doc>
<doc id="675943" url="https://pl.wikipedia.org/wiki?curid=675943" title="Wasyl Hopko">
Wasyl Hopko



</doc>
<doc id="675945" url="https://pl.wikipedia.org/wiki?curid=675945" title="Giro di Lombardia 2006">
Giro di Lombardia 2006

Setna edycja wyścigu Giro di Lombardia odbyła się w roku 2006. Długość trasy, która wiodła z Mendrisio do Como wyniosła 245 km. 
Wyścig wygrał Włoch, Paolo Bettini. Jest to pierwszy od 1998 roku przypadek, kiedy aktualny Mistrz Świata wygrywa "Wyścig Opadających Liści". Wtedy dokonał tego Oscar Camenzind.
Najlepszy (i jedyny startujący) z Polaków, Sylwester Szmyd, zajął 38. miejsce ze stratą 4'10" do zwycięzcy. 
Linki zewnętrzne.
Strona wyścigu 

</doc>
<doc id="675950" url="https://pl.wikipedia.org/wiki?curid=675950" title="Alfred Gusenbauer">
Alfred Gusenbauer

Alfred Gusenbauer (ur. 8 lutego 1960 w St. Pölten) – austriacki polityk, od 2000 do 2008 przewodniczący Socjaldemokratycznej Partii Austrii (SPÖ), parlamentarzysta, od 11 stycznia 2007 do 2 grudnia 2008 kanclerz Austrii.
Życiorys.
Urodził się w St. Pölten w Dolnej Austrii. Uczęszczał do szkoły w Wieselburgu, następnie studiował nauki polityczne i filozofię na Uniwersytecie Wiedeńskim, kończąc studia 1 987.na którym zrobił także doktorat z politologii. Od 1981 do 1990 był etatowym pracownikiem Socjaldemokratycznej Partii Austrii, w latach 90. zatrudniony w regionalnej Austriackiej Izbie Pracy.
W latach 1984–1990 przewodniczył Sozialistische Jugend Österreich, młodzieżówce SPÖ. Od 1985 do 1989 był wiceprzewodniczącym Międzynarodowej Unii Młodych Socjalistów, a w 1989 wiceprzewodniczącym Międzynarodówki Socjalistycznej. W 1991 został mianowany przewodniczącym SPÖ w Ybbs an der Donau i członkiem partyjnego zarządu w Dolnej Austrii. W tym samym roku został wybrany do Rady Federalnej. Reprezentował austriacki parlament w Zgromadzeniu Parlamentarnym Rady Europy. W 1993 przeszedł do Rady Narodowej XVIII kadencji, reelekcję do niższej izby austriackiego parlamentu uzyskiwał w 1994, 1995, 1999, 2002 i 2006. W 2000 został sekretarzem krajowym i przewodniczącym klubu parlamentarnego socjaldemokratów. W tym samym roku zastąpił Viktora Klimę na stanowisku przewodniczącego SPÖ, pozostającej przez dwie kadencje w opozycji do rządów Wolfganga Schüssela.
W wyborach parlamentarnych w 2006 SPÖ odniosła nieznaczne zwycięstwo (68 mandatów) nad ÖVP (66 mandatów), stając się główną siłą polityczną w parlamencie. 11 stycznia 2007 Alfred Gusenbauer objął urząd kanclerza, stając na czele koalicyjnego rządu socjaldemokratów i ludowców, reprezentowanych przez nowego lidera – Wilhelma Molterera.
16 czerwca 2008, z powodu spadku notowań SPÖ, Werner Faymann zastąpił go na stanowisku przewodniczącego socjaldemokratów. 7 lipca 2008 Wilhelm Molterer ogłosił wyjście swojej partii z koalicji. Głównym powodem była rozbieżność w sprawie stosunku do ratyfikacji traktatu lizbońskiego. SPÖ, po odrzuceniu go w referendum irlandzkim w czerwcu 2008, domagała się ponownej ratyfikacji traktatu w referendum po wprowadzeniu do niego ewentualnych zmian, natomiast ludowcy wykluczali organizację powszechnego referendum. Także 7 lipca 2008 Alfred Gusenbauer ogłosił, że nie będzie ubiegał się o reelekcję na stanowisko kanclerza; zasugerował jednocześnie na ten urząd kandydaturę Wernera Faymanna. 9 lipca 2008 Rada Narodowa podjęła decyzję o rozpisaniu przedterminowych wyborów parlamentarnych na 28 września 2008, w których SPÖ ponownie odniosła zwycięstwo. 2 grudnia 2008, po odnowieniu wielkiej koalicji, Werner Faymann zastąpił Alfreda Gusenbauera na stanowisku kanclerza.
Po odejściu z polityki do 2009 ponownie pracował w Austriackiej Izbie Pracy. Powoływany w skład rad nadzorczych różnych przedsiębiorstw, stanął na czele rady nadzorczej koncernu Strabag (2010). Zajął się też działalnością konsultingową. W 2013 został doradcą ówczesnego wicepremiera Serbii Aleksandara Vučicia.

</doc>
<doc id="675963" url="https://pl.wikipedia.org/wiki?curid=675963" title="Rodzaj monogatunkowy">
Rodzaj monogatunkowy



</doc>
<doc id="675964" url="https://pl.wikipedia.org/wiki?curid=675964" title="Suwalska Specjalna Strefa Ekonomiczna">
Suwalska Specjalna Strefa Ekonomiczna

Suwalska Specjalna Strefa Ekonomiczna – jedna z 14 specjalnych stref ekonomicznych w Polsce. 
Suwalska Specjalna Strefa Ekonomiczna, to 18 wydzielonych obszarów na terenie województwa podlaskiego, warmińsko-mazurskiego oraz mazowieckiego o łącznej powierzchni 635.0653 ha, na których przedsiębiorcy prowadzą działalność gospodarczą na preferencyjnych warunkach. 
Suwalska Specjalna Strefa Ekonomiczna oddaje do dyspozycji inwestorów tereny przemysłowe wyposażone w pełną infrastrukturę techniczną, przygotowane do rozpoczęcia działalności gospodarczej, która wiąże się z możliwością korzystania z ulg i preferencji podatkowych. Podstawową zachętą inwestycyjną jest ulga w podatku dochodowym w wysokości do 70% wartości inwestycji. Przewagę konkurencyjną Suwalskiej Specjalnej Strefie Ekonomicznej zapewniają również niskie koszty pracy w regionie oraz dostępność wykwalifikowanych pracowników. 
Suwalska Specjalna Strefa Ekonomiczna jest jedną z najdłużej istniejących i najlepiej rozwiniętych stref ekonomicznych w kraju. W nowoczesnych centrach przemysłowych z powodzeniem funkcjonuje ponad 90 firm. Otwieranie kolejnych zakładów jest procesem ciągłym i dynamicznym – przedsiębiorców polskich i zagranicznych przyciągają atrakcyjne zachęty inwestycyjne. W Strefie obecny jest m.in. kapitał niemiecki, duński, austriacki, litewski, szwajcarski, holenderski i szwedzki. Przedsiębiorcy utworzyli ponad 9 500 miejsc pracy, poziom inwestycji to ponad 3 mld złotych. Wiele firm jest zdobywcami prestiżowych nagród przyznawanych w Polsce i za granicą. Zaangażowanie inwestorów, którzy uznali Suwalską Specjalną Strefę Ekonomiczną za najlepsze miejsce do prowadzenia działalności produkcyjnej powoduje, że Strefa jest najważniejszym elementem gospodarki lokalnej. 
O atrakcyjności inwestycyjnej Suwalskiej Specjalnej Strefy Ekonomicznej stanowią również: lokalizacja w bezpośrednim sąsiedztwie wschodniej granicy Unii Europejskiej, bliskość granic Rosji, Litwy i Białorusi, dogodne połączenia drogowe z wszystkimi regionami Polski oraz z państwami sąsiednimi. Strategiczne położenie spowodowało, iż w pobliżu Suwalskiej Specjalnej Strefy Ekonomicznej przebiegać będzie droga ekspresowa Via Baltica oraz linia kolejowa Rail Baltica – najważniejsze szlaki komunikacyjne łączące kraje skandynawskie i Europę Wschodnią z południową i zachodnią częścią kontynentu.
Do zarządzania SSSE została powołana spółka pod nazwą: Suwalska Specjalna Strefa Ekonomiczna S.A..
Akcjonariuszami Suwalskiej Specjalnej Strefy Ekonomicznej S.A. są: Skarb Państwa (40,46%), samorządy miast Ełku (32,55%), Gołdap (14,62%) i Suwałk (12,37%).
Skład osobowy Zarządu SSSE S.A.

</doc>
<doc id="675965" url="https://pl.wikipedia.org/wiki?curid=675965" title="Normalność roztworu">
Normalność roztworu

Normalność roztworu (stężenie normalne, stężenie równoważnikowe) – jeden ze sposobów wyrażenia stężenia substancji w mieszaninie (roztworze), zdefiniowany jako stosunek liczby gramorównoważników tej substancji do objętości roztworu. Stężenie normalne oznaczane jest symbolem N, odpowiadającym jednostce val/dm³ bądź mval/cm³, co czytane jest jako „normalny”, np. roztwór 0,75 N to roztwór „0,75-normalny”. Ze względu na definicję gramorównoważnika, stężenie normalne roztworu może być różne w zależności od przebiegającej reakcji, a dodatkowo jest funkcją temperatury (z uwagi na zależność objętości od temperatury). Stosowanie normalności roztworu, z powodu nieścisłości tego pojęcia, nie jest zalecane przez Międzynarodową Unię Chemii Czystej i Stosowanej.
Stężenie normalne jest najczęściej stosowane w analizie objętościowej:
W medycynie stężenie normalne stosuje się do wyrażania stężenia substancji w płynach ustrojowych (przy czym najczęściej w wymiarze mval/l ze względu na bardzo małe ilości substancji).

</doc>
<doc id="675966" url="https://pl.wikipedia.org/wiki?curid=675966" title="Daniel Cousin">
Daniel Cousin

Daniel Cousin (ur. 7 lutego 1977 w Libreville) – reprezentant Gabonu grający na pozycji napastnika.
Życiorys.
Rozpoczynał treningi jeszcze w stolicy Gabonu - Libreville, ale w wieku 20 lat podpisał swój pierwszy profesjonalny kontrakt z drużyną Ligue 2 FC Martigues. Następnie grał w Chamois Niortais FC, a w 2000 roku przeszedł do Le Mans FC. Dopiero w wieku 26 lat zadebiutował w Ligue 1. W roku 2006 wyrósł na czołowego strzelca ekstraklasy. Z dorobkiem 13 goli w klasyfikacji najlepszych snajperów ligi zajął czwarte miejsce, a na dodatek zdobył osiem goli w europejskich pucharach.

</doc>
<doc id="675967" url="https://pl.wikipedia.org/wiki?curid=675967" title="XII dynastia">
XII dynastia

XII dynastia – dynastia władców starożytnego Egiptu, rezydujących, początkowo w Tebach, następnie w Iczi-taui. Dynastia panowała w latach 1976–1794 p.n.e.

</doc>
<doc id="675971" url="https://pl.wikipedia.org/wiki?curid=675971" title="Zespół obojczykowo-czaszkowy">
Zespół obojczykowo-czaszkowy



</doc>
<doc id="675972" url="https://pl.wikipedia.org/wiki?curid=675972" title="Andrzej Ziółkowski">
Andrzej Ziółkowski

Andrzej Ziółkowski (ur. 14 maja 1951 w Lublinie, zm. 2 lipca 2001 we Flemington, New Jersey) – polski gitarzysta rockowy, znany z gry w Budce Suflera z którą dokonał w 1974 roku pierwszych nagrań radiowych. Wcześniej był gitarzystą w grupie "Stowarzyszenie Cnót Wszelakich" (od końca 1970).
Życie i kariera muzyczna.
W maju 1975 roku nagrał z grupą album "Cień wielkiej góry", a w połowie kwietnia 1976 roku "Przechodniem byłem między wami". W tym okresie były też nagrania radiowe (m.in. „Podarowany dzień” z progresywną partią gitary, oraz „Komentarz do pewnej legendy”). W 1978 roku gitarzystą solowym Budki Suflera został Jan Borysewicz, a Ziółkowski na kolejnych albumach: "Na brzegu światła", "Ona przyszła prosto z chmur" i "Za ostatni grosz" grał na gitarze basowej (jako basista zadebiutował podczas radiowej sesji z wokalistą Stanisławem Wenglorzem). W lipcu 1981 roku opuścił Budkę Suflera, wycofał się ze sceny muzycznej i wraz z rodziną wyemigrował poprzez obóz dla przesiedleńców w Austrii do New Jersey (USA), tam zamieszkał. W 2001 roku zmarł na chorobę nowotworową.
Upamiętnienie.
11 lipca 2010 roku w Świdniku odsłonięto tablicę poświęconą Andrzejowi Ziółkowskiemu. Tablica w formie gitary Fender Stratocaster o menzurze 25,5 cala, wykonana z mosiądzu została umieszczona na budynku przy ul. Baczyńskiego 4, gdzie w latach 1952-1981 muzyk mieszkał. Na uroczystość odsłonięcia przybyli rodzice artysty, przedstawiciele władz Gminy Miejskiej Świdnik oraz muzycy zespołu Budka Suflera – Krzysztof Cugowski, Mieczysław Jurecki oraz Tomasz Zeliszewski. Pomysłodawcą, projektantem oraz monterem tablicy pamiątkowej był Grzegorz Cel, konsultantem świdnicki malarz Jakub Kapica, natomiast fundatorem tablicy Urząd Miasta Świdnik.

</doc>
<doc id="675978" url="https://pl.wikipedia.org/wiki?curid=675978" title="Dyzostoza czaszkowo-twarzowa">
Dyzostoza czaszkowo-twarzowa



</doc>
<doc id="675980" url="https://pl.wikipedia.org/wiki?curid=675980" title="Antonio Carattoni">
Antonio Carattoni

Antonio Carattoni (ur. 8 listopada 1945 w Sant’Agata Feltria, Włochy), kapitan regent San Marino od 1 października 2006 do 1 kwietnia 2007, razem z Roberto Giorgettim. Jest członkiem Partii Socjalistów i Demokratów ("Partito dei Socialisti e dei Democratici").

</doc>
<doc id="675982" url="https://pl.wikipedia.org/wiki?curid=675982" title="Nazwa systematyczna">
Nazwa systematyczna

Nazwa systematyczna – nazwa zgodna z ujednoliconym systemem nazewnictwa w danej dziedzinie nauki. 
Nazwy systematyczne występują przede wszystkim w:

</doc>
<doc id="675984" url="https://pl.wikipedia.org/wiki?curid=675984" title="Andy Johnson">
Andy Johnson

Andrew "Andy" Johnson (ur. 10 lutego 1981 w Bedford) – piłkarz angielski polskiego pochodzenia grający na pozycji napastnika.
Karierę piłkarską rozpoczynał w Birmingham City. W sezonie 2004-05 debiutujący w Premier League zawodnik grający wówczas w Crystal Palace był bliski zapewnienia uratowania przed spadkiem. Tak się nie stało i strzelec 21 goli przez rok grał w Championship. Gdy Crystal nie awansowało do Premiership Andy postanowił przejść do Evertonu. W pamięci polskich kibiców pozostanie jako niedoszły reprezentant tego kraju. Swoim przejściem z Crystal Palace do Evertonu za 8,6 mln funtów pobił dwa rekordy: stał się najdroższym zakupem w historii klubu z Goodison Park i najdrożej sprzedanym piłkarzem Crystal Palace. W lipcu 2008 roku za 10,5 miliona funtów Johnson został sprzedany z Evertonu do londyńskiego Fulham. W nowej drużynie zadebiutował 13 września w wygranym 2:1 ligowym pojedynku z Boltonem Wanderers. 27 września w meczu z West Hamem United otrzymał czerwoną kartkę. W spotkaniu z Wiganem Athletic (2:0), który odbył się 29 października, zdobył obydwie bramki, były to zarazem jego pierwsze gole dla Fulham.
18 czerwca 2012 roku podpisał kontrakt z Queens Park Rangers.
3 września 2014 roku wrócił do Crystal Palace, podpisując półroczny kontrakt.

</doc>
<doc id="675985" url="https://pl.wikipedia.org/wiki?curid=675985" title="Niemiecka Spółka Wschodnioafrykańska">
Niemiecka Spółka Wschodnioafrykańska

Niemiecka Spółka Wschodnioafrykańska (niem. "Deutsch-Ostafrikanische Gesellschaft" (DOAG)) – założona została 28 marca 1884 przez Grafa Behr-Bandelina i Carla Petersa w Berlinie jako Spółka na rzecz kolonizacji niemieckiej ("Gesellschaft für deutsche Kolonisation"). Celem tej spółki było założenie niemieckich kolonii handlowych.
Jesienią 1884 spółka wysłała ekspedycje do wschodniej Afryki. Carl Peters, Joachim von Pfeil i Karl Ludwig Jühlke przyjechali pod fałszywymi nazwiskami do Zanzibaru i podpisali z wodzami okolicznych plemion 12 traktatów, przez co pozyskane zostały "Usegua", "Nguru", "Usagara" i "Ukami". 27 lutego 1885 cesarz niemiecki wystawił spółce tak zwany "Schutzbrief" (list protekcyjny) dla pozyskanych posiadłości. DOAG zyskała przez to możliwość utworzenia protektoratu: Niemiecka Afryka Wschodnia.

</doc>
<doc id="675986" url="https://pl.wikipedia.org/wiki?curid=675986" title="Nazwa binominalna">
Nazwa binominalna



</doc>
<doc id="675987" url="https://pl.wikipedia.org/wiki?curid=675987" title="Gazeta Kaliska">
Gazeta Kaliska

„Gazeta Kaliska”, pismo polityczne, społeczne i ekonomiczne, wydawane w latach 1893–1939 w Kaliszu, od 1898 dziennik.
„Gazeta Kaliska” była kontynuatorką „Kaliszanina”, dziennika wydawanego w Kaliszu w latach 1870–1892.
Pierwszy numer „Gazety Kaliskiej” ukazał się 22 marca 1893.
Po śmierci Józefa Radwana (1936) „Gazeta Kaliska” była wydawana i drukowana przez jego synów Antoniego i Józefa Radwanów, którzy działali pod firmą „Drukarnia Józefa i Antoniego Radwanów”, choć drukarnią faktycznie kierował tylko Józef Radwan.
W 1939, po zajęciu Kalisza przez Wehrmacht (4 września), „Gazeta Kaliska” przestała się ukazywać, natomiast dalej działała drukarnia Józefa Radwana (1892–1945), który był volksdeutschem i prowadził drukarnię przez cały okres okupacji niemieckiej (1939–1945); w 1945 drukarnię Radwana upaństwowiono.

</doc>
<doc id="675989" url="https://pl.wikipedia.org/wiki?curid=675989" title="Nazwa uninominalna">
Nazwa uninominalna



</doc>
<doc id="675990" url="https://pl.wikipedia.org/wiki?curid=675990" title="Binom">
Binom



</doc>
<doc id="675991" url="https://pl.wikipedia.org/wiki?curid=675991" title="Trynom">
Trynom



</doc>
<doc id="675992" url="https://pl.wikipedia.org/wiki?curid=675992" title="Milan Chautur">
Milan Chautur

Milan Chautur CSsR (ur. 4 września 1957 w Sninie) – władyka słowackiej cerkwi greckokatolickiej, biskup eparchii w Koszycach w latach 2008–2021, redemptorysta.
Życiorys.
Milan Chautur urodził się 4 grudnia 1957 w Sninie. Dzieciństwo spędził w nieistniejącej już rusińskiej wsi Veľká Poľana we wschodniej Słowacji. Podczas nauki w gimnazjum w Humennem w 1974 wstąpił do zakonu redemptorystów. Ukończył studia teologiczne w Bratysławie. 14 czerwca 1981 przyjął święcenia kapłańskie z rąk biskupa križevackiego Joachima Segediego. Był proboszczem parochii Borov i Kalinov. Podczas służby wojskowej w latach 1982–1984 pełnił posługę kapłańską wśród żołnierzy. Po zakończeniu służby wojskowej był proboszczem w Medzilaborcach (1984–1985), Šmigovcu (1985–1989) i w Porúbce (1989–1992). Prowadził duszpasterstwo młodzieży, wobec czego pozostawał pod nadzorem policji politycznej. 1 lipca 1990 został wybrany wiceprowincjałem kongregacji redemptorystów w Michalovcach.
11 stycznia 1992 Jan Paweł II powołał o. Milana Chautura na tytularnego biskupa Cresimy i biskupa pomocniczego eparchii greckokatolickiej w Preszowie. Chirotonię biskupią o. Chautur przyjął z rąk biskupa preszowskiego Jána Hirki 29 lutego 1992 w Preszowie. Jako biskup pomocniczy zajmował się duszpasterstwem młodzieży.
21 lutego 1997 bp Milan Chautur został powołany przez Stolicę Apostolską na stanowisko apostolskiego egzarchy dla katolików obrządku bizantyjskiego w Koszycach. Jako pierwszy zarządca nowo utworzonego egzarchatu zajął się przede wszystkim organizowaniem jego struktur.
30 stycznia 2008 Stolica Apostolska poinformowała o podniesieniu egzarchatu w Koszycach do rangi eparchii. Biskupem nowo utworzonej eparchii pozostał bp Milan Chautur.
24 czerwca 2021 roku papież Franciszek przyjął jego rezygnację z pełnionej funkcji.

</doc>
<doc id="675997" url="https://pl.wikipedia.org/wiki?curid=675997" title="Nu Virgos">
Nu Virgos

Nu Virgos, na rynku rosyjskojęzycznym znane jako Wia Gra () – ukraińskie żeńskie trio muzyczne, śpiewające po rosyjsku i angielsku.
Pierwszy singel zespołu pojawił się w drugiej połowie 2000. Pierwszy koncert girls bandu odbył się 20 grudnia 2000 w Lodowym Pałacu w Dniepropetrowsku, gdzie zebrało się ok. 4000 widzów. 31 sierpnia 2001 zespół podpisał kontrakt z wytwórnią Sony Music Russia na pięć albumów.
Formacja jest bardzo popularna na Ukrainie, w Rosji i innych krajach WNP. Odbyła też trasę koncertową po Izraelu i Japonii w 2003. Pierwszy sukces w Europie odniosły w maju 2004 dzięki singlowi „Stop! Stop! Stop!”. Producentem i kompozytorem zespołu był Konstantin Meladze, a menedżerem – Dmitrij Kostiuk.
Grupa przechodziła liczne zmiany personalne. Aktualnie są dwa girls bandy posługujące się nazwą "Wia Gra". Jednej producentem jest Dmitrij Kostuk, a drugiej – Konstantin Mieładze.
Historia zespołu.
Znaczenie nazwy.
Istnieje kilka wersji dotyczących powstania nazwy zespołu. Jedna z nich mówi, że Wia/Виа to skrót od Вокально-инструментальный ансамбль (pol. wokalno-instrumentalny ansambl), a Gra/Гра jest czasownikiem "grać". Kolejna wersja głosi, że jest to skrót od imion i nazwisk wokalistek, Aliony Winnickiej i Nadieżdy Granowskiej. Niektórzy uważają, że skrót Gra pochodzi od słów "Голос, Радость, Артистизм" ("Głos, Radość, Artyzm"). Najbardziej powszechne i adekwatne jest skojarzenie z medykamentem o nazwie viagra,z tego powodu zespół znany jest również pod nazwą Nu Virgos.
2000–2004: Początki, "Popytka No. 5" i "Biologija".
Projekt Wia Gra powstał w 2000. Początkowo w jego skład weszły Aliona Winnicka (, ur. 27 grudnia 1974 w Kijowie) i Nadieżda Granowska (, ur. 10 kwietnia 1982 we wsi Zbrucziwka). Duet nagrał single „Bomba”, „Popytka No. 5” czy „Obnimi”, do których zrealizowano teledyski. W 2001 ukazał się ich debiutancki album studyjny, zatytułowany "Popytka No. 5".
W maju 2002 w zespole nastąpiły zmiany personalne spowodowane ciążą Granowskiej, a w wyniku przeprowadzonych przesłuchań do zespołu przyjęto Annę Siedokową (, ur. 16 grudnia 1981 w Kijowie), która pracowała w kanałach telewizyjnych О-ТВ i Nowy kanał, a także Tatianę Najnik (), modelkę z Petersburga. Od tego momentu zespół zawsze składał się z trzech dziewczyn, a każda z nich charakteryzowała się innym kolorem włosów (brunetka, blondynka i rudowłosa/szatynka). W tym składzie zespół kontynuował swoje występy i nakręcił teledysk do rosyjskojęzycznej wersji singla „Stop! Stop! Stop!”. Jesienią, po urodzeniu dziecka, do zespołu wróciła Granowska, co spowodowało odejście z grupy Najnik. Nakręcono wówczas teledysk do piosenki „Good Morning, Papa!”. W tym samym roku zespół wziął udział w licznych programach telewizyjnych, m.in. "Total Show" (MTV), "Oscar Show" (Muza TV), "Princip Domino" (NTV) i"Piesnia Goda" (Pierwyj Kanał). Pod koniec roku zagrały trzy księżniczki w musicalu "Kopciuszek".
Na początku 2003 z zespołu odeszła Winnicka, tłumacząc decyzję chęcią rozwoju solowego. Nową wokalistką grupy została Wiera Breżniewa. W kolejnych miesiącach powstawały nowe teledyski i utwory, a zespół zdobywał coraz większą popularność. W tym składzie zostały nagrane trzy płyty studyjne zespołu: "Biologija", "Stop! Sniato!" i "Stop! Stop! Stop!".
Kolejną zmianą było odejście w maju 2004 Anny Sedokowej, która była w ciąży. Miała ją zastąpić Albina Dżanabajewa, która przez dwa lata śpiewała w chórkach u Walerego Meladze oraz występowała w roli królewny Śnieżki w musicalu koreańskim, ale z przyczyn prywatnych musiała odrzucić propozycję. Na miejsce wokalistki została zatrudniona Switłana Łoboda (, ur. 18 października 1982 w Kijowie). Zespół w nowym składzie wystąpił w musicalu "Soroczinska jarmarka". Jesienią Łoboda została zwolniona z zespołu, a na jej miejsce przyszła Albina Dżanabajewa. Pod koniec 2005 Konstantin Meladze oświadczył, że kończy współpracę z zespołem, a on sam zostanie rozwiązany z dniem 1 stycznia 2006. Producenci zespołu postanowili jednak ostatecznie, że zespół będzie kontynuował działalność.
2005–2012: "L.M.L.".
W 2005 zespół opuściła Granowska, a wyniku kolejnego przesłuchania, który odbył się w marcu 2006, zastąpiła ją Kristina Koc-Gotlib (), studentka z Doniecka i uczestniczka konkursów piękności. W trakcie kręcenia teledysku do utworu „Obmani, no ostańsja” okazało się, że nowa wokalistka nie wypada zbyt dobrze przed kamerą i na scenie. Ten teledysk z jej udziałem ostatecznie ukazał się publicznie i jest jednym z nielicznych zarejestrowanych materiałów w tym składzie. Po miesiącu wokalistkę zastąpiła Olga Koriagina (, ur. 22 stycznia 1986 w Mikołajowie), studentka z Mikołajowa, która też uczestniczyła w przesłuchaniach i była rezerwową kandydatką. W październiku 2006 zespół wydał swój drugi anglojęzyczny album studyjny, zatytułowany "L.M.L." W tym samym miesiącu zespół nagrał nową piosenkę rosyjskojęzyczną – „Cwietok i noż”, do której nakręcił teledysk.
W marcu 2007, z powodu ciąży, z zespołu odeszła Koriagina. Jej miejsce zajęła Meseda Bagaudinowa (), której matka jest Ukrainką, a ojciec pochodzi z Dagestanu. W 2008 do grupy dołączyła Tatiana Kotowa, z którą nagrano utwór „Ja nie bajus”. Następną zmianą w zespole było odejście Bagaudinowej w 2008. Na jej miejsce wróciła Nadieżda Granowska. Nowy skład ukazał się w klipie „Anti-gejsza”. W marcu 2010 Kotowa opuściła grupę. Na jej miejsce wybrano Ewę Buszminę, która brała wcześniej udział w musicalach. Nagrano klip „Paszoł won”, który był hitem w Rosji. W 2011 Granowska ponownie odeszła z zespołu, ponieważ była w ciąży. Na jej miejsce zaproszono Santę Dimopulos, uczestniczkę reality show "Fabrika zwiozd". Z nową wokalistką nagrano klip do piosenki „Allo, mam”, który ukazał się w styczniu 2012. We wrześniu Dimopulos odeszła z zespołu, chcąc realizować się solowo.
2013–2017: Rozdział na dwa oddzielne zespoły, spór o nazwę.
Po odejściu Dimopulos grupa ponownie stała się duetem (Albina Dżanabajewa i Ewa Buszmina), który koncertował po kraju. Ten skład został rozwiązany 1 stycznia 2013, co kilka tygodni wcześniej zapowiedział Konstantin Meladze. Kilka dni później producent zapowiedział start programu o tytule "Chcę do VIA GRY", który miał być emitowany w Rosji i na Ukrainie. Program miał formę emitowanych na wizji przesłuchań, w których uczestniczki starały się o przychylność widzów, którzy zdecydowali o składzie nowego projektu Meladze. W skład jego zespołu weszły: Erika Giercieg, Anastasija Kożewnikowa i Misza Romanowa. Równolegle drugi producent, Dmitrij Kostiuk, uformował swój skład girls bandu, w którym śpiewały Daria Miedowa i Daria Rostowa. Duet nagrał razem teledysk do singla „Żiwa”.
Kostiuk wytoczył proces sądowy producentowi Mieładze o wyłączność do korzystania nazwy "Via Gra". Po ponadrocznym procesie sądowym prawa do używania nazwy otrzymał Mieładze. Zespół Kostiuka wciąż funkcjonował, ale nie udało mu się uzyskać medialnego zainteresowania. Z powodu konfliktu producenta z Darią Miedowają ze składu odeszły dwie wokalistki. Zespół został rozwiązany w drugiej połowie 2015.
Od 2018: Odejście Miszy Romanowej.
24 marca 2018 na koncercie w Tbilisi grupa pojawiła się w innym składzie niż dotychczas – Erika Giercieg, Anastasija Kożewnikowa i Olga Mieganskaja. Dwa dni przed koncertem o zmianie składu zespołu poinformowała Misza Romanowa, która potwierdziła zakończenie współpracy z girls bandem. 15 września zespół wystąpił w klubie pod Moskwą Agalarov Estate w zaktualizowanym składzie z Uliana Sinieckaja, członek projektów muzycznych «Głos» i «Nowa fabryka gwiazd». 5 października na kanale centrum produkcji muzycznej Meladze na YouTube odbyła się premiera singla „Ya polubila monstra”. Klip wideo o tej samej nazwie został wydany 12 listopada w reżyserii Hindreka Maasika i operatora Siergieja Banderasa. 5 września 2019 r. Odbyła się premiera kompozycji „LyuBoL”, a 9 października zaprezentowano klip wideo do tej piosenki.

</doc>
<doc id="675998" url="https://pl.wikipedia.org/wiki?curid=675998" title="Roberto Giorgetti">
Roberto Giorgetti

Roberto Giorgetti (ur. 4 listopada 1962 w San Marino), kapitan regent San Marino od 1 października 2006 do 1 kwietnia 2007, wspólnie z Antonio Carattonim. Jest członkiem Powszechnego Sojuszu Demokratów ("Alleanza Popolare dei Democratici Sammarinesi per la Repubblica") i jednocześnie liderem tej partii.

</doc>
<doc id="676001" url="https://pl.wikipedia.org/wiki?curid=676001" title="CIELUV">
CIELUV

CIELUV (czasem zapisywane jako CIE 1976 L*u*v*) – jeden z modeli przestrzeni barw, zmierzający do zlinearyzowania percepcji różnic kolorów przez oko ludzkie.
Nazwa modelu utworzona od nazwy Międzynarodowej Komisji do spraw Oświetlenia (fr. "Commission Internationale de l’Eclairage" – w skrócie CIE, ang. "International Commission on Illumination") oraz od przyjętych w jednej z wersji tego modelu współczynników, oznaczanych literami L, u oraz v. Linearyzację przy pomocy modelu CIELUV zaproponowano w roku 1960 i poprawiono w 1976.
Przestrzeń CIELUV ściśle związana jest z przestrzenią CIEXYZ stworzoną w wyniku prac tej samej Komisji.
Konwersja modelu CIELUV na CIEXYZ.
Parametry barwne CIE 1976 L*u*v* otrzymuje się z CIE XYZ przy pomocy następujących równań, wykorzystujących pośrednie parametry formula_1
Współczynniki formula_5 formula_6 i formula_7 odnoszą się do poziomu bieli źródła światła. Przyjmuje się, dla typowej geometrii pomiarowej obserwatora 2° i iluminacji C, że wynoszą one:
natomiast dla światła białego o temperaturze 6500 K
Równania dla formula_11 i formula_12 podano poniżej:
Konwersja modelu CIEXYZ na CIELUV.
W transformacji odwrotnej, wykorzystuje się zależności formula_15 oraz formula_16
Przejście CIELUV na XYZ opisane jest równaniami:

</doc>
<doc id="676005" url="https://pl.wikipedia.org/wiki?curid=676005" title="Kościół wojskowy w Lublińcu">
Kościół wojskowy w Lublińcu



</doc>
<doc id="676011" url="https://pl.wikipedia.org/wiki?curid=676011" title="Fiorenzo Stolfi">
Fiorenzo Stolfi

Fiorenzo Stolfi (ur. 11 marca 1956) – sekretarz stanu do spraw politycznych i zagranicznych San Marino od 27 lipca 2006 do 4 grudnia 2008. Na stanowisku tym zasiadał dwukrotnie, za pierwszym razem piastując je od grudnia 2002 do grudnia 2003. W okresie od lipca 2002 do grudnia 2002 pełnił funkcję ministra finansów San Marino.
4 grudnia 2008 na stanowisku zastąpiła go Antonella Mularoni.

</doc>
<doc id="676013" url="https://pl.wikipedia.org/wiki?curid=676013" title="Tilt (album)">
Tilt (album)

Tilt – debiutancki album zespołu Tilt wydany w 1988 r. nakładem wydawnictwa Tonpress. W latach 1991 i 2000 dokonywano reedycji płyty, uzupełniając ją o utwory wcześniej nie publikowane lub pochodzące z singli. 

</doc>
<doc id="676017" url="https://pl.wikipedia.org/wiki?curid=676017" title="Dziennik Wielkopolski">
Dziennik Wielkopolski

Dziennik Wielkopolski – dziennik społeczno-polityczny wydawany w latach 1830–1831 w Kaliszu.
Pierwszy numer „Dziennika Wielkopolskiego” ukazał się 5 grudnia 1830, w dwa dni po ukonstytuowaniu się w Kaliszu powstańczej Rady Obywatelskiej Województwa Kaliskiego i był pierwszą gazetą czasu powstania listopadowego jaka ukazała się w Królestwie Polskim poza Warszawą. Każdy numer opatrzony był dewizą pochodzącą z twórczości Jana Kochanowskiego: „Służmy poczciwej sławie, a jako kto może, ku powszechnemu dobru niechaj dopomoże”.
„Dziennik” zamieszczał wiadomości krajowe oraz przedruki z gazet zagranicznych. Sporo miejsca zajmował bogaty dział publicystyki politycznej. Poza tym drukowano poezje religijne i świeckie oraz pieśni wojskowe. Łącznie ukazało się 166 numerów „Dziennika Wielkopolskiego”; ostatni numer wyszedł 30 czerwca 1831.
„Dziennik Wielkopolski” był pierwszym nowoczesnym pismem w Wielkopolsce Wschodniej i odznaczał się wysokim poziomem edytorskim: nowoczesnym łamaniem, czystym drukiem, staranną korektą. Redaktorem „Dziennika” był Józef Zaleski. Pismo drukowane było w drukarni Wojciecha Koszewskiego i Piotra Karśnickiego w Kaliszu.

</doc>
<doc id="676021" url="https://pl.wikipedia.org/wiki?curid=676021" title="Kuchnia śląska">
Kuchnia śląska

Kuchnia śląska – dział sztuki kulinarnej wywodzącej się i charakterystycznej dla Górnego Śląska i Ślązaków.
Przez wieki kultura śląska mieszała się i czerpała z wpływów Polski, Czech, Austrii i Niemiec. Spowodowało to powstanie oryginalnej kultury z własnymi gwarami, strojami ludowymi oraz kuchnią. Ze względu na wielonarodowościowy charakter tej krainy, tutejsza kuchnia jest niejednolita w swym charakterze. Na Górnym Śląsku spożywane są potrawy typowo śląskie (tu powstałe lub tylko tu spożywane) oraz potrawy popularne również w krajach sąsiadujących, często znane tu pod śląską nazwą: np. krepel (pączek) czy buchta (kluski na parze).
Często spotykanym zjawiskiem jest przypisywanie Ślązakom jako dania regionalnego rolady wraz z kluskami śląskimi i modrą kapustą (często jako pierwsze danie jest nudelzupa).

</doc>
<doc id="676022" url="https://pl.wikipedia.org/wiki?curid=676022" title="Amanda Burton">
Amanda Burton

Amanda Burton (ur. 10 października 1956 w Ballougry) – brytyjska aktorka. W serialu "Milczący świadek" zagrała rolę patologa sądowego – Sam Ryan.

</doc>
<doc id="676023" url="https://pl.wikipedia.org/wiki?curid=676023" title="Czad Kommando Tilt">
Czad Kommando Tilt

Czad Kommando Tilt – drugi album zespołu Tilt wydany w 1990 nakładem wydawnictwa Arston. W 2000 dokonano reedycji płyty na CD uzupełniając ją o cztery utwory.
Z albumu tego pochodzi jeden z największych przebojów zespołu, piosenka "Jeszcze będzie przepięknie".

</doc>
<doc id="676024" url="https://pl.wikipedia.org/wiki?curid=676024" title="Ksawery Zakrzewski">
Ksawery Zakrzewski

Ksawery Faustyn Ignacy Zakrzewski (ur. 15 lutego 1876, zm. 18 listopada 1915 w Poznaniu) – lekarz, społecznik, działacz niepodległościowy, naczelnik „Sokoła” poznańskiego, inicjator i współtwórca harcerstwa wielkopolskiego.
Korzenie.
Urodził się w majątku Wełna (nad rzeką Wełna), który obecnie przynależy administracyjnie do wsi Goślinowo (na północ od Gniezna). Pochodził z rodziny szlacheckiej, o tradycjach niepodległościowych.
Legitymujący się herbem Trzaska ród Zakrzewskich osiadł w Wielkopolsce prawdopodobnie ok. poł. XVIII wieku (do takich przypuszczeń skłaniają informacje zawarte w księgach parafialnych m.in. w kościele św. Wita w Rogoźnie). Ojciec Ksawerego - Tomasz Zakrzewski (ur. 1846), ziemianin, był właścicielem wspomnianego majątku - Wełny. Z kolei dziadek Ksawerego - Ksawery Franciszek Zakrzewski (1817-1876), właściciel wsi Cichowo (w powiecie kościańskim) – brał udział w Wiośnie Ludów na terenie Wielkopolski, broniąc obozu w Książu Wielkopolskim 29 kwietnia 1848 r. O niepodległość Polski walczył także ojciec tego ostatniego - Stanisław Zakrzewski (1787-1873). Jako kapitan wojsk napoleońskich brał udział w kampanii moskiewskiej, dosłużył się medalu św. Heleny oraz krzyża legii honorowej. Po wydostaniu z niewoli osiadł na stałe w Żabnie (woj. Wielkopolskie). Matka Ksawerego - Zofia z domu Lossow herbu Lossow pochodziła ze spolszczonej gałęzi starego niemieckiego rodu.
Nauka, studia medyczne i praktyka lekarska.
Młody Ksawery mógł z tradycji domu czerpać naukę patriotyzmu, w którego krzewieniu tak bardzo się przysłuży ojczyźnie w późniejszych latach. Po ukończeniu Królewskiego Gimnazjum w Gnieźnie oraz złożeniu tamże egzaminu dojrzałości w 1898 udał się na studia medyczne, które odbył kolejno w Lipsku i Würzburgu, otrzymując ostatecznie w 1903 tytuł doktora nauk medycznych na podstawie rozprawy pt.: "Zur Statistik und Casuistik der Rückenmarkstumoren". Odbył następnie praktyki w Berlinie i Paryżu, specjalizując się w dermatologii i urologii. W roku 1905 osiadł na stałe w Poznaniu, gdzie rozpoczął praktykę lekarską. W latach 1905-1908 pacjentów przyjmował w swoim gabinecie lekarskim, w mieszkaniu mieszczącym się dziś przy ul. Ratajczaka 30 w Poznaniu. Gabinet ten wyposażony był w pierwszy w mieście aparat rentgenowski. Następnie dr Zakrzewski przeniósł swoją praktykę do gabinetów mieszczących się kolejno w poznańskich kamienicach przy dzisiejszej ul. 27 Grudnia 4 (l. 1908-1912) i Placu Wolności 9 (l. 1912-1914). Ostatni rok życia doktor przyjmował pacjentów w Szpitalu Wojskowym przy ul. Berwińskiego na poznańskim Łazarzu.
Działalność społeczna i niepodległościowa.
Jednocześnie w okresie młodzieńczym zaczyna się zainteresowanie Ksawerego sprawą niepodległościową. Jeszcze będąc w gimnazjum wstąpił w szeregi konspiracyjnego Towarzystwa Tomasza Zana i jemu prezesował. Z kolei w czasie odbywania praktyki w Berlinie został członkiem Towarzystwa Gimnastycznego "Sokół" i wkrótce jego wiceprezesem, a następnie prezesem gniazda "Sokoła": Berlin-Śródmieście. Od 1905 roku, aż do śmierci w 1915 r. był prezesem "Sokoła" w Poznaniu, a jednocześnie członkiem, potem wiceprezesem Wydziału Związku Sokołów Polskich w Niemczech. Na terenie Poznania i Wielkopolski rozwinął rozległą działalność społeczną i niepodległościową. Według Bernarda Chrzanowskiego dr Ksawery Zakrzewski był twórcą harcerstwa wielkopolskiego (patrz: Bernard Chrzanowski, "Ksawery Zakrzewski 15.II.1876-18.XI.1915" (w:) "Czuj Duch", 1932, R. VI, nr 5, s. 4). Był jednym z głównych organizatorów harcerstwa polskiego w zaborze pruskim (patrz: Zbigniew Zakrzewski, "Nazwy osobowe i historyczne ulic Poznania", Wydawnictwo Poznańskie, Poznań 1971, s. 92).
Szczególną uwagę poświęcił pracy oświatowej. Nadał organizacji sokolej nowy kierunek, propagując obok krzewienia kultury fizycznej przede wszystkim wychowanie obywatelskie, oraz oświatę ludową. Zaprowadził systematyczne lekcje języka polskiego, historii i literatury ojczystej oraz geografii ziem polskich (patrz: Zbigniew Zakrzewski, "Ulicami mojego Poznania", Wydawnictwo Kwartet, Poznań 2005, s. 4).
Był współredaktorem dwutygodnika "Sokół", oraz współzałożycielem razem z Marianem Seydą "Kuriera Poznańskiego". Urządzał wystawy, zloty i wiece sokole, mające na celu popularyzację gimnastyki i sportu wśród młodzieży polskiej (był żarliwym propagatorem gimnastyki szwedzkiej). W roku 1909 powołał do życia oddział żeński "Sokoła" w Poznaniu. W rezultacie zorganizowania w 1912 roku sokolego kursu harcerskiego z udziałem instruktorów ze Lwowa - Tadeusza Strumiłły i Jerzego Grodyńskiego, utworzona została pod kierownictwem Zakrzewskiego tajna dzielnicowa komenda skautowa.
"Pierwsza wizyta działaczy lwowskich dała początek harcerstwu w Wielkopolsce, a ojciec mój stanął na czele zakonspirowanej dzielnicowej komendy na ziemie zaboru pruskiego. Pochłaniała go stale pasja działania. W ciągu miesięcy letnich roku 1913 (...) uwieńczony został jego trud zorganizowania na terenie Urbanowa wielkiego Zlotu Sokolego, urozmaiconego ćwiczeniami z udziałem około półtora tysiąca wykonawców. Niejeden zrodził się w mieszkaniu naszym przy Comeniusa [chodzi o mieszkanie w kamienicy przy ul. Komenjusza 2 w Poznaniu - dziś ul. Marii Magdaleny 2. Autor wspomnienia - Z. Zakrzewski - błędnie podaje ówczesne miejsce zamieszkania, bowiem Zakrzewscy w roku 1913, aż do końca roku 1914 zajmowali jeszcze mieszkanie w kamienicy przy Berlinerstrasse (Berlińskiej) 20, dziś to nieistniejąca dawna posesja przy ul. 27 Grudnia 4] pomysł ojcowski. Już wiosną 1913 r. powziął on zamiar uruchomienia w Poznaniu pierwszego kursu gimnastyki szwedzkiej, mającej na celu poprawienie postawy fizycznej, a opartej na wykorzystaniu znajomości anatomii i fizjologii człowieka. Wspomniany kurs odbył się w ogrodzie "Columbia" przy Drodze Dębińskiej pod kierunkiem specjalnie zaproszonego ze Lwowa wybitnego znawcy wychowania fizycznego Waleriana Sikorskiego. Poznański nasz dom odwiedzali, odbywając z ojcem liczne rozmowy, działacze społeczni i niepodległościowi: Bernard Chrzanowski, Józef Dreyza, Wiktor Gładysz, Julian Lange, Wiktor Maćkowiak, Ludwik Posadzy, Idzi Świtała, a pośród młodych skautów: Henryk Śniegocki, Edmund Węcławski, Wincenty Wierzejewski" (Z. Zakrzewski, "Wspominam Poznań. Fakty i refleksje", Wydawnictwo Poznańskie, Poznań 1986, s.s. 10-11).
"Sokół polski nie jest organizacją jednostek dla gimnastyki, lecz organizacją fizycznych i moralnych sił jednostek dla celów wyższych, ogólniejszych" – Ksawery Zakrzewski ("Sokół. Organ Związku Sokołów Polskich w Państwie Niemieckim", 1914.06.15 R.13 Nr12, s. 4 (102))
"Sokół i skauting były dla ojca (...) nie tyle zorganizowanym ruchem dla podniesienia tężyzny fizycznej i rozwoju sportu, ile sposobem krzewienia w szerokich kręgach społeczeństwa patriotyzmu, zmysłu obywatelskiego i zdrowych zasad moralnych" (Z. Zakrzewski, "Wspominam Poznań. Fakty i refleksje", Wydawnictwo Poznańskie, Poznań 1986, s. 11).
"Działał w Lidze Narodowej, dążąc do oswobodzenia Polski z pęt niewoli; właśnie w Towarzystwie Sokół i w harcerstwie widział siły, zdolne do działania w przygotowaniu powstania zbrojnego" (Z. Zakrzewski, "Ulicami mojego Poznania. Przechadzki z lat 1918-1939", Wydawnictwo Poznańskie, Poznań 1985, s. 184).
Jako prezes komitetu Towarzystwa Czytelni Ludowych na Poznań, dr Zakrzewski dążył do koncentracji bibliotek tej instytucji na terenie miasta. Założył też w 1912 roku Bibliotekę i Czytelnię im. J.I.Kraszewskiego, zorganizowaną na wzór najlepszych książnic publicznych ówczesnej Europy, "która oddała cenne usługi w popularyzacji literatury i historii ojczystej w latach niewoli" (Z. Zakrzewski, "Ulicami mojego Poznania. Przechadzki z lat 1918-1939", Wydawnictwo Poznańskie, Poznań 1985, s. 184). Jednocześnie rozwinął współpracę "Sokoła" z TCL. Ponadto Ksawery Zakrzewski działał w Towarzystwie Naukowej Pomocy, oraz był członkiem Towarzystwa Opieki nad Dziećmi Katolickimi w Poznaniu (według sprawozdania za lata 1910-11, opublikowanego w 1912 r.). W 1913 r. brał udział w zorganizowaniu w Poznaniu obchodów 50-lecia powstania styczniowego.
Ksawery Zakrzewski był ponadto od ok. 1903 roku członkiem konspiracyjnej Ligi Narodowej w zaborze pruskim i z jej ramienia współdziałał w założeniu "Kuriera Poznańskiego", który zaczął się ukazywać od 20 września 1906 r. Był również działaczem i członkiem Wydziału Kultury Towarzystwa "Straż", wreszcie współzałożycielem polskiego Klubu Wioślarskiego z roku 1904 w Poznaniu. Od 1905 roku był także członkiem Wydziału Lekarskiego PTPN.
Sylwetka.
Ksawery Zakrzewski, pomimo szlacheckiego pochodzenia, był szczerym demokratą i utrzymywał zażyłe stosunki przede wszystkim z młodymi przedstawicielami inteligencji, pochodzącej z ludu. Bez wahania natomiast zrywał kontakty z germanofilami, a także z tymi polskimi ziemianami, którzy oddawali swe majątki na rzecz Komisji Kolonizacyjnej. Jego stosunek do sprawy pruskiej był bowiem bezkompromisowy. „Poglądy Zakrzewskiego na zagadnienie narodowości zostały dobitnie wyrażone w scenie wyproszenia przezeń za drzwi znanego germanofila Władysława Studnickiego, który wypowiedział nieopatrznie zdanie, iż „…mieszkańcy Wielkopolski są zgermanizowanymi materialistami i że dzielnica ta niekoniecznie winna być przyłączona do przyszłego państwa polskiego…” Od tego czasu (…) ustały wszelkie kontakty Zakrzewskiego z nieostrożnym gościem” (W. Witczak, "Ksawery Zakrzewski - lekarz i działacz społeczny" (w:) "Lekarze" Kronika Miasta Poznania (2001/1), s. 144).
Był czystej krwi idealistą, którego wszystkie wysiłki koncentrowały się na działaniach mających na celu przywrócenie Polsce niepodległości. Przekonania polityczne Zakrzewskiego identyfikowały go z coraz aktywniejszymi od początków XX wieku poznańskimi kręgami endeckimi, które w sprawach narodowych zajmowały nieprzejednaną postawę wobec władz pruskich i nie dopuszczały możliwości kompromisu. (patrz: W. Witczak, "Ksawery Zakrzewski - lekarz i działacz społeczny" (w:) "Lekarze" Kronika Miasta Poznania (2001/1), ss. 143 i 144).
"...wyczuć było w nim można szlachetnego idealistę, człowieka nie uznającego kompromisu, równie - jeżeli nie więcej, krytycznego w stosunku do siebie samego jak do innych" (I. Nowak, "Na zjeździe sprawozdawczym Towarzystwa Tomasza Zana w Poznaniu" (w:) "O Poznaniu wspomnienia sercem pisane", Poznań 1992, s. 40).
"Był to obywatel o nieskazitelnym charakterze, człowiek niezłomnej woli , o duszy krystalicznej. Nie uznawał żadnych przywilejów, hołdował natomiast twardej, a nieugiętej pracy. Był demokratą szczerym i prawdziwym" (Kazimierz Krajna, "Z minionych dni. Przeżycia z 30 lat pracy w stowarzyszeniach państwa polskiego", Poznań 1925, s. 57).
Wśród przyjaciół i bliskich znajomych dra Zakrzewskiego wymienić należy prof. Adama Karwowskiego (lekarza społecznika, również dermatologa i wenerologa), dra Tadeusza Szulca (lekarza społecznika), dra Bolesława Krysiewicza (znanego lekarza społecznika), ks. Arkadiusza Lisieckiego (późniejszego biskupa śląskiego), oraz prof. Heliodora Święcickiego (lekarza społecznika, pierwszego rektora Uniwersytetu Poznańskiego), z którym Zakrzewski był spowinowacony (Z. Zakrzewski, "Ulicami mojego Poznania. Przechadzki z lat 1918-1939", Wydawnictwo Poznańskie, Poznań 1985).
Przedwczesna śmierć.
Dr Ksawery Zakrzewski zmarł po dziesięciotygodniowej, ciężkiej chorobie w dniu 18 listopada 1915 roku. W niedzielę, 21 listopada odbył się pogrzeb. Stał się on okazją do zorganizowania wielkiej manifestacji patriotycznej polskiego Poznania, której miasto dawno nie widziało. Kilkutysięczna rzesza poznaniaków, wśród której znalazło się ok. 600 sokołów i skautów w strojach organizacyjnych ze sztandarami, odprowadziła głównymi ulicami miasta swego "najdzielniejszego druha" na miejsce pochówku. Dr Zakrzewski spoczął na cmentarzu parafialnym św. Marcina w Poznaniu przy ul. Bukowskiej. Grób jego ozdobił nagrobek z popiersiem doktora, dłuta znanego poznańskiego rzeźbiarza
Władysława Marcinkowskiego, a na nim ustawiono postument, oraz rzeźbę w kształcie urny z gorejącym płomieniem, fundacji "Sokoła". Napis na nagrobku brzmiał: "Swemu najdzielniejszemu druhowi Dr. Ksaweremu Zakrzewskiemu - Sokół".
"Związek dla uczczenia pamięci zmarłego ogłosił zbiórkę na Dar Sokoli, który przeznaczony został na rzecz funduszu żelaznego imienia Dr. Ksawerego Zakrzewskiego przy T.C.L. [Towarzystwie Czytelni Ludowych]. Śmiertelne szczątki Jego złożono na cmentarzu parafji Św. Marcińskiej (...) Wdzięczne Sokolstwo wystawiło ś.p. dr. Zakrzewskiemu nagrobek w kształcie kolumny z gorejącą urną na szczycie. Medaljon z popiersiem zmarłego prezesa (...) i sokół zrywający się do lotu zdobią nagrobek Tego, którego los nieubłagany nam tak przedwcześnie wyrwał" ("Złota Księga Sokoła Poznańskiego", Poznań 1936, s. 40).
Cmentarz świętomarciński po wojnie zlikwidowano, rozbudowując tereny Międzynarodowych Targów Poznańskich. Ekshumowane szczątki doczesne ś.p. dra Ksawerego Zakrzewskiego spoczęły ostatecznie na terenie IV kwatery Cmentarza Zasłużonych Wielkopolan na Wzgórzu Św. Wojciecha w Poznaniu. Tam też przeniesiono jego pierwotny nagrobek, niestety częściowo uszkodzony.
Rodzina.
Umierając w wieku 39 lat doktor pozostawił żonę - Janinę z domu Dygat, nauczycielkę j. francuskiego, tłumaczkę i społeczniczkę (poślubioną 19 sierpnia 1905 roku w Paryżu), oraz trójkę małych dzieci: Janusza, Halinę i Zbigniewa. Janusz Zakrzewski (1909-1973) został architektem, Halina Bentkowska z d. Zakrzewska (1911-1979) uzyskała stopień docenta chemii na Politechnice Gdańskiej, najmłodszy - Zbigniew Zakrzewski (1912-1992) – profesor Akademii Ekonomicznej w Poznaniu, był wybitnym ekonomistą oraz znawcą i miłośnikiem dziejów Poznania.
Pamięć.
"Pamięć po zmarłym poznańskim lekarzu i działaczu narodowym okazała się krótkotrwała i nie wykroczyła poza granice lokalne, choć w 1921 roku naczelna Rada Harcerska nadała Zakrzewskiemu tytuł Honorowy Harcerz Rzeczypospolitej. [...] W latach 30. XX wieku jego imieniem i nazwiskiem nazwano peryferyjną ulicę na Winogradach. Warunki polityczne w okresie powojennym nie sprzyjały przypominaniu działacza o przekonaniach endeckich, Polaka katolika, nawet o zdecydowanej antypruskiej postawie. Dopiero w dniu 24 maja 1980 r. Ksawery Zakrzewski stał się patronem Szkoły Podstawowej nr 63 przy ul. Starołęckiej 142 w Poznaniu. W szkole tej umieszczono tablicę pamiątkową z wizerunkiem lekarza w mundurze sokolim [i napisem zaczerpniętym z "Dziadów" części III. A. Mickiewicza: "Duszą jam w moją ojczyznę wcielony/ Ciałem połknąłem jej duszę/ Ojczyzna i ja to jedno..."]. Działający w szkole szczep harcerski przyjął Zakrzewskiego jako swego patrona" (W. Witczak, "Ksawery Zakrzewski - lekarz i działacz społeczny" (w:) "Lekarze" Kronika Miasta Poznania (2001/1), s. 147). 20 grudnia 1997, przed domem rodzinnym Ksawerego Zakrzewskiego w Goślinowie, odsłonięto pamiątkowy kamień upamiętniający narodziny tego zasłużonego dla ojczyzny lekarza.

</doc>
<doc id="676029" url="https://pl.wikipedia.org/wiki?curid=676029" title="Znieważenie">
Znieważenie



</doc>
<doc id="676032" url="https://pl.wikipedia.org/wiki?curid=676032" title="Indywidualne Mistrzostwa Szwecji na Żużlu 2000">
Indywidualne Mistrzostwa Szwecji na Żużlu 2000

Indywidualne Mistrzostwa Szwecji na Żużlu 2000 – cykl turniejów żużlowych, mających wyłonić najlepszych szwedzkich żużlowców. Tytuł wywalczył Henrik Gustafsson (Indianerna Kumla).

</doc>
<doc id="676034" url="https://pl.wikipedia.org/wiki?curid=676034" title="Rzeka miłości, koncert w Buffo ’96">
Rzeka miłości, koncert w Buffo ’96

Rzeka miłości, koncert w Buffo ’96 – wydana nakładem wydawnictwa Music Corner płyta, będąca zapisem akustycznego koncertu polskiego zespołu Tilt, nagranego jesienią 1996 roku w stołecznym Teatrze Buffo. Transmisję koncertu przeprowadziła TVP Polonia oraz radio RMF FM. Album doczekał się reedycji w 2000 roku.

</doc>
<doc id="676036" url="https://pl.wikipedia.org/wiki?curid=676036" title="Mykoła Jewszan">
Mykoła Jewszan

Mykoła Jewszan, właśc. Mykoła Fediuszka, (ur. 19 maja 1890 w Wojniłowie, województwo stanisławowskie, zm. 23 listopada 1919 w Winnicy) – ukraiński krytyk literacki. Pozostawał pod wpływem filozofii J.G. Fichtego i F.W. Nietzschego. Tworzył prace krytycznoliterackie o znaczeniu indywidualizmu w literaturze ("Problemy tworczosti" 1910, "Suspilnyj i artystycznyj element u tworczosti" 1911, "Iwan Franko i Hałyćka Ukrajina" 1913).

</doc>
<doc id="676042" url="https://pl.wikipedia.org/wiki?curid=676042" title="Klucz telegraficzny">
Klucz telegraficzny

Klucz telegraficzny – urządzenie służące do zamykania lub przerywania (kluczowania) obwodu elektrycznego w celu wygenerowania długich i krótkich impulsów odpowiadających kreskom i kropkom alfabetu Morse’a.
Na początku rozwoju telegrafii stosowano proste klucze sztorcowe, realizujące połączenie dwóch przewodów. Aby usprawnić nadawanie skonstruowano wiele nowych rodzajów kluczy, np. boczne, dwudźwigniowe, półautomatyczne i inne, które umożliwiają większą szybkość nadawania przy zachowaniu stałego stosunku długości czasu kresek do kropek.
Na sprzęcie wojskowym eksploatowane były klucze automatyczne z klawiaturą alfanumeryczną. Przykładem może być tutaj klucz automatyczny produkcji rosyjskiej R-010 lub produkowane przez polski przemysł zbrojeniowy, urządzenie PDM-1 (przetwornik dalekopisowy kodu Morse’a). Umożliwiał on przetwarzanie sygnałów dalekopisowych (kod dalekopisowy MTA-2) na znaki kodu Morse’a.

</doc>
<doc id="676044" url="https://pl.wikipedia.org/wiki?curid=676044" title="Eparchia koszycka">
Eparchia koszycka

Eparchia koszycka – jednostka jurysdykcji terytorialnej słowackiej cerkwi greckokatolickiej, obejmująca obszar kraju koszyckiego we wschodniej Słowacji.
Greckokatolicka eparchia koszycka została utworzona 30 stycznia 2008 przez papieża Benedykta XVI, który podniósł do rangi eparchii istniejący uprzednio na tym samym obszarze egzarchat apostolski. Katedrą eparchy jest cerkiew Narodzenia Najświętszej Bogurodzicy w Koszycach. Patronami eparchii są święci Cyryl i Metody. Eparchia obejmuje sześć protoprezbiteratów (Koszyce, Michalovce, Nowa Wieś Spiska, Sobrance, Trebišov i Veľké Kapušany) z 91 parochiami. Posługę kapłańską pełni 160 księży. Na obszarze 6.753 km² mieszka 766 tys. osób, z czego 84 tysiące grekokatolików.
W eparchii działają dwa zakony męskie i dwa żeńskie: bazylianie i redemptoryści oraz bazylianki i siostry służebniczki niepokalanej Panny Marii. Eparchia prowadzi dwie szkoły średnie, gimnazjum i trzy szkoły podstawowe.
Poprzednikiem eparchii był egzarchat apostolski dla katolików obrządku bizantyjskiego w Koszycach, powołany przez papieża Jana Pawła II bullą "Ecclesiales communitates" z 21 lutego 1997. Na egzarchę apostolskiego Stolica Apostolska powołała dotychczasowego biskupa pomocniczego eparchii greckokatolickiej w Preszowie o. Milana Chautura CSsR. Intronizacja egzarchy miała miejsce 13 kwietnia 1997.
Egzarchat został wydzielony z terytorium eparchii w Preszowie; w jego skład weszła również część eparchii greckokatolickiej w Mukaczewie leżąca na terenie Słowacji, od 1939 pozostająca pod zarządem biskupów preszowskich.

</doc>
<doc id="676047" url="https://pl.wikipedia.org/wiki?curid=676047" title="Spider-Man (film 2002)">
Spider-Man (film 2002)

Spider-Man – amerykański fantastycznonaukowy film akcji z 2002 roku na podstawie serii komiksów o superbohaterze o tym samym pseudonimie wydawnictwa Marvel Comics. Za reżyserię filmu odpowiadał Sam Raimi na podstawie scenariusza Davida Koeppa. Tytułową rolę zagrał Tobey Maguire, a obok niego w głównych rolach wystąpili: Willem Dafoe, Kirsten Dunst, James Franco, Cliff Robertson i Rosemary Harris.
Główny bohater Peter Parker jest genialnym nastolatkiem, który nabył nadludzkie zdolności wskutek ugryzienia przez zmodyfikowanego genetycznie pająka i walczy z przestępczością w Nowym Jorku jako superbohater „Spider-Man”.
Światowa premiera filmu miała miejsce 29 kwietnia 2002 roku w Los Angeles. W Polsce zadebiutował on 21 czerwca tego samego roku. Film przy budżecie 139 milionów dolarów zarobił ponad 820 milionów. Otrzymał też pozytywne oceny od krytyków. Powstały jego dwie kontynuacje "Spider-Man 2" z 2004 i "Spider-Man 3" z 2007 roku. Planowana była również czwarta część oraz spin-off o Venomie, lecz oba projekty zostały anulowane. Zamiast tego studio nakręciło reboot serii zapoczątkowany filmem "Niesamowity Spider-Man" z 2012 roku z Andrew Garfieldem w głównej roli. Po drugim filmie studio zdecydowało się na kolejny reboot jako część franczyzy Filmowego Uniwersum Marvela z Tomem Hollandem w roli Spider-Mana.
Streszczenie fabuły.
Podczas wycieczki szkolnej Peter Parker odwiedza laboratorium genetyczne Uniwersytetu Columbia ze swoim przyjacielem Harrym Osbornem i koleżanką Mary Jane Watson, w której się podkochuje. Tam Parker zostaje ugryziony przez genetycznie zmodyfikowanego pająka. Po powrocie do domu czuje się źle. W tym czasie ojciec Harry’ego, naukowiec i właściciel Oscorp, Norman Osborn, próbuje zdobyć ważny kontrakt wojskowy. Poddaje się eksperymentowi z substancją chemiczną zwiększającą wydajność, wskutek czego popada w obłęd i zabija swojego asystenta.
Następnego ranka Parker zauważa, że poprawił mu się wzrok, a jego ciało jest bardziej umięśnione. W szkole odkrywa, że potrafi wytwarzać pajęcze sieci, a przyspieszony refleks pozwala mu uniknąć kontuzji podczas konfrontacji ze swoim szkolnym prześladowcą, Flashem Thompsonem. Parker zauważa również, że rozwinęły mu się nadludzka szybkość i siła, umiejętność przyczepiania się do powierzchni oraz zdolność do wyczuwania zagrożenia.
Parker ma pomysł, aby zdobyć serce Mary Jane, kupując samochód. Bierze udział w nielegalnym turnieju walki, aby zebrać na niego pieniądze. Wygrywa swoją walkę, ale zostaje oszukany przez organizatora. Kiedy złodziej okrada biuro oszusta, Parker pozwala mu uciec. Później odkrywa, że jego wujek Ben został zamordowany, a samochód wujka – ukradziony. Parker wyrusza za zabójcą wujka i odkrywa, że jest to ten sam złodziej, któremu wcześniej pozwolił uciec. Gdy obezwładnia złodzieja, ten próbuje uciec, ale wypada przez okno i ginie. W tym czasie Norman Osborn przerywa eksperyment konkurencyjnej firmy, Quest Aerospace, zabijając kilka osób.
Ukończywszy szkołę średnią, Parker zaczyna wykorzystywać swoje umiejętności do walki z przestępczością. Używa do tego specjalnego kostiumu i pseudonimu „Spider-Man”. Zaczyna również pracę jako niezależny fotograf w redakcji "Daily Bugle", której redaktorem naczelnym jest J. Jonah Jameson. Pracę otrzymuje dzięki temu, że jest jedyną osobą zdolną dostarczyć wyraźne zdjęcia Spider-Mana. Tymczasem Norman Osborn dowiaduje się, że zarząd jego firmy chce zmusić go do sprzedania udziałów firmie Quest Aerospace. Postanawia zabić ich podczas World Unity Fair. Jameson nazywa go Zielonym Goblinem. Osborn jako Zielony Goblin porywa Spider-Mana i proponuje mu współpracę. Zasadza się na niego w płonącym budynku. Parker mu odmawia, wskutek czego nawiązuje się między nimi walka. Parker zostaje ranny, ale udaje mu się uciec. Na kolację z okazji Święta Dziękczynienia ciocia Parkera, May, zaprasza Mary Jane, Harry’ego i Normana. Podczas tej kolacji Osborn dostrzega ranę u Parkera i uświadamia sobie, że to on jest Spider-Manem. Krótko po zakończeniu kolacji Osborn atakuje ciocię May, wskutek czego trafia ona do szpitala.
Mary Jane przyznaje, że jest zauroczona Spider-Manem, który ratował ją wiele razy, i pyta Petera, czy Spider-Man kiedykolwiek o nią pytał. Harry, który spotyka się z Mary Jane, zauważa, że czuje coś ona do Parkera. Załamany Harry skarży się ojcu, że Parker kocha Mary Jane, nieświadomie ujawniając największą słabość Spider-Mana. Później Zielony Goblin bierze jako zakładników Mary Jane z jednej strony, a wagon pełen dzieci z drugiej. Zmusza Spider-Mana do wyboru, kogo chce uratować, i zrzuca Mary Jane oraz wagon z dziećmi. Parkerowi udaje się uratować zarówno Mary Jane, jak i dzieci. Zielony Goblin zostaje wyśmiany przez zebrany tłum wspierający Spider-Mana. Następnie przestępca chwyta Parkera i rzuca go w kierunku opustoszałego budynku, gdzie zaczyna go brutalnie bić. Kiedy Zielony Goblin informuje Parkera, że później zabije Mary Jane, ten z wściekłością pokonuje go.
Pokonany Osborn ujawnia swoją tożsamość Zielonego Goblina przed Parkerem, przez co ten zaprzestaje dalszego ataku. Osborn błaga o wybaczenie, a równocześnie uruchamia swój ślizgacz, aby przebić Parkera. Ostrzeżony przez swój pajęczy zmysł Parker odskakuje, a ślizgacz śmiertelnie trafia w Osborna. Tuż przed śmiercią Osborn prosi Parkera, aby nie ujawniał Harry’emu, kim był. Parker zabiera ciało Osborna do jego domu, gdzie zostaje dostrzeżony przez Harry’ego. Ten zamierza zastrzelić Spider-Mana, ale Parkerowi udaje się uciec. Parker ukrywa też kostium i sprzęt Osborna.
Na pogrzebie Normana Harry przysięga zemstę na Spider-Manie, którego wini za śmierć ojca. Zapewnia też, że Parker jest całą rodziną, jaka mu pozostała. Mary Jane wyznaje Parkerowi miłość. Jednak on uważa, że musi ją chronić przed swoimi przyszłymi wrogami, ukrywa prawdziwe uczucia do niej i mówi jej, że mogą być tylko przyjaciółmi.
Obsada.
W filmie ponadto wystąpili: J.K. Simmons jako J. Jonah Jameson, redaktor naczelny "Daily Bugle", który uważa Spider-Mana za przestępcę; Ron Perkins jako Mendel Stromm naukowiec pracujący w Oscorp; John Paxton jako Bernard Houseman, lokaj Osbornów; Joe Manganiello jako Flash Thompson, szkolny prześladowca Parkera; Bill Nunn jako Robbie Robertson, Ted Raimi jako Ted Hoffman i Elizabeth Banks jako Betty Brant, pracownicy "Daily Bugle", oraz Michael Papajohn jako Dennis Carradine, złodziej samochodów, który zabił Bena Parkera.
W roli cameo pojawił się Stan Lee, twórca komiksów Marvel Comics jako mężczyzna łapiący dziewczynkę podczas walki Spider-Mana z Zielonym Goblinem. Piosenkarka Macy Gray gra siebie samą podczas występu na World Unity Fair.
Produkcja.
Rozwój projektu.
W 1999 roku Sony Pictures zakupiło od Metro-Goldwyn-Mayer wszystkie poprzednie wersje scenariusza do filmu o Spider-Manie i zdecydowano się wykorzystać tylko scenariusz Jamesa Camerona. W umowie widniał on jako materiał Camerona napisany przez wielu autorów, jednak całość przypisana była tylko jemu. Później Sony poinformował, że nie zamierza zatrudnić Camerona na stanowisku reżysera ani nie planuje skorzystać z jego scenariusza. Wśród potencjalnych reżyserów znaleźli się: Roland Emmerich, Tony Scott, Chris Columbus, Ang Lee, David Fincher, Jan de Bont i M. Night Shyamalan. Fincher nie chciał przedstawiać genezy postaci, ale studio się na to nie zgodziło. W styczniu 2000 roku został zatrudniony Sam Raimi na stanowisku reżysera. Studio zaplanowało premierę w lecie 2001 roku.
Scenariuszem zajął się David Koepp, który wykorzystał scenariusz Camerona do stworzenia pierwszego szkicu. W wersji Camerona głównymi złoczyńcami byli Electro i Sandman. Koepp zastąpił ich Zielonym Goblinem i Doktorem Octopusem. W czerwcu 2000 roku Sony Pictures zatrudniło Scotta Rosenberga do poprawienia scenariusza Koeppa. Raimi uznał, że Zielony Goblin oraz motyw ojca i syna pomiędzy Osbornem a Parkerem jest wystarczający, i postanowił usunąć Octopusa z filmu. Stwierdził też, że dodanie genezy trzeciej postaci uczyniłoby film zbyt skomplikowanym. Rosenberg usunął Octopusa ze scenariusza. Producentka filmu, Laura Ziskin, zatrudniła Alvina Sargenta do dopracowania dialogów, głównie pomiędzy Mary Jane a Parkerem. Columbia Pictures zgłosiła do Gildii Scenarzystów czwórkę autorów scenariusza, Rosenberga, Sargenta i Camerona, gdzie cała trójka zrzekła się na rzecz czwartego zgłoszonego, Koeppa. We wrześniu 2000 roku studio wyznaczyło datę amerykańskiej premiery na 3 maja 2002 roku.
Casting.
Pod koniec lipca 2000 roku Tobey Maguire został obsadzony w tytułowej roli. Studio rozważało do tej roli Leonarda DiCaprio, Freddiego Prinze’a Jr, Colina Farrella, Chrisa Kleina, Wesa Bentleya, Ewana McGregora, Heatha Ledgera, Scotta Speedmana, Jaya Rodana i Jamesa Franco. Franko ostatecznie otrzymał rolę przyjaciela Parkera, Harry’ego Osborna w październiku 2000 roku. Miesiąc później do obsady dołączył Willem Dafoe jako Norman Osborn. Wcześniej rozważani byli również między innymi Nicolas Cage i John Malkovich. W grudniu obsadzono Kirsten Dunst jako Mary Jane Watson, której konkurentką do roli była Alicia Witt.
Zdjęcia i postprodukcja.
Początkowo zdjęcia miały się rozpocząć w listopadzie 2000 roku w Nowym Jorku. Zdjęcia do filmu rozpoczęły się 8 stycznia 2001 roku w Culver City w Kalifornii. Film był też kręcony w Nowym Jorku, między innymi na Times Square i na Queensboro Bridge. Zdjęcia zakończyły się w czerwcu tego samego roku. Za zdjęcia odpowiadał Don Burgess, scenografią zajął się Neil Spisak, a kostiumy zaprojektował James Acheson.
Montażem zajęli się Bob Murawski i Arthur Coburn. Efekty specjalne przygotowały studio: Sony Pictures Imageworks, a odpowiadał za nie John Dykstra.
Wskutek zamachów terrorystycznych z 11 września 2001 roku studio zdecydowało się na usunięcie budynków World Trade Center z filmu oraz nagrać od nowa część sekwencji filmu.
Muzyka.
Do skomponowania muzyki do filmu zatrudniony został Danny Elfman. Ścieżka dźwiękowa "Spider-Man (Original Motion Picture Score)" z muzyką Elfmana została wydana 4 czerwca 2002 roku przez Columbia Records. Natomiast album koncepcyjny "Music from and Inspired by Spider-Man" wydano 30 kwietnia tego samego roku przez Sony Music.
Wydanie.
Światowa premiera filmu "Spider-Man" miała miejsce 29 kwietnia 2002 roku w Los Angeles. Podczas wydarzenia uczestniczyła obsada i ekipa produkcyjna filmu oraz zaproszeni specjalni goście. Premierze tej towarzyszył czerwony dywan oraz szereg konferencji prasowych. Dla szerszej publiczności w Stanach Zjednoczonych zadebiutował 3 maja tego samego roku. Premiera w Polsce odbyła się 21 czerwca tego roku.
Odbiór.
Box office.
Film przy budżecie 139 milionów dolarów zarobił ponad 820 milionów, z czego ponad 403 miliony w Stanach Zjednoczonych i Kanadzie.
Do największych rynków, poza Stanami Zjednoczonymi, należały: Japonia (58,9 miliona), Wielka Brytania (45,8 miliona), Francja (32,9 miliona), Meksyk (31,2 miliona) i Niemcy (30,6 miliona). W Polsce film zarobił ponad 1,5 miliona dolarów.
Krytyka w mediach.
Film spotkał się z pozytywną reakcją krytyków. W serwisie Rotten Tomatoes 90% z 246 recenzji uznano za pozytywne, a średnia ocen wystawionych na ich podstawie wyniosła 7,6 na 10. Na portalu Metacritic średnia ważona ocen z 38 recenzji wyniosła 73 punkty na 100. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę A- w skali od F do A+.
Todd McCarthy z „Variety” stwierdził ze sceptycyzmem, że "Spider-Man" to „doskonale przygotowany film, któremu jednak zabrakło prawdziwej inspiracji czy poetyckiej wyobraźni, która wyniosłaby go na wyższy poziom”, dodał on również, że „niespodzianką jest Tobey Maguire w roli tytułowej, ponieważ młody aktor wykazuje emocjonalną otwartość i wrażliwość“. A.O. Scott z „The New York Times” napisał, że „twórcom filmu udało się odmłodzić postać, pozostając wiernymi jej korzeniom”. Ian Freer z „Empire Magazine” stwierdził, że "Spider-Man" to „praktycznie idealna letnia rozrywka”. Roger Ebert z „Chicago Sun-Times” z uznaniem wyrażał się o niektórych elementach filmu, twierdząc, że „historia pochodzenia postaci jest dobrze opowiedziana, a bohaterowie nie zawiodą nikogo, kto ceni sobie oryginalne komiksy”. Jednak „to właśnie w scenach akcji wszystko się sypie”. Peter Travers z „Rolling Stone” stwierdził mimo to, że „"Spider-Man" jest petardą, która podbije to lato”.
Marcin Kamiński z portalu Filmweb napisał, że film „mimo kilku niedociągnięć ogląda się jednak bez znudzenia i z dużym zaangażowaniem. Jest to pierwsza od kilku lat solidna ekranizacja komiksu”. Z kolei Rafał Oświeciński z serwisu Film.org.pl uznał, „że nie jest to film udany”, dodając, „że przeżył dosyć duże rozczarowanie [...] być może to przez swą normalność”. Jednak nie był zdziwiony tym, że „film osiągnął tak gigantyczny sukces w USA i zebrał tak entuzjastyczne recenzje w prasie amerykańskiej, która uznała go za najlepszą ekranizację komiksu”.
Kontynuacja.
W maju 2002 roku Sony Pictures poinformowało, że powstanie druga część. Sam Raimi powrócił na stanowisku reżysera, a scenariusz napisał Alvin Sargent. "Spider-Man 2" miał premierę w 2004 roku. Tobey Maguire powrócił w tytułowej roli, a jego przeciwnikiem został Alfred Molina jako Doktor Octopus. W marcu 2004 roku studio potwierdziło, że planowana jest trzecia część, i że na stanowisku reżysera powróci Raimi. Raimi napisał scenariusz wspólnie z Ivanem Raimim i Alvinem Sargentem. "Spider-Man 3" miał premierę w 2007 roku. Maguire powrócił jako Peter Parker. Głównymi jego przeciwnikami byli Thomas Haden Church jako Sandman i Topher Grace jako Eddie Brock / Venom.
W 2008 roku "Spider-Man 4" wszedł w fazę rozwoju, Raimi miał powrócić na stanowisku reżysera. Maguire i Kirsten Dunst mieli powtórzyć swoje role z poprzednich części. Amerykańska data premiery została zapowiedziana na 6 maja 2011 roku. W październiku tego samego roku James Vanderbilt został zatrudniony do napisania scenariusza. Nad scenariuszem pracowali również David Lindsay-Abaire i Gary Ross. Natomiast Vanderbilt został zobowiązany przez studio do napisania scenariusza do kolejnych filmów, "Spider-Man 5" i "Spider-Man 6".
W grudniu 2009 roku poinformowano, że John Malkovich negocjuje rolę Adriana Toomesa / Vulture’a, a Anne Hathaway ma zagrać Felicję Hardy. W styczniu 2010 roku Sony Pictures ogłosiło, że studio anulowało dalszą produkcję czwartej części z powodu odejścia Raimiego. Raimi według doniesień zrezygnował z projektu z powodu braku możliwości dotrzymania planowanej amerykańskiej premiery filmu w 2011 roku. Reżyserowi również nie odpowiadał żaden z czterech zaproponowanych scenariuszy.
W lipcu 2007 roku poinformowano, że planowany jest spin-off trylogii Raimiego skoncentrowanego wokół postaci Eddiego Brocka / Vemoma z Topherem Grace’em w głównej roli. Jacob Aaron Estes został zatrudniony do napisania scenariusza. W grudniu 2008 roku zastąpili go Rhett Reese i Paul Wernick. Reżyserią miał zająć się Gary Ross. Jednak projekt w takiej wersji został anulowany. Studio podejmowało różne próby powrotu do niego. Ostatecznie w 2018 roku premierę miał film "Venom" w reżyserii Rubena Fleischera i ze scenariuszem Scotta Rosenberga, Jeffa Pinknera, Kelly Marcel i Willa Bealla, który nie jest powiązany z żadnym filmem o Spider-Manie. W tytułowej roli wystąpił Tom Hardy.
Reboot: "Niesamowity Spider-Man".
W styczniu 2010 roku poinformowano, że Sony Pictures planuje reboot serii z nowym aktorem w tytułowej roli z premierą w 2012 roku. Andrew Garfield został obsadzony w tytułowej roli. Głównym złoczyńcą filmu został Curt Connors / Jaszczur, którego zagrał Rhys Ifans. "Niesamowity Spider-Man" został wyreżyserowany przez Marka Webba, a za scenariusz odpowiadali James Vanderbilt, Alvin Sargent i Steve Kloves. W sierpniu 2011 roku Sony Pictures wyznaczyło datę premiery sequela. "Niesamowity Spider-Man 2" miał premierę w 2014 roku. Przeciwnikami Spider-Mana byli Max Dillon / Electro zagrany przez Jamiego Foxxa oraz Harry Osborn / Zielony Goblin, w tę rolę wcielił się Dane DeHaan. Webb ponownie zajął się reżyserią, a scenariusz napisali Alex Kurtzman, Roberto Orci i Jeff Pinkner.
W 2013 roku studio poinformowało, że "Niesamowity Spider-Man 3" będzie miał premierę w 2016 roku. Kurtzman, Orci i Pinkner ponownie mieli zająć się scenariuszem. Wyznaczona została również data czwartej części na 2018 roku. W trakcie rozwoju były również spin-offy serii. "Sinister Six" miał datę premiery zaplanowaną na 2016 rok. Stanowisko reżysera i scenarzysty objął Drew Goddard. Kurtzman, Orci i Ed Solomon zostali zatrudnieni do napisania scenariusza do "Venoma". Kurtzman miał zająć się również jego reżyserią. We wstępnej fazie rozwoju były też filmy o Felicji Hardy / Black Cat ze scenariuszem Lisy Joy Nolan oraz "Spider-Man 2099" z zaplanowaną datą premiery na koniec 2017 roku. Film o Venomie początkowo był planowany jako spin-off filmu "Spider-Man 3" Sama Raimiego.
Początkowo studio przełożyło datę premiery trzeciej części na 2018 roku bez ustalania daty dla czwartej. Ostatecznie kontynuacje i spin-offy w planowanej wersji zostały anulowane.
Reboot: Filmowe Uniwersum Marvela.
Pod koniec 2014 roku po ataku hackerskim wyciekły do opinii publicznej maile z Sony Pictures, w którym studio rozważało powrót Sama Raimiego na stanowisko reżysera, jak i nową serię w porozumieniu z Marvel Studios oraz włączeniu postaci do franczyzy Filmowego Uniwersum Marvela. W 2015 roku porozumienie między studiami zostało osiągnięte i w lutym oficjalnie poinformowano, że Spider-Man zostanie włączony do MCU. W roli Petera Parkera został obsadzony Tom Holland. Postać pojawiła się po raz pierwszy w filmie '. W 2017 roku premierę miał "Spider-Man: Homecoming" w reżyserii Jona Wattsa. Głównym przeciwnikiem Spider-Mana został Michael Keaton jako Adrian Toomes / Vulture. W filmie pojawiły się postacie przedstawione w innych filmach franczyzy: Jon Favreau jako Happy Hogan, Gwyneth Paltrow jako Pepper Potts, Chris Evans jako Steve Rogers / Kapitan Ameryka, Martin Starr jako Roger Harrington i Robert Downey Jr. jako Tony Star / Iron Man. Holland później powtórzył swoją rolę w ' z 2018 i "" z 2019 roku.
W 2019 roku premierę miał drugi film z serii, "Spider-Man: Daleko od domu", ponownie w reżyserii Wattsa. Antagonistą w filmie był Quentin Beck / Mysterio, którego zagrał Jake Gyllenhaal. Podobnie jak w pierwszej części pojawiły się też inne postacie z franczyzy. Ponownie pojawili się Favreau i Starr, ale również wystąpili: Samuel L. Jackson jako Nick Fury, Cobie Smulders jako Maria Hill, Ben Mendelsohn jako Talos i Sharon Blynn jako Soren. W sierpniu 2019 roku studia przerwały współpracę, lecz miesiąc późnej Disney i Sony doszły do nowego porozumienia dotyczącego trzeciej części i jednego dodatkowego filmu, obu jako część MCU. Premiera trzeciej części, "Spider-Man: Bez drogi do domu", odbyła się pod koniec 2021 roku. Holland powrócił w tytułowej roli, a Watts na stanowisku reżysera. Favreau i Starr oraz Benedict Cumberbatch jako Stephen Strange i Benedict Wong jako Wong powtórzyli swoje role z poprzednich filmów Filmowego Uniwersum Marvela. Ponadto w filmie pojawili się Tobey Maguire i Andrew Garfield w alternatywnych wersjach Petera Parkera, powtarzając swoje role z wcześniejszych filmów o Spider-Manie. Obok nich z tych filmów powrócili: Willem Dafoe jako Norman Osborn / Green Goblin, Alfred Molina jako Otto Octavius / Doktor Octopus, Jamie Foxx jako Max Dillon / Electro, Rhys Ifans jako Curt Connors / Jaszczur i Thomas Haden Church jako Flint Marko / Sandman.

</doc>
<doc id="676049" url="https://pl.wikipedia.org/wiki?curid=676049" title="Emocjonalny terror">
Emocjonalny terror

Emocjonalny terror – czwarty album zespołu Tilt wydany w 2002 roku przez wytwórnię Music Corner.

</doc>
<doc id="676050" url="https://pl.wikipedia.org/wiki?curid=676050" title="Monika Obara">
Monika Obara

Monika Obara (ur. 21 lutego 1980 w Lublinie) – polska aktorka.
Kariera aktorska.
W czasach licealnych była aktorką lubelskiego Teatru Panopticum. W 2004 ukończyła studia na Wydziale Aktorskim PWSFTviT w Łodzi. W latach 2004–2005 występowała w Teatrze Polskim w Bydgoszczy.
Od 2006 jest aktorką Teatru Studio w Warszawie. Od 2019 występuje w spektaklu w reżyserii Michaela Gielety "Projekt Laramie" wystawianym na Scenie na Woli.

</doc>
<doc id="676052" url="https://pl.wikipedia.org/wiki?curid=676052" title="Enter the Wu-Tang (36 Chambers)">
Enter the Wu-Tang (36 Chambers)

Enter the Wu-Tang (36 Chambers) – debiutancki album amerykańskiej grupy hip-hopowej Wu-Tang Clan wydany 9 listopada 1993 roku nakładem wytwórni Loud Records i dystrybuowany przez MCA Records. Sesja nagraniowa miała miejsce w latach od 1992 do 1993 w Firehouse Studio w Nowym Jorku, a mastering odbył się w studiu The Hit Factory. Tytuł płyty pochodzi z filmu akcji "36 komnata Shaolin" (1978). Lider grupy, RZA znany również jako Prince Rakeem wyprodukował album w całości opierając się na "„ciężkich”" beatach, soulowych samplach oraz dźwiękach i dialogach z filmów akcji.
Charakterystyczne brzmienie na "Enter the Wu-Tang (36 Chambers)" stworzyło w latach 90. podstawy podgatunku o nazwie hardcore rap i pozwoliło Nowemu Jorkowi przywrócić status „stolicy hip-hopu”. Muzyka na albumie stała się ogromnie istotna w produkcji współczesnego hip-hopu i służyła jako szablon dla wielu późniejszych grup i producentów. Debiut grupy uważany jest jako punkt zwrotny w erze hip-hopu zwany jako East Coast renesans. Jego wpływ wyznaczył drogę dla wielu artystów takich jak Nas, The Notorious B.I.G., Mobb Deep czy Jay-Z.
Pomimo surowego i podziemnego brzmienia, album odniósł niespodziewany sukces plasując się na 41. miejscu notowania "Billboard 200". W 1995 roku według Recording Industry Association of America płyta zdobyła status platynowej sprzedając się w milionie egzemplarzy w samych Stanach Zjednoczonych. Płyta zyskała pozytywne opinie od krytyków muzycznych i dzisiaj uważana jest jako jedna z najbardziej wpływowych płyt lat 90., oraz za jedną z najlepszych płyt hip-hopowych wszech czasów. W 2003 roku album zajął 386. miejsce na liście 500 albumów wszech magazynu Rolling Stone.
Nawiązując do wydanego w 1978 roku filmu akcji zatytułowanego "36 komnata Shaolin", którą członkowie grupy lubili oglądać, przez co sami siebie określali jako "„lirycznych mistrzów 36 komnat”".

</doc>
<doc id="676055" url="https://pl.wikipedia.org/wiki?curid=676055" title="Zakręcony piątek (film 2003)">
Zakręcony piątek (film 2003)

Zakręcony piątek – amerykański film fabularny (komedia) z 2003 w reżyserii Marka Watersa z Lindsay Lohan i Jamie Lee Curtis w rolach głównych. Scenariusz filmu powstał na podstawie książki amerykańskiej autorki Mary Rodgers, wydanej w 1972.
Opis fabuły.
Fabuła filmu oparta jest na magicznym zjawisku zamiany ciał, do którego doszło pod wpływem przeczytania chińskiej przepowiedni. Dorastająca córka i będąca w przededniu ślubu matka (terapeutka-psycholog) muszą się zmierzyć z zabawnymi sytuacjami wynikającymi z zamiany ról. Konflikty matki z córką wygasają, dzięki poznaniu ich istoty "od drugiej strony". Film kończy się happy-endem - obie wracają do swoich ciał, a szczęśliwa rodzina uczestniczy w uroczystości weselnej.

</doc>
<doc id="676056" url="https://pl.wikipedia.org/wiki?curid=676056" title="Podłoże językowe">
Podłoże językowe



</doc>
<doc id="676059" url="https://pl.wikipedia.org/wiki?curid=676059" title="The Dixie Cups">
The Dixie Cups

The Dixie Cups – amerykański girls band lat 60.
Grupa składała się z dwóch sióstr (Barbary Ann Hawkins, Rosy Lee Hawkins) oraz ich kuzynki Joan Johnson. Trio zasłynęło w 1964 utworem „Chapel of Love”, piosenką napisaną przez Phila Spectora, Jeffa Barry’ego i Ellie Greenwich dla zespołu The Ronettes. Inne przeboje zespołu to: „People Say” (1964), „You Should Have Seen the Way He Looked at Me” (1964), „Iko Iko” (1965) i „Little Bell” (1965). 

</doc>
<doc id="676074" url="https://pl.wikipedia.org/wiki?curid=676074" title="HDDkey">
HDDkey

HDDkey - urządzenie służące do szyfrowania zawartości dysku twardego z interfejsem IDE w komputerze użytkownika. Szyfrator ten używa symetrycznego algorytmu TDES (3DES) inaczej potrójny DES z kluczem o długości 128 bitów lub 192 bity w zależności od wersji.
Szyfrowanie sprzętowe nie jest wrażliwe na atak typu "Cold Boot Attack" ponieważ kluczy szyfrujących nie ma w pamięci RAM komputera. Klucze są w rejestrach FPGA.

</doc>
<doc id="676077" url="https://pl.wikipedia.org/wiki?curid=676077" title="Tymidyna">
Tymidyna

Tymidyna – organiczny związek chemiczny z grupy nukleozydów pirymidynowych, zbudowany z azotowej zasady pirymidynowej tyminy oraz pięciowęglowego cukru prostego (pentozy) – deoksyrybozy połączonych wiązaniem N-glikozydowym. Jest jednym z czterech nukleozydów, z których zbudowany jest DNA.

</doc>
<doc id="676087" url="https://pl.wikipedia.org/wiki?curid=676087" title="Zwariowany piątek (film 1976)">
Zwariowany piątek (film 1976)

Zwariowany piątek – amerykański film zrealizowany w 1976, będący pierwszą ekranizacją młodzieżowej powieści autorstwa Mary Rodgers.
W role wiecznie ze sobą walczących matki i córki wcielają się Barbara Harris oraz trzynastoletnia wówczas Jodie Foster. Pewnego dnia, na skutek dziwnego splotu wydarzeń, panie zamieniają się ciałami i oto Annabelle musi iść do pracy, a Ellen ląduje w szkolnej ławie...
Nagrody i nominacje.
Złote Globy 1976

</doc>
<doc id="676088" url="https://pl.wikipedia.org/wiki?curid=676088" title="Zwariowany piątek">
Zwariowany piątek



</doc>
<doc id="676089" url="https://pl.wikipedia.org/wiki?curid=676089" title="Torfi Bryngeirsson">
Torfi Bryngeirsson

Torfi Bryngeirsson (ur. 11 listopada 1926, zm. 16 lipca 1995 w Reykjavíku) – islandzki lekkoatleta, który specjalizował się w skoku w dal oraz w skoku o tyczce.
W 1948 oraz w 1952 roku bez powodzenia startował w konkursie tyczkarzy podczas igrzysk olimpijskich. W 1950 oraz 1954 odpadał w kwalifikacjach mistrzostw Europy w skoku o tyczce. Największy sukces osiągnął w skoku w dal gdy zdobył złoty medal mistrzostw Europy w 1950 – oddał wówczas skok na odległość 7,32. Rekord życiowy: skok o tyczce – 4,35 (1952).

</doc>
<doc id="676097" url="https://pl.wikipedia.org/wiki?curid=676097" title="Gunnar Huseby">
Gunnar Huseby

Gunnar Huseby (ur. 4 listopada 1923, zm. 28 maja 1995) – islandzki lekkoatleta, kulomiot i dyskobol, dwukrotny mistrz Europy w pchnięciu kulą.
Kariera.
Huseby zdobył dwukrotnie tytuł mistrza Europy w pchnięciu kulą: w 1946 w Oslo wynikiem 15,56 m oraz w 1950 w Brukseli wynikiem 16,74 m. Uprawiał także rzut dyskiem jednak w tej konkurencji nie odnosił takich sukcesów jak w kuli. Rekordy życiowe: pchnięcie kulą – 16,74 m (25 sierpnia 1950, Bruksela); rzut dyskiem – 43,78 m (24 sierpnia 1950, Bruksela).

</doc>
<doc id="676101" url="https://pl.wikipedia.org/wiki?curid=676101" title="Branko Oblak">
Branko Oblak

Branko „Brane” Oblak (ur. 27 maja 1947 w Lublanie) – słoweński piłkarz mający za sobą występy w reprezentacji Jugosławii, grający na pozycji pomocnika. Po zakończeniu kariery piłkarskiej został znanym w Europie trenerem.
Kariera klubowa.
Oblak urodził się w stolicy Słowenii, Lublanie, i tam zaczynał piłkarską karierę w małym klubie o nazwie Svoboda Lublana. W 1965 roku jako 18-latek przeszedł do najbardziej znanego klubu w Lublanie, Olimpiji. W pierwszym zespole zadebiutował 20 maja 1966 roku w Belgradzie, gdy po jego dwóch bramkach Olimpija pokonała tamtejszy FK Partizan 2:1. W Olimpiji Oblak grał przez 8 sezonów, podczas których zdobył 33 bramki w 181 meczach. Największe sukcesy osiągnięte z tym zespołem to finał Pucharu Jugosławii w 1970 roku. Najwyższe miejsce, jakie Olimpija z Oblakiem w składzie zajęła w jugosłowiańskiej lidze to 7. w 1971 roku i 8. w 1966.
W 1973 roku Oblak przeszedł do silniejszego i bardziej utytułowanego klubu, Hajduka Split. Przez 2 sezony gry Branko doprowadził ten klub do największych sukcesów w historii, zdobywając z nim dwa mistrzostwa Jugosławii i dwa krajowe puchary. W 1975 gwiazdą Hajduka zainteresowała się cała piłkarska Europa i Oblak podpisał kontrakt z niemieckim Schalke 04 Gelsenkirchen. W Bundeslidze zadebiutował 25 października w przegranym 2:3 wyjazdowym meczu z KFC Uerdingen. W pierwszym sezonie gry zajął ze Schalke 6. miejsce, natomiast w kolejnym (1976/1977) wywalczył wicemistrzostwo RFN. Latem 1977 Oblak wzmocnił słynny Bayern Monachium. Przez pierwsze dwa sezony nie odnosił z bawarskim klubem sukcesów, ale w trzecim (1979/1980) wywalczył z Bayernem tytuł mistrza kraju. Po przygodzie z Bayernem Oblak grał jeszcze przez kilka lat w HNK Šibenik i amatorskim klubie z Austrii SV Spittal, a w 1985 zakończył piłkarską karierę.
Kariera reprezentacyjna.
W reprezentacji Jugosławii Oblak zadebiutował 21 kwietnia 1971 roku w przegranym 0:1 meczu z reprezentacją Rumunii. W 1972 wielkim honorem dla Oblaka był występ w pożegnalnym meczu Pelé w Rio de Janeiro. W 1974 Branko został powołany do kadry na Mistrzostwa Świata w RFN i wraz z Danilo Popivodą stał się pierwszym Słoweńcem, który wystąpił na mistrzostwach świata. Na boiskach RFN rozegrał 5 meczów dla swojej reprezentacji będąc jej podstawowym zawodnikiem i zdobył jednego gola w rekordowym zwycięstwie 9:0 z Zairem. W finałach grał na tyle dobrze, że został wybrany do najlepszej jedenastki mistrzostw wśród pomocników. Kolejną wielką imprezą, na której wystąpił Oblak były Mistrzostwa Europy w 1976 odbywające się w ojczyźnie Branko. Szczególnie zapamiętano go podczas półfinałowego meczu z RFN, gdy zaliczył świetną asystę przy pierwszym golu Pipivody dla Jugosłowian. Jednak Jugosławia przegrała to spotkanie 2:4 po dogrywce, a w meczu o 3. miejsce nie sprostała Holandii i ostatecznie zajęła 4. miejsce w Europie. Ostatni mecz w kadrze Oblak rozegrał 8 maja 1977 roku w przegranym 0:2 meczu z Rumunią rozegranym w ramach kwalifikacji do Mistrzostw Świata 1978. Ogółem w jugosłowiańskiej kadrze rozegrał 46 meczów i zdobył 6 bramek.
Kariera trenerska.
Po zakończeniu piłkarskiej kariery Oblak został trenerem. Początkowo trenował kluby słoweńskie takie jak: NK Naklo, Olimpija Lublana, Rudar Velenje, NK Koper i ponownie Olimpija. W lutym 2004 został trenerem młodzieżowej reprezentacji Słowenii. Długo jednak nie pracował na tym stanowisku. W maju tego samego roku z funkcji szkoleniowca pierwszej reprezentacji zwolniono Bojana Prašnikara i 24 maja zatrudniono Oblaka. Po serii słabych wyników Oblak zrezygnował z funkcji pod koniec 2006 roku i został zastąpiony przez Matjaža Keka.

</doc>
<doc id="676102" url="https://pl.wikipedia.org/wiki?curid=676102" title="Sport Club do Recife">
Sport Club do Recife

Sport Club do Recife, zwany na ogół Sport – brazylijski klub piłkarski z siedzibą w Recife, w stanie Pernambuco.
Historia.
Założenie klubu.
Dnia 31 maja 1905 po spotkaniu 23 założycieli "Associação dos Empregados do Comércio" (Związek Pracowników Handlowych) założony został Sport Club do Recife. Stan Pernambuco wypożyczył kierownictwu nowego klubu własną wielką halę.
Pierwszy oficjalny mecz Sport Recife miał miejsce jeszcze w 1905. Klub zmierzył się z zespołem zwanym English Eleven. Mecz, stoczony na zabłoconym boisku, zakończył się remisem, a jedyną i jednocześnie pierwszą oficjalną bramkę dla Sport Recife zdobył Torquatro Gonçalves. Sport Recife zagrał w następującym składzie: L. F. Lathan – L. Parrot and E. Nosworthy – A. G. Silva, Colander, Ramiro – Guilherme Fonseca, Coimbra, Alberto Amorim, J. Gonçalves, Torquatro Gonçalves.
Pierwszy tytuł mistrza stanu.
Drużyna w 1916 zadebiutowała w mistrzostwach stanu "Campeonato Pernambucano" i od razu je wygrała. W finale 16 grudnia zespół pokonał Santa Cruz FC 4:1 (bramki Mota 2, Asdrúbal oraz Vasconcelos). Skład mistrzowskiej drużyny: Cavalcanti – Briant, Paulino – Town, Robson, Smerthurst – Asdrúbal, Mota, Anagam, Vasconcelos, Smith.
Mistrz Brazylii 1987.
Mistrzostwa w 1987 były bardzo kontrowersyjne. Z powodu problemów organizacyjnych w poprzednich mistrzostwach, brazylijska federacja piłkarska CBF zezwoliła organizacji Clube dos 13 (organizacja odpowiedzialna za reprezentowanie interesów 20 największych klubów piłkarskich Brazylii) zorganizować rozgrywki Série A w 1987. Mistrzostwa złożone zostały z dwóch modułów. Pierwszy z nich, „Módulo verde” (moduł zielony), zawierał najsilniejsze kluby, większość z nich z Série A z 1986, i rozegrał swoje własne mistrzostwa zorganizowane przez Clube dos 13. Drugim modułem był „Modulo amarlo” (żółty moduł), którego rozgrywki zostały zorganizowane przez narodową federację CBF i składał się on z klubów uważanych za słabsze, a większość z nich pochodziła z Série B z 1986.
Reguły wcale nie mówiły o tym, którego modułu zwycięzca ma prawo uważać się za mistrza czy wicemistrza Brazylii. Nie przewidziano także żadnych baraży pomiędzy zwycięzcami obu modułów by rozstrzygnąć bezdyskusyjnie sprawę mistrzostwa. Natomiast wobec odniesionego sukcesu finansowego rozgrywek „modułu zielonego” CBF postanowił zaangażować się organizacyjnie w jego rozgrywki.
Nagle, w trakcie rozgrywek CBF zmieniło reguły i postanowiło, że mistrz i wicemistrz z obu modułów awansują do fazy barażowej. Z „modułu zielonego” były to CR Flamengo i SC Internacional, natomiast z „modułu żółtego” Sport Recife i Guarani FC. Kluby z silniejszego modułu odmówiły udziału w dodatkowych barażach, uważając się za mistrza i wicemistrza ligi Campeonato Brasileiro Série A, a CBF oskarżyły o zmianę reguł w trakcie sezonu. Uznały, że nie ma sensu rozgrywać meczów z mistrzem i wicemistrzem Série B, czyli niższej ligi.
Organizacje Clube dos 13 i CND (Conselho Nacional de Desportos) poparły stanowisko klubów CR Flamengo i SC Internacional i ogłosiły oba kluby mistrzem i wicemistrzem Brazylii w 1987.
Dla CONMEBOL, CBF i FIFA Sport Recife był mistrzem, a CR Flamengo i SC Internacional zostały zdyskwalifikowane.
W 1988 do Copa Libertadores dopuszczono mistrza i wicemistrza rozgrywek „modułu żółtego” – Sport Recife i Guarani FC.
Derbowi rywale.
Największymi derbowymi rywalami Sport Recife są kluby Clube Náutico Capibaribe oraz Santa Cruz Recife.
Z klubem Clube Náutico Capibaribe Sport Recife rozegrał pierwszy mecz w 1909 w obecności 4000 widzów.
Stadion.
Stadion klubu Sport Recife Estádio Ilha do Retiro, o pojemności 40 000 widzów, oddany został do użytku w 1937.
Podczas piłkarskich mistrzostw świata w 1950 na stadionie klubu Estádio Ilha do Retiro rozegrany został mecz Chile – USA 5:2.

</doc>
<doc id="676103" url="https://pl.wikipedia.org/wiki?curid=676103" title="Brane Oblak">
Brane Oblak



</doc>
<doc id="676105" url="https://pl.wikipedia.org/wiki?curid=676105" title="Johanna Klier">
Johanna Klier



</doc>
<doc id="676111" url="https://pl.wikipedia.org/wiki?curid=676111" title="Michael Landon Jr.">
Michael Landon Jr.

Michael Graham Landon Jr. (ur. 20 czerwca 1964 w Encino) – amerykański reżyser, scenarzysta, producent i aktor.
Życiorys.
Urodził się w Encino, w stanie Kalifornia jako syn Marjorie Lynn Noe i aktora Michaela Landona. Jest bratem Christophera B. Landona, Leslie Landon, Shawny Landon i przyrodnim bratem Cheryl Lynn Landon (z pierwszego małżeństwa matki) i Jennifer Landon (z trzeciego małżeństwa ojca) i Seana Landona (z trzeciego małżeństwa ojca. Jego dziadek ze strony ojca był Żydem, podczas gdy jego babka ze strony ojca była katoliczką.
Landon nawrócił się na chrześcijaństwo w wieku 18 lat.
19 grudnia 1987 ożenił się z Sharee Gregory. Mają troje dzieci: córki – Ashley i Brittany oraz syna Austina. 

</doc>
<doc id="676112" url="https://pl.wikipedia.org/wiki?curid=676112" title="Johanna Schaller">
Johanna Schaller

 
Johanna Schaller (później znana jako Johanna Klier; ur. 13 września 1952 w Artern) – wschodnioniemiecka lekkoatletka, płotkarka, mistrzyni olimpijska i mistrzyni Europy.
Schaller specjalizowała się w biegu na 100 metrów przez płotki. Dwukrotnie zdobywała medale olimpijskie: złoty medal na igrzyskach olimpijskich w Montrealu w 1976 oraz srebrny na igrzyskach olimpijskich w Moskwie w 1980. W Montrealu pokonała dwie reprezentantki ZSRR Tatjanę Anisimową i Natalję Lebiediewą. W Moskwie przegrała z reprezentantką ZSRR Wierą Komisową, za to wyprzedziła Polkę Lucynę Langer.
W 1978 zdobyła dwa tytuły mistrzyni Europy w hali i na otwartym stadionie. Schaller była również czterokrotną mistrzynią NRD w biegu na 100 m przez płotki w 1976, 1977, 1978 i 1980.

</doc>
<doc id="676113" url="https://pl.wikipedia.org/wiki?curid=676113" title="Johanna Schaller-Klier">
Johanna Schaller-Klier



</doc>
<doc id="676127" url="https://pl.wikipedia.org/wiki?curid=676127" title="Śmierć frajerom">
Śmierć frajerom



</doc>
<doc id="676128" url="https://pl.wikipedia.org/wiki?curid=676128" title="Völlkerball">
Völlkerball



</doc>
<doc id="676134" url="https://pl.wikipedia.org/wiki?curid=676134" title="Wiera Komisowa">
Wiera Komisowa

Wiera Jakowlewna Komisowa-Nikitina, z domu Nikitina, ros. Вера Яковлевна Комисова-Никитина (ur. 11 czerwca 1953 w Leningradzie) – radziecka lekkoatletka, płotkarka, mistrzyni olimpijska.
Komisowa zdobyła dość niespodziewanie złoty medal igrzysk olimpijskich w Moskwie w 1980 w biegu na 100 m przez płotki. Faworytkami w tej konkurencji były broniąca tytułu Niemka Johanna Klier i świeża rekordzistka świata Polka Grażyna Rabsztyn. W poprzednich sezonach Komisowa osiągała słabe czasy: 13,41 s w 1978 i 12,87 s w 1979. W sezonie olimpijskim biegała na poziomie 12,8 s. Na igrzyskach w biegach eliminacyjnych i półfinałowym biegała jednak o wiele szybciej. W finale szybko wysunęła się do przodu i nie oddała prowadzenia pokonując Klier. Trzecie miejsce zajęła druga z Polek – Lucyna Langer, a Rabsztyn była dopiero piąta. Komisowa uzyskała czas 12,56 s, ustanawiając rekord olimpijski. Później tego samego roku w Rzymie Komisowa ustanowiła swój rekord życiowy – 12,39 s, który był wówczas drugim najlepszym czasem po rekordzie świata Rabsztyn. Do dzisiaj jest to jeden z najlepszych wyników w historii tej konkurencji.
Na tych samych igrzyskach w Moskwie Komisowa zdobyła jeszcze srebrny medal w biegu sztafetowym 4 × 100 m, w którym startowała razem z Ludmiłą Żarkową, Wierą Anisimową i Natalją Bocziną.
Komisowa startowała jeszcze kilka lat w zawodach lekkoatletycznych, lecz nigdy już nie zbliżyła się do formy jaką osiągnęła w sezonie olimpijskim. Jej największym osiągnięciem było 6. miejsce na mistrzostwach Europy w 1982.

</doc>
<doc id="676137" url="https://pl.wikipedia.org/wiki?curid=676137" title="Kod polimorficzny">
Kod polimorficzny

Kod polimorficzny – kod, który zmienia się w czasie, nie zmieniając oryginalnego algorytmu w nim zawartego.
Przeważnie kod polimorficzny jest używany przez wszelkiego rodzaju wirusy i robaki komputerowe. Wynika to z samego działania programów antywirusowych, które szukają zainfekowanych plików poprzez znajdowanie w nich znanych łańcuchów. Wprowadzając modyfikacje kodu w każdej nowej kopii wirusa, znacznie komplikuje się zadanie programów antywirusowych.
Do uzyskania kodu polimorficznego przeważnie używa się szyfrowania kodu. Rzeczywisty kod programu jest zaszyfrowany i za każdym uruchomieniem programu deszyfrowany. Kod deszyfrujący nie może być zaszyfrowany, ponieważ byłby on bezużyteczny („nieuruchamialny”). Właśnie deszyfrujący fragment kodu jest używany przez programy antywirusowe do stwierdzenia, czy program jest „podejrzany”. Aby zmylić programy antywirusowe programiści próbują „zaciemnić” kod deszyfrujący. 
Do pomocy w generowaniu zmian w kodzie deszyfrującym używa się następujących prostych akcji:
Dodatkowo modyfikacji ulec może również zaszyfrowany kod programu. Podczas replikacji program może użyć nowego klucza do zaszyfrowania własnego kodu.
Historia.
Pierwszy znany wirus polimorficzny został napisany przez Marka Washburna w 1990 roku i nazywał się 1260. Bardziej znany przykład wirusa polimorficznego został stworzony w 1992 przez bułgarskiego programistę znanego pod pseudonimem Dark Avenger.
Przykład.
W większości przypadków do szyfrowania kodu używa się prostej operacji XOR na wszystkich bajtach kodowanego fragmentu kodu.

</doc>
<doc id="676140" url="https://pl.wikipedia.org/wiki?curid=676140" title="Ove Fundin Trophy">
Ove Fundin Trophy

Ove Fundin Trophy "(Trofeum Ove Fundina)" - puchar przechodni, który otrzymuje na rok najlepsza drużyna narodowa na żużlu.
Ove Fundin Trophy jest nagrodą od 2001, kiedy to dotychczasowe Drużynowe Mistrzostwa Świata zastąpiono Drużynowym Pucharem Świata.
Budowa Pucharu.
Ove Fundin Trophy zostało zaprojektowane z myślą zachowania tradycji nagród przyznawanych od początku tych rozgrywek. Z tego właśnie powodu w większości jest ono pokryte srebrem. Podobnie jak poprzednia nagroda puchar ten przechodzi corocznie od zwycięzcy do zwycięzcy rozgrywek. Ponadto na podstawie pucharu zostaje wygrawerowana nazwa państwa zdobywającego w danym roku tytuł Drużynowego Mistrza Świata.
Fundatorzy pucharu, brytyjska firma Benfield Sports International, postanowiła także nazwać puchar nazwiskiem jednego z najwybitniejszych żużlowców świata - Ove Fundina. Na początku pomysł ten nie został przyjęty przez środowisko żużlowe z wielką radością, jednak po kilku latach zdaje się, że nazwa ta wpisała się na stałe w Drużynowym Pucharze Świata.
Ove Fundin Trophy zostało zaprojektowane przez Aspreya i Garrarda z domu jubilerskiego "House of the Crown Jeweller since 1843". Firma ta zaprojektowała i stworzyła trofea do takich imprez sportowych jak US Masters, czy Rugby World Cup itp. To właśnie ta firma postanowiła nie odchodzić od tradycji i pokryć puchar srebrem.
Poprzednie puchary.
1960-1964.
Pierwsze trofeum zostało ufundowane w 1960 roku przez redakcje polskiego wydawnictwa "Motor". Pucharem tym była srebrna waza pochodząca z XVII wieku. Ostatni raz srebrną wazę wręczano w 1964 roku kiedy to reprezentacja Szwecji odnosząc trzecie zwycięstwo w DMŚ otrzymała to trofeum na własność.
1964-2000.
W 1965 roku polski tygodnik "Motor" ponownie ufundował puchar, który także był w większości wykonany ze srebra. Puchar pochodzący z czasów Księstwa Warszawskiego podobnie jak srebrna waza także został przyznany na własność drużynie która wywalczyła trzy tytuły Drużynowego Mistrza Świata pod rząd. Jednak w 1974 reprezentacja Wielkiej Brytanii, której został przyznany ten puchar, oddała go Międzynarodowej Federacji Motocyklowej. FIM z kolei postanowił ponownie przyznawać to trofeum najlepszej reprezentacji świata. Tym razem jednak bez możliwości wręczenia go na stałe jakiejkolwiek drużynie. Puchar ten był nagrodą za zdobycie DMŚ aż do roku 2000, kiedy to zastąpiono go obecnym trofeum.

</doc>
<doc id="676142" url="https://pl.wikipedia.org/wiki?curid=676142" title="Ove Fundin">
Ove Fundin

Ove Fundin (ur. 23 maja 1933 w Tranås) – szwedzki żużlowiec, wielokrotny mistrz świata, Europy i Szwecji.
Kariera sportowa.
Jest to jedna z najciekawszych postaci w historii żużla. Był 15 razy w finałach IMŚ. Pięć razy był indywidualnym mistrzem świata. Jest jednym z dwóch zawodników w historii żużla (obok Jasona Crumpa), którzy dziesięć razy z rzędu stawali na podium IMŚ (1956-1965 r.). Oprócz startów w indywidualnych czempionatach, Ove zaliczył jeszcze wiele innych imprez rangi światowej. 11 razy występował wraz z kolegami w finałach drużynowych mistrzostw świata. W 1970 roku miał okazję pojechać w finale mistrzostw świata par w Malmö, gdzie cieszył się wraz z Bengtem Janssonem ze srebrnego medalu.
Oprócz sukcesów na torze klasycznym, zdobył także tytuł wicemistrza Europy w wyścigach na długim torze w 1961 roku w Oslo.
Odnosił także zwycięstwa w krajowych rozgrywkach. Aż dziewięciokrotnie sięgał po tytuł indywidualnego mistrza Szwecji.
W Szwecji Ove Fundin został najlepszym szwedzkim sportowcem roku 1961.
Obecnie Ove mieszka na południu Francji, gdzie oddaje się swojej pasji, jaką jest golf. Ponadto spotyka się ze starymi znajomymi, odwiedza swoje dzieci, gdyż, jak sam mówi, chce wynagrodzić swoim pociechom ten czas, kiedy nie było go w domu, bo ścigał się na torach całej Europy zdobywając po drodze pięć tytułów mistrza świata ...
Od 2001 jest patronem Ove Fundin Trophy, pucharu wręczanego zwycięzcy Drużynowego Pucharu Świata.
Osiągnięcia.
Indywidualne mistrzostwa świata
Drużynowe mistrzostwa świata
Mistrzostwa świata par
Indywidualne mistrzostwa świata na długim torze
Indywidualne mistrzostwa Szwecji

</doc>
<doc id="676143" url="https://pl.wikipedia.org/wiki?curid=676143" title="Koniokształtne">
Koniokształtne

Koniokształtne (Hippomorpha) − podrząd ssaków nieparzystokopytnych obejmujący rodzinę koniowatych.

</doc>
<doc id="676145" url="https://pl.wikipedia.org/wiki?curid=676145" title="Hippomorpha">
Hippomorpha



</doc>
<doc id="676146" url="https://pl.wikipedia.org/wiki?curid=676146" title="Equidae">
Equidae



</doc>
<doc id="676148" url="https://pl.wikipedia.org/wiki?curid=676148" title="Przestrzeń styczna">
Przestrzeń styczna

Przestrzeń styczna – to przestrzeń liniowa utworzona z wektorów zaczepionych w ustalonym punkcie formula_1 przestrzeni formula_2 przy czym:
Przestrzenie styczne do rozmaitości w różnych jej punktach są różnymi przestrzeniami.
Wektory z przestrzeni stycznej tworzą zbiór możliwych wektorów prędkości formula_12 jakie może mieć ciało w położeniu formula_13 poruszając się po rozmaitości. Po przesunięciu się ciała do innego punktu prędkość ciała będzie dana przez inny wektor – taki, który należy do przestrzeni stycznej tego punktu (nie jest to widoczne na rysunku).
Przestrzeń styczna do 2-wymiarowej powierzchni.
Wszystkie krzywe przechodzące przez dany punkt formula_1 leżący na 2-wymiarowej powierzchni formula_3 (np. powierzchni sfery czy elipsoidy itp.) mają wektor styczny, zaczepiony w tym punkcie. Suma dwóch wektorów stycznych jest nadal wektorem stycznym do jakiejś krzywej na tej powierzchni, przechodzącej przez punkt formula_7 To samo dotyczy mnożenia wektorów stycznych przez skalar.
Wszystkie wektory styczne do krzywych na powierzchni rozpinają więc w punkcie formula_1 2-wymiarową przestrzeń styczną – płaszczyznę styczną w punkcie formula_1 do powierzchni formula_4
Płaszczyzna styczna w punkcie formula_1 stanowi więc przybliżenie płaskie (liniowe w 2 wymiarach) powierzchni zakrzywionej formula_21 przybliżenie to jest tym lepsze, im bliżej punktu formula_1 znajdują się punkty rozmaitości.
Przestrzeń styczna do 3-wymiarowej przestrzeni euklidesowej.
W 3-wymiarowej przestrzeni euklidesowej formula_23 wektor zaczepiony w pewnym punkcie jest określony przez punkt zaczepienia oraz 3 współrzędne. Wektory zaczepione w różnych punktach uważa się za odrębne, nawet jeśli mają te same współrzędne. Wektory zaczepione w tym samym punkcie formula_1 tworzą 3-wymiarową przestrzeń euklidesową, gdyż spośród wszystkich takich wektorów można wybrać tylko 3 liniowo niezależne. Wektory te tworzą bazę przestrzeni stycznej do formula_23 w punkcie formula_1 i oznacza symbolem formula_27
Wektory należą do tej samej przestrzeni stycznej, jeżeli mają ten sam punkt zaczepienia. Wektory zaczepione w różnych punktach przestrzeni formula_23 należą do różnych przestrzeni stycznych.
Przestrzeń styczna do 3-wymiarowej rozmaitości.
Krzywe w 3-wymiarowej, dowolnej rozmaitości formula_3 przechodzące przez ustalony punkt formula_1 mają wektory do nich styczne w tym punkcie. Wektory te rozpinają 3-wymiarową przestrzeń euklidesową, styczną do przestrzeni formula_3 w punkcie formula_13 która jest aproksymacją płaską rozmaitości w ogólnym przypadku dowolnie zakrzywionej.
Przestrzeń styczna – pojęcie wewnętrzne rozmaitości.
W opisie przestrzeni stycznej do dowolnej rozmaitości nie jest konieczne odwoływanie się do przestrzeni euklidesowej wyższego wymiaru, w której ta rozmaitość jest zanurzona.
Przykładowo sfera jest rozmaitością różniczkową 2-wymiarową. Powierzchnię sfery "w otoczeniu" punktu formula_1 można sparametryzować za pomocą współrzędnych sferycznych formula_34 i formula_35 Mówi się, że za pomocą tych współrzędnych określona jest mapa ze sfery na przestrzeń formula_36 przy czym:
Tak określona przestrzeń styczna jest przestrzenią wektorową wymiaru 2, czyli tego samego wymiaru co sfera, do której jest styczna, gdyż:
Zatem wektory styczne do sfery w punkcie formula_1 tworzą 2-wymiarową przestrzeń styczną – płaszczyznę formula_44 Pokazaliśmy to nie odwołując się do pojęcia zanurzenia sfery w przestrzeni 3-wymiarowej.
Przestrzeń styczna do "n"-wymiarowej rozmaitości.
Rozmaitość w najogólniejszym przypadku jest przestrzenią topologiczna, która ma lokalnie własności przestrzeni euklidesowej. Rozmaitość ma wymiar formula_48 jeżeli przez każdy punkt formula_1 rozmaitości przechodzą krzywe, których wektory styczne tworzą "n"-wymiarowe przestrzenie styczne (przestrzenie euklidesowe).
Definicja formalna przestrzeni stycznej.
(1) Niech formula_50 będzie mapą otoczenia formula_51 punktu formula_1 rozmaitości różniczkowej formula_3 klasy formula_54 wymiaru formula_55
Krzywą klasy formula_56 na rozmaitości formula_3 przechodzącą przez punkt formula_1 nazywa się odwzorowanie formula_59 klasy formula_56 dowolnego przedziału formula_61 w formula_2 tj.
takie że formula_64
(2) Na zbiorze formula_65 wszystkich krzywych klasy formula_54 na rozmaitości formula_3 i przechodzących przez punkt formula_1 określamy relację równoważności formula_69 taką, że dwie krzywe formula_70 i formula_71 są w relacji o ile wektory styczne w zerze do krzywych formula_72 oraz formula_73 (obie krzywe leżą w formula_74) są równe, czyli:
Można sprawdzić, że taka definicja relacji nie zależy od wyboru początkowej mapy formula_76
(3) Przestrzeń styczną do rozmaitości różniczkowej formula_3 klasy formula_54 w punkcie formula_13 oznaczaną formula_80 definiuje się jako zbiór klas abstrakcji relacji formula_81
Odwzorowanie formula_83 przyporządkowujące krzywej formula_84 przechodzącej przez formula_13 jej wektor styczny w zerze:
jest stałe na klasach abstrakcji relacji formula_69 i indukuje bijekcję formula_88 daną wzorem: formula_89 gdzie formula_90 oznacza klasę abstrakcji krzywej formula_59 względem relacji formula_69 formula_93 Zatem formula_10 ma strukturę przestrzeni liniowej wymiaru formula_48 przeniesioną przez bijekcję formula_96 tzn. działania w przestrzeni stycznej formula_10 definiujemy następująco:
(4) Niezależność od wyboru mapy
Definicja przestrzeni stycznej nie zależy od wyboru mapy początkowej formula_76 Wzięcie innej mapy nie zmienia równości wektorów stycznych do krzywych, czyli relacji formula_104

</doc>
<doc id="676150" url="https://pl.wikipedia.org/wiki?curid=676150" title="Zugersee">
Zugersee

Zug (niem. "Zugersee", fr. "Lac de Zoug") – jezioro w północno-wschodniej Szwajcarii.
Jezioro Zug leży u północnych podnóży Alp, nieco na północ od Jeziora Czterech Kantonów. Największa część jeziora znajduje się w granicach kantonu Zug, część południowa – w granicach kantonu Schwyz, a niewielki fragment zachodniego brzegu jeziora należy do kantonu Lucerna.
Powierzchnia jeziora wynosi 38 km², głębokość do 198 m. Lustro wody jeziora leży na średniej wysokości 417 m n.p.m.
Na brzegu jeziora leży miasto Zug.

</doc>
<doc id="676151" url="https://pl.wikipedia.org/wiki?curid=676151" title="USS Vestal (AR-4)">
USS Vestal (AR-4)

USS Vestal (AR-4) – amerykański okręt z okresu pierwszej połowy XX wieku.
Służył flocie transportowców, przewożąc węgiel wzdłuż wybrzeży Atlantyku i na Antylach od jesieni 1909 roku aż do lata następnego. 
Po powrocie do floty i prawie rocznym remoncie w 1912 został zakwalifikowany jako okręt naprawczy w 1913 roku i służył Flocie Atlantyku aż do 1914 roku. Wtedy właśnie został wraz z innymi jednostkami odwołany do okupacji meksykańskiego portu Veracruz. 
I wojna światowa.
Podczas pierwszej wojny światowej służył w Queenstown pierwszej flocie niszczycieli swoimi usługami naprawczymi. Pozostał tam aż do 1919 roku, kiedy to wrócił do Bostonu. 
Po I wojnie.
W 1925 jej napęd został zmodernizowany z opalanego węglem na opalany ropą. We wrześniu 1925 musiał pomóc jednej z łodzi podwodnych staranowanej przez okręt podwodny SS City Of Rome. Po zakończeniu tej akcji został przeniesiony do Floty Pacyfiku w 1927 roku.
II wojna światowa.
W 1940 został przeniesiony wraz z Flotą Pacyfiku do Pearl Harbor, gdzie służył w spokoju aż do 7 grudnia 1941 roku. Służba została przerwana, kiedy 7.12.1941 roku japońskie bombowce uderzyły na bazę morską w Pearl Harbor. Okręt stał wtedy przycumowany do pancernika USS "Arizona".
Ta z kolei została trafiona w magazyn amunicji i zatonęła w przeciągu 9 minut, co zmusiło załogę "Vestala" do pośpiechu w odcumowywaniu się od tonącej "Arizony". Trafiony 2 bombami podczas ataku musiał osiąść na mieliźnie, aby utrzymać się na powierzchni.
Po przejściu niezbędnych napraw służył do końca wojny swoimi standardowymi możliwościami pomagając między innymi uszkodzonym okrętom w rejonie wyspy Guadalcanal.
Za swoje czyny został odznaczony po II wojnie światowej dwiema Gwiazdami Bitewnymi.

</doc>
<doc id="676152" url="https://pl.wikipedia.org/wiki?curid=676152" title="Zug (miasto)">
Zug (miasto)

Zug (fr. "Zoug", wł. "Zugo") – miasto w środkowej Szwajcarii, nad jeziorem Zug, na północny wschód od Lucerny. Stolica kantonu Zug.
Liczba mieszkańców w 2004 roku wynosiła ok. 24 000.

</doc>
<doc id="676153" url="https://pl.wikipedia.org/wiki?curid=676153" title="Nagroda im. Andrzeja Woyciechowskiego">
Nagroda im. Andrzeja Woyciechowskiego

Nagroda Radia ZET im. Andrzeja Woyciechowskiego – jedna z najbardziej prestiżowych nagród dziennikarskich w Polsce. Przyznawana jest dorocznie za najlepszy materiał dziennikarski, którego autor miał odwagę łamać stereotypy, wykraczać poza schematy i zaglądać „za kulisy” otaczającej nas rzeczywistości. Po raz pierwszy została wręczona w 2005 roku, w 10. rocznicę śmierci Andrzeja Woyciechowskiego, twórcy Radia ZET. W kapitule nagrody zasiadają szefowie i reprezentanci głównych polskich mediów oraz członek rodziny Andrzeja Woyciechowskiego.
Od 2005 roku jako Nagroda wręczana
jest statuetka wykonana z posrebrzanego brązu, jej projektantem i
wykonawcą jest krakowski rzeźbiarz Marek Stankiewicz.  
„Nagroda Specjalna Radia ZET im. A. Woyciechowskiego „Dziennikarz 20-lecia”.
21 października 2010 r. w warszawskiej Zachęcie redaktor naczelny „Polityki” – Jerzy Baczyński – został wybrany przez kapitułę „Dziennikarzem 20-lecia”. W swej przemowie Baczyński powiedział, że „odbiera tę nagrodę, jako nagrodę dla całego zespołu tygodnika”.
Nominowanych do zaszczytnego tytułu było kilku dziennikarzy. W finale znaleźli się, oprócz Baczyńskiego, Adam Michnik i Jacek Żakowski.
Wśród nominowanych do Nagrody Specjalnej Radia ZET „Dziennikarz 20-lecia” byli:
Nagroda została ufundowana przez Radio Zet z okazji 20. rocznicy swojego istnienia. Przyznane zostało temu „który stał się symbolem niezależnego, obiektywnego i wolnego od nacisków dziennikarstwa”.
O przyznaniu Nagrody „Dziennikarza 20-lecia” zdecydowała kapituła złożona z redaktorów naczelnych reprezentujących m.in.: „Tygodnik Powszechny”, „Politykę”, „Newsweek Polska”, „Wprost”, „Przekrój”, „Gazetę Wyborczą”, „Rzeczpospolitą”, „Dziennik Gazetę Prawną”, „Polskę The Times”, „Press”, TVP1 i TVP2, Telewizję Polsat, TVN, TVN24 i Radio Zet.
Na uroczystości wręczenia nagrody w warszawskiej Zachęcie obecny był prezydent RP Bronisław Komorowski.

</doc>
<doc id="676156" url="https://pl.wikipedia.org/wiki?curid=676156" title="Wiązka styczna">
Wiązka styczna

Wiązka styczna formula_1 do rozmaitości różniczkowej formula_2 – zbiór wszystkich przestrzeni stycznych formula_3 do poszczególnych punktów formula_4 rozmaitości.
Topologia wiązki stycznej.
Wiązka styczna posiada naturalną topologię: jeżeli rozmaitość jest klasy formula_5 formula_6 to wraz z topologią wiązek stycznych tworzy rozmaitość topologiczną klasy formula_7
Elementy wiązki stycznej.
Niech formula_8 oznacza przestrzeń styczną do formula_2 w punkcie formula_10 a formula_11 – wektor styczny do formula_2 w punkcie formula_13 formula_14 Wtedy:
Elementami wiązki stycznej formula_1 są pary formula_16
Przykład.
Jeżeli rozmaitością formula_2 jest krzywa (np. okręgiem, parabolą itp.), to:
Zbiór wszystkich prostych, stycznych do krzywej w poszczególnych jej punktach, razem z tymi punktami, tworzy wiązkę styczną danej krzywej formula_22
Jeżeli krzywa formula_2 jest krzywą opisaną równaniami klasy formula_24 to wiązka styczna jest rozmaitością topologiczną klasy formula_25

</doc>
<doc id="676157" url="https://pl.wikipedia.org/wiki?curid=676157" title="Kwagga">
Kwagga



</doc>
<doc id="676158" url="https://pl.wikipedia.org/wiki?curid=676158" title="Nagroda Woyciechowskiego">
Nagroda Woyciechowskiego



</doc>
<doc id="676161" url="https://pl.wikipedia.org/wiki?curid=676161" title="Zeja (rzeka)">
Zeja (rzeka)

Zeja – rzeka w Rosji, lewy dopływ Amuru.
Długość rzeki wynosi 1242 km. Swoje źródła ma w Paśmie Stanowym. Na rzece zbiornik retencyjny i elektrownia wodna o mocy 1290 MW.
Na prawym brzegu rzeki znajduje się Rezerwat Zejski. 

</doc>
<doc id="676167" url="https://pl.wikipedia.org/wiki?curid=676167" title="Babsk (rezerwat przyrody)">
Babsk (rezerwat przyrody)

Rezerwat przyrody Babsk – leśny rezerwat przyrody znajdujący się na terenie gminy Biała Rawska w powiecie rawskim w województwie łódzkim.
Położenie i powierzchnia.
Rezerwat położony jest w środkowej Polsce, na Wysoczyźnie Rawskiej, w północno-wschodniej części województwa łódzkiego, przy międzynarodowej drodze E67 Warszawa – Katowice (tzw. "Gierkówce"), w odległości ok. 65 km na południowy zachód od stolicy, ok. 1 km na zachód od zabudowań wsi Babsk, od której wziął swoją nazwę.
Rezerwat zajmuje powierzchnię 10,97 ha. Jest położony w oddziale leśnym 14f w leśnictwie Babsk (Nadleśnictwo Skierniewice).
Leży w widłach rzeki Białki i jednego z jej bezimiennych dopływów, który przepływa przez północną część rezerwatu.
Rzeźba terenu na obszarze rezerwatu reprezentuje typ rzeźby polodowcowej, ukształtowanej przez trzykrotne nasunięcia lądolodów w plejstocenie. Ostatni lądolód czwartorzędowy pozostawił w podłożu pokrywę utworów gliniastych i piaszczysto-żwirowych o miąższości 30–100 m.
Teren rezerwatu ma charakter równinny, opadający w miarę zbliżania się do strumienia i leży na wysokości ok. 140–150 m n.p.m.
Historia.
Rezerwat utworzony został w 1958 roku przez wyodrębnienie fragmentu lasu z kompleksu leśnego otaczającego Babsk od zachodu. Powstanie rezerwatu miało na celu zapewnienie ochrony starego drzewostanu liściastego z domieszką lipy.
Opis.
Rezerwat „Babsk” chroni jeden z największych w tej części województwa łódzkiego płatów zespołu grądowego z udziałem lipy drobnolistnej.
Rezerwat posiada plan ochrony ustanowiony w 2018 roku, na jego podstawie cały obszar rezerwatu podlega ochronie czynnej.
Roślinność.
W rezerwacie rosną głównie dęby szypułkowe w wieku 100–160 lat, które w obwodzie (w pierśnicy) osiągają 2 m (stanowią one ok. 50% drzewostanu), a także lipy drobnolistne w podobnym wieku (które jednak mają mniejsze rozmiary obwodu pnia – tylko 100–140 cm), a ponadto graby, sosny i brzozy. Zarówno na terenie rezerwatu, jak i otaczających go terenach leśnych nie objętych ochroną rezerwatową występują także liczne inne gatunki drzew, jak również krzewów, roślin zielnych i mchów.
Nieco inaczej wygląda szata roślinna w pobliżu przepływającej przez rezerwat rzeczki. Jej brzegi porośnięte są lasem głównie grabowo-lipowym, zaś miejscami znajdują się kępy olch. Przy samym strumieniu rosną różne gatunki traw (m.in. turzyca), a także trzciny, lilie wodne i inne gatunki roślin typowe dla obszarów o wysokiej wilgotności.
W sumie na terenie rezerwatu występują 103 gatunki roślin naczyniowych oraz 8 gatunków mchów, a także 215 gatunków grzybów makrosporowych. Spośród roślin rzadko spotykanych w Polsce, a występujących we florze rezerwatu, wymienić można np. 3 gatunki chronione: kruszynę pospolitą, kalinę koralową i konwalię majową, ponadto (niepodlegające ochronie gatunkowej, acz rzadkie w środkowej części kraju) turzycę orzęsioną, turzycę pagórkowatą, kupkówkę Aschersona i świerząbek korzenny. Częściej spotykane w kraju są inne miejscowe rośliny, jak np.: przylaszczka pospolita, zdrojówka rutewkowata, dzwonek brzoskwiniolistny, kozłek bzowy, zawilec żółty i in. Spośród występujących w rezerwacie grzybów wymienić można takie gatunki jak: szyszkowiec łuskowaty, szmaciak gałęzisty i gwiazdosz rudawy.
Fauna.
W rezerwacie spotkać można m.in. zające, sarny, dziki, lisy, oraz liczne inne gatunki drobnych ssaków (ryjówki, jeże i in.) i ptaków (dzięcioły, kowaliki, sikory, pełzacze, kukułki, bociany, dzikie kaczki), a także gady (jaszczurki, zaskrońce) i płazy (żaby, traszki i ropuchy). Przepływająca przez rezerwat rzeczka, będąca dopływem Białki, stanowi środowisko życia dla drobnych ryb, a jej bliskość umożliwia życie i rozwój licznych gatunków owadów oraz wspomnianych płazów.
Warunki klimatyczne.
Na terenie rezerwatu identyfikuje się swoisty mikroklimat, kształtowany pod wpływem dużego zalesienia oraz topograficznych i morfologicznych cech terenu.Zdaniem lekarzy mikroklimat ten korzystnie wpływa na stan zdrowia osób ze schorzeniami dróg oddechowych.
Lokalne warunki klimatyczne.
Obszar rezerwatu leży w strefie klimatu umiarkowanego przejściowego na granicy wpływów atlantyckich.
Klimat w rezerwacie nie odbiega znacząco od typowego klimatu Polski środkowej, i jako wyznaczniki można podać następujące wartości:

</doc>
<doc id="676171" url="https://pl.wikipedia.org/wiki?curid=676171" title="Mieczysław Nasiłowski">
Mieczysław Nasiłowski

Mieczysław Nasiłowski (ur. 8 listopada 1929 w Sokołowie Podlaskim, zm. 16 września 2004) – polski ekonomista, naukowiec i dydaktyk, wykładowca Szkoły Głównej Handlowej, autor szeregu prac i podręczników ekonomicznych.
Życiorys.
Mieczysław Nasiłowski urodził się w rodzinie chłopskiej, w Sokołowie Podlaskim. Po ukończeniu szkoły podstawowej i gimnazjum handlowego w rodzinnej miejscowości podjął naukę w Liceum Spółdzielczym w Łodzi. Od 1950 roku był studentem Szkoły Głównej Planowania i Statystyki w Warszawie, tytuł magistra ekonomii uzyskał w 1956 roku. Od 1953 roku należał do PZPR. Pozostał na uczelni jako pracownik naukowy, w 1958 roku został adiunktem, stopień doktora nauk ekonomicznych uzyskał w 1960 roku pod kierunkiem profesora Kazimierza Łaskiego. W latach 1963–1964 studiował w University of Cambridge, jako stypendysta British Council. Habilitację uzyskał w 1966 roku na podstawie rozprawy "Z teorii wzrostu rozwiniętego kapitalizmu", która została wyróżniona nagrodą III stopnia w konkursie Polskiego Towarzystwa Ekonomicznego na najlepszą pracę naukową.
W latach 70. był prodziekanem i dziekanem Wydziału Społeczno-Ekonomicznego SGPiS, w latach 80. członkiem Prezydium Konsultacyjnej Rady Gospodarczej przy Prezesie Rady Ministrów. W 1974 roku mianowany profesorem nadzwyczajnym, w 1980 roku uzyskał tytuł profesora zwyczajnego. Na uczelni pełnił funkcje kierownika Katedry Ekonomii, następnie Katedry Teorii Systemów Ekonomicznych, a od 1996 roku Katedry Teorii Systemu Rynkowego Kolegium Zarządzania i Finansów Szkoły Głównej Handlowej.
Przebywał na stypendiach naukowych we Francji i Stanach Zjednoczonych, wykładał na kilku uniwersytetach zagranicznych oraz polskich uczelniach prywatnych, brał udział w wielu konferencjach naukowych. Jego dorobek obejmuje pięć książek, około 160 artykułów naukowych oraz liczne podręczniki z dziedziny ekonomii. Był autorem między innymi "Historii myśli ekonomicznej" (1998), "Podstaw przedsiębiorczości" (2002) oraz wielokrotnie wznawianego podręcznika "System rynkowy: Podstawy mikro- i makroekonomii".
Był członkiem Prezydium Kolegium Nauk Ekonomicznych Polskiej Akademii Nauk, członkiem, a w latach 1990–1994 wiceprezesem Zarządu Głównego Polskiego Towarzystwa Ekonomicznego, członkiem kolegium redakcyjnego czasopisma „Ekonomista”. Został odznaczony między innymi Krzyżami Kawalerskim i Oficerskim Orderu Odrodzenia Polski. Na emeryturę przeszedł w 2002 roku.
Zmarł 16 września 2004 roku i został pochowany na starym cmentarzu na Służewie.

</doc>
<doc id="676172" url="https://pl.wikipedia.org/wiki?curid=676172" title="Rak jelita grubego">
Rak jelita grubego

Rak jelita grubego () – pierwotny nowotwór złośliwy jelita grubego wywodzący się z nabłonka błony śluzowej jelita grubego. Do raka jelita grubego zaliczany jest rak okrężnicy, rak zgięcia esiczo-odbytniczego i rak odbytnicy. Klinicznie bywa dzielony na raka okrężnicy i odbytnicy. Rak kanału i brzegu odbytu jest osobną jednostką kliniczną.
Pod względem zapadalności na świecie stanowi drugi co do częstości nowotwór złośliwy u kobiet i trzeci u mężczyzn. W 2012 roku rozpoznano 1 340 000 przypadków raka jelita grubego i 690 000 zgonów z jego powodu. Histopatologicznie zdecydowaną większość nowotworów jelita grubego u ludzi stanowi gruczolakorak. Objawy choroby zależą od lokalizacji guza oraz jej zaawansowania. Początkowo nowotwór pozostaje bezobjawowy lub skąpoobjawowy. Typowym objawem raka jelita grubego jest krwawienie, które przy dalszej lokalizacji guza jest obserwowane jako jawna obecność krwi zmieszanej ze stolcem lub krwi na stolcu, a w przypadku bliższej lokalizacji guza krew ulega degradacji i świeża krew nie jest widoczna, a krwawienie objawia się obecnością ciemno zabarwionych stolców i niedokrwistości z niedoboru żelaza. Anemia manifestuje się przede wszystkim osłabieniem, ciągłym zmęczeniem oraz bladością skóry i błon śluzowych. Ból brzucha występujący przy raku jelita grubego jest niecharakterystyczny, jego lokalizacja i typ zależą od lokalizacji guza. Mogą występować naprzemienne biegunki i zaparcia, a także spadek masy ciała. W zaawansowanej chorobie w badaniu fizykalnym może być wyczuwalny guz, powiększenie wątroby lub węzłów chłonnych.
Duże znaczenie w powstawaniu choroby mają modyfikowalne czynniki ryzyka, z których największe znaczenie ma nieprawidłowa dieta ze zbyt dużą ilością czerwonego mięsa, tłuszczów nasyconych i zbyt małą ilością warzyw, owoców i błonnika. Istotne znaczenie mają palenie tytoniu, otyłość, cukrzyca i nieswoiste zapalenia jelit. W 20–30% przypadków raka zachorowania mają tło dziedziczne, które zwykle pozostaje niezidentyfikowane.
Podstawowym badaniem pozwalającym rozpoznać raka jelita grubego jest kolonoskopia, która umożliwia uwidocznienie guza i pobranie próbek do badania histopatologicznego. Pomocniczo stosuje się wirtualną kolonoskopię TK lub MRI, endoskopię kapsułkową oraz radiologiczne badanie dwukontrastowe. W ocenie zaawansowania stosuje się tomografię komputerową, rezonans magnetyczny, ultrasonografię endoskopową oraz pozytonową tomografię emisyjną. Zaawansowanie choroby klasyfikuje się w klasyfikacji TNM.
Leczenie raka jelita grubego warunkuje zaawansowanie choroby oraz stan chorego. Wykonuje się zabieg operacyjny, który ma na celu usunięcie guza wraz z marginesem zdrowych tkanek. Rodzaj zabiegu zależy od lokalizacji guza i zwykle polega na resekcji części jelita z usunięciem regionalnych węzłów chłonnych w jednym bloku tkankowym z odtworzeniem ciągłości przewodu pokarmowego. W przypadku guza położonego w odbytnicy, dąży się również do odtworzenia ciągłości przewodu pokarmowego z zachowaniem zwieraczy odbytnicy, jednakże w przypadku zbyt niskiego położenia guza, konieczna jest amputacja odbytnicy i wytworzenie stałej kolostomii. Leczenie operacyjne w zaawansowanych przypadkach raka odbytnicy jest poprzedzone leczeniem neoadiuwantowym, a w zaawansowanych przypadkach raka okrężnicy jest uzupełnione leczeniem adiuwantowym. Leczenie choroby z przerzutami jest oparte na chemioterapii, której charakter zależy od założonych celów terapeutycznych i stanu chorego. U niewielkiej części chorych możliwe jest chirurgiczne usunięcie pojedynczych przerzutów do wątroby lub płuc. W chemioterapii wielolekowej stosuje się programy składające się z fluoropirymidyn (5-fluorouracylu, kapecytabiny) w połączeniu z oksaliplatyną lub irynotekanem.
Objawy.
Objawy raka jelita grubego zależą od lokalizacji guza i stopnia zaawansowania choroby. Objawy wynikają z miejscowego wzrostu guza w obrębie światła jelita, nacieku sąsiednich struktur oraz obecności przerzutów odległych. Przebieg choroby może być przez długi czas bezobjawowy.
Przewlekłe krwawienie z przewodu pokarmowego jest jednym z najczęstszych objawów raka jelita grubego i jest stwierdzane u większości chorych. Jawna obecność krwi występuje przy guzach położonych w dalszej części jelita grubego. Rak odbytnicy może powodować obecność świeżej krwi na stolcu, z kolei rak zstępnicy i esicy może być przyczyną obecności krwi zmieszanej ze stolcem lub na stolcu (hematochezja). Krew w stolcu stwierdza się u około 80% chorych z rakiem odbytnicy, 45% chorych z rakiem w lewej połowie okrężnicy i 20% prawej połowy okrężnicy. W przypadku guzów położonych w prawej części jelita grubego zwykle nie stwierdza się jawnej obecności krwi w stolcu, co jest związane z degradacją i wymieszaniem krwi ze stolcem podczas pasażu przez dalszą część jelita grubego. Obecność utajonego krwawienia skutkuje niedokrwistością z niedoboru żelaza objawiającą się osłabieniem, łatwą męczliwością, dusznością, bladością skóry i błon śluzowych oraz przyspieszeniem akcji serca, a także obniżeniem stężenia hemoglobiny stwierdzanym w morfologii krwi. Utajone krwawienie jest stwierdzane aż u 80% chorych na raka jelita grubego, a obniżenie stężenia hemoglobiny u 60% chorych. Domieszka krwi z bliższej części okrężnicy, poddanej rozkładowi przez bakterie, skutkuje obecnością smolistego stolca (stolec o ciemnym zabarwieniu).
Ból brzucha lub dyskomfort w brzuchu jest częstym objawem raka jelita grubego i występuje u około połowy chorych. Ból brzucha towarzyszący rakowi jelita grubego może być kurczowy, kolkowy lub stały. Lokalizacja bólu jest różna w zależności od lokalizacji choroby i może występować w okolicy podbrzusza, nadbrzusza, okolicy pępkowej oraz okolicy kroczowej, choć często ból jest trudny do zlokalizowania.
Zmiana rytmu wypróżnień z naprzemiennymi zaparciami i biegunkami z domieszką śluzu może być spowodowana rakiem, jednak jest to stosunkowo częsty objaw w populacji ogólnej. Rakowi odbytnicy może towarzyszyć uczucie niepełnego oddawania stolca, a także zmniejszenie szerokości oddanego stolca nazywane stolcami ołówkowatymi.
Niezamierzony spadek masy ciała występuje u około połowy chorych na raka jelita grubego. Częściowo jest on spowodowany lub nasilany uciążliwymi objawami ze strony jamy brzusznej, które prowadzą do zmniejszenia apetytu. U chorych z zaawansowaną chorobą za utratę masy ciała odpowiada zespół kacheksja-anoreksja.
Wzrost guza w kierunku światła jelita grubego może spowodować zwężenie światła i wywołać przepuszczającą lub całkowitą niedrożność jelit. Niedrożność częściej pojawia się w esicy i odbytnicy. Częściowa niedrożność jelita grubego objawia się kolkowym bólem brzucha, zatrzymaniem stolca, wzdęciem i nudnościami. Ból kolkowy pojawia się z mniejszą częstością i mniejszą intensywnością niż w niedrożności jelita cienkiego. Brzuch podczas badania palpacyjnego jest nieco bolesny, w osłuchiwaniu jamy brzusznej mogą być słyszalne dźwięki perystaltyki, jednak w późniejszym etapie perystaltyka zanika. W niedrożności całkowitej pojawiają się ból brzucha, zatrzymanie stolca i gazów, nudności oraz wymioty. Masywny krwotok do przewodu pokarmowego lub perforacja zdarzają się stosunkowo rzadko.
W badaniu palpacyjnym brzucha w zaawansowanym stadium choroby bywa wykrywany guz. Częściej jednak stwierdza się powiększenie wątroby i wodobrzusze związane z obecnością przerzutów. Badanie "per rectum" (przez odbyt) często pozwala palpacyjnie rozpoznać obecność guza, obecność krwi, rzadziej próg Blumera związany z obecnością masy nowotworowej w zachyłku odbytniczo-pochwowym u kobiet lub zachyłku odbytniczo-pęcherzowym u mężczyzn. Bywają obecne powiększone węzły chłonne okolicy okołopępkowej (guzek siostry Mary Joseph) i powiększenie węzłów chłonnych nadobojczykowych (węzeł Virchowa).
Czynniki ryzyka.
Do czynników ryzyka zachorowania na raka jelita grubego należą:
Ochronną rolę wykazują warzywa i owoce oraz prawdopodobnie spożycie błonnika i kwasów tłuszczowych omega-3.
Dieta.
Nieprawidłowa dieta ma kluczowy wpływ na rozwój raka jelita grubego. Może ona odpowiadać za 70–90% wszystkich jego przypadków. Nadmierne spożywanie czerwonego mięsa i tłuszczów zwierzęcych sprzyja rozwinięciu raka jelita grubego. Prawdopodobnie spożycie warzyw i owoców wykazuje działanie chroniące przed rakiem jelita grubego. Ochronna rola kwasów tłuszczowych omega-3 i błonnika jest niejasna.
Nadmierne spożycie czerwonego mięsa, szczególnie poddanego smażeniu lub grillowaniu jest czynnikiem ryzyka rozwoju raka jelita grubego. Metaanaliza wykazała, że nadmierne spożycie czerwonego mięsa zwiększa ryzyko rozwoju raka jelita grubego o 33%. Zwiększenie dziennej konsumpcji czerwonego mięsa o 100 g zwiększa ryzyko rozwoju raka o 12–17%. Wykazano, że ryzyko rozwoju raka jest większe w przypadku smażenia lub grillowania czerwonego mięsa.
Jednak kilka badań podważa związek spożycia czerwonego mięsa ze zwiększonym ryzykiem zachorowania ze względu na trudności z oddzieleniem wpływu innych czynników ryzyka związanych ze stylem życia oraz samym sposobem obróbki cieplnej mięsa (w tym smażeniem i grillowaniem mięsa).
Prawdopodobnie nadmierne spożycie tłuszczów nasyconych, które są obecne głównie w produktach pochodzenia zwierzęcego, jest czynnikiem zwiększonego ryzyka zachorowania na raka jelita grubego. Kilka badań wskazuje na wzrost ryzyka zachorowania spowodowany wysokim spożyciem tłuszczów pochodzenia zwierzęcego. Na ryzyko związane z tłuszczami nasyconymi wskazały dwa duże badania. Badanie przeprowadzone na grupie 80 000 kobiet potwierdziło ryzyko związane z nadmiernym spożyciem tłuszczów pochodzenia zwierzęcego i wspiera zalecenie zastąpienia czerwonego mięsa drobiem i rybami. Badanie przeprowadzone na grupie 130 000 osób wskazało na 20% obniżenie ryzyka zachorowania na raka u osób, które zmniejszyły spożycie tłuszczów pochodzenia zwierzęcego. Z drugiej strony jedna metaanaliza kilku badań nie wykazała związku pomiędzy spożyciem tłuszczów pochodzenia zwierzęcego a ryzykiem rozwoju raka jelita grubego.
Prawdopodobnie kwasy tłuszczowe omega-3 mogą zapobiegać zachorowaniu na raka jelita grubego, choć liczba dowodów naukowych jest ograniczona. Kilka badań wskazało na zmniejszone ryzyko rozwoju raka u osób o zwiększonym spożyciu kwasów tłuszczowych omega-3. W chińskiej metaanalizie spożycie tłustych ryb, które są bogatym źródłem kwasów tłuszczowych omega-3, zmniejsza ryzyko pojawienia się raka jelita grubego o 12%.
Z drugiej strony są badania zaprzeczające lub niewspierające korelacji spożycia kwasów omega-3 i redukcji ryzyka zachorowania na raka jelita grubego. Prawdopodobnie sztuczna suplementacja kwasów tłuszczowych omega-3 nie zmniejsza ryzyka rozwinięcia raka jelita grubego.
Prawdopodobnie ryzyko zachorowania na raka jelita grubego zmniejsza spożycie warzyw i owoców. Ochronne działanie może być rezultatem obecności antyoksydantów, błonnika, witamin, w tym kwasu foliowego, mikroelementów i flawonów. Dieta bogata w warzywa, owoce i otręby pszenne zmniejsza ryzyko powstania gruczolaków, które są prekursorem większości przypadków raka jelita grubego.
Rola błonnika w zapobieganiu zachorowaniu na raka jelita grubego jest niejasna. Starsze badania wskazywały na ochronne działanie błonnika. Jednak kilka późniejszych badań nie potwierdzało tego efektu lub wykazywało niewielki efekt ochronny. Metaanaliza z 2005 roku nie udowodniła ochronnego wpływu błonnika, ale późniejsza metaanaliza z 2011 roku wskazała, że spożycie błonnika redukuje ryzyko raka jelita grubego i zwiększenie spożycia błonnika o 10 g dziennie zmniejsza ryzyko raka o 10%.
Dane dotyczące ochronnego wpływu witaminy D3 i wapnia są niespójne, choć niektóre badania sugerują ich korzystne działanie. Ochronne działanie witaminy D3 może wynikać ze stymulacji różnicowania się komórek i hamowania ich podziałów. Przesłanką do ochronnej roli witaminy D3 jest wyższa śmiertelność na raka jelita grubego w regionach o wyższej szerokości geograficznej, gdzie z powodu mniejszego nasłonecznienia synteza witaminy jest słabsza oraz niższa częstość występowania raka w populacjach o wysokim spożyciu świeżych ryb, skorupiaków i witaminy D.
Wyniki badań roli witaminy D3 są niespójne. Jedno badanie wskazuje na odwrotny stosunek stężenia witaminy D3 i ryzyka raka oraz redukcję ryzyka raka o 50% przy suplementacji witaminy w dawce 1000 IU dziennie, z kolei inne nie wykazują ochronnego działania witaminy D3.
Podobnie niejasna jest rola wapnia. Kilka badań wskazuje na działanie ochronne przy spożyciu 700–800 mg dziennie, a kilka nie stwierdza tego efektu. Jednak metaanaliza 10 badań wskazuje na 22% redukcję ryzyka zachorowania na raka jelita grubego.
Otyłość.
Nadwaga i otyłość są niezależnymi czynnikami ryzyka wystąpienia raka jelita grubego. W dużym badaniu wskaźnik BMI 30 jest związany z 1,19-krotnie zwiększonym ryzykiem zachorowania na raka. Ryzyko rozwoju raka jest proporcjonalne do stopnia otyłości. Wzrost wskaźnika BMI o 2 zwiększa ryzyko o 7%, a wzrost obwodu talii o 2 cm zwiększa ryzyko o 4%. Nadwaga i otyłość jest związana z 11% przypadków raka jelita grubego. Ryzyko raka może być zwiększone o 30–70%. Otyłość jest czynnikiem wpływającym na zwiększenie ryzyka rozwoju raka okrężnicy u mężczyzn i kobiet, przy czym ryzyko jest znacząco większe u mężczyzn. Ryzyko rozwoju raka odbytnicy jest większe u mężczyzn, ale u kobiet nie zaobserwowano korelacji otyłości z ryzykiem wystąpienia raka odbytnicy. Wykazano, że otyłość brzuszna zwiększa ryzyko pojawienia się gruczolaka w porównaniu do osób bez otyłości.
Cukrzyca.
Cukrzyca jest czynnikiem zwiększającym ryzyko zachorowania na raka jelita grubego. Ryzyko dotyczy obu płci i lokalizacji w okrężnicy oraz odbytnicy. Zwiększone ryzyko prawdopodobnie jest rezultatem stymulacji wzrostu komórek przez insulinę i IGF oraz ułatwienia wykorzystania glukozy przez komórki nowotworowe. Ponadto wykazano, że chorzy z cukrzycą mają gorsze rokowanie i wyższe ryzyko zgonu z powodu raka jelita grubego niż chorzy bez cukrzycy.
Niska aktywność fizyczna.
Niska aktywność fizyczna wiąże się ze zwiększonym ryzykiem wystąpienia raka jelita grubego. U 25–33% chorych na raka jelita grubego stwierdza się powiązane modyfikowalne czynniki ryzyka: otyłość i brak aktywności fizycznej.
Istnieją dowody sugerujące, że wzrost aktywności fizycznej zmniejsza ryzyko zachorowania. Zaobserwowano relację dawka–odpowiedź, a zatem większa częstość i intensywność aktywności fizycznej przekłada się na zmniejszenie ryzyka zachorowania. Aktywność fizyczna redukuje ryzyko prawdopodobnie poprzez przyspieszenie tempa metabolizmu, obniżenie masy ciała i insulinooporności oraz przyspieszenie perystaltyki jelit.
Palenie tytoniu.
Palenie tytoniu zwiększa ryzyko zachorowania na raka jelita grubego. Zwiększa ono 1,25-krotnie względne ryzyko zachorowania, a także zwiększa ryzyko zgonu z powodu raka jelita grubego. Ryzyko jest proporcjonalne do dziennej ilości wypalanych papierosów, lat trwania nałogu, paczkolat, a także w mniejszym stopniu niższego wieku rozpoczęcia palenia. Palenie wykazuje większy związek z rakiem okrężnicy niż odbytnicy. Zaobserwowano związek palenia z większym ryzykiem powstawania polipów w jelicie grubym. Po zaprzestaniu palenia spadek ryzyka zachorowania do ryzyka populacyjnego obserwuje się dopiero po 30 latach od porzucenia nałogu.
Nieswoiste zapalenia jelit.
Do nieswoistych zapaleń jelita związanych ze zwiększonym ryzykiem zachorowania na raka jelita grubego należą wrzodziejące zapalenie jelita grubego i choroba Leśniowskiego-Crohna. Ryzyko jest uzależnione od typu zapalenia jelita, długości trwania choroby i jej rozległości. Metaanaliza długoterminowych badań z 2001 roku wykazała, że ryzyko rozwoju raka u osób chorujących na wrzodziejące zapalenie jelita grubego wynosi po 10 latach choroby 1,6%, po 20 latach już 8,3%, a po 30 latach choroby 18,4%. Późniejsze wyniki europejskich badań wskazały na niższe ryzyko rozwoju raka. Z kolei metaanaliza badań oceniających ryzyko rozwoju raka u chorych z chorobą Leśniowskiego-Crohna wskazała na porównywalne, choć niższe ryzyko w stosunku do wrzodziejącego zapalenia jelita grubego. Ryzyko po 10 latach w chorobie Leśniowskiego-Crohna wynosi 2,9%, po 20 latach 5,6% i 8,3% po 30 latach choroby.
Ryzyko zachorowania na raka jest większe w przypadku rozległego zajęcia jelita grubego u chorych z wrzodziejącym zapaleniem jelita grubego. Niewielkie lub wręcz bez zwiększonego ryzyka dotyczy zajęcia odbytnicy lub esicy. Pośrednie ryzyko dotyczy zajęcia lewej połowy okrężnicy, a największe zajęcia całego jelita grubego ("pancolitis"). Pierwotne stwardniające zapalenie dróg żółciowych (PSC) jest pozajelitową manifestacją nieswoistych zapaleń jelit, częściej występujące przy wrzodziejącym zapaleniu jelita grubego. Pierwotne stwardniające zapalenie dróg żółciowych znacznie zwiększa ryzyko wystąpienia raka jelita grubego. Wykazano, że 21% chorych z pierwotnym stwardniającym zapaleniem dróg żółciowych i nieswoistym zapaleniem jelit rozwija raka jelita grubego. Występowanie sporadycznego raka jelita grubego w rodzinie chorego na nieswoiste zapalenie jelit dodatkowo zwiększa ryzyko zachorowania na raka.
Alkohol.
Nadmierne spożywanie alkoholu etylowego niesie ze sobą zwiększone ryzyko raka jelita grubego. Ryzyko jest proporcjonalne do ilości spożywanego alkoholu. Wykazano, że u osób spożywających ponad 45 g etanolu dziennie występuje 1,4-krotnie zwiększone ryzyko zachorowania. Zwiększone ryzyko, choć mniejsze, jest obserwowane również przy spożyciu 30–40 g alkoholu.
Napromieniowywanie miednicy.
Prawdopodobnie wcześniejsza radioterapia w obrębie miednicy wiąże się ze zwiększonym ryzykiem zachorowania.
Akromegalia.
Chorzy na akromegalię są bardziej narażeni na pojawienie się gruczolaków jelita grubego oraz raka jelita grubego.
Występowanie rodzinne i czynniki genetyczne.
W 20–30% przypadków raka jelita grubego obserwuje się jego rodzinne występowanie. W 3–5% przypadków jest ono spowodowane definiowalnymi zespołami zwiększonej predyspozycji do nowotworów.
Zespół Lyncha jest zespołem zwiększonej predyspozycji genetycznej do nowotworów złośliwych, jest dziedziczony autosomalnie dominująco i uwarunkowany mutacjami genów odpowiedzialnych za naprawę DNA, najczęściej genów MSH2 i MLH1. Zespół Lyncha stanowi około 2–3% wszystkich raków jelita grubego. Wiąże się z 80% ryzykiem zachorowania na raka jelita grubego. Rak wykazuje skłonność do pojawiania się w prawej (proksymalnej) części jelita grubego, cechowania się niższym stopniem zróżnicowania (wyższy stopień złośliwości histologicznej) oraz komponentem śluzowym. Zwykle rak jelita grubego pojawia się między 40. a 50. rokiem życia, średni wiek zachorowania wynosi 44 lata. U około jednej trzeciej chorych rozwijają się inne nowotwory niż rak jelita grubego. U kobiet najczęściej jest to rak trzonu macicy, którego ryzyko wystąpienia w ciągu życia wynosi 40–60%. Ryzyko zachorowania na raka żołądka w ciągu życia wynosi około 13%, a na raka jajnika około 12%. W zespole Lyncha obserwuje się również zwiększone ryzyko rozwoju raka jelita cienkiego, raka nerki, raka moczowodu, a rzadziej raka podstawnokomórkowego skóry, raka dróg żółciowych i nowotworów centralnego układu nerwowego.
Rodzinny rak jelita grubego typu X to zespół, w którym obserwuje się rodzinnie zwiększone ryzyko zachorowania na raka jelita grubego i spełnione są kryteria amsterdamskie, ale nie rozpoznaje się niedoborów lub defektu genów naprawy DNA. Zgodnie z kryteriami amsterdamskimi stwierdza się obecność co najmniej trzech członków rodziny chorych na raka jelita grubego, z czego jeden krewny wykazuje pokrewieństwo I stopnia w stosunku do pozostałych chorych, rak pojawia się w co najmniej dwóch pokoleniach i co najmniej jedno zachorowanie pojawia się przed 50. rokiem życia. Obserwuje się dziedziczenie autosomalne dominujące, jednak podłoże genetyczne pozostaje niepoznane. Kryteria amsterdamskie, ale bez rozpoznanej mutacji lub niedoborów genów naprawy DNA spełnia 40–50% rodzin.
Rak pojawia się w późniejszym wieku niż w zespole Lyncha i ryzyko pojawienia się raka u krewnych jest niższe niż zespole Lyncha. W zespole nie obserwuje się zwiększonego ryzyka występowania nowotworów innych niż rak jelita grubego.
Rodzinna polipowatość gruczolakowata jest zespołem predyspozycji do nowotworów dziedziczonym autosomalnie dominująco, uwarunkowanym mutacją w genie APC. Zespół charakteryzuje się bardzo licznymi gruczolakami na całej długości jelita grubego oraz cienkiego, a także w żołądku. Gruczolaki predysponują do rozwoju raka jelita grubego, którego ryzyko jest bliskie 100%. Stanowi drugi pod względem częstości występowania zespół predyspozycji do raka jelita grubego, odpowiada za około 1% wszystkich przypadków raka w tej lokalizacji. Polipy są obecne u połowy chorych w wieku 15 lat i u 95% chorych w wieku 35 lat. Liczba polipów może się wahać od kilkuset do kilku tysięcy. Zwykle rak rozwija się około 35. roku życia, choć rzadko bywa obecny przed 20. rokiem życia. Zespołowi rodzinnej polipowatości gruczolakowatej towarzyszą również inne nowotwory złośliwe i łagodne. Należą do nich rak tarczycy, gruczolakorak jelita cienkiego, hepatoblastoma, rak trzustki, rak żołądka, rak nadnerczy i gruczolaki nadnerczy, guzy mózgu (głównie rdzeniak).
Zespół Peutza-Jeghersa jest zespołem zwiększonej predyspozycji genetycznej do nowotworów złośliwych dziedziczonym autosomalnie dominująco i uwarunkowanym mutacją genu supresorowego LKB1 (STK11). W zespole Peutza-Jeghersa występują hamartomiczne polipy w przewodzie pokarmowym, melanoza skóry i błon śluzowych głównie okolicy warg ust, jamy ustnej, narządów płciowych, kończyn oraz odbytu. Zwiększona predyspozycja w różnym stopniu dotyczy wzrostu ryzyka zachorowania na raka jelita cienkiego, raka żołądka, raka jelita grubego, raka trzustki, raka przełyku, raka piersi, raka szyjki macicy, raka trzonu macicy, raka jajnika, raka płuca i raka jądra. Ryzyko pojawienia się złośliwego nowotworu przewodu pokarmowego w ciągu życia chorego wynosi 70%, a łącznie z pozostałymi nowotworami 90%. Ryzyko raka jelita grubego w wieku 40 lat wynosi 3%, w wieku 50 lat 5%, w wieku 60 lat 15% i 39% w wieku 70 lat. Zespół może odpowiadać za 0,01% wszystkich przypadków raka jelita grubego.
Polipowatość młodzieńcza jest rzadkim zespołem predyspozycji do nowotworów dziedziczonym autosomalnie dominująco o niepełnej penetracji genu, najczęściej uwarunkowanym mutacjami w genach SMAD4 (MADH4) lub BMPR1A. W zespole występują hamartomiczne polipy najczęściej dotyczące jelita grubego (98% przypadków), ale również żołądka w 14% przypadków, jelita czczego i krętego w 7% i dwunastnicy w 2% przypadków. Ryzyko rozwinięcia raka jelita grubego w wieku 35 lat wynosi 17–22%, a ryzyko rozwoju raka żołądka w ciągu życia wynosi 10–21%.
Polipowatość związana z mutacją MYH jest rzadkim zespołem predyspozycji do nowotworów dziedziczonym autosomalnie recesywnie, związanym z mutacją genu MYH naprawiającego DNA. Klinicznie naśladuje późno pojawiający się zespół polipowatości rodzinnej. Zwykle stwierdza się około 100 polipów. Zespół niesie ze sobą 70–80% ryzyko zachorowania na raka jelita grubego, który zwykle pojawia się około 50. roku życia. Prawdopodobnie nowotwory poza jelitem grubym nie są charakterystycznym elementem zespołu, jednak mogą one wystąpić.
Zapobieganie i badania przesiewowe.
Profilaktyka raka jelita grubego jest oparta o walkę z modyfikowalnymi czynnikami ryzyka i program badań przesiewowych.
Profilaktyka pierwotna.
Profilaktyka pierwotna obejmuje zwalczanie czynników ryzyka choroby. Profilaktyka pierwotna raka jelita grubego jest oparta na wpływie na modyfikowalne czynniki ryzyka. Kluczowa jest zmiana błędów dietetycznych polegających na zbyt wysokim spożyciu czerwonego mięsa i nasyconych kwasów tłuszczowych pochodzących głównie ze zwierzęcych produktów spożywczych oraz zbyt niskim spożyciu warzyw i owoców. Szczególnie smażone i grillowane czerwone mięso jest obarczone sprzyjaniem rozwojowi raka jelita grubego. Zaleca się redukcję spożycia czerwonego mięsa oraz tłuszczów pochodzenia zwierzęcego i zamianę ich na drób, ryby i tłuszcze roślinne. Warzywa i owoce wykazują działanie ochronne w raku jelita grubego i mogą w pewnym stopniu redukować ryzyko rozwoju raka.
Zaleca się zaprzestanie palenia tytoniu, które jest istotnym czynnikiem ryzyka rozwoju raka jelita grubego. Palenie nie tylko zwiększa ryzyko raka jelita grubego, ale również chorób układu krążenia, w tym zawału mięśnia sercowego i innych nowotworów złośliwych, w tym raka płuc, raka sutka, raka trzustki, raka pęcherza moczowego i nowotworów głowy i szyi. Szczególnie istotne jest zniechęcanie do palenia młodzieży i młodych dorosłych oraz zachęcanie do rzucenia palenia, ponieważ spadek ryzyka zachorowania obserwuje się dopiero po wielu latach od zaprzestania palenia tytoniu.
Ważna jest walka z otyłością, cukrzycą i zbyt niską aktywnością fizyczną. Otyłość typu centralnego, błędy dietetyczne, hiperinsulinemia związana z insulinoopornością oraz siedzący tryb życia sprzyjają rozwojowi raka jelita grubego. Zaleca się utrzymanie prawidłowej wagi i regularną aktywność fizyczną.
Profilaktyka wtórna.
Profilaktyka wtórna obejmuje wczesne rozpoznawanie zmian przednowotworowych na podstawie badań przesiewowych. Rak jelita grubego rozwija się dość powoli na bazie łagodnych polipów, co daje możliwość wczesnego wykrycia i likwidacji zmian przednowotworowych lub wczesnego wykrycia i skutecznego leczenia niezaawansowanego raka. Podstawowym celem badania przesiewowego jest redukcja śmiertelności z powodu choroby nowotworowej. Badania przesiewowe w raku jelita grubego obejmują badanie na obecność krwi utajonej w kale lub kolonoskopię.
W różnych krajach przyjęto różne strategie badań przesiewowych raka jelita grubego. Polegają one na badaniu na obecność krwi utajonej w kale wykonywanym co 1–2 lata lub kolonoskopii wykonywanej co 10 lat. Badanie przesiewowe jest zalecane u chorych powyżej 50. roku życia. W większości krajów Europejskich badaniem przesiewowym jest badanie na obecność krwi utajonej w kale metodą immunochromatograficzną. W Stanach Zjednoczonych, Niemczech, Polsce i Włoszech w ramach badań przesiewowych wykonuje się kolonoskopię. W Polsce program badań przesiewowych obejmuje osoby w wieku 50–65, bez krwawienia z przewodu pokarmowego, biegunki, zaparć, anemii lub utraty masy bez znanej przyczyny w ciągu ostatnich miesięcy, które mogą być wskazaniami do diagnostycznej, a nie przesiewowej kolonoskopii. W przypadku występowania raka u członka rodziny w pierwszym stopniu pokrewieństwa badanie przesiewowe wykonuje się również u osób w wieku 40–49 lat.
Kolonoskopia jest badaniem endoskopowym umożliwiającym zobrazowanie całej śluzówki jelita grubego i wykonanie niektórych zabiegów, w tym pobranie biopsji i usunięcie polipa. Przesiewowa kolonoskopia powinna obejmować inspekcję całego jelita grubego aż do kątnicy. Kolonoskopia powinna być wykonana z wykonaniem dożylnej sedacji, która redukuje nieprzyjemne odczucia związane z zabiegiem. Konieczne jest dobre przygotowanie do badania poprzez podanie odpowiednich środków przeczyszczających i właściwe nawodnienie. Kolonoskopia pozwala oprócz wczesnego wykrycia raka na zmniejszenie częstości występowania tej choroby poprzez rozpoznawanie i usuwanie polipów, na bazie których może rozwinąć się rak inwazyjny. Wykazano, że usunięcie polipów redukuje częstość występowania raka o 75–90%.
Coroczne badanie na obecność krwi utajonej w kale jest jedną z możliwych strategii badań przesiewowych. Badanie pozwala na wykrycie obecności niewidocznej w kale krwi, która może być związana z obecnością krwawiącego guza w przewodzie pokarmowym, ale również innych patologii prowadzących do krwawienia. Stwierdzenie obecności krwi w kale skłania do pogłębienia diagnostyki, przede wszystkim do wykonania kolonoskopii, która może potwierdzić lub wykluczyć chorobę nowotworową. Podstawowym ograniczeniem badania jest konieczność występowania krwawienia z guza. Metaanaliza kilku badań wykazała, że badanie na obecność krwi utajonej w kale co roku lub co dwa lata o 16% zmniejsza śmiertelność na raka jelita grubego.
Badanie na obecność krwi w kale metodą gwajakolową cechuje się jednak stosunkowo niską czułością diagnostyczną dla wykrywania raka jelita grubego sięgającą 25–40% i również niską czułością w wykrywaniu zaawansowanych gruczolaków (16–30%). Konieczne jest pobranie trzech próbek i zastosowanie się do zaleceń niespożywania produktów spożywczych zawierających hemoglobinę. Badanie na obecność krwi w kale metodą gwajakolową daje fałszywe wyniki w przypadku krwawienia do przewodu pokarmowego z innych powodów niż rak.
Metoda immunochromatograficzna jest oparta na wykrywaniu ludzkiej hemoglobiny. Zatem metoda nie wymaga zachowania odpowiedniej diety przed badaniem i jest niewrażliwa na krwawienie z górnej części przewodu pokarmowego, ponieważ hemoglobina ulega tam rozkładowi. Metoda jest też bardziej czuła niż metoda gwajakolowa. Czułość metody immunochromatograficznej w wykrywaniu raka wynosi 60–90%, a dla wykrywania gruczolaków wynosi 30–70%.
Nadzór nad szczególnymi grupami ryzyka.
Zaleca się przeprowadzanie regularnej kolonoskopii co 1–2 lata od 20–25. roku życia. Badanie przesiewowe w kierunku raka endometrimu i raka jajnika rozpoczyna się 30–35. roku życia i polega na badaniu ginekologicznym, wykonaniu USG i badaniu CA 125. W profilaktyce raka żołądka zaleca się eradykację "Helicobacter pylori" i gastroskopię co 1–3 lata. Prawdopodobnie ryzyko rozwoju raka zmniejsza przyjmowanie kwasu acetylosalicylowego, choć dawka i długość leczenia nie zostały ustalone. Profilaktyczna kolektomia nie jest zalecana, ale w przypadku pojawienia się raka jelita grubego należy rozważyć rozszerzoną kolektomię ze względu na ryzyko wystąpienia nowotworów synchronicznych i metachronicznych.
Zaleca się przeprowadzania regularnej kolonoskopii co 3–5 lat zaczynając je 5–10 lat wcześniej niż najwcześniejszy przypadek raka w rodzinie.
W rodzinach z rozpoznaną mutacją genu APC zaleca się kolonoskopię co 2 lata od 18–20. roku życia. W rodzinach bez rozpoznanej mutacji genu APC wykonuje się sigmoidoskopię lub kolonoskopię co 2 lata aż do 40. roku życia, następnie co 3–5 lat do 50. roku życia i wówczas nadzór może być przerwany jeśli nie stwierdzono polipów. W przypadku wykrycia gruczolaków kolonoskopia jest wykonywana co roku aż do planowej kolektomii.
Badania przesiewowe w kierunku innych nowotworów niż rak jelita grubego są przeprowadzane od momentu rozpoznania polipów lub od 25–30. roku życia. Gastroskopia powinna być przeprowadzana co 5 lat. Niektórzy autorzy sugerują wykonywanie kontrastowego badania radiologicznego lub endoskopii kapsułkowej. Konieczne jest coroczne wykonywanie USG tarczycy i szyjki macicy u kobiet. Zaleca się wykonywanie TK lub MRI jamy brzusznej u chorych z wywiadem guza desmoidalnego. Zaleca się wykonanie profilaktycznej kolektomii z zachowaniem zwieraczy odbytu. Uzupełniająco mogą być stosowane niesteroidowe leki przeciwzapalne: sulindak i celekoksyb.
Chemioprofilaktyka raka jelita grubego.
Kilka badań wskazuje, że regularne przyjmowanie kwasu acetylosalicylowego (aspiryna) przez pięć lat w dawce 300 mg dziennie zmniejsza ryzyko rozwoju łagodnych gruczolaków i ryzyko rozwoju na ich bazie raka jelita grubego, które jest mniejsze po 10-letnim stosowaniu leków. Związek kwasu acetylosalicylowego z zapobieganiem raka jest mniejszy jeśli jest stosowany w dawce niższej niż 300 mg dziennie. Selektywne inhibitory COX-2 (koksyby) celekoksyb i rofekoksyb zmniejszają ryzyko nawrotu gruczolaków, jednak ich użycie wiąże się ze znacznym wzrostem ryzyka sercowo-naczyniowego. Sulindak, niesteroidowy lek przeciwzapalny, zmniejsza ilość i wielkość polipów w zespole rodzinnej polipowatości gruczolakowatej.
Kwas acetylosalicylowy i inhibitory COX redukują ryzyko zachorowania na raka jelita grubego, jednak ich stosowanie w populacji ogólnej nie jest uzasadnione i jest niezalecane, ze względu na ryzyko niekorzystnego działania w postaci zwiększonego ryzyka udaru mózgu i krwawienia z przewodu pokarmowego w przypadku aspiryny i zwiększonego ryzyka sercowo-naczyniowego w przypadku koksybów, które przeważają nad ewentualnymi korzyściami. W niektórych niewielkich populacjach o szczególnie wysokim ryzyku raka korzyści z takiej profilaktyki przeważają nad ryzykiem związanym z działaniami niepożądanymi.
Wyniki metaanalizy nie potwierdzają by statyny stosowane w leczeniu hipercholesterolemii zmniejszały ryzyko rozwoju raka jelita grubego.
Epidemiologia.
Rak jelita grubego jest jednym z najczęściej rozpoznawanych nowotworów. Pod względem zapadalności na świecie u kobiet stanowi drugi po raku piersi nowotwór złośliwy, a u mężczyzn trzeci po raku płuca i raku prostaty. Stanowi aż 10% wszystkich nowotworów złośliwych u ludzi. W 2012 roku na świecie rozpoznano 1 340 000 przypadków raka jelita grubego, co stanowiło około 10% wszystkich przypadków nowotworów złośliwych i 690 000 przypadków zgonów na świecie, co stanowi około 8% zgonów z powodu choroby nowotworowej. W 2012 roku w Europie rozpoznano 450 000 przypadków raka jelita grubego i 215 000 przypadków zgonów. W Stanach Zjednoczonych średnie ryzyko zachorowania w ciągu życia na raka jelita grubego ocenia się na 5% dla mężczyzn i 4,7% dla kobiet.
Zapadalność na świecie jest znacznie zróżnicowana i występują ponad dziesięciokrotne różnice w częstości zachorowań. Większość przypadków występuje w krajach rozwiniętych. Najwyższą zapadalność sięgającą 40 przypadków na 100 000 obserwuje się w Europie Zachodniej, Stanach Zjednoczonych, Australii i Nowej Zelandii, podczas gdy najniższą zapadalność stwierdza się w Azji, Afryce, Ameryce Południowej.
W Europie Zachodniej, Północnej i Stanach Zjednoczonych obserwuje się stabilizację częstości występowania. Z kolei w Europie Środkowej i Wschodniej oraz niektórych krajach azjatyckich obserwuje się wzrost zapadalności na raka jelita grubego, co jest związane ze wzrostem zamożności tych społeczeństw.
Zdecydowana większość (90–95% przypadków) zachorowań pojawia się po 50. roku życia. Średni wiek w momencie rozpoznania wynosi 64 lata. Na świecie częstość występowania raka jelita grubego u kobiet i mężczyzn jest porównywalna, choć choroba częściej dotyczy mężczyzn. U kobiet częściej obserwuje się prawostronne występowanie raka jelita grubego. Kobiety osiągają lepsze przeżycia całkowite niż mężczyźni. Większe ryzyko zachorowania na raka jelita grubego dotyczy osób rasy czarnej.
Polska jest krajem o średniowysokiej częstości zachorowań. Zapadalność u mężczyzn wynosi 30 przypadków na 100 000, a u kobiet 18 przypadków na 100 000. W Polsce w 2010 roku rozpoznano 15600 przypadków raka jelita grubego, z czego 8700 przypadków u mężczyzn i 7100 przypadków u kobiet. Obserwuje się tendencję wzrostową zapadalności i również umieralności na raka jelita grubego. Od 1980 roku stwierdzono czterokrotny wzrost zachorowań u mężczyzn i trzykrotny wzrost u kobiet.
Histopatologia.
Raki jelita grubego w klasyfikacji WHO z 2010 roku są dzielone na:
Gruczolakorak stanowi 90–95% wszystkich nowotworów złośliwych jelita grubego u człowieka. Zdecydowana większość guzów jest zlokalizowana w esicy i odbytnicy. Najczęściej jest zlokalizowany w odbytnicy (30–50% przypadków), esicy (15–20%), następnie we wstępnicy (14%), poprzecznicy (9%) i zstępnicy (6%). Obserwuje się wzrost częstości zachorowań na raka położonego po prawej połowie jelita grubego i zmniejszenie częstości zachorowań na raka dystalnej części jelita grubego. U osób poniżej 40. roku życia, u osób starszych oraz u kobiet częściej rozpoznaje się raka prawej połowy jelita grubego. W 3,5% przypadków w momencie rozpoznania stwierdza się drugi synchroniczny rak jelita grubego.
Makroskopowo guzy przyjmują różne formy morfologiczne. Guzy bliższej części okrężnicy wykazują tendencję do egzofitycznego/grzybiastego wzorca wzrostu z tworzeniem dużej polipowatej masy, często z owrzodzeniem. W dalszej części okrężnicy guzy wykazują tendencje do płaskiego, pierścieniowatego wzrostu prowadzącego do zwężenia światła jelita. Brzeg nacieku nowotworowego jest obwałowany. Guzy mogą być uszypułowane lub siedzące.
Makroskopowo rak jelita grubego przyjmuje formy (klasyfikacja endoskopowa):
Typowo gruczolakoraki jelita grubego tworzą średniej wielkości struktury gruczołowe, zmienność wielkości, wzoru oraz ilość zrębu jest umiarkowana. Atypowe komórki wysokozróżnicowanego gruczolakoraka są walcowate, a w miarę spadku stopnia zróżnicowania komórki przyjmują kształt sześcienny. W świetle gruczołów mogą występować mucyny, komórki albo same jądra komórkowe. Figury mitotyczne zwykle są liczne.
Rak dobrze zróżnicowany w 95% zawiera gruczoły (stopień złośliwości histologicznej G1), rak średnio zróżnicowany zawiera 50–95% struktury gruczołowe (stopień złośliwości G2), rak słabo zróżnicowany zawiera 50–5% struktur gruczołowych (stopień złośliwości G3), a rak niezróżnicowany poniżej 5% struktur gruczołowych (stopień złośliwości G4). W systemie dwustopniowym niski stopień złośliwości obejmuje stopnie G1 i G2, a wysoki stopień złośliwości G3 i G4. W 70% przypadków gruczolakorak jelita grubego wykazuje średni stopień zróżnicowania, dobrze zróżnicowane gruczolaki stanowią 10% guzów, a nisko zróżnicowane 20% przypadków.
Jest to podtyp gruczolakoraka o znacznej zawartości mucyn, których zawartość przekracza 50%. Stanowi około 10% wszystkich raków jelita grubego u ludzi. Makroskopowo jest miękkim, galaretowatym guzem. Mikroskopowo nowotwór zawiera duże struktury gruczołowe z dużymi pozakomórkowymi polami mucyny. Mogą występować pasma komórek lub pojedyncze komórki. Często stwierdza się niestabilność mikrosatelitarną. Może towarzyszyć zespołowi Lyncha.
Jest to rzadki podtyp gruczolakoraka, stanowi tylko poniżej 1% przypadków raka jelita grubego u ludzi. 30% przypadków gruczolakoraka sygnetowatego dotyczy chorych na wrzodziejące zapalenie jelita grubego. Nowotwór zwykle wykazuje wrzodziejący lub naciekający typ wzrostu. Gruczolakorak sygnetowaty zawiera przynajmniej 50% komórek sygnetowatych, które cechują się obecnością dużej wakuoli zawierającej mucyny wypierającej jądro komórkowe na obwód komórki. Komórki mogą wykazywać rozlany, naciekający wzorzec wzrostu z minimalną ilością zewnątrzkomórkowej mucyny lub być obecne w dużych zewnątrzkomórkowych polach mucyny. Jest to nowotwór o słabym zróżnicowaniu i wysokim stopniu złośliwości.
Jest to bardzo rzadki podtyp gruczolakoraka. Nowotwór wykazuje lity wzór utkania, jest zbudowany ze sznurów okrągłych komórek z pęcherzykowatym jądrem, wyraźnymi jąderkami i obfitą cytoplazmą. Zmienność wielkości i kształtu jąder komórkowych jest niewielka. Charakterystyczny jest naciek limfocytarny. Jest mocno związany z niestabilnością mikrosatelitarną. Mimo niskiego zróżnicowania zwykle charakteryzuje go dobre rokowanie.
Jest to bardzo rzadki typ raka wykazujący cechy gruczolakoraka i raka płaskonabłonkowego, stanowi około 0,06% przypadków raka jelita grubego u ludzi. W obrębie guza mogą występować odrębne obszary z występowaniem przewagi gruczolakoraka lub raka płaskonabłonkowego albo oba typy są wymieszane.
Czysty rak płaskonabłonkowy jest bardzo rzadką postacią raka jelita grubego. W nowotworze nie mogą występować ogniska raka gruczołowego i musi zostać wykluczony rak odbytu.
Jest to bardzo rzadka postać raka jelita grubego. Cechuje się obecnością elementów nabłonkowych i mezynchymalnych.
Jest to rzadki podtyp raka jelita grubego wykazujący cechy różnicowania w kierunku raka, ale bez tworzenia struktur gruczołowych ani innych dowodów na różnicowanie. Wykazuje znaczną zmienność cech histologicznych. Nowotwór wykazuje znaczną komórkowość i dużą skłonność do rozległej martwicy.
Zmiany przednowotworowe.
Zmiany przednowotworowe są ściśle związane z karcynogenezą raka jelita grubego. Istnieją dwie główne ścieżki karcynogenezy prowadzące do raka jelita grubego: ścieżka związana z niestabilnością chromosomalną związaną z mutacją genu APC oraz ścieżka związana z mutacją genów mutatorowych, głównie hMSH2 i hMLH1, prowadząca do niestabilności genetycznej. Zmiany przednowotworowe są ściśle powiązane z tymi ścieżkami karcynogenezy. Gruczolak jest łagodną zmianą nabłonkową powiązaną z mutacją APC będącą obserwowalnym prekursorem raka inwazyjnego. Sekwencja gruczolak-rak jest główną drogą prowadzącą do raka, obserwowaną w 85% przypadków raka jelita grubego u ludzi. Z kolei zmiany ząbkowane są powiązane ze ścieżką mutacji genów mutatorowych i około 15% przypadków raka jelita grubego jest następstwem tej drogi karcynogenezy. Makroskopowo łagodne gruczolaki mogą tworzyć uniesione zmiany nazywane polipem lub zmiany nieuniesione (płaskie).
Zmiany przednowotworowe są stwierdzane u około 25% osób z populacji ogólnej poddawanych kolonoskopii. Częstość występowania rośnie wraz z wiekiem i u osób po 80. roku życia łagodne zmiany przednowotworowe mogą być obecne u 85% osób poddanych kolonoskopii. Dwie trzecie polipów jest umiejscowiona po lewej połowie jelita grubego. U 2% bezobjawowych osób poddanych kolonoskopii stwierdza się zmiany o wysokim stopniu neoplazji i u 1% badanych rozpoznaje się raka inwazyjnego.
Niezłośliwe zmiany nabłonkowe są klasyfikowane jako:
Ogniska nieprawidłowych krypt.
Ognisko nieprawidłowych krypt (ang. "aberrant crypt focus") jest najwcześniejszym morfologicznym prekursorem neoplazji śródnabłonkowej i poprzedza rozwój polipów nabłonkowych. Zmiany te nie są widoczne w rutynowej endoskopii. W badaniu mikroskopowym lub endoskopii powiększającej są widoczne jako kilka do dwustu powiększonych krypt o poszerzonym ujściu, otoczonych pogrubiałym nabłonkiem i o zmniejszonej ilości śluzu. Progresja ognisk nieprawidłowych krypt do gruczolaka jest elementem karcynogenezy.
Gruczolaki jelita grubego.
Gruczolaki jelita grubego są to łagodne zmiany nowotworowe z zaznaczonymi cechami neoplazji śródnabłonkowej. W obrazie histopatologicznym występują zmiany cytologiczne i architektoniczne. Zmiany cytologiczne obejmują wydłużenie i nawarstwienie jąder komórkowych, powiększenie jąder komórkowych, hiperchromazja i heterochromazja chromatyny, utratę polarności komórki, zwiększenie stosunku jądrowo-cytoplazmatycznego oraz obecność licznych figur podziału. Na zmiany architektoniczne składają się rozrost i stłoczenie krypt oraz wytworzenie kosmków. Makroskopowo gruczolaki mogą być zmianami uniesionymi, płaskimi lub zapadniętymi (wrzód).
Mikroskopowo na podstawie udziału elementu kosmkowego gruczolaki klasyfikuje się jako gruczolaki cewkowe (ang. "tubular adenoma"), gruczolaki cewkowo-kosmkowe (ang. "tubulo-villous adenoma") i gruczolaki kosmkowe (ang. "villous adenoma"). Gruczolak cewkowy musi być zbudowany przynajmniej w 80% z elementów cewkowych, a gruczolak kosmkowy w przynajmniej 80% z elementów kosmkowych. Gruczolaki bez takiej przewagi jednej grupy elementów klasyfikowane są jako gruczolaki cewkowo-kosmkowe.
Gruczolak cewkowy jest zbudowany z przylegających, regularnych lub rozgałęzionych cew gruczołowych. Gruczolak kosmkowy jest zwykle zmianą siedzącą o kosmatej powierzchni zbudowanej z wydłużonych struktur przekraczających dwukrotnie grubość prawidłowej błony śluzowej.
Ze względu na nasilenie stopnia zmian cytologicznych i architektonicznych gruczolaków wyróżnia się neoplazję (dysplazja) niskiego i wysokiego stopnia. Neoplazja wysokiego stopnia cytologicznie cechuje się obecnością nasilonej atypii z obecnością zaokrąglonych jąder komórkowych, pogrubieniem chromatyny, obecnością wyraźnych jąderek i utratą polarności komórki. W architekturze zmiany stwierdza się stłoczenie struktur gruczołowych z wytworzeniem struktur sitowatych.
Największe ryzyko transformacji do raka inwazyjnego charakteryzuje zmiany z obecną neoplazją wysokiego stopnia, zmiany o wielkości &gt;10 mm lub obecność &gt;20% elementu kosmkowego (polipy cewkowo-kosmkowe i kosmkowe).
Zmiany ząbkowane.
Zmiany ząbkowane stanowią heterogenną grupę zmian wykazujących ząbkowaną architekturę przekroju gruczołu, związaną z nadmiernym pofałdowaniem nadmiernie rozrośniętego nabłonka gruczołowego.
Polipy hiperplastyczne stanowią zdecydowaną większość zmian ząbkowanych. Są to niewielkie zmiany o wielkości około 5 mm, rzadko przekraczające wielkość 10 mm. Zwykle są położone w lewej połowie jelita grubego. Makroskopowo polip hiperplastyczny jest trudny do odróżnienia od gruczolaków. Mikroskopowo budują go podłużne, proste krypty zawierające w świetle ząbkowanie tworzone przez nadmiernie rozrośnięte komórki nabłonka. Strefa proliferacyjna jest ograniczona do części podstawnej krypt, która pozostaje wąska i nie zawiera ząbkowania. Nie stwierdza się dysplazji.
Pojęcia gruczolak ząbkowany siedzący i polip ząbkowany siedzący są stosowane zamiennie. Stanowią około 1–9% polipowatych zmian jelita grubego. Mikroskopowo cechuje się obecnością cech dysplazji. Występuje nadmierne ząbkowanie, które występuje na całej długości krypty, poszerzenie krypty i obecność rozgałęzień krypt. W przeciwieństwie do polipów hiperplastycznych gruczolak/polip ząbkowany siedzący stanowi zmianę przednowotworową.
Tradycyjny gruczolak ząbkowany jest stosunkowo rzadką zmianą, stanowi około 1% zmian polipowatych jelita grubego. Mikroskopowo również należy do zmian ząbkowanych, ale prezentuje obecność cech utkania cewko-kosmkowego lub kosmkowego. Charakteryzuje się neoplazją nabłonka niskiego stopnia, rzadziej wysokiego stopnia, z ząbkowaniem nabłonka. Występują wydłużone jądra komórkowe, pseudonawartwienia jąder i eozynofilna cytoplazma. Typowa jest obecność krypt ektopowych. Zwykle występują po lewej połowie jelita grubego.
Patogeneza.
Karcynogeneza raka jelita grubego nie jest całkowicie poznana. Istotą tego procesu jest powstanie kaskady zmian cytogenetycznych i epigenetycznych w rezultacie długiej ekspozycji na środowiskowe i wrodzone czynniki ryzyka raka zaburzające homeostazę komórkową. Karcynogeneza jest procesem wieloetapowym. Pojedyncza mutacja nie jest wystarczająca do rozwoju raka, a choroba jest efektem wielu kolejnych mutacji. Kolejne mutacje pojawiają się w różnym czasie w różnych miejscach materiału genetycznego. Mutacje prowadzą do wyłączenia niektórych genów lub przeciwnie do wzmocnienia ich transkrypcji.
Karcynogeneza raka jelita grubego może być podzielona na inicjację, promocję i progresję. W najwcześniejszym etapie inicjacji dochodzi do pierwszej zmiany genetycznej. Jeśli mutacja wykazuje biologiczne znaczenie i komórka jest zdolna do przetrwania może otwierać to drogę do dalszych zmian genetycznych w etapie progresji. Zmiany genetyczne i epigenetyczne prowadzą do powstania klonu komórek o przewadze wzrostowej nad innymi komórkami. Dochodzi do gromadzenia komórek, które nabywają kolejne mutacje. W miarę kolejnych mutacji genetycznych komórki nabywają kolejnych cech komórek nowotworowych, w tym zdolność do inwazji, migracji i przerzutowania. Proces karcynogenezy jest rozciągnięty w czasie, od pierwszej mutacji do rozwoju raka inwazyjnego mija około 10–20 lat i około 5–10 lat od pojawienia się polipa do raka inwazyjnego.
Istnieją dwie główne ścieżki prowadzące do raka jelita grubego. Najczęstszą z nich jest szlak gruczolak–rak, w którym obserwuje się progresję zmian morfologicznych od łagodnego gruczolaka, który następnie ulega progresji przez neoplazję wysokiego stopnia do raka inwazyjnego. Karcynogenezę w tym szlaku rozpoczyna mutacja genu supresorowego APC, a następnie pojawiają się mutacje protoonkogenów i innych genów supresorowych ostatecznie doprowadzających do niestabilności chromosomalnej. W mniej częstym modelu zmian ząbkowanych pierwszym zjawiskiem jest wyłączenie genów naprawiających materiał genetyczny, co prowadzi do zjawiska niestabilności mikrosatelitarnej. Dopiero w kolejnym etapie dochodzi do aktywacji onkogenów.
Rola czynników środowiskowych.
Nieprawidłowa dieta odgrywa ważną rolę w karcynogenezie raka jelita grubego. Do transformacji nowotworowej dochodzi w następstwie długotrwałej ekspozycji na czynniki rakotwórcze. Nadmierne spożywanie czerwonego mięsa jest związane ze zwiększonym ryzykiem rozwoju raka jelita grubego. Prawdopodobnie karcynogeneza związana z czerwonym mięsem jest efektem powstawania związków N-nitrozowych i metabolizmu zwierzęcego hemu.
Wiele związków N-nitrozowych, w tym nitrozoaminy i nitrozoamidy jest związkami rakotwórczymi w karcynogenezie licznych nowotworów. Mogą one reagować z materiałem genetycznym komórki sprzyjając powstawaniu mutacji genetycznych. Obecność związków N-nitrozowych stwierdzono w przetworzonym mięsie, wędzonych rybach i serze oraz piwie.
Związki N-nitrozowe w znacznej części powstają endogennie w rezultacie nadmiernej ekspozycji na czerwone mięso. Azotany, obecne w żywności jako środki konserwujące, w wyniku metabolizmu obecnych w przewodzie pokarmowym bakterii ulegają redukcji do azotynów, które mogą reagować z aminami i amidami dając rakotwórcze związki N-nitrozowe. Istnieje zależność dawki czerwonego mięsa i ilości endogennych związków N-nitrozowych, ale nie stwierdzono jej dla białego mięsa. Różnica tłumaczona jest większą zawartością hemu w czerwonym mięsie niż w białym mięsie. Hem katalizuje reakcje powstawania związków N-nitrozowych niezależnie od wytwarzania tych związków przez bakterie. Hem może wykazywać działanie rakotwórcze poprzez wywoływanie uszkodzenia nabłonka i stymulacji do jego naprawy oraz peroksydację tłuszczów i wytwarzanie lipoperoksydów.
Prawdopodobnie w patogenezie raka jelita grubego pewną rolę pełnią policykliczne węglowodory aromatyczne i heterocykliczne aminy aromatyczne. Heterocykliczne aminy aromatyczne powstają podczas obróbki mięsa w wysokiej temperaturze, w tym podczas smażenia, pieczenia i grillowania. Z kolei głównym źródłem policyklicznych węglowodorów aromatycznych są gotowane, wędzone i grillowane mięso i ryby. Ryzyko raka jelita grubego jest bardziej związane ze sposobem gotowania mięsa niż samym przyjmowaniem wielopierścieniowych węglowodorów aromatycznych i heterocyklicznych amin.
Wysokie spożycie tłuszczów wpływa na karcynogenezę prawdopodobnie poprzez zwiększenie wydzielania żółci, która w przewodzie pokarmowym przy udziale bakterii ulega przemianie do wtórnych kwasów żółciowych, które promują karcynogenezę.
Karcynogeneza w nieswoistych zapaleniach jelit jest związana z nasileniem stresu oksydacyjnego, który przyczynia się do uszkodzenia DNA, oraz wpływu hamującego apoptozę i nasilającego przeżycie komórki, a także utworzenia mikrośrodowiska promującego wzrost, migrację komórek oraz neoangiogenezę. Przewlekłe zapalenie nasila wymianę komórek błony śluzowej jelita grubego, a proces jest szczególnie nasilony w miejscach aktywnego zapalenia. Prawdopodobnie cytokiny i czynniki wzrostu związane z zapaleniem mogą stymulować karcynogenezę. TNF-α może powodować uszkodzenie DNA poprzez generację stresu oksydacyjnego. Czynnik NF-κB reguluje ekspresje cytokin prozapalnych i nasilenie poziomu reakcji zapalnej. Niektóre geny kontrolowane przez ten czynnik transkrypcyjny wykazują działanie hamujące apoptozę, zwiększające przeżycie komórki i regulujące różnicowanie się komórki.
Palenie tytoniu dostarcza wiele substancji rakotwórczych, w tym wielopierścieniowe węglowodory aromatyczne, aminy aromatyczne, nitrozoaminy i aminy heterocykliczne, które ulegają metabolizmowi do związków zdolnych do połączenia z DNA, co wywołuje naprawę DNA, w tym poprzez wycięcie. Niektóre karcynogeny obecne w dymie tytoniowym (NNK: 4-(metylonitrozoamino)-1-(3-pirydylo)-1-butanon) wykazują powinowactwo do receptorów nikotynowych ostatecznie wpływając na powstawanie wolnych rodników tlenowych i stresu oksydacyjnego. Z kolei stymulacja receptorów β-adrenergicznych wywołuje szereg reakcji metabolicznych i immunomodulujących.
Szlak gruczolak–rak.
Jest to główna sekwencja mutacji prowadząca do raka jelita grubego, dotyczy ona 80% przypadków sporadycznego raka i wszystkie przypadki rodzinnej polipowatości gruczolakowatej. W tym modelu sekwencja odpowiednich zmian morfologicznych z powiązanymi mutacjami prowadzi ostatecznie do raka. Akumulacja zmian cytogenetycznych dających przewagę wzrostową nad innymi komórkami prowadzi do progresji zmiany stopnia neoplazji (dysplazji) od gruczolaka do raka inwazyjnego. Sekwencja zmian jest inicjowana przez mutację genu APC, następnie pojawiają się mutacje KRAS (k-RAS), p53 i DCC. Ważną rolę pełnią mutacje genów naprawiających DNA: MLH1, MSH2 i MSH6. Mutacja APC za pośrednictwem szlaku Wnt/β-katenina oraz innych genów supresorowych prowadzi do zaburzenia kontroli apoptozy i kontroli cyklu komórkowego, co napędza proliferację komórek nowotworowych. Ostatecznie mutacje genów supresorowych, onkogenów i genów naprawiających DNA (mutatorowych) prowadzą do utraty stabilności genetycznej komórki, co umożliwia progresję zmiany do raka.
Szlak zmian ząbkowanych.
Szlak zmian ząbkowanych prowadzi do raka poprzez mechanizm zaburzenia genów mutatorowych odpowiedzialnych za naprawę materiału genetycznego komórki, co powoduje niestabilność mikrosatelitarną (MSI). Pierwszymi mutacjami w szlaku zmian ząbkowanych są mutacje protoonkogenów KRAS lub BRAF. Zarówno mutacje KRAS, jak i BRAF są odpowiedzialne za aktywacje szlaku MAPK. Wywołuje to niekontrolowaną proliferację komórek, zwiększenie ich zdolności do przeżycia (unikanie apoptozy) i zdolność do migracji komórki. Kolejną zmianą jest powstanie niestabilności mikrosatelitarnej spowodowanej wyłączeniem genów mutatorowych. Prowadzi to do wrażliwości na akumulację zmian genetycznych w genach zlokalizowanych w regionach mikrosatelitarnych. W zmianach ząbkowanych często obserwuje się fenotyp metylatora wysp CpG (ang. "CpG island methylator phenotype", CIMP). Metylacja wysp CpG hamuje ekspresję wielu genów, w tym genów supresorowych takich jak MLH1.
Podłoże cytogenetyczne karcynogenezy raka jelita grubego.
Gen APC pełni kluczową rolę w karcynogenezie raka jelita grubego. Jego mutacja determinuje wejście na szlak gruczolak–rak, którego rozwój bez tej mutacji jest mało prawdopodobny. Mutacja genu APC lub mutacja genu β-kateniny jest stwierdzana w 80–90% przypadków tego raka, co sugeruje, że jest to wczesnym zdarzeniem w karcynogenezie raka jelita grubego.
Gen APC jest genem supresorowym blokującym przejście z fazy G1 do fazy S cyklu komórkowego. Główną funkcją białka APC jest regulacja szlaku Wnt/β-katenina. Szlak Wnt/β-katenina uczestniczy w regulacji proliferacji, apoptozy i różnicowania się komórki. W prawidłowych warunkach APC reguluje szlak Wnt poprzez wiązanie się z β-kateniną i obniżając jej stężenie. W przypadku wystąpienia mutacji białko APC nie posiada zdolności z wiązania β-kateniny i stężenie niezwiązanej β-kateniny wzrasta, co pozwala jej wejść do jądra komórkowego i stale aktywować geny odpowiedzialne za podział komórki, co nasila proliferację komórki i upośledza jej różnicowanie. β-katenina jest odpowiedzialna za migrację komórek. Jej nagromadzenie się w wyniku mutacji genu APC zaburza migrację komórek w kierunku powierzchni błony śluzowej, gdzie po kilku dniach uległaby usunięciu. W rezultacie akumulacja niezróżnicowanych komórek w kryptach jelitowych prowadzi do tworzenia się polipów. Białko APC za pośrednictwem β-kateniny i E-kadheryny kontroluje adhezje komórek oraz migrację komórek poprzez wpływ na mikrotubule. Białko APC poprzez oddziaływanie na aktynę wpływa na cytoszkielet.
p53 jest ważnym genem supresorowym i pełni istotną rolę w utrzymaniu stabilności genomu. W przypadku obecności błędów podczas replikacji białko p53 posiada zdolność zatrzymania cyklu komórkowego i wpływa na naprawę materiału genetycznego. Gdy uszkodzenia nie udaje się naprawić kieruje komórkę na szlak apoptozy.
p53 może wywołać apoptozę drogą wewnątrzpochodną i zewnątrzpochodną za pośrednictwem Fas. p53 posiada zdolność do wywołania ekspresji białek Bax, Noxa i PUMA, które obniżają stężenie antyapoptycznego białka Bcl-2, które ma za zadanie obniżać stężenie cytochromu C AIF. Uwolniony cytochrom C aktywuje kaspazy, które kontrolują szlak apoptozy. p53 reguluje w górę ekspresję Fas i DR5 (TRAIL-R2), które mogą wywołać apoptozę drogą zewnątrzpochodną. p53 w przypadku rozpoznania uszkodzenia DNA promuje powstawanie białka p21, które wiąże kompleks CDK4/CDK6, CDK2 i CDK1, co ostatecznie blokuje różne geny i zatrzymuje cykl komórkowy.
Mutacja powodująca unieczynnienie genu p53 jest kluczowym etapem w karcynogenezie raka jelita grubego. Odgrywa ważną rolę w przejściu gruczolaka do raka. Mutacja p53 jest stwierdzana w 34% przypadków raka w prawej połowie jelita grubego i 45% przypadków raka po lewej połowie okrężnicy.
W zaawansowanym raku jelita grubego często dochodzi do utraty jednej kopii genów w regionie 18q21 zawierającego gen DCC. W 70% przypadków raka jelita grubego stwierdza się utratę heterozygotyczności obejmującą region genu DCC. Zwykle druga kopia genu jest dotknięta mutacją.
Gen DCC koduje przezbłonowe białko DCC wykazujące właściwości antyonkogenu. DCC blokuje wzrost komórki w przypadku nieobecności ligandu NTN1 (netrin-1), który jest produkowany w kryptach jelitowych i odpowiada za prawidłową regulację wzrostu, różnicowania się i migracji komórek. W przypadku nieobecności ligandu, DCC indukuje aktywacje kaspazy 9 oraz kaspazy 3 prowadząc do apoptozy. Z drugiej strony, w przypadku konstytutywnej aktywacji NTN1, DCC może promować wzrost komórek nowotworowych. Mutacja genu DCC powoduje brak wiązania z NTN1 i nieprawidłowe nadmierne przeżycie komórek nowotworowych.
Receptor naskórkowego czynnika wzrostu (EGFR) jest przezbłonową glikoproteiną o aktywności kinazy tyrozynowej. Głównym ligandami są naskórkowy czynnik wzrostu (EGF) i TGF-α, który powoduje dimeryzację receptora i transdukcję sygnału poprzez aktywacje szlaków MAPK/ERK i PI3K/AKT/mTOR. Zwiększa to zdolność do proliferacji, chroni komórki przed apoptozą, ułatwia migrację komórek i promuje angiogenezę. Zwiększoną ekspresję EGFR stwierdza się w 25–80% przypadków raka jelita grubego.
Białko KRAS (k-RAS) jest protoonkogenem, należy do nadrodziny białek RAS. Białko ma za zadanie transdukcję sygnału wzrostowego, głównie z układu EGFR. Mutacja onkogenu KRAS występuje w 30–50% przypadków raka jelita grubego.
KRAS jest niewielką GTP-azą odpowiadającą za rozkład GTP do GDP. Aktywacja KRAS jest promowana przez białka GEF ("guanine nucleotide exchange factor"), a inaktywacji pośredniczy GAP (GTPase-activating proteins). Zaktywowane białko KRAS poprzez białka pośredniczące Ras, RAF i MEK wpływa na szlaki MAPK/ERK i PI3K/AKT/mTOR.
Mutacja aktywująca KRAS zaburza interakcje KRAS z hamującym jej działanie GAP, co doprowadza do konstytutywnej aktywności KRAS i stałego pobudzania zależnych od nich szlaków. Prowadzi to do stymulacji wzrostu, proliferacji, oporności na apoptozę.
BRAF jest kinazą seroninową-treoninową aktywującą kinazy MAP/ERK należącą do rodziny kinaz RAF. Gen BRAF jest zaliczany do protoonkogenów. Gen wpływa na proliferację komórek, dojrzewanie i apoptozę. Mutacja aktywująca BRAF jest stwierdzana w 10% przypadków raka jelita grubego, w 90% dotyczy ona kodonu V600E. W wyniku mutacji dochodzi do konstytutywnej aktywacji BRAF, co prowadzi do promowania nadmiernej proliferacji komórek niezależnej od czynników wzrostowych i oporności komórek na apoptozę.
Geny mutatorowe kodują białka odpowiedzialne za korekcję błędów powstających spontanicznie podczas replikacji materiału genetycznego. Korekcja ta polega na usuwaniu źle sparowanych nukleotydów lub powstających pętli ("insertion-deletion loop", IDL). Pętle IDL powstają w wyniku poślizgu polimerazy DNA podczas replikacji odcinków DNA z powtarzającymi się sekwencjami nukleotydów, w tym regionów mikrosatelitarnych. Jeśli białko naprawcze (np. kodowane przez gen mutatorowy) nie usunie błędnie wstawionego nukleotydu mutacja może się utrwalić, jeśli pętla IDL nie zostanie usunięta, może dojść do przesunięcia ramki odczytu. Łatwym do zdiagnozowania efektem dysfunkcji genów mutatorowych jest wydłużanie lub skracanie regionu mikrosatelitów, określane jako niestabilność mikrosatelitarna. Niestabilność mikrosatelitarna wysokiego stopnia (MSI-H) jest definiowana jako obecność niestabilności ≥30% badanych markerów, niestabilność mikrosatelitarna niskiego stopnia (MSI-L) definiuje się jako obecność niestabilności w 10–29% badanych markerach.
Do genów mutatorowych należą MLH1, MSH2, MSH6 i PMS2. Wyłączenie genów mutatorowych odbywa się za pośrednictwem metylacji wysp CpG lub mutacji punktowych poszczególnych genów. W sporadycznym raku jelita grubego najczęściej dochodzi do wyłączenia genów MLH1 i PMS2. MLH1 zwykle jest wyłączany za pomocą hipermetylacji promotora genu. Niestabilność mikrosatelitarną stwierdza się w 10–20% przypadków raka jelita grubego.
Czynnik wzrostu śródbłonka naczyniowego (VEGF) jest białkiem sygnalizacyjnym odpowiadającym za angiogenezę. Jest najważniejszym czynnikiem proangiogenetycznym w raku jelita grubego. Nadekspresja VEGF jest obserwowana w 50–60% przypadków raka jelita grubego.
Wraz z rozwojem guza jego masa oraz aktywność metaboliczna przewyższają możliwości zaopatrzenia go w krew przez dotychczasowe unaczynienie i rozwija się niedokrwienie i niedotlenienie guza. W konsekwencji obniżenia ciśnienia parcjalnego tlenu wydzielany jest HIF-1, który jest czynnikiem transkrypcyjnym przyczyniającym się do ekspresji VEGF. Czynnik HIF-1 współpracuje z IL-6 i TGF-β w ekspresji proangiogennej VEGF. Wydzielanie VEFF jest również stymulowane przez onkogen KRAS. VEGF bezpośrednio promuje tworzenie nowych naczyń krwionośnych. VEGF jest kluczowym czynnikiem sprzyjającym progresji nowotworu.
Przebieg naturalny choroby.
Większość przypadków raka jelita grubego rozwija się na bazie łagodnych zmian obserwowanych makroskopowo jako polipy, które wykazują różnice pod względem budowy histopatologicznej i niesionego ryzyka rozwoju raka. Typ zmiany przednowotworowej jest odzwierciedleniem różnych szlaków karcynogenezy. Najważniejszą zmianą przednowotworową jest gruczolak. Zapoczątkowuje on szlak gruczolak–rak i na jego bazie rozwija się 80% przypadków raka. Część raków powstaje na bazie zmian ząbkowanych, które również mogą tworzyć polipy. Przejście z łagodnej zmiany do raka jest procesem wieloetapowym. Proces karcynogenezy od pierwszej mutacji do powstania raka trwa około 10–20 lat. Tylko część gruczolaków ulega progresji do raka. Szacuje się, że łączne ryzyko powstania raka na bazie gruczolaka większego niż 1 cm po 5 latach wynosi 2,5%, po 10 latach 8% i po 20 latach 25%. Rak początkowo dotyczy wyłącznie błony śluzowej, później dochodzi do inwazji warstwy mięśniowej. Rak na wczesnym etapie rozwoju rośnie powoli, ale po inwazji warstwy podśluzowej szybkość wzrostu przyspiesza.
Miejscowo rak szerzy się poprzecznie poprzez kolejne coraz głębsze warstwy jelita oraz podłużnie w obrębie jednej z warstw narządu. Szerzenie się podłużne wzdłuż długości jelita rzadko daje ogniska raka dalsze niż 2 cm od guza pierwotnego. Zaawansowany rak okrężnicy po spenetrowaniu surowicówki może szerzyć się poprzecznie na tkanki okołojelitowe i sąsiednie narządy. Rak w obrębie kątnicy i esicy może naciekać jajniki, jajowody, macicę i jelito cienkie. Rak poprzecznicy, zgięcia wątrobowego i śledzionowego może naciekać dwunastnicę, żołądek, trzustkę i śledzionę. Przednia ściana jamy brzusznej jest częściej zajęta w guzach położonych w wewnątrzotrzewnowych częściach jelita grubego, tylna ściana jest częściej zajęta w guzach jelita grubego w częściach pozaotrzewnowych. Rak zlokalizowany w odbytnicy może szerzyć się na tkanki okołoodbytnicze i naciekać sąsiednie narządy w tym pęcherz moczowy i pochwę.
W późniejszym etapie nowotwór szerzy się za pośrednictwem naczyń chłonnych i krwionośnych dając przerzuty węzłowe i przerzuty odległe. Przerzuty drogą limfatyczną w okrężnicy zwykle nie pojawiają się do czasu inwazji do przydanki. Penetracja przez nowotwór żył spływających do żyły wrotnej lub żyły głównej dolnej skutkuje pojawieniem się przerzutów odległych drogą krwionośną. Możliwy jest naciek wzdłuż nerwów.
Przerzuty odległe zwykle pojawiają się w bardziej zaawansowanych stadiach choroby, jednak zdarza się ich obecność już we wczesnym etapie choroby. Przerzuty, w związku z unaczynieniem wrotnym jelit, najczęściej lokalizują się w wątrobie. Najważniejszą pozawątrobową lokalizacją jest płuco, a następnie mózg i kości. Przerzuty do lokalizacji pozawątrobowych częściej występują w raku odbytnicy niż okrężnicy, co jest związane z podwójnym unaczynieniem żylnym odbytnicy. Obecność przerzutów w płucach wiąże się z większym ryzykiem stwierdzenia przerzutów w kościach i mózgu. Przerzuty odległe są stwierdzane u około 35% chorych w momencie rozpoznania.
Większość guzów jest zlokalizowana w esicy i odbytnicy. Guzy zlokalizowane w kątnicy i wstępnicy zwykle osiągają większe rozmiary niż guzy w pozostałych częściach jelita grubego. Guzy zlokalizowane w esicy i odbytnicy wykazują większą tendencję do zamykania światła jelita grubego i wywoływania niedrożności. Z guzami po stronie prawej częściej współwystępują guzy metachroniczne.
U 7–30% chorych w następstwie wzrostu guza lub obecności przerzutów dochodzi do przepuszczającej lub całkowitej niedrożności mechanicznej jelit. U około 2,5–10% przypadków w efekcie wzrostu guza może dojść do perforacji jelita grubego. Perforacja prowadzi do powstania rozlanego zapalenia otrzewnej lub ropnia wewnątrzotrzewnowego. Perforacja może być następstwem niedrożności jelit.
Rozpoznanie choroby.
Podstawowym badaniem pozwalającym rozpoznać raka jelita grubego jest kolonoskopia. Badanie umożliwia uwidocznienie guza oraz pobranie próbki do badania histopatologicznego. Wirtualna kolonoskopia TK lub MRI, endoskopia kapsułkowa oraz radiologiczne badanie dwukontrastowe pełnią pomocniczą rolę w rozpoznaniu i w tych badaniach stwierdzenie podejrzanej zmiany wymaga weryfikacji kolonoskopowej. W ocenie zaawansowania stosuje się tomografię komputerową, rezonans magnetyczny, ultrasonografię endoskopową oraz pozytonową tomografię emisyjną.
Endoskopia.
Endoskopia jest podstawową metodą wykrywania raka jelita grubego. Obejmuje ona rektosigmoidoskopię oraz kolonoskopię. Kolonoskopia umożliwia uwidocznienie śluzówki całego jelita grubego, a rektosigmoidoskopia ze względu na zasięg badania może wykryć tylko jedną trzecią zmian i wymaga późniejszej oceny pozostałej bliższej części jelita. Zawsze konieczne jest uwidocznienie całego jelita grubego, ponieważ istnieje ryzyko występowania guza synchronicznego.
Endoskopia umożliwia zobrazowanie i dokładne zlokalizowanie guza oraz pobranie materiału do badania histopatologicznego. Ponadto umożliwia usunięcie większości zmian przednowotworowych. Kolonoskopia wykazuje bardzo wysoką czułość i wysoką swoistość w wykrywaniu raka inwazyjnego oraz polipów, które mogą stanowić zmianę przednowotworową. Skuteczność badania ogranicza złe przygotowanie chorego do badania i sytuacja niemożności zbadania całego jelita grubego.
Rak jelita grubego może być widoczny jako zmiana wypukła, płaska lub jako owrzodzenie. Endoskopowo zmiany klasyfikuje się według podziału Borrmanna i wyróżnia się postać polipowatą, grzybiastą (wrzodziejąco-polipowata), wrzodziejącą lub zmianę rozlaną. W celu ułatwienia rozpoznania bardzo wczesnych zmian bywają stosowane chemoendoskopia (barwienie błony śluzowej) oraz endoskopia powiększająca.
Przy niewielkich, płaskich zmianach pomocne bywa przedoperacyjne oznakowanie guza za pomocą założonego klipsa lub wykonania tatuażu.
Nierzadko pełna kolonoskopia nie może być wykonana z powodów technicznych lub stanu chorego. Powodem może być zwężenie nowotworowe lub zapalne jelita, silne uczucie dyskomfortu badanego, skurcz jelita, zrosty lub uchyłki.
Ultrasonografia endoskopowa (EUS) i ultrasonografia endorektalna (ERUS).
Ultrasonografia endoskopowa jest inwazyjną metodą diagnostyczną polegającą na umieszczeniu w przewodzie pokarmowym endoskopu wyposażonego w głowicę ultrasonograficzną. Ultrasonografia endorektalna jest podobną metodą i sonda jest umieszczana w obrębie odbytnicy. Podstawowym celem badania jest ocena zaawansowania, a także rozpoznanie chorych wymagających chemioterapii neoadiuwantowej od chorych niewymagających tego leczenia.
Ultrasonografia endoskopowa w ocenie stopnia zaawansowania miejscowego raka jelita grubego (cecha T klasyfikacji TNM) charakteryzuje się bardzo wysoką czułością wynoszącą 80–96% i swoistością wynoszącą 75–98% i wykazuje przewagę nad TK i MRI. W ocenie zajęcia węzłów chłonnych (cecha N klasyfikacji TNM) wykazuje około 70% czułość i 80% swoistość nie wykazując istotnej klinicznie przewagi nad TK i MRI. Biopsja cienkoigłowa wykonana podczas EUS pomaga rozpoznać zajęcie węzłów chłonnych.
Endoskopia kapsułkowa.
Endoskopia kapsułkowa jest metodą diagnostyczną, w której stosuje się kapsułkę zawierającą urządzenie rejestrujące (endoskop). W celu diagnostyki jelita grubego stosuje się inne urządzenia niż do diagnostyki jelita cienkiego. Kapsułka jest wyposażona w dwa aparaty i posiada zasilanie na około 10 godzin pracy. Kapsułkę endoskopową połyka się, w celu ograniczenia zużycia baterii urządzenie pozostaje w uśpieniu do około godziny, następnie podczas pasażu przez jelito grube wykonuje liczne zdjęcia śluzówki z częstością 2–4 zdjęć na sekundę. Ze względu na niepełne pole widzenia dwóch kamer część błony śluzowej pozostaje niezbadana. Ograniczeniem jest także niemożliwość wykonania dodatkowych obrazów z podejrzanego miejsca i niemożliwość wykonania zabiegów, w tym pobrania próbki do badania histopatologicznego. Endoskopy kapsułkowe drugiej generacji w wykrywaniu polipów większych od 6 mm osiągają czułość wynoszącą do 86%.
Endoskopia kapsułkowa może być stosowana u chorych z niskim ryzykiem raka jelita grubego, bez objawów alarmujących i występowania raka jelita grubego w rodzinie. U chorych z wysokim ryzykiem rozpoznania raka, z objawami alarmującymi lub występowaniem raka jelita grubego w rodzinie zaleca się wykonanie kolonoskopii. Endoskopia kapsułkowa może być zastosowana u chorych, u których niemożliwe jest wykonanie pełnej kolonoskopii. Endoskopia kapsułkowa może znaleźć zastosowanie jako badanie przesiewowe raka jelita grubego.
Wirtualna kolonoskopia TK i tomografia komputerowa.
Wirtualna kolonoskopia jest badaniem radiologicznym, w którym na podstawie przekrojów uzyskanych w tomografii komputerowej tworzy się odwzorowanie powierzchni błony śluzowej. Zabieg wymaga dobrego przygotowania i wprowadzenia gazu (zwykle powietrza lub dwutlenku węgla) do jelita grubego w celu rozciągnięcia błony śluzowej.
Czułość badania jest uzależniona od wielkości zmiany. Dla polipów poniżej 6 mm czułość wynosi około 48%, dla polipów pomiędzy 6–9 mm czułość wynosi około 70%, a dla zmian większych niż 9 mm 85%. Swoistość dla polipów o wielkości poniżej 6 mm wynosi 92%, dla polipów o wielkości 6–9 mm 93% i 97% dla polipów powyżej 9 mm. W metaanalizie kilku badań czułość wirtualnej kolonoskopii TK w wykrywaniu raka jelita grubego wynosiła 96% i była porównywalna z kolonoskopią.
Wirtualna kolonoskopia TK jest stosowana w przypadku niemożności wykonania pełnej kolonoskopii lub przeciwwskazań do badania. Metoda jest przydatna w ramach wstępnej diagnostyki u starszych chorych i chorych w złym stanie ogólnym z niepokojącymi objawami. Podejrzenie raka jelita grubego za pomocą wirtualnej kolonoskopii wymaga wykonania optycznej kolonoskopii, która umożliwia pobranie materiału do badania histopatologicznego.
Metoda może znaleźć zastosowanie jako alternatywa do kolonoskopii w badaniach przesiewowych w kierunku raka jelita grubego. W Europie bywa wykorzystywana u chorych z niecałkowitym badaniem kolonoskopowym w ramach zastąpienia badania na krew utajoną w kale lub u chorych niezgadzających się na kolonoskopię.
Klasyczna wielorzędowa tomografia komputerowa jamy brzusznej, miednicy i klatki piersiowej jest wykorzystywana do oceny zaawansowania choroby nowotworowej.
Wirtualna kolonoskopia MRI i rezonans magnetyczny.
Wirtualna kolonoskopia MRI bywa wykorzystywana do rozpoznawania raka jelita grubego u chorych, u których nie można wykonać pełnej kolonoskopii. Metoda jest bardzo czuła w wykrywaniu polipów większych niż 10 mm i raka jelita grubego.
Rezonans magnetyczny jest stosowany do oceny zaawansowania choroby. Jest przydatny do oceny zaawansowania miejscowego guza (cecha T klasyfikacji TNM) oraz oceny obecności przerzutów w wątrobie (cecha M klasyfikacji TNM). Metoda jest szczególnie przydatna do oceny rozprzestrzeniania się guza poza światło narządu w obrębie odbytnicy, w tym oceny mezorektum (tkanki okołoodbytnicze) i powięzi mezorektum. W ocenie zaawansowania miejscowego metoda nie wykazuje przewagi nad endorektalnym USG, które ma podobną skuteczność. Ze względu na wysokie koszty i ograniczoną dostępność MRI badania nie stosuje się rutynowo w ocenie stopnia zaawansowania miejscowego. Rezonans magnetyczny wykazuje pewną przewagę nad tomografią komputerową w wykrywaniu przerzutów do wątroby.
Pozytonowa tomografia emisyjna.
Pozytonowa tomografia emisyjna w połączeniu z tomografią komputerową (PET-TK) jest przydatną metodą w ocenie zaawansowania choroby, odpowiedzi na leczenie i rozpoznania nawrotu choroby. Jest stosowana w ocenie obecności przerzutów pozawątrobowych, a wraz z podwyższonym stężeniem markera CEA wskazuje na nawrót. Metoda jest oparta o wykrywanie zwiększonego wychwytu glukozy znakowanej fluorem (18F-FDG), co pozwala rozpoznać miejsca o zwiększonym poziomie metabolizmu, jakimi są ogniska nowotworu złośliwego.
Radiologiczne badanie dwukontrastowe.
Badanie polega na podaniu zawiesiny siarczanu baru jako pozytywnego środka cieniującego oraz dwutlenku węgla jako negatywnego środka kontrastującego i wykonanie serii zdjęć rentgenowskich w różnych układach. Czułość badania dla zmian mniejszych niż 5 mm wynosi 32%, a dla zmian 6–10 mm wynosi 50%. Czułość badania w rozpoznawaniu raka esicy i odbytnicy wynosi około 80% i specyficzność wynosi około 98%.
W badaniu radiologicznym rak może się objawiać:
Markery nowotworowe.
CEA jest glikoproteiną stosowaną w diagnostyce wielu nowotworów złośliwych. Stężenie markera ulega podwyższeniu o 50% u chorych na raka jelita grubego, jednak zwykle następuje to w zaawansowanym stadium choroby. Wysokie przedoperacyjne stężenie jest związane z większym zaawansowaniem choroby i wyższym ryzykiem nawrotu. Podwyższone stężenie CEA koreluje z gorszym rokowaniem. Powtarzalne oznaczenia CEA wykazuje wysoką czułość w diagnostyce nawrotu choroby.
CA 19-9 jest glikoproteiną wykorzystywaną w diagnostyce przede wszystkim raka trzustki, jego podwyższone stężenie obserwuje się również w raku dróg żółciowych i innych nowotworach przewodu pokarmowego.
CA 19-9 wykorzystuje się w diagnostyce i monitorowaniu raka jelita grubego. Połączenie CEA i CA 19-9 dodatkowo zwiększa czułość badania. CA 19-9 samodzielnie lub w połączeniu z CEA jest używany w monitorowaniu odpowiedzi na leczenie.
CA 72-4 jest glikoproteiną, którego podwyższone stężenie obserwuje się w różnych nowotworach złośliwych. Marker wykazuje bardzo wysoką swoistość sięgającą 100%, jednak jego przydatność ogranicza niewielką czułość wynosząca około 60%. Skuteczność badania zwiększa jednoczesny pomiar CA 72-4 i CEA. Wysokie stężenie CA 72-4 koreluje z wyższym zaawansowaniem nowotworu, wyższym ryzykiem nawrotu i gorszym rokowaniem.
Tkankowy antygen polipeptydowy jest polipeptydem powstającym podczas fazy S i fazy G2 cyklu komórkowego. Jest uwalniany do krążenia w wyniku rozpadu komórek. Zwiększone stężenie TPA jest stwierdzane w 60–80% przypadków raka jelita grubego. Prawdopodobnie jego podwyższone stężenie jest niekorzystnym czynnikiem rokowniczym.
Biopsja.
Zmiany rozpoznane podczas endoskopii lub badań obrazowych wymagają wykonania biopsji w celu potwierdzenia lub wykluczenia obecności nowotworu złośliwego. Pobrany bioptat jest następnie badany histopatologicznie. Celna biopsja może jednoznacznie potwierdzić raka, jednak pobrana próbka może nie dostarczać pełnej informacji o nowotworze.
Badanie histopatologiczne.
Badanie histopatologiczne umożliwia ostateczne rozpoznanie choroby, które jest konieczne przed rozpoczęciem leczenia ogólnoustrojowego. Badanie umożliwia określenie histologicznego typu guza, stopnia jego złośliwości histologicznej, histopatologiczną ocenę stopnia zaawansowania, w tym ocenę głębokości nacieku, zajęcia węzłów chłonnych, obecności przerzutów odległych oraz ocenę marginesów chirurgicznych.
Ocena zaawansowania i rokowania.
Ocena zaawansowania choroby.
Samo rozpoznanie choroby nowotworowej nie jest wystarczające do wyboru właściwego leczenia, do czego konieczna jest ocena zaawansowania choroby (ang. "staging"). Zaawansowanie choroby jest określane według klasyfikacji TNM, która składa się ze stopnia zaawansowania guza pierwotnego, stopnia zajęcia lokalnych węzłów chłonnych oraz obecności przerzutów odległych. Obecnie obowiązuje 7 klasyfikacja TNM według AJCC.
Ocena zaawansowania choroby początkowo jest przeprowadzana klinicznie na podstawie historii choroby, badania lekarskiego, kolonoskopii z biopsją oraz badań obrazowych. Następnie po chirurgicznym usunięciu guza preparat po operacji jest badany histopatologicznie, co jest podstawą do postawienia histologicznej oceny zaawansowania.
Kliniczna ocena guza pierwotnego (cecha T) jest przeprowadzana za pomocą ultrasonografii endoskopowej lub rezonansu magnetycznego. Tomografia komputerowa, rezonans magnetyczny i ultrasonografia endoskopowa służą do oceny obecności przerzutów do pobliskich węzłów chłonnych (cecha N). W ocenie obecności przerzutów odległych wykorzystuje się tomografię komputerową, rezonans magnetyczny i pozytonową tomografię emisyjną. Rezonans magnetyczny wykazuje pewną przewagę nad tomografią komputerową i PET w wykrywaniu przerzutów do wątroby. W ocenie obecności przerzutów do płuc zaleca się RTG klatki piersiowej lub tomografię komputerową klatki piersiowej. Choć tomografia komputerowa wykazuje wyższą czułość w wykrywaniu przerzutów do płuc, to jednak ze względu na częste stwierdzanie zmian nienowotworowych w płucach, chorzy bez przerzutów wątrobie lub w węzłach chłonnych nie odnoszą korzyści z przedoperacyjnej tomografii komputerowej klatki piersiowej. Wytyczne ESMO nie zalecają rutynowego wykonywania tomografii komputerowej klatki piersiowej.
Podstawowymi badaniami wykorzystywanymi do oceny zaawansowania choroby jest tomografia komputerowa jamy brzusznej i miednicy, zdjęcie rentgenowskie klatki piersiowej lub tomografia komputerowa klatki piersiowej, ewentualnie tomografia komputerowa klatki piersiowej. Rezonans magnetyczny może być korzystniejszym badaniem u chorych z zaawansowanym nowotworem ze względu na lepszą czułość w wykrywaniu przerzutów do wątroby i otrzewnej. PET-TK nie jest zalecany do rutynowej oceny zaawansowania klinicznego. Przed operacją oznacza się stężenia CEA, brak normalizacji po miesiącu od zabiegu sugeruje nieskuteczność leczenia.
Czynniki rokownicze.
Rokowanie chorego jest uzależnione od wielu czynników. Zależy ono od głębokości nacieku, położenia guza, zajęcia lokalnych węzłów chłonnych, obecności przerzutów odległych, stopnia zaawansowania klinicznego, stopnia złośliwości histopatologicznej, uzyskania ujemnych marginesów chirurgicznych i obecności nawrotu choroby.
Rokowanie chorego koreluje ze stopniem zaawansowania klinicznego guza ocenianego w klasyfikacji TNM. Kluczowa rokowniczo jest głębokość inwazji w głąb ściany jelita grubego. Wraz z głębokością nacieku ściany narządu wzrasta ryzyko wznowy po leczeniu radykalnym, zajęcia węzłów chłonnych oraz obecności przerzutów odległych. Sama wielkość guza nie koreluje z rokowaniem lub ma marginalny wpływ na rokowanie, choć wielkość nowotworu wpływa na miejscową kontrolę choroby. Rozległa inwazja warstwy podśluzowej i obecność depozytów komórek nowotworowych poza guzem pogarszają rokowanie.
Do czynników rokowniczych zalicza się lokalizację guza. Nowotwory zlokalizowane w okrężnicy rokują lepiej od występujących w odbytnicy. Gorsze rokowanie cechuje guzy o wrzodziejącym lub siedzącym typie makroskopowym w porównaniu do polipowatego typu wzrostu. Egzofityczny wzór wzrostu jest korzystnym czynnikiem rokowniczym, wiąże się z mniejszym zaawansowaniem i mniejszym ryzykiem obecności przerzutów odległych. Niedrożność jelita oraz perforacja są niekorzystnymi czynnikami rokowniczymi. Zajęcie lokalnych węzłów chłonnych jest bardzo ważnym, niekorzystnym czynnikiem rokowniczym, na przeżycie niekorzystnie wpływa sama obecność zajęcia węzłów chłonnych oraz rozległość ich zajęcia. Nieuzyskanie marginesów chirurgicznych wolnych od nacieku wiąże się z wysokim ryzykiem nawrotu i gorszym rokowaniem. Rokownicze znaczenie ma wzór naciekania nowotworu.
Prawdopodobnie podtyp histopatologiczny guza, z wyjątkiem tych z definicji o wysokim stopniu złośliwości, nie wpływa na rokowanie. Stopień złośliwości histologicznej koreluje z rokowaniem. Nowotwory słabo zróżnicowane (o wysokim stopniu złośliwości histologicznej) są związane z gorszym rokowaniem i słabszym przeżyciem chorych. Gruczolakorak śluzowy i sygnetowaty są traktowane jak guzy o wyższym stopniu złośliwości i są skorelowane z gorszym przeżyciem. Inwazja naczyń żylnych i limfatycznych pogarsza rokowanie, jest związana z wyższym ryzykiem nawrotu choroby oraz gorszym przeżyciem chorych. Niezależnym niekorzystnym czynnikiem prognostycznym jest inwazja okołonerwowa, która znacząco zwiększa ryzyko wznowy i pogarsza przeżycie chorych.
Klasyfikacja TNM.
Klasyfikacja TNM jest systemem oceny zaawansowania klinicznego nowotworu.
Inne klasyfikacje.
Obok klasyfikacji TNM, która jest zalecaną klasyfikacją do oceny zaawansowania choroby, bywają używane starsze klasyfikacje Dukesa i Astler-Collera.
Leczenie.
Strategia leczenia raka jelita grubego zależy od stopnia zaawansowania choroby, stanu ogólnej sprawności chorego oraz współistniejących istotnych chorób. Całkowite wyleczenie raka jelita grubego jest możliwe wyłącznie u chorych poddanych radykalnemu zabiegowi chirurgicznemu, w pozostałych przypadkach leczenie jest ukierunkowane przede wszystkim na maksymalne wydłużenie przeżycia chorego. Zabieg chirurgiczny polega na szerokim wycięciu guza z zachowaniem odpowiednich marginesów zdrowych tkanek. Rodzaj zabiegu zależy od położenia guza, a w przypadku guzów położonych w odbytnicy także od możliwości jego usunięcia z zachowaniem funkcji zwieraczy odbytu. W bardzo wczesnych stadiach choroby rak może być leczony endoskopowo. W przypadku raka okrężnicy w zależności od położenia guza wykonuje się częściową prawostronną lub lewostronną hemikolektomię albo odcinkową resekcję okrężnicy. W przypadku raka odbytnicy wykonuje się przednią resekcję odbytnicy lub brzuszno-kroczową amputację odbytnicy. Zachowanie zwieraczy warunkuje bliskość nacieku raka w stosunku do zwieraczy, konieczność zachowania odpowiedniego marginesu wolnego od nacieku nowotworowego oraz techniczna możliwość utworzenia zespolenia. W raku odbytnicy standardowym elementem każdego zabiegu jest całkowite wycięcie mezorektum.
Leczenie okołooperacyjne różni się w raku okrężnicy i w raku odbytnicy. Celem leczenia okołooperacyjnego jest zmniejszenie ryzyka nawrotu, wydłużenie przeżycia chorych i w przypadku raka odbytnicy ułatwienie lub umożliwienie wykonania radykalnego zabiegu z zachowaniem zwieraczy. Leczenie operacyjne raka odbytnicy w zaawansowanym stadium choroby, obejmujące wysokie zaawansowanie miejscowe choroby (guzy T3–T4), zajęcie lokalnych węzłów chłonnych lub lokalnie nieoperacyjny guz, wymaga zastosowania leczenia neoadiuwantowego lub ewentualnie jest uzupełniane leczeniem adiuwantowym, gdy leczenie neoadiuwantowe nie było stosowane przed operacją. Leczenie neoadiuwantowe w raku odbytnicy polega na chemioradioterapii z kapecytabiną lub 5-fluorouracylem albo 5-fluorouracylem z leukoworyną, a następnie chemioterapii z użyciem programu FOLFOX, kapecytabiny z lub bez oksaliplatyny albo 5-fluorouracylu z lub bez leukoworyny. Chemioradioterapia może być poprzedzona chemioterapią. U chorych w pośrednim zaawansowaniu raka odbytnicy równoważnym leczeniem jest krótkotrwała radioterapia bez chemioterapii. Leczenie raka okrężnicy w stadium III zaawansowania klinicznego według TNM jest uzupełniane o sześciomiesięczną chemioterapię adiuwantową za pomocą 5-fluorouracylu, kapecytabiny, programu FOLFOX, CapeOx albo FLOX. W niektórych przypadkach konieczne jest również włączenie leczenia adiuwantowego w stadium II zaawansowania klinicznego.
Leczenie choroby z przerzutami jest oparte o chemioterapię; jej charakter zależy od założonych celów terapeutycznych i stanu chorego. U niewielkiej części chorych możliwe jest wykonanie chirurgicznego wycięcia pojedynczych przerzutów do wątroby lub płuc, a pewna część chorych może odnieść korzyść z intensywnej chemioterapii mającej na celu zmniejszenie wielkości przerzutów i techniczne umożliwienie operacji. U większości chorych operacja nie jest możliwa i intensywna wielolekowa chemioterapia ma na celu przede wszystkim jak największe wydłużenie przeżycia chorych. W ramach intensywnej chemioterapii stosuje się wielolekowe programy lecznicze oparte o fluoropirymidynę (5-fluorouracyl, kapecytabina) w połączeniu z oksaliplatyną lub irynotekanem tworząc schematy FOLFOX, CapeOX (XELOX), FOLFIRI i FOLFOXIRI, które mogą być kojarzone z bewacyzumabem lub inhibitorami EGFR (cetuksymab, panitumumab). U chorych w złym stanie klinicznym podstawowym celem jest złagodzenie objawów choroby i hamowanie progresji choroby, w tym celu stosuje się leczenie oparte o pojedyncze aktywne w raku jelita grubego leki przeciwnowotworowe.
Leczenie chirurgiczne w chorobie ograniczonej.
Leczenie endoskopowe.
Większość przypadków raka jelita grubego jest stwierdzana podczas kolonoskopii wykonanej przesiewowo lub z powodu niewyjaśnionych dolegliwości. Choć badanie pozwala klinicznie postawić podejrzenie nowotworu złośliwego, to jednak nie ma możliwości wykluczenia go bez wykonania biopsji i wykonania badania histopatologicznego. W związku z tym wszystkie stwierdzone podczas endoskopii podejrzane zmiany są w miarę możliwości usuwane w całości, a następnie badane histopatologicznie. Rodzaj zabiegu endoskopowego zależy od wielkości i typu wzrostu polipa, a w zależności od histopatologicznych cech rokowniczych ewentualne dalsze postępowanie.
Małe polipy o wielkości do 5–8 mm są usuwane w całości za pomocą kleszczyków biopsyjnych. Większe, uszypułowane polipy są usuwane za pomocą pętli diatermicznej lub elektrokoagulacji. Kluczowe jest oznaczenie na preparacie miejsca wycięcia polipa, ponieważ determinuje to ocenę marginesu chirurgicznego i wybór dalszego postępowania. Duże zmiany o siedzącym typie wzrostu (o szerokiej podstawie) nie są usuwane podczas endoskopii, ale pobiera się z nich wycinek do badania histopatologicznego. w przypadku polipów, które są zbyt duże aby je usunąć podczas zabiegu endoskopowego i łagodnym charakterze pobranej biopsji w badaniu histopatologicznym, przeprowadza się odcinkową resekcję jelita grubego z marginesem 5 cm.
Rak o charakterze uszypułowanego lub siedzącego polipa z korzystnymi czynnikami ryzyka („rak w polipie”, „złośliwy polip”) po endoskopowym całkowitym usunięciu nie wymaga dalszego leczenia poza leczeniem endoskopowym. Do korzystnych czynników ryzyka zalicza się osiągnięcie ujemnych marginesów chirurgicznych, 1 i 2 stopień złośliwości histologicznej oraz bez inwazji struktur naczyniowych. Jednak w przypadku polipa siedzącego po leczeniu endoskopowym, ze względu na większe prawdopodobieństwo nawrotu i zajęcia węzłów chłonnych, pomimo ujemnych marginesów i korzystnych czynników ryzyka histopatologicznego standardową metodą leczenia jest resekcja jelita grubego.
Jeśli wiarygodna ocena marginesów jest niemożliwa lub badanie histopatologiczne wykaże niekorzystne cechy rokownicze, to konieczna jest resekcja jelita grubego z wycięciem "en block" węzłów chłonnych. Do niekorzystnych cech histopatologicznych wymagających bardziej rozległego leczenia zalicza się brak wolnych od nacieku marginesów chirurgicznych wycięcia, 3 i 4 stopień złośliwości histologicznej i inwazja struktur naczyniowych. Za ujemny margines przyjmuje się brak nacieku nowotworowego 1–2 mm linii cięcia. Stwierdzenie marginesów wolnych od nacieku nowotworowego, braku naciekania struktur naczyniowych i 1–2 stopnia złośliwości histologicznej nie wyklucza możliwości wznowy po leczeniu endoskopowym.
Klasyczna operacja.
U chorych z chorobą operacyjną bez przerzutów odległych wykonuje się zabieg operacyjny polegający na anatomicznej resekcji jelita grubego z guzem w jednym bloku tkankowym ("en block") z regionalnymi węzłami chłonnymi. Zakres zabiegu jest uzależniony od położenia guza, anatomicznej struktury unaczynienia tętniczego i limfatycznego.
W przypadku guza położonego w kątnicy, wstępnicy i zgięcia wątrobowego wykonuje się prawostronną hemikolektomię. Zabieg polega na usunięciu 10–15 cm końcowego odcinka jelita krętego, całej kątnicy, wstępnicy i bliższego odcinka poprzecznicy. Ciągłość przewodu pokarmowego odtwarza się za pomocą zespolenia jelita krętego z pozostawioną częścią poprzecznicy. Ze względu na specyfikę unaczynienia i konieczność usunięcia określonego dorzecza węzłów chłonnych nie przeprowadza się mniej rozległych operacji. Zamykane są niektóre odgałęzienia tętnicy krezkowej górnej: tętnica krętniczo-kątnicze, tętnica krętnicza prawa i prawa gałąź tętnicy okrężniczej środkowej. Jeśli występuje konieczność podwiązania lewej gałęzi tętnicy okrężniczej środkowej to konieczna jest kontrola unaczynienia pozostawianej części poprzecznicy i ewentualne poszerzenie resekcji w przypadku braku odpowiedniego ukrwienia. Guzy położone w początkowym odcinku poprzecznicy wymagają usunięcia całej tętnicy okrężniczej środkowej, prawej tętnicy okrężniczej i tętnicy krętniczo-kątniczej.
Guzy położone w poprzecznicy wymagają różnego sposobu leczenia chirurgicznego w zależności od położenia. W przypadku guzów położonych w okolicy zgięcia wątrobowego oraz środkowej części okrężnicy wykonuje się rozszerzoną prawostronną hemikolektomię poszerzoną o podwiązanie prawego i lewego odgałęzienia tętnicy okrężniczej środkowej. W niektórych przypadkach, gdy jelito grube jest dobrze ruchome, guzy środkowej części poprzecznicy mogą być leczone odcinkową resekcją poprzecznicy. Jednak taka operacja jest rzadko wykonywana ze względu na niewystarczającą szerokość resekcji oraz ryzyko powstania wewnętrznej przepukliny. Prawostronna hemikolektomia zapewnia lepsze ukrwienie zespolenia, co przekłada się na mniejsze ryzyko jego nieszczelności. Guzy położone w dalszym odcinku poprzecznicy i zgięcia śledzionowego wymagają lewostronnej hemikolektomii.
W przypadku guzów zlokalizowanych w zstępnicy wykonuje się lewostronną hemikolektomię. Zabieg polega na usunięciu zgięcia śledzionowego i wzstępnicy, z podwiązaniem tętnicy okrężniczej lewej (odgałęzienie tętnicy krezkowej dolnej) i wykonaniu zespolenia pomiędzy poprzecznicą a esicą.
Guzy esicy mogą być leczone resekcją esicy z zachowaniem 5 cm marginesów chirurgicznych po mobilizacji poprzecznicy i zgięcia śledzionowego i podwiązaniu tętnicy krezkowej dolnej poniżej oddzielenia się tętnicy okreżniczej lewej.
Rak odbytnicy może być leczony przez przezodbytowe wycięcie guza, przednią resekcję odbytnicy albo brzuszno-kroczową amputacje odbytnicy. Zawsze dąży się do zachowania zwieraczy, choć nie zawsze jest to możliwe. Preferowaną operacją jest przednia resekcja odbytnicy, która pozwala zachować funkcję zwieraczy odbytu, jednak nie jest ona możliwa do wykonania u wszystkich chorych.
Przezodbytnicze wycięcie guza może być przeprowadzone w wybranych przypadkach guza o niewielkim zaawansowaniu miejscowym bez cech zajęcia węzłów chłonnych (guzy T1N0M0). Nowotwór musi się znajdować do 8 cm od brzegu odbytu, nie przekraczać 3 cm ani nie może zajmować więcej niż 30% obwodu odbytnicy. Nowotwór musi być dobrze lub umiarkowanie zróżnicowany i w biopsji nie mogą występować cechy inwazji żylnej lub limfatycznej. Jeśli w badaniu histopatologicznym stwierdza się niekorzystne cechy guza zwiększające ryzyko nawrotu, to wykonuje się radykalną resekcję odbytnicy. Wycięcie musi zachować odpowiednio szeroki margines zdrowych tkanek i musi być głębokie sięgając do okołoodbytniczej tkanki tłuszczowej. Margines powinien wynosić przynajmniej 1 cm. Ograniczeniem metody jest obecność mikroprzerzutów do okolicznych węzłów chłonnych. Rak odbytnicy w stadium T1 charakteryzuje się większą częstością zajęcia lokalnych węzłów chłonnych (13–25%) niż rak w okrężnicy (3–8%). Z tego względu przed zabiegiem konieczne jest wykonanie ultrasonografii endorektalnej (ERUS). Wycięcie przezodbytnicze jest metodą mniej inwazyjną i obciążającą dla chorego, jednak odsetek nawrotów tej metody leczenia jest większy niż w przypadku bardziej rozległej operacji radykalnej oraz oferuje nieznacznie gorsze przeżycie całkowite leczonych niż chorych leczonych operacją radykalną. Przezodbytnicza mikrochirurgia endoskopowa (TEN) może ułatwiać wycięcie przez odbyt niewielkich guzów.
W guzach o wyższym zaawansowaniu (T2, T3) leczenie chirurgiczne polega na przedniej resekcji odbytnicy lub brzuszno-kroczowej amputacji odbytnicy. Guzy położone powyżej załamka otrzewnej są leczone na podobnych zasadach jak rak w esicy. Guzy położone 1–2 cm od linii zębatej mogą być wycięte z odtworzeniem ciągłości przewodu pokarmowego bez wytwarzania stałej kolostomii. Przed operacją u niektórych chorych stosuje się neoadiuwantową radiochemioterapię w celu zwiększenia szansy na wykonanie zabiegu oszczędzającego zwieracze.
Przednia resekcja odbytnicy jest stosowana w zmianach dotyczących górnej i środkowej części odbytnicy. Operacja polega na mobilizacji i przecięciu odbytnicy, a następnie odtworzeniu ciągłości przewodu pokarmowego za pomocą zespolenia bok-do-końca. Podczas resekcji nisko położonego guza w celu zachowania zwieraczy możliwe jest wykonanie węższego marginesu zdrowych tkanek. Minimalny margines cięcia powinien wynosić przynajmniej 1–2 cm powyżej zwieraczy. W celu poprawy wielkości marginesu chirurgicznego bywają wykonywane operacje z częściową resekcją zwieraczy z zachowaniem ich funkcji, jednak nie ma dużych badań potwierdzających skuteczność takiego postępowania.
Brzuszno-kroczowa (krzyżowa) amputacja odbytnicy (operacja Milesa) jest wykonywana w przypadku nacieku zwieraczy odbytu, mięśnia dźwigacza odbytu lub konieczny zakres resekcji spowoduje utratę funkcji zwieraczy odbytu lub nietrzymanie moczu. Brzuszno-kroczowa amputacja odbytnicy polega na wycięciu w jednym bloku tkankowym ("en block") części esicy, odbytnicę, odbyt i mezorektum z wyłonieniem stałej kolostomii.
Kilka badań wskazuje, że operacja brzuszno-kroczowa jest związana z gorszą lokalną kontrolą choroby oraz gorszym przeżyciem całkowitym leczonych.
Zarówno w przedniej resekcji odbytnicy, jak i w brzuszno-kroczowej amputacji odbytnicy wykonuje się całkowite wycięcie mezorektum (TME). Jest to standardowa procedura w przypadku guzów położonych w dolnej i środkowej części odbytnicy. W przypadku guzów górnej części odbytnicy zaleca się wycięcie mezorektum do 5 cm od brzegu guza. Zabieg polega na wypreparowaniu mezorektum wraz z powięzią mezorektum. Całkowite wycięcie mezorektum zmniejsza ryzyko nawrotu miejscowego i wydłuża przeżycie całkowite leczonych. Niecałkowite wycięcie mezorektum wiąże się z wyższym ryzykiem wznowy. Ponadto w raku w dalszej części odbytnicy bez naciekania zwieraczy całkowite wycięcie mezorektum sprzyja zachowaniu funkcji zwieraczy odbytu. Operacja ułatwia zaoszczędzenie niektórych okolicznych nerwów, co przekłada się na zachowanie prawidłowej funkcji pęcherza moczowego oraz funkcji seksualnych. W leczeniu raka odbytnicy nie zaleca się dodatkowego poszerzania usunięcia węzłów chłonnych (limfadenektomii), poza usunięciem węzłów podejrzanych klinicznie o obecność przerzutów węzłowych. Podobnie w raku okrężnicy wycina się również wszystkie podejrzane węzły chłonne położone poza obszarem resekcji.
Operacja laparoskopowa.
Operacja laparoskopowa jest opcją chirurgicznego leczenia raka okrężnicy. Operacje wykonywane metodą laparoskopową pozwalają osiągać podobne wyniki leczenia raka okrężnicy w porównaniu do metody otwartej. Operacja laparoskopowa wiąże się z krótszym okresem pooperacyjnym i krótszym pobytem w szpitalu. Metoda nie jest zalecana w przypadku guzów powodujących niedrożność, perforację lub naciekających sąsiednie struktury.
W przypadku raka odbytnicy operacja laparoskopowa prawdopodobnie oferuje podobne wyniki długoterminowe jak operacja metodą klasyczną.
Leczenie okołooperacyjne choroby potencjalnie operacyjnej bez przerzutów.
W leczeniu raka jelita grubego stosuje się leczenie neoadiuwantowe poprzedzające leczenie operacyjne lub leczenie adiuwantowe, które podaje się po zabiegu chirurgicznym w celu poprawy skuteczności zabiegu. W związku z odmiennościami przebiegu klinicznego i specyfiką leczenia raka końcowego odcinka jelita grubego dla raka w okrężnicy i raka w odbytnicy przyjęto odmienne strategie leczenia okołooperacyjnego.
Rak okrężnicy.
Leczenie adiuwantowe jest leczeniem stosowanym po przeprowadzonym radykalnym zabiegu chirurgicznym w celu zmniejszeniu ryzyka wznowy miejscowej lub pojawienia się przerzutów odległych.
U chorych z rakiem jelita grubego zasadność zastosowania leczenia adiuwantowego zależy od zaawansowania choroby:
Kilka badań na chorych w II i III stadium klinicznym wykazało skuteczność leczenia adiuwantowego u chorych w III stadium klinicznym. Korzyści z leczenia adiuwantowego u chorych w II stadium klinicznym są znacznie mniejsze. Chorzy z przeciętnymi czynnikami ryzyka w II stadium klinicznym mają dobre rokowanie, dlatego nie odnoszą dużych korzyści z leczenia uzupełniającego. Z kolei chorzy z większym ryzykiem nawrotu odnoszą więcej korzyści z leczenia adiuwantowego. Kilka badań wskazuje na korzyści z leczenia adiuwantowego w II stadium klinicznym. Wyniki sugerują, że korzyści mogą być większe dla chorych z większym ryzykiem zajęcia węzłów chłonnych. Z kolei w innym badaniu nie wykazano korzyści z leczenia adiuwantowego również u chorych z czynnikami niekorzystnego rokowania, choć ograniczeniem pracy był starszy wiek leczonych. Wykazano, że opóźnienie chemioterapii adiuwantowej o 4 tygodnie powoduje zmniejszenie przeżycia całkowitego chorych.
U chorych w stadium II klinicznym zaleca się ocenę niestabilności mikrosatelitarnej (MSI), która jest czynnikiem korzystnego rokowania. Pozwala to na identyfikację chorych nie korzystających z leczenia adiuwantowego za pomocą 5-fluorouracylu. Ocenę niestabilności mikrosatelitarnej zaleca się również u wszystkich chorych ≤70. roku życia oraz u chorych z zespołem Lyncha.
Program FOLFOX6 jest preferowany nad programem FOLFOX4 w leczeniu adiuwantowym i choroby z przerzutami. W badaniu klinicznym na 2246 chorych w III stadium klinicznym porównano skuteczność leczenia adiuwantowego za pomocą programu FOLFOX (5-fluorouracyl, leukoworyna i oksaliplatyna) z połączeniem 5-fluorouracylu z leukoworyną (folinian wapnia). Wykazano, że program FOLFOX wywoływał dłuższe 5-letnie przeżycie wolne od choroby (DFS) w porównaniu do 5-fluorouracylu z folinianem wapnia wynoszące odpowiednio 66,4% i 58,9%, a także dłuższe 6-letnie przeżycie całkowite (OS) leczonych za pomocą programu FOLFOX w porównaniu do 5-fluorouracylu wynoszące odpowiednio 72,9% i 68,7%. Analiza pięciu badań na łącznie 4060 chorych poniżej 75. roku życia w III stadium klinicznym raka okrężnicy wykazała, że dodanie oksaliplatyny do 5-fluorouracylu poprawia przeżycie całkowite chorych. Również inna analiza danych potwierdza pozytywny wpływ na przeżycie dodania oksaliplatyny do 5-fluorouracylu również u chorych po 75. roku życia.
Program FLOX również jest złożony z 5-fluorouracylu, leukoworyny i oksaliplatyny, jednak różni się od FOLFOX odmienną wielkością i rozkładem dawek. Skuteczność programu FLOX porównano z połączeniem 5-fluorouracylu i leukoworyny (FULV). FLOX wykazał wyższy odsetek 4-letnich przeżyć wolnych od choroby (DFS) wynoszący 73,2% w porównaniu do 67,0% dla FULV. Po 7-letniej obserwacji program FLOX dalej wykazywał korzyści w wydłużeniu przeżycia wolnego od choroby, jednak nie obserwowano korzyści w wydłużeniu przeżycia całkowitego (OS).
Programy FOLFOX i FLOX są podobne pod względem skuteczności, jednak różnią się profilem toksyczności i drogą podania. Program FLOX znacznie częściej wywołuje ciężką biegunkę niż program FOLFOX. Z kolei program FLOX nie wymaga podania do cewnika centralnego.
Kapecytabina jest doustnym prolekiem metabolizowanym do 5-fluorouracylu. W leczeniu adiuwantowym III stadium zaawansowania raka jelita grubego wywołuje nie gorsze przeżycie wolne od choroby (DFS) i przeżycie całkowite (OS) jak 5-fluorouracyl. Kapecytabina może być łączona z oksaliplatyną (program CapeOX/XELOX). Połączenie wywołuje dłuższe 3-letnie przeżycie wolne od choroby (DFS) niż 5-fluorouracyl w połączeniu z leukoworyną.
U wybranych chorych z guzem o zaawansowaniu T4 według TNM stosuje się adiuwantową chemioradioterapię z użyciem 5-fluorouracylu. Może być zastosowana przedoperacyjna (neoadiuwantowa) chemioradioterapia w celu uzyskania operacyjności guza.
Rak odbytnicy.
Neoadiuwantowe lub adiuwantowe leczenie raka odbytnicy jest przeprowadzane w stadium II i III zaawansowania klinicznego ze względu na wysokie ryzyko nawrotu choroby. Ryzyko nawrotu jest związane z trudnościami technicznymi uzyskania wystarczająco szerokiego marginesu chirurgicznego, braku przydanki odbytnicy i bliskości odbytnicy do innych narządów miednicy. Leczenie okołooperacyjne w raku odbytnicy polega na chemioradioterapii opartej na fluoropirymidynach i napromieniowaniu miednicy i następnie wykonaniu zabiegu radykalnego uzupełnionego chemioterapią. Postępowanie okołooperacyjne zależy od rozpoznanego stopnia zaawansowania choroby. Zaleca się by czas leczenia okołooperacyjnego wynosił około 6 miesięcy. Zabieg u chorych w stadium T3 N0 M0 lub zajęcia węzłów chłonnych (cecha N1–N2) bez poprzedzającego leczenia neoadiuwantowego powinien być zarezerwowany wyłącznie dla chorych z przeciwwskazaniami do chemioradioterapii. Wówczas po radykalnym onkologicznie zabiegu po histopatologicznej ocenie stadium zaawansowania T1–T2 N0 M0 chorego wyłącznie się obserwuje, z kolei u chorych w stadium T3 N0 M0 lub chorych T1–T3 N0 M0 rozważa się zastosowanie leczenia adiuwantowego
Rak odbytnicy oceniony przedoperacyjnie jako guz o zaawansowaniu miejscowym T1 lub T2:
U chorych z guzem o zaawansowaniu T3 N0 M0 z ujemnymi marginesami chirurgicznymi korzyści z radioterapii nie są duże i wystarczającym leczeniem może u nich być wyłącznie chemioterapia. Jednak ze względu na częste niedoszacowanie zajęcia węzłów chłonnych mimo wykonania ERUS zaleca się rutynowe stosowanie radioterapii w stadium T3 N0.
W przypadku zaawansowanej choroby zabieg chirurgiczny może być wykonany bez poprzedzającego leczenia neoadiuwantowego i wówczas terapię uzupełnia się leczeniem adiuwantowym albo zabieg chirurgiczny jest poprzedzony leczeniem neoadiuwantowym, a następnie po zabiegu może być przeprowadzone leczenie adiuwantowe.
W przypadku choroby ocenionej przedoperacyjnie jako nowotwór zaawansowany (T3–T4), z zajęciem węzłów chłonnych (N1–N2) lub lokalnie nieoperacyjny:
Radioterapia lub radiochemioterapia jest kluczowym elementem leczenia okołooperacyjnego. Radioterapia lub radiochemioterapia po zabiegu chirurgicznym jest następnie uzupełniana o chemioterapię adiuwantową. Wskazania do radiochemioterapii obejmują dwie grupy chorych: chorych ze znacznym zaawansowaniem nowotworu i chorobą nieoperacyjną oraz chorych o pośrednim zaawansowaniu obejmującym chorobę o zaawansowaniu miejscowym T3 lub zajęciu lokalnych węzłów chłonnych (cecha N+). W chorobie o znacznym zaawansowaniu miejscowym stosuje się chemioradioterapię. W chorobie o pośrednim stopniu zaawansowaniu (T3, N+) może być stosowana radiochemioterapia z dawką około 50 Gy lub tylko krótkotrwała radioterapia z pięcioma dawkami po 5 Gy bez chemioterapii. U starannie wybranych chorych w specjalistycznych ośrodkach może być wykonany zabieg chirurgiczny bez poprzedzającego leczenia neoadiuwantowego.
W zalecaniach NCCN zaleca się stosowanie przedoperacyjnej (neoadiuwantowej) chemioradioterapii u chorych w stadium II i III zaawansowania klinicznego. Pooperacyjna (adiuwantowa) radiochemioterapia jest stosowana u chorych z rakiem odbytnicy początkowo ocenionych jako stadium I, ale po operacji i badaniu histopatologicznym zmienioną kwalifikacją na stadium II lub III. Neoadiuwantowa chemioradioterapia pozwala na redukcje masy guza i ułatwienie przeprowadzenia radykalnego zabiegu oraz zaoszczędzenie zwieraczy odbytu. W kilku badaniach porównano skuteczność radioterapii w leczeniu raka odbytnicy przed operacją i po operacji. Badanie CAO/ARO/AIO-94 wskazuje, że przedoperacyjna radioterapia wiązała się z niższym 10-letnim ryzykiem wznowy wynoszącym 7% w porównaniu do 10% dla leczenia pooperacyjnego, jednak nie stwierdzono różnicy w przeżyciu całkowitym. Z kolei analiza danych SEER na chorych z guzem T3 N0 wskazuje, że radioterapia pooperacyjna jest związana z wydłużeniem przeżycia chorych, a radioterapia przedoperacyjna nie wpływa znacząco na przeżycie. Napromieniowuje się lożę po guzie z 2–5 cm marginesem oraz okoliczne węzły chłonne, w tym przedkrzyżowe i biodrowe wewnętrzne. Zwykle łączna dawka wynosi 45–50 Gy w 25–28 dawkach frakcjonowanych. Po chemioradioterapii konieczna jest przerwa przed zabiegiem operacyjnym.
Chemioradioterapia jest stosowana w leczeniu neoadiuwantowym przed radykalną operacją w raku odbytnicy w zaawansowaniu T3–T4 N0 M0 lub T1–T4 N1–N2 M0 albo w leczeniu adiuwantowym w następstwie patomorfologicznej zmiany oceny stopnia zaawansowania na pT3 lub pN1–N2. Korzyści wynikające z dodania chemioterapii do radioterapii wynikają z nasilenia toksyczności stosowanego promieniowania dla komórek nowotworowych i likwidacji mikroprzerzutów.
W badaniu klinicznym porównano skuteczność samodzielnej przedoperacyjnej (neoadiuwantowej) radioterapii z przedoperacyjną chemioradioterapią z użyciem 5-fluorouracylu z leukoworyną. Chemioradioterapia prowadziła do wyższego odsetka odpowiedzi na leczenie i niższego ryzyka wznowy, kosztem wyższej toksyczności. Nie zaobserwowano różnicy w przeżyciu całkowitym (OS) pomiędzy przedoperacyjną chemioradioterapią i samodzielną przedoperacyjną radioterapią. W innym badaniu oceniono skuteczność chemioterapii przedoperacyjnej i pooperacyjnej do leczenia raka odbytnicy. Wykazano, że przedoperacyjna chemioterapia prowadzi do zmniejszenia masy guza i zmniejszenia zaawansowania zajęcia węzłów chłonnych. Nie obserwowano różnicy w przeżyciu całkowitym leczonych przedoperacyjną i pooperacyjną chemioterapią. Również w dwóch przeglądach systematycznych i jednaj metaanalizie stwierdzono, że dodanie chemioterapii do przedoperacyjnej radioterapii zmniejsza ryzyko nawrotu bez wpływu na przeżycie całkowite.
Wykazano, że kapecytabina jest równoważna 5-fluorouracylowi w leczeniu okołooperacyjnym raka odbytnicy. W badaniu NSABP R-04 porównującego leczenie okołooperacyjne za pomocą 5-fluorouracylu z lub bez oksaliplatyny lub kapecytabiny z lub bez oksaliplatyny nie stwierdzono różnicy w odsetku całkowitej odpowiedzi ocenianej histopatologicznie, odsetka zachowania zwieraczy odbytu i zmniejszenia zaawansowania. W innym badaniu stwierdzono, że kapecytabina w porównaniu do 5-fluorouracylu wywołuje nie gorszy odsetek pięcioletnich przeżyć całkowitych i wykazuje pewną przewagę w wywoływaniu przeżycia wolnego od progresji choroby (DFS). W kilku badaniach wykazano, że dodanie oksaliplatyny do 5-fluorouracylu nie poprawia wyników leczenia. W innym badaniu pomimo niższego odsetka występowania rezydualnej choroby podczas obserwacji nie zaobserwowano zwiększonego przeżycia wolnego od choroby i przeżycia całkowitego. Podobnie dodanie oksaliplatyny do kapecytabiny w przedoperacyjnej chemioradioterapii nie prowadzi do zwiększenia przeżycia całkowitego.
Alternatywnym sposobem przedoperacyjnego leczenia raka odbytnicy jest krótkotrwałe napromienianie (ang. "short-course preoperative radiotherapy"), polegające na podawaniu 25 Gy w pięciu frakcjach po 5 Gy w ciągu kolejnych pięciu dni bez podawania chemioterapii. Metoda jest często stosowana w Europie, w tym w Polsce, ze względu na większy komfort chorego i niższy koszt leczenia. W randomizowanym polskim badaniu na 312 chorych porównano krótkotrwałą radioterapię z konwencjonalną chemioradioterapią. Zaobserwowano, że konwencjonalna chemioradioterapia nie zwiększa stopnia miejscowej kontroli choroby ani przeżycia całkowitego chorych. Chemioradioterapia wiązała się z większą toksycznością krótkoterminową. Również w badaniu TROG nie stwierdzono częstości nawrotów oraz różnic w odsetku przeżyć całkowitych. Inne badanie wskazuje, że choć długa chemioradioterapia w porównaniu do krótkotrwałej słabiej wpływa na zmniejszenie masy guza, to jednak nie ma różnicy w odsetku uzyskiwanych marginesów mikroskopowo ujemnych od nacieku nowotworowego.
Chemioterapia indukcyjna jest jedną z opcji leczenia okołooperacyjnego. Potencjalne korzyści w chemioterapii indukcyjnej obejmują likwidację mikroprzerzutów, wyższy odsetek odpowiedzi ocenianej histopatologicznie, ułatwienie operacji i poprawę tolerancji chemioterapii. W kilku badaniach oceniono skuteczność chemioterapii indukcyjnej przeprowadzanej przed chemioradioterapią przedooperacyjną i operacją raka odbytnicy. W małym badaniu wykazano, że dodanie chemioterapii indukcyjnej za pomocą programu CapeOX składającego się z kapecytabiny i oksaliplatyny osiągnięto podobny odsetek odpowiedzi przy mniejszej toksyczności leczenia. Inne badanie wykazało podobną skuteczność w leczeniu adiuwantowym 5-fluorouracylu i FOLFOX.
Adiuwantowa chemioterapia jest wskazana u wszystkich chorych w stadium II i III po neoadiuwantowej chemioradioterapii i radykalnym zabiegu chirurgicznym, jeśli nie otrzymali wcześniej chemioterapii neoadiuwantowej. Niewiele badań oceniło skuteczność tego postępowania i jego rola nie jest w pełni zdefiniowana. W wytycznych NCCN w leczeniu adiuwantowym w raku odbytnicy zaleca się stosowanie programu FOLFOX lub CapeOX jako preferowane metody leczenia. Stosowane mogą być również 5-fluorouracyl z leukoworyną, program FLOX lub kapecytabina. W badaniu klinicznym wykazano, że adiuwantowa chemioterapia z użyciem 5-fluorouracylu po chemioterapii neoadiuwantowej nie redukowała ryzyka wznowy ani nie zwiększa odsetka przeżyć całkowitych (OS), jednak zwiększała odsetek przeżyć wolnych od choroby (DFS). W długoterminowej obserwacji w ramach tego badania również nie zaobserwowano wydłużenia przeżycia całkowitego, a wydłużenie przeżycia wolnego od choroby. W metaanalizie na łącznie 9785 chorych z rakiem odbytnicy wykazano, że dodanie 5-fluorouracylu do leczenia pooperacyjnego wydłuża przeżycie całkowite (OS) i przeżycie wolne od choroby (DFS). W badaniu klinicznym ADORE porównano leczenie adiuwantowe za pomocą 5-fluorouracylu i programu FOLFOX. Wykazano, że program FOLFOX wywołuje wyższy odsetek przeżyć wolnych od choroby wynoszący 71,6% w porównaniu do leczonych 5-fluorouracylem, którzy osiągnęli 62,9% odsetek przeżyć wolnych od choroby.
Leczenie nawrotu choroby po operacji radykalnej onkologicznie.
Nawrót miejscowy lub pojawienie się przerzutów odległych po radykalnej onkologicznie operacji dotyczy 15–40% chorych. Nawrót częściej pojawia się w przypadku raka odbytnicy niż raka w okrężnicy, co jest związane z większą trudnością uzyskania odpowiedniego marginesu resekcji. Guzy odbytnicy wykazują tendencje do nawrotu miejscowego, a guzy okrężnicy do utworzenia przerzutów odległych. Leczenie adiuwantowe zmniejsza ryzyko nawrotu o około 40% i w ośmioletniej obserwacji 35% chorych doświadczyło nawrotu choroby nowotworowej. Odsetek nawrotów po 1 roku od leczenia wynosił 12%, po dwóch latach od leczenia 14%, po trzech 8%, a po czterech i pięciu latach od leczenia odpowiednio 8% i 3%, 80% nawrotów pojawia się w ciągu pierwszych trzech lat od operacji. Ryzyko nawrotu jest znacząco większe, gdy stwierdza się margines chirurgiczny z obecnym naciekiem nowotworowym (resekcje R1 i R2). W badaniu obserwacyjnym stwierdzono 40% ryzyko nawrotu choroby po resekcji z naciekiem nowotworowym marginesu resekcji, podczas gdy u chorych z ujemnym marginesem resekcji ryzyko nawrotu wynosiło 10%.
W przypadku miejscowego nawrotu w części przypadków możliwe jest wykonanie powtórnej operacji, co poprawia wyniki lokalnej kontroli choroby i może poprawiać przeżycie całkowite leczonych. Celem reoperacji jest usunięcie nawrotowego guza wraz z marginesem zdrowych tkanek, a operacja powinna być połączona z leczeniem adiuwantowym. Zwykle uzyskanie pożądanych marginesów zdrowych tkanek jest bardzo trudne, co wymaga rozległego zakresu zabiegu. Decyzja o wykonaniu powtórnej operacji jest bardzo trudna, ponieważ może być oparta jedynie o pośrednie przesłanki wskazujące na nawrót obejmujące wzrost stężenia CEA, stwierdzenie zwiększonego wychwytu znacznika w PET czy niewielkie zmiany widoczne w tomografii komputerowej.
Leczenie nawrotu w postaci przerzutu odległego jest leczone na tych samych zasadach co choroba z przerzutami.
Leczenie choroby z przerzutami.
Około 50–60% chorych z rakiem jelita grubego rozwija przerzuty odległe. Podstawą leczenia choroby z przerzutami jest chemioterapia. U niewielkiej części chorych przerzuty mogą być usunięte operacyjnie, a mała grupa chorych z początkowo technicznie nieoperacyjnymi pojedynczymi przerzutami będzie mogła zostać zakwalifikowana do zabiegu po chemioterapii. Leczenie różni się w zależności od przyjętej optymalnej strategii leczenia choroby zaawansowanej klinicznie i chorzy w zależności od założonych celów leczenia mogą być podzieleni na cztery grupy kliniczne:
Leczenie ogólnoustrojowe wydłuża przeżycie całkowite leczonych. Wybór leczenia zależy od stanu sprawności chorego, współistniejących chorób, występowania objawów choroby nowotworowej, szybkości progresji choroby i wcześniejszego leczenia. U chorych w dobrym stanie sprawności stosuje się chemioterapię opartą o fluoropirymidynę (5-fluorouracyl, kapecytabina) w połączeniu z oksaliplatyną lub irynotekanem. Wykorzystuje się programy wielolekowe: FOLFOX, CapeOX (XELOX), FOLFIRI i FOLFOXIRI. Chemioterapia może być kojarzona z inhibitorami EGFR (cetuksymab, panitumumab) lub inhibitorami angiogenezy (bewacyzumab).
Przewaga wielolekowej chemioterapii w wydłużeniu przeżycia całkowitego jest mniej wyraźna i przeżycie zależy przede wszystkim od samego zastosowania aktywnych w chorobie leków, a w mniejszy sposób od ich kojarzenia w programy wielolekowe. Jednak programy wielolekowe w większym odsetku wywołują odpowiedź obiektywną i bardziej wydłużają przeżycie wolne od progresji choroby. U chorych starszych, ze współistniejącymi istotnymi chorobami, w gorszym stanie sprawności, z mniejszą dynamiką wzrostu choroby uzasadnione jest zastosowanie terapii sekwencyjnej z przynajmniej dwoma rzutami leczenia, którą charakteryzuje mniejsza toksyczność. Optymalny czas trwania chemioterapii jest kwestią sporną. Typowo leczenie kontynuuje się do czasu wystąpienia progresji lub pojawienia się nieakceptowalnej toksyczności. Opcją jest także czasowe przerwanie intensywnego leczenia wielolekowego lub przejście na mniej intensywne leczenie podtrzymujące w momencie uzyskania kontroli i stabilizacji zmian nowotworowych, a następnie powtórne wprowadzenie leczenia skojarzonego w momencie progresji choroby. Leczenie podtrzymujące po czasowym przerwaniu intensywnej chemioterapii wielolekowej jest złożone z 5-fluorouracylu z lub bez bewacyzumabu. Ważna jest ciągła kontynuacja opieki nad chorymi celem zapewnienia i realizacji najlepszej strategii leczenia.
Leczenie potencjalnie operacyjnych przerzutów.
Metastazektomia jest to operacja wycięcia przerzutów. Starannie wybrani chorzy z rakiem jelita grubego z pojedynczymi, korzystnie zlokalizowanymi przerzutami do wątroby mogą być leczeni operacyjnie w celu poprawy rokowania. Chorzy z nieoperacyjnymi przerzutami lub nieresekcyjnym guzem pierwotnym nie kwalifikują się do metastazektomii. Na podobnych zasadach mogą być leczone przerzuty do płuc.
Operacja może być wykonana jednocześnie z wycięciem guza pierwotnego, a następnie uzupełniona chemioterapią adiuwantową lub jednoetapowa operacja jest poprzedzona chemioterapią neoadiuwantową lub wycięcie guza pierwotnego uzupełnia się leczeniem adiuwantowym, a następnie chorego poddaje się operacji usunięcia przerzutów. Wykonuje się operacje nieanatomiczne (resekcje klinowe), hemihepatektomie i segmentektomie. W przypadku nacieku na istotne naczynie może być konieczna jego resekcja z odtworzeniem.
Warunkiem przeprowadzenia operacji jest możliwość resekcji przerzutów z uzyskaniem ujemnych mikroskopowo marginesów resekcji (resekcja R0) oraz utrzymanie koniecznych funkcji metabolicznych przez pozostały miąższ wątroby. Konieczne jest zachowanie 1 cm marginesu resekcji. Nie przeprowadza się metastazektomii w przypadku obecności nieresekowalnych przerzutów, ryzyka wystąpienia niewydolności wątroby po operacji, obecności niekontrolowanej choroby pozawątrobowej, szerokiego zajęcia węzłów chłonnych i obecności przerzutów do mózgu lub kości. Paliatywna operacja wycięcia przerzutów jest rzadko wskazana i kluczowe w ich leczeniu jest leczenie ogólnoustrojowe.
Leczenie przerzutów do wątroby poprawia rokowanie. Mediana odsetka pięcioletniego przeżycia całkowitego leczonych resekcją przerzutów w różnych badaniach wynosi 20–40%. Jednak chorzy z pojedynczym przerzutem do wątroby osiągają lepsze wyniki i badania wskazują na medianę pięcioletniego przeżycia całkowitego wynoszącą 70%.
Podobne zasady leczenia obowiązują w przypadku przerzutów do płuc. Warunkiem operacji jest założenie radykalnej resekcji mikroskopowo wolnej od nacieku nowotworu (resekcja R0), stan chorego pozwala na zabieg oraz nie występują przerzuty pozapłucne, ewentualnie mogą być obecne, ale muszą być kontrolowane za pomocą leczenia chirurgicznego lub innej formy terapii. Nie ma randomizowanych badań oceniających skuteczność chirurgicznego leczenia przerzutów w płucach. Niektóre badania sugerują, że korzyści przynosi jednoczesne chirurgiczne leczenie przerzutów w wątrobie i pozawątrobowych.
Większość chorych z przerzutami nie kwalifikuje się do operacji. Część chorych z izolowanymi przerzutami do wątroby lub płuc nie kwalifikuje się do zabiegu z powodu nacieku ważnych struktur i może ona odnieść korzyści z chemioterapii, która może wywołać regresję przerzutów przywracając ich techniczną operacyjność. Chorzy z dużą liczbą przerzutów w wątrobie lub płucach nie kwalifikują się do operacji poprzedzonej chemioterapią, ponieważ szansa na uzyskanie radykalnej resekcji przerzutów jest niewielka, a sama chemioterapia rzadko pozwala na całkowite zniszczenie przerzutu. W próbie konwersji do zmian operacyjnych może być użyty każdy aktywny schemat stosowany w leczeniu choroby uogólnionej, ponieważ głównym celem nie jest likwidacja mikroprzerzutów, lecz uzyskanie regresji „widocznych” przerzutów.
W leczeniu stosuje się program FOLFIRI z lub bez bewacyzumabu, pogram FOLFOX z lub bez bewacyzumabu, program CapeOX z lub bez bewacyzumabu, program FOLFIRI z lub bez panitumumabu albo cetuksymabu, program FOLFOX z lub bez panitumumabu albo cetuksymabu, program FOLFOXIRI z lub bez bewacyzumabu.
W badaniu II fazy oceniono przydatność programu FOLFOX w leczeniu nieoperacyjnych przerzutów do wątroby. Wykazano, że u 60% leczonych objętość guza uległa zmniejszeniu i u 40% z wszystkich leczonych chemioterapia umożliwiła radykalny onkologicznie zabieg. W badaniu na 1104 chorych z nieoperacyjnymi przerzutami do wątroby leczonych chemioterapią opartej głównie na oksaliplatynie leczenie u 12,5% chorych pozwoliło wykonać wtórną resekcję przerzutów.
W dwóch badaniach porównano skuteczność programów FOLFOX i FOLFOXIRI (5-fluorouracyl, leukoworyna, oksaliplatyna i irynotekan) w leczeniu chorych z nieoperacyjnymi przerzutami. W obu badaniach u chorych leczonych FOLFOXIRI zaobserwowano wzrost odsetka uzyskanych radykalnych resekcji w porównaniu z FOLFOX, w badaniu włoskim z 6% do 15%, a w badaniu greckim z 4% do 10%. W badaniu greckim ponadto zaobserwowano wyższą medianę przeżycia całkowitego leczonych schematem FOLFOXIRI wynoszącą 24,4 miesiąca w porównaniu z medianą przeżycia leczonych programem FOLFOX wynoszącą 16,7 miesiąca.
W kilku badaniach oceniono skuteczność dodania inhibitora EGFR do schematu FOLFOXIRI lub FOLFOX w konwersji choroby nieoperacyjnej do operacyjnej. W badaniu CELIM porównano połączenie cetuksymabem z programem FOLFOXIRI lub FOLFOX. Zaobserwowano, że dodanie cetuksymabu wywołuje wzrost odsetka wykonanych resekcji z 32% do 60%. Nie zaobserwowano różnicy przeżycia całkowitego pomiędzy grupami chorych leczonych cetuksymabem ze schematem FOLFOXIRI lub cetuksymabem z programem FOLFOX. Również w innym badaniu porównującym połączenie cetuksymabu z programem FOLFOXIRI lub FOLFOX u chorych z nieoperacyjnymi przerzutami do wątroby dodanie cetuksymabu do chemioterapii prowadziło do większego odsetka uzyskanych resekcji, ponadto przeżycie chorych otrzymujących cetuksymab było wyższe niż chorych leczonych bez tego leku. Metaanaliza czterech badań wykazała, że dodanie cetuksymabu lub panitumumabu do chemioterapii znacząco zwiększa przeżycie całkowite chorych i odsetek wykonanych resekcji.
Rola bewacyzumabu w konwersji nieoperacyjnych przerzutów do operacyjnych nie jest jasna. Badania sugerują, że dodanie bewacyzumabu do schematów opartych na irynotekanie zwiększa odsetek odpowiedzi na leczenie. Z drugiej strony duże badanie wskazuje na brak korzyści dodania bewacyzumabu do chemioterapii.
U wszystkich chorych z chorobą przerzutową (stadium IV) zaleca się stosowanie leczenia ogólnoustrojowego, które może zostać wdrożone przed operacją lub po zabiegu. Programy lecznicze nie różnią się od stosowanych w leczeniu choroby zaawansowanej i przerzutowej. Sekwencja leczenia farmakologicznego i operacyjnego jest niejasna. Potencjalnie chemioterapia neoadiuwantowa pozwala na wcześniejsze leczenie mikroprzerzutów i określenie wrażliwości na leczenie. Wadą postępowania jest ryzyko progresji w trakcie leczenia uniemożliwiające leczenie operacyjne i, paradoksalnie, uzyskanie pełnej odpowiedzi utrudniającej ocenę ustalenia zakresu operacji.
Leczenie choroby z nieoperacyjnymi przerzutami.
Leczenie nieoperacyjnej choroby z przerzutami jest oparte o chemioterapię. Chemioterapia na tym etapie zaawansowania choroby nie umożliwia wyleczenia, jednak poprzez kontrolę wzrostu guza i objawów choroby prowadzi do przedłużenia przeżycia chorych oraz przedłużenia czasu do progresji choroby. Wybór leczenia jest uwarunkowany założonymi celami leczenia, stanem sprawności chorego, obecnością współistniejących chorób i profilem toksyczności terapii. Programy leczenia mogą być złożone z jednego leku lub kombinacji kilku leków. W leczeniu pierwszego rzutu u chorych kwalifikujących się do intensywnego leczenia stosuje się jeden z pięciu schematów wielolekowych: program FOLFOX z lub bez bewacyzumabu albo cetuksymabu/panitumumabu, program CapeOX, program FOLFIRI z lub bez bewacyzumabu albo cetuksymabu/panitumumabu, program FOLFOXIRI z lub bez bewacyzumabu i 5-fluorouracyl z leukoworyną albo kapecytabinę. Badania porównujące skuteczność leczenia pierwszej linii w intensywnej chemioterapii nie wykazały znaczącej przewagi żadnego z tych pięciu programów leczenia i żaden z nich nie jest preferowany wobec pozostałych programów pierwszej linii.
Program FOLFOX jest połączeniem 5-fluorouracylu, leukoworyny i oksaliplatyny. Schemat FOLFOX może być stosowany samodzielnie lub w połączeniu z bewacyzumabem lub w połączeniu z inhibitorami EGFR (cetyksymab, panitumumab) w leczeniu pierwszego rzutu u chorych z zaawansowaną chorobą w ramach intensywnej chemioterapii.
W badaniu III fazy na około 200 chorych porównano leczenie za pomocą 5-fluorouracylu z leukoworyną z lub bez dodania oksaliplatyny. Zaobserwowano, że w grupie chorych otrzymujących chemioterapię z dodaniem oksaliplatyny wywołuje ona wyższy odsetek odpowiedzi obiektywnych wynoszący 53% w porównaniu do 16% oraz wyższą medianę przeżycia wolnego od progresji wynoszącą w grupie leczonych 5-fluorouracylem z oksaliplatyną 8,7 miesiąca i 7,4 miesiąca w grupie bez oksaliplatyny. Połączenia 5-fluorouracylu, leukoworyny i oksaliplatyny w schemat FOLFOX1 i 2 nigdy nie oceniono w badaniach z randomizacją. Programy FOLFOX3 i FOLFOX4 w badaniu klinicznym wykazały skuteczność u chorych z progresją po leczeniu 5-fluorouracylem. Program FOLFOX4 wywołał nieco wyższy odsetek odpowiedzi i niższy stopień toksyczności niż FOLFOX3. W innym badaniu porównano skuteczność schematu LV5FU2 (5-fluorouracyl, leukoworyna) z programem FOLFOX4 w leczeniu wcześniej nie leczonych chorych z przerzutowym rakiem jelita grubego. Wykazano, że chorzy leczeni schematem FOLFOX4 wykazywali wyższy odsetek odpowiedzi obiektywnych niż leczeni LV5FU2, który wynosił odpowiednio 51% i 22%, a także wyższą medianę czasu wolnego od progresji (PFS) wynoszącą 9 miesięcy dla chorych leczonych FOLFOX4 w porównaniu do 6,2 miesiąca u leczonych LV5FU2. Przewaga przeżycia całkowitego u leczonych FOLFOX4 nie osiągnęła istotności statystycznej.
W badaniu EORTC 40983 oceniono skuteczność chemioterapii FOLFOX zastosowanej okołooperacyjnie u chorych zakwalifikowanych do resekcji przerzutów do wątroby. Wykazano wzrost odsetka przeżyć wolnych od choroby (DFS). Nie zaobserwowano różnicy w przeżyciu całkowitym (OS) pomiędzy leczonych wyłącznie chirurgicznie i leczonych chirurgicznie z chemioterapią w programie FOLFOX, choć mogło być to spowodowane przez częstsze stosowanie chemioterapii II-rzutu w grupie leczonych wyłącznie chirurgicznie
Schemat FOLFOX stosowany bez połączenia z lekami celowanymi nie ma przewagi nad programem CapeOX (XELOX) i oba programy mogą być stosowane zamiennie.
Schemat CapeOX (XELOX) jest połączeniem kapecytabiny i oksaliplatyny. Może być stosowany w leczeniu pierwszego rzutu u chorych z chorobą zaawansowaną w ramach intensywnej chemioterapii. Do programu CapeOX może zostać dodany bewacyzumab.
W dużym badaniu III fazy porównano skuteczność leczenia za pomocą programu FOLFOX oraz CapeOX u chorych z przerzutowym rakiem jelita grubego i zaobserwowano, że leczenie programem CapeOX i FOLFOX wywołuje podobne mediany przeżycia wolnego od progresji (PFS) oraz podobne mediany przeżycia całkowitego (OS). W metaanalizie 7 badań na łącznie 3603 chorych z przerzutowym rakiem jelita grubego wykazano, że u leczonych programami FOLFOX i CapeOX mediana czasu przeżycia wolnego od progresji (PFS) i przeżycia całkowitego (OS) nie różnią się statystycznie.
Schemat FOLFIRI jest połączeniem 5-fluorouracylu, leukoworyny i irynotekanu. Schemat FOLFIRI może być stosowany samodzielnie lub w połączeniu z bewacyzumabem lub w połączeniu z inhibitorami EGFR (cetyksymab, panitumumab) w leczeniu pierwszego rzutu u chorych z chorobą zaawansowaną w ramach intensywnej chemioterapii. Program FOLFIRI może być łączony z bewacyzumabem lub inhibitorami EGFR.
W badaniu klinicznym porównano skuteczność programu FOLFIRI i FOLFOX6, chorych losowo przydzielano do leczenia programem FOLFOX lub FOLFIRI, a po wystąpieniu progresji podawano drugi badany schemat jako leczenie drugiej linii. Oba programy wykazały dość podobne wyniki. Program FOLFOX wywołał odpowiedź u 54% leczonych, mediana przeżycia wolnego od progresji (PFS) wynosiła 8,0 miesięcy, z kolei schemat FOLFIRI wywoływał odpowiedź obiektywną u 56% leczonych, a mediana przeżycia wolnego od progresji wynosiła 8,5 miesiąca. Podobnie w kolejnym badaniu porównującym skuteczność programów FOLFIRI i FOLFOX nie zaobserwowano różnicy pomiędzy odsetkami odpowiedzi obiektywnych, czasem wolnym od progresji choroby (DFS) i medianami przeżycia całkowitego (OS).
Schemat FOLFOXIRI jest połączeniem 5-fluorouracylu, leukoworyny, oksaliplatyny i irynotekanu. Schemat FOLFOXIRI może być stosowany samodzielnie lub w połączeniu z bewacyzumabem w leczeniu pierwszego rzutu u chorych z chorobą zaawansowaną w ramach intensywnej chemioterapii.
W badaniu GONO u 244 chorych z zaawansowanym rakiem jelita grubego porównano leczenie schematem FOLFOXIRI i FOLFOX. Zaobserwowano, że leczeni programem FOLFOXIRI osiągnęli wyższą medianę przeżycia wolnego od progresji choroby wynoszącą 9,8 miesiąca w porównaniu do 6,9 miesiąca u leczonych programem FOLFOX oraz wyższą medianę przeżycia całkowitego wynoszącą 22,6 miesiąca w porównaniu do 16,7 miesiąca dla leczonych FOLFOX. Z kolei w badaniu HORG nie stwierdzono istotnej statystycznie różnicy przeżycia całkowitego pomiędzy leczonymi programem FOLFOXIRI i FOLFOX. Program FOLFOXIRI wykazuje większą toksyczność niż FOLFOX.
Połączenie 5-fluorouracylu z leukoworyną, monoterapia kapecytabiną, połączenie 5-fluorouracylu z leukoworyną i bewacyzumabem i połączenie kapecytabiny z bewacyzumabem mogą być stosowane w leczeniu pierwszego rzutu u chorych ze słabszą tolerancją bardziej agresywnego i toksycznego leczenia.
W analizie dwóch badań porównujących samodzielne leczenie chirurgiczne przerzutów z zabiegiem uzupełnionym chemioterapią za pomocą 5-fluorouracylu z leukoworyną wykazano, że adiuwantowa chemioterapia po wycięciu przerzutów wydłuża przeżycie wolne od progresji choroby (PFS), którego mediana u chorych leczonych adiuwantową chemioterapią wynosiła 27,9 miesiąca, a wyłącznie metastazektomią 18,8 miesiąca. Wykazano, że dodanie bewacyzumabu do kapecytabiny wydłuża przeżycie wolne od progresji choroby (PFS) w porównaniu do monoterapii kapecytabiną.
Bewacyzumab jest przeciwciałem monoklonalnym wiążącym się z czynnikiem wzrostu śródbłonka naczyniowego (VEGF), co hamuje tworzenie naczyń stymulowane przez rozrastający się nowotwór i uzależniony od angiogenezy wzrost guza i przerzutów. Bewacyzumab dodany do chemioterapii pierwszej linii oferuje umiarkowane korzyści kliniczne. Może być dodany do programu FOLFOX, CapeOX (XELOX), FOLFIRI, FOLFOXIRI, 5-fluorouracylu z leukoworyną lub kapecytabiny. Nie zaleca się stosowania bewacyzumabu w leczeniu uzupełniającym po resekcji przerzutów.
Kilka badań wskazuje, że dodanie bewacyzumabu do 5-fluorouracylu i leukoworyny wydłuża przeżycie całkowite (OS) leczonych. W analizie kilku badań wykazano, że dodanie bewacyzumabu do 5-fluorouracylu i leukoworyny wydłuża medianę przeżycia całkowitego. Chorzy otrzymujący leczenie z bewacyzumabem osiągnęli medianę przeżycia całkowitego wynoszącą 17,9 miesiąca, a chorzy leczeni bez bewacyzumabu 14,6 miesiąca. Z kolei w badaniu na 1400 chorych z przerzutowym rakiem jelita grubego oceniającym skuteczność dodania bewacyzumabu do programów leczniczych opartych na oksaliplatynie (FOLFOX4 i CapeOX) zaobserwowano wydłużenie przeżycia wolnego od progresji choroby (PFS) o 1,4 miesiąca, ale nie stwierdzono istotnego statystycznie wydłużenia przeżycia całkowitego (OS). Nie ma randomizowanych badań porównujących skuteczność programu FOLFIRI z lub bez bewacyzumabu. Kilka metaanaliz wskazuje, że dodanie bewacyzumabu do chemioterapii powoduje wydłużenie mediany przeżycia wolnego od progresji choroby (PFS) i niewielkie wydłużenie mediany przeżycia całkowitego.
Dodanie bewacyzumabu do chemioterapii wiąże się z wyższą śmiertelnością związaną z leczeniem. Początkowe badania przedkliniczne sugerowały, że przerwanie leczenia bewacyzumabem może spowodować przyspieszenie nawrotu połączonego z jego większą agresywnością. Późniejsze badania kliniczne nie potwierdziły istnienia efektu z odbicia.
Cetuksymab i panitumumab są przeciwciałami monoklonalnymi skierowanymi przeciw receptorowi naskórkowego czynnika wzrostu (EGF), który aktywuje szlaki MAPK/ERK i PI3K/AKT/mTOR, które z kolei zwiększają zdolność do proliferacji, chronią komórki przed apoptozą, ułatwiają migrację komórek i promują angiogenezę. Inhibitory EGFR mogą być stosowane w leczeniu skojarzonym z programami FOLFOX i FOLFIRI pierwszego rzutu u chorych z chorobą zaawansowaną w ramach intensywnej chemioterapii. Inhibitory EGFR lub bewacyzumabu dodane do programów chemioterapii pierwszej linii są równoważnymi opcjami terapeutycznymi.
Cetuksymab i panitumumab wykazują skuteczność tylko u 10–20% chorych, mimo że nadmierną ekspresję receptora EGF stwierdza się w 25–80% przypadków raka jelita grubego. Jednocześnie ocena nadekspresji EGFR nie pozwala przewidzieć skuteczności leczenia, dlatego nie zaleca się jej rutynowego oznaczania, a ujemny wynik badania nie dyskwalifikuje chorego z leczenia tymi lekami. Zaleca się oznaczenie mutacji KRAS i NRAS, ponieważ chorzy z rozpoznaną mutacją KRAS lub NRAS nie odnoszą korzyści z leczenia inhibitorami EGFR. Również niektóre mutacje BRAF powodują oporność na leczenie inhibitorami EGFR i zaleca się oznaczenie mutacji BRAF, choć wartość predykcyjna oznaczenia jest niepewna.
Skuteczność cetuksymabu dodanego do programu FOLFOX oceniono w kilku badaniach klinicznych. W badaniu OPUS wykazano, że dodanie cetuksymabu do programu FOLFOX zwiększa odsetek odpowiedzi obiektywnych oraz wydłuża czas przeżycia wolnego od progresji (PFS). Nie zaobserwowano wydłużenia mediany przeżycia całkowitego. Z kolei w badaniu MRC COIN nie potwierdzono korzyści w wydłużeniu czasu przeżycia wolnego od progresji (PFS) po dodaniu cetuksymabu do schematu FOLFOX lub CapeOX. Jednak analiza zbiorcza wyników tego badania i badania OPUS wskazuje na korzyści w odsetku odpowiedzi obiektywnych i czasu wolnego od progresji choroby (PFS). W dużym badaniu porównano leczenie schematem FOLFOX z cetyksymabem z leczeniem programem FOLFOX z bewacyzumabem i wykazano, że przeżycie całkowite jest zbliżone w obu metodach leczenia.
W badaniu CRYSTAL zbadano skuteczność połączenia cetuksymabu z programem FOLFIRI w porównaniu do schematu FOLFIRI stosowanego bez kojarzenia z inhibitorami EGFR. U chorych leczonych cetuksymabem z FOLFIRI stwierdzono wydłużenie przeżycia wolnego od progresji choroby oraz przeżycia całkowitego w stosunku do FOLFIRI stosowanego samodzielnie. Jednak połączenie nie poprawia jakości życia leczonych. W innym badaniu porównano skuteczność leczenia za pomocą panitumumabu i programu FOLFIRI z leczeniem za pomocą FOLFOX z bewacyzumabem. Zaobserwowano, że panitumumab z FOLFIRI wywołuje lepszą poprawę przeżycia całkowitego niż bewacyzumab z FOLFIRI.
Skuteczność panitumumabu w połączeniu z programem FOLFOX oceniono w dużym randomizowanym badaniu. Zaobserwowano, że dodanie panitumumabu do schematu FOLFOX wywołuje wydłużenie przeżycia wolnego od progresji (PFS) oraz wydłużenie przeżycia całkowitego (OS). W małym badaniu oceniającym skuteczność leczenia za pomocą panitumumabu z FOLFOX i bewacyzumabu z FOLFOX stwierdzono poprawę przeżycia całkowitego w grupie leczonych za pomocą panitumumabu z FOLFOX.
Skuteczność panitumumabu w połączeniu z programem FOLFIRI oceniono jedynie jako leczenie drugiej linii. W kilku badaniach stwierdzono wydłużenie czasu wolnego od progresji, a w jednym badaniu zaobserwowano wydłużenie przeżycia wolnego od progresji choroby.
Leczenie po progresji choroby zależy od zastosowanego leczenia pierwszej linii:
Irynotekan w porównaniu do 5-fluorouracylu bardziej wydłuża przeżycie całkowite (OS) i przeżycie wolne od progresji choroby (PFS). Nie stwierdzono różnicy przeżycia całkowitego pomiędzy chorymi leczonymi irynotekanem w monoterapii lub programem FOLFOX. Metaanaliza wykazała, że dodanie leku celowanego do klasycznej chemioterapii poprawia wyniki leczenia kosztem wyższej toksyczności.
Panitumumab w leczeniu drugiej linii w monoterapii poprawia przeżycie wolne od progresji choroby w porównaniu do najlepszej terapii wspomagającej. Panitumumab dodany do programu FOLFIRI wydłuża przeżycie wolne od progresji choroby w stosunku do samodzielnego leczenia za pomocą FOLFIRI. Cetuksymab w leczeniu drugiej linii w monoterapii lub w połączeniu z irynotekanem wydłuża przeżycie wolne od progresji choroby.
W badaniu ML18147 bewacyzumab dodany do chemioterapii II linii przedłużał przeżycie wolne od progresji choroby i nieznacznie wpływał na wydłużenie przeżycia całkowitego, podobnie w badaniu BEBYP bewacyzumab wydłużał przeżycie wolne od progresji choroby. Kontynuacja leczenia bewacyzumabem mimo progresji po leczeniu połączeniem chemioterapii I linii i bewacyzumabu może poprawiać przeżycie całkowite.
Aflibercept jest przeciwciałem wiążącym się z czynnikiem wzrostu śródbłonka naczyniowego (VEGF). W badaniu VELOUR aflibercept dodany do programu FOLFIRI wydłużał przeżycie wolne od progresji oraz przeżycie całkowite. Lek wykazuje aktywność tylko w połączeniu z programem FOLFIRI u chorych nie leczonych wcześniej za pomocą tego schematu.
Ramucirumab jest przeciwciałem skierowanym przeciw receptorowi VEGFR2. W badaniu RAISE wykazano, że dodanie ramucirumabu do schematu FOLFIRI powoduje wydłużenie przeżycia całkowitego w stosunku do leczenia za pomocą wyłącznie programu FOLFIRI.
Leczenie paliatywne i wspomagające.
Leczenie paliatywne jest to terapia ukierunkowana na poprawę jakości życia poprzez walkę z uciążliwymi objawami choroby nowotworowej.
Niedrożność jelita pojawia się w 10–25% przypadków raka jelita grubego. Niedrożność częściej pojawia się w guzach esicy i w okolicy zgięcia śledzionowego, co jest następstwem ich fizjologicznie węższego światła. Szacuje się, że niedrożność jest spowodowana guzem zlokalizowanym w 11% przypadków w kątnicy, wstępnicy w 5% przypadków, zgięcia wątrobowego w 3% przypadków, poprzecznicy w 11% przypadków, zgięcia śledzionowego w 12% przypadków, zstępnicy w 10% przypadków, esicy w 35% przypadków i odbytnicy w 13% przypadków. Niedrożność w raku jelita grubego zwykle jest efektem stopniowego zarastania światła narządu. Perforacja z powodu narastającego obrzęku i martwicy ściany jelita towarzyszy 3–8% przypadków niedrożności. Niedrożność jelita grubego pogarsza rokowanie.
Typ i nasilenie objawów zależą od progresji od niedrożności przepuszczającej do pełnej niedrożności. Typowo objawy mają charakter powolnie narastający, a dolegliwości mają trudny do określenia początek. Niepełna niedrożność objawia się bólem brzucha, wzdęciami, zaparciami ze zmniejszeniem kalibru stolca, możliwe są naprzemienne biegunki i zaparcia. W późniejszym etapie pojawia się pełna niedrożność, w której występuje kolkowy, a później również tępy ból brzucha, nudności i wymioty, wzdęcia, zatrzymanie stolca i gazów. W badaniu fizykalnym bywa możliwe palpacyjne stwierdzenie obecności guza. W związku z rozwijającymi się zaburzeniami wodno-elektrolitowymi, gospodarki kwasowo-zasadowej oraz narastającej toksemii pojawiają się objawy ogólnoustrojowe, które nieleczone ostatecznie prowadzą do wstrząsu i zgonu.
Niedrożność jelita grubego z powodu nowotworu jest rozpoznawana na podstawie objawów klinicznych, badania fizykalnego oraz badań obrazowych.
Leczenie niedrożności z powodu nowotworu złośliwego jest bardzo trudne, szczególnie gdy jest ona pierwszym objawem nierozpoznanej wcześniej choroby nowotworowej. Na wybór najlepszego postępowania wpływa dotychczasowy przebieg choroby, uzyskana odpowiedź na leczenie i stan ogólny chorego. W pierwszym etapie leczenia wyrównuje się zaburzenia wodno-elektrolitowe i kwasowo-zasadowe poprzez odpowiednio intensywne dożylne leczenie płynami. Konieczne jest założenie sondy nosowo-żołądkowej i odsysanie treści jelitowej. Zmniejsza to rozdęcie jelit, nasilenie wymiotów, ilość bakterii i ich toksyn oraz zapobiega zachłystowemu zapaleniu płuc. Rozplem bakterii i rozwijającą się sepsę kontroluje się za pomocą antybiotyków o szerokim spektrum działania obejmującym również bakterie beztlenowe. Sprzyja to ustąpieniu subniedrożności, co daje czas na wdrożenie diagnostyki, co może ułatwić skuteczniejsze leczenie.
U chorych w dobrym stanie ogólnym i jednym poziomem niedrożności może być wykonana operacja przywracająca drożność jelita. Przeciwwskazaniem do leczenia operacyjnego jest niedrożność wielopoziomowa oraz niedrożność spowodowana masywnym wysiewem do otrzewnej. U chorych w złym stanie ogólnym, w zaawansowanej chorobie czy starszym wieku wykonanie zabiegu może być niemożliwe, mimo technicznej możliwości jego wykonania.
Leczenie może być operacyjne, endoskopowe z założeniem stentu lub zachowawcze. Leczenie operacyjne polega na jednoetapowej resekcji guza z pierwotnym odtworzeniem ciągłości przewodu pokarmowego lub operacji z wyłonieniem stomii, która w kolejnych etapach leczenia może być zamknięta po odtworzeniu ciągłości przewodu pokarmowego. Operacja Hartmanna polega na usunięciu guza z wyłonieniem kolostomii w pierwszym etapie, a następnie odtworzeniu ciągłości przewodu pokarmowego w drugim etapie leczenia. Operacja polegająca na wyłonieniu stomii dwulufowej z usunięciem guza w drugim etapie leczenia i ewentualnym odtworzeniem ciągłości przewodu pokarmowego w trzecim etapie nie wykazuje przewagi nad operacją Hartmanna, która jest preferowana w sytuacjach klinicznych wymagających leczenia dwuetapowego. Operacja Hartmanna nie wykazuje przewagi nad odcinkową resekcją jelita z jednoczasowym zespoleniem. Operacja Hartmanna prawdopodobnie nie oferuje korzyści w przeżyciu całkowitym, ale może być ona lepsza dla chorych z dużym ryzykiem operacyjnym.
Niedrożność może być leczona za pomocą mało inwazyjnej procedury endoskopowego założenia samorozprężalnego stentu. Stenty powodują poszerzenie światła jelita poprzez ściśnięcie guza. Metalowe elementy wywierają ucisk na guz powodując jego miejscową martwicę, co ułatwia jego zakotwiczenie. Na zakotwiczenie wpływa klepsydrowaty kształt stentu, co również utrudnia jego niepożądaną migrację i nawrót niedrożności. Założenie stentu pozwala uniknąć operacji u nieuleczalnie chorych lub odroczyć ją u chorych wymagających pilnego zabiegu. Endoskopowe założenie stentu w porównaniu do zabiegu chirurgicznego wykazuje mniejszą śmiertelność okołooperacyjną i mniejszą chorobowość okołooperacyjną kosztem wyższego odsetka późnych powikłań. Stentowanie w porównaniu do zabiegu chirurgicznego wykazuje mniejszą skuteczność w paliatywnym łagodzeniu objawów niedrożności, jednak zabieg operacyjny nie daje znaczącej przewagi w przeżyciu całkowitym. Około 20% chorych wymaga powtórnego zabiegu z powodu zamknięcia światła przez nowotwór lub migracji stentu. Stenty samorozprężalne nie są wskazane w przypadku guzów zlokalizowanych w kanale odbytu, ponieważ mogą wywołać uczucie bólu, parcia na stolec lub nietrzymanie moczu. W guzach odbytnicy bywa stosowany .
W przypadku nieoperacyjnej niedrożności jelita grubego z powodu nowotworu leczenie skupia się na łagodzeniu objawów choroby i zapewnieniu możliwie najlepszej jakości życia. Konieczne jest opanowanie bólu, nudności i wymiotów oraz ograniczenie ilości przyjmowanego pokarmu. Ból jest opanowywany za pomocą leków przeciwbólowych podawanych według drabiny analgetycznej. Ze względu na nudności i wymioty unika się doustnego podawania leków i preferuje się drogę dożylną i przezskórną. Preferowanym opioidem jest fentanyl. W leczeniu nudności i wymiotów stosuje się leki antycholinergiczne (hioscyna, skopolamina), metoklopramid, niektóre neuroleptyki (haloperydol, chloropromazyna), antagonisty 5-HT3 (ondansetron, granisetron i inne) oraz glikokortykosteroidy. Leki przeciwsekrecyjne zmniejszają wydzielanie z przewodu pokarmowego ograniczając nudności, wymioty i ból. Największe kliniczne znaczenie wykazuje hioscyna, skopolamina i oktreotyd (analog somatostatyny). W pełnej niedrożności w leczeniu paliatywnym lekiem przeciwwymiotnym z wyboru jest haloperydol.
U chorych, u których możliwe jest wykonanie zabiegu przywracającego drożność jelita podaje się całkowite żywienie pozajelitowe. Długoterminowe żywienie pozajelitowe chorych z guzem nieoperacyjnym jest kontrowersyjne ze względów etycznych i raczej nie jest rutynowo stosowane u tych chorych.
Perforacja jelita grubego dotyczy około 2,5–10% przypadków raka jelita grubego. Może być ona efektem martwicy guza, martwicy wzdętego jelita, zwykle kątnicy, lub powikłaniem leczenia zabiegowego. Perforacja pojawia się w zaawansowanym stadium choroby, w 53% przypadków występuje w IV stopniu zaawansowania klinicznego, w 37% przypadków w stadium IIIb i 12% w IIIa. Stanowi stan zagrożenia życia z powodu rozwoju rozlanego zapalenia otrzewnej lub powstania ropnia wewnątrzotrzewnowego. Powikłanie jest związane z wysoką śmiertelnością krótkoterminową osiągającą 20–40% i ze złym rokowaniem długoterminowym.
Głównym objawem perforacji jelita jest bardzo silnym ból brzucha oraz objawy rozwijającego się zapalenia otrzewnej. Leczenie jest operacyjne i jego podstawowym celem jest opanowanie rozlanego zapalenia otrzewnej i rozwijającej się sepsy. Zwykle wykonuje się operację Hartmanna z wycięciem fragmentu jelita obejmującego perforację z wyłonieniem tymczasowej kolostomii, konieczne jest płukanie jamy brzusznej.
Krwawienie w raku jelita grubego najczęściej występuje pod postacią przewlekłą prowadzącą do niedokrwistości. Ostre i zagrażające życiu krwotoki z guza są raczej rzadkie, jednak wymagają pilnej operacji. Krwawienie z guza może stanowić poważny problem w zaawansowanej chorobie nowotworowej, szczególnie u chorych ze wskazaniami do leczenia przeciwzakrzepowego. Podstawą rozpoznania jest kolonoskopia, która umożliwia lokalizację miejsca krwawienia. Należy wykluczyć krwawienie z górnego odcinka przewodu pokarmowego. Pomocna może być selektywna angiografia lub scyntygrafia za pomocą znakowanych 99Tc krwinkami czerwonymi.
Celem leczenia jest usunięcie źródła krwawienia. Przed zabiegiem zaburzenia wodno-elektrolitowe są wyrównywane za pomocą leczenia płynami, a w niektórych sytuacjach może być konieczna transfuzja koncentratu krwinek czerwonych. Jeśli jest to możliwe przeprowadza się radykalny onkologicznie zabieg. W przypadku choroby nieoperacyjnej wykonywana jest koagulacja plazmowa za pomocą beamera argonowego lub ablacja przy użyciu . Powodują one martwicę skrzepową lub waporyzację guza, ale zwykle konieczne jest kilkakrotne powtarzanie zabiegu. Koagulacja za pomocą argonu ze względu na niewielką penetrację odznacza się mniejszym ryzykiem perforacji jelita.
Przewlekłych dolegliwości bólowych doświadcza około 30% chorych z rakiem jelita grubego. Leczenie bólu nowotworowego jest oparte o leki przeciwbólowe. Leki o coraz wyższej sile działania są podawane w określonej kolejności ułożonej według drabiny analgetycznej. Początkowo w pierwszym stopniu leczenia podawane są niesteroidowe leki przeciwzapalne. Gdy okazują się one nieskuteczne mimo zwiększenia ich dawki, to leczenie bólu jest intensyfikowane i w drugim stopniu leczenia znajdują zastosowanie słabe opioidy takie jak kodeina, dihydrokodeina oraz tramadol. W przypadku ich nieskuteczności mimo zwiększenia dawki lub wystąpienia objawów niepożądanych podawane są silne opioidy obejmujące morfinę, oksykodon, fentanyl i buprenorfina. Preferuje się podawanie doustne lub przezskórne (w tym drugim przypadku za pomocą specjalnych plastrów). Leki doustne są podawane jako preparaty o zmodyfikowanym uwalnianiu służące do długotrwałej kontroli dolegliwości oraz jako preparaty o natychmiastowym uwalnianiu mające za zadanie doraźną kontrolę bólu. Silny ból może wymagać dożylnego podania leku. Ustalanie podstawowej dawki silnego opioidu rozpoczyna się od stosowania morfiny o natychmiastowym uwalnianiu, po czym przechodzi się na doustne opioidy o zmodyfikowanym uwalnianiu lub na plastry o działaniu przezskórnym. Kluczowe dla skuteczności leczenia przeciwbólowego jest stosowanie leków w regularnych odstępach czasu. Pomocniczo wykorzystywane są koanalgetyki, które same nie są lekami przeciwbólowymi, ale wspierają działanie leków przeciwbólowych.
W uporczywych dolegliwościach bólowych korzysta się z chirurgicznych blokad splotów i nerwów. Neuroliza splotu podbrzusznego górnego jest wykonywana w bólu w środkowej części brzucha i odbytnicy. Bywa wykonywana neuroliza splotu trzewnego. W leczeniu bólu odbytnicy wykonuje się neurolizę splotu podbrzusznego górnego, zwoju nieparzystego lub pośrodkową mielotomię.
Zespół kacheksja-anoreksja jest rozpoznawany u 54% chorych na raka jelita grubego. Jest to złożony zespół zaburzeń prowadzących do spadku masy ciała w połączeniu z utratą apetytu, osłabieniem, niedokrwistością i zaburzeniami odpowiedzi immunologicznej w następstwie zaburzeń metabolicznych spowodowanych chorobą nowotworową. W patogenezie zespołu największą role odgrywają cytokiny prozapalne i neuroprzekaźniki. Zespół kacheksja-anoreksja znacznie pogarsza jakość życia i prowadzi do wysokiej śmiertelności.
Nie ma ogólnie przyjętego sposobu leczenia kacheksji. W leczeniu stosuje się progestageny (octan megestrolu, medroksyprogesteron) oraz kortykosteroidy. Istotna jest odpowiednia dieta i ćwiczenia fizyczne dostosowane do stanu chorego. Niesteroidowe leki przeciwzapalne mogą powodować przyrost masy ciała, poprawiać jakość życia i stan sprawności. W badaniach klinicznych wykazano skuteczność ibuprofenu, indometacyny, celekoksybu i rofekoksybu. Jednak nie ma wystarczających dowodów na ich rutynowe stosowanie w leczeniu zespołu kacheksja-anoreksja. Niektóre badania sugerują, że w leczeniu zespołu kacheksja-anoreksja mogą być skuteczne grelina, antagonisty melanokortyny, formoterol i talidomid.
Rokowanie.
Przeżycie chorych na raka jelita grubego silnie zależy od stopnia zaawansowania klinicznego. Odsetek przeżyć pięcioletnich w raku jelita grubego wynosi około 65–70%. Pięć lat przeżywa 90% chorych z rakiem w zaawansowaniu miejscowym, 70% chorych w zaawansowaniu lokalnym i 10% chorych z chorobą uogólnioną.
Historia.
Początkowo leczenie raka jelita grubego było oparte wyłącznie na leczeniu chirurgicznym. Operacje raka jelita grubego były przez długi czas uważane za bardzo ryzykowne, ze względu na powikłania infekcyjne. Dopiero wprowadzenie pierwszych sulfonamidów w latach 30. XX wieku pozwoliło znacznie obniżyć śmiertelność związaną z zabiegiem. Jean-François Reybard w 1823 roku przeprowadził resekcje guza esicy z wykonaniem zespolenia. W 1883 roku Karel Maydl wykonał pierwszą prawostronną kolektomię. Po raz pierwszy pełna kolektomia została przeprowadzona przez René Leriche w 1914 roku.
W drugiej połowie XIX wieku guzy odbytnicy wycinano wyłącznie od strony krocza. Pierwszą operację usunięcia odbytnicy z dostępu kroczowego wykonał w 1826 roku Jacques Lisfranc. Mimo wprowadzanych kolejnych modyfikacji operacji wprowadzanych przez Theodora Billrotha, Aristide Verneuil, Emila Kochera, Ludwika Rydygiera i Paula Kraske polegających na usuwaniu kości guzicznej, kości krzyżowej lub innych struktur operacje charakteryzowała wysoka śmiertelność z powodu powikłań septycznych oraz wysoki odsetek wczesnych nawrotów. Ernest Miles w 1908 wykonał i opisał operację brzuszno-kroczową raka odbytnicy, jednak zabieg przeprowadził wcześniej w 1879 roku czeski chirurg Vincenz Czerny. Technikę operacji brzuszno-kroczowej systematycznie poprawiano, co umożliwiło jej wykonywanie w jednym etapie. W 1921 roku Henri Albert Hartmann do leczenia guzów w esicy i górnej części odbytnicy wprowadził dwuetapową operację z dostępu brzusznego. W 1939 C. F. Dixon przeprowadził operacje jednoetapową z jednoczesnym zespoleniem. Wówczas stosowano szeroki 5 cm dolny margines resekcji, co ograniczało możliwości zastosowania operacji zachowującej zwieracze w leczeniu raków położonych w odbytnicy. Jednak to operacja brzuszno-kroczowa w pierwszej połowie XX wieku była złotym standardem dla leczenia guzów położonych w odbytnicy. Dopiero badania wykazujące znacznie mniejszy konieczny margines resekcji umożliwiły operacje z zachowaniem zwieraczy również w guzach położonych w górnej i środkowej części odbytnicy. Na przełomie lat 40. i 50. wykazano przewagę mniej okaleczającej przedniej resekcji. W latach 70. XX wieku do chirurgii wprowadzono szew mechaniczny, co ułatwiło wykonywanie niskich przednich resekcji odbytnicy i pozwoliło na dalsze ograniczenie wskazań do operacji brzuszno-kroczowej. W 1982 roku R.J. Heald wprowadził całkowite wycięcie mezorektum, co znacząco poprawiło wyniki operacji raka odbytnicy. Na początku lat 90. do chirurgii raka jelita grubego wprowadzono operacje laparoskopowe.
Początki chemioterapii sięgają końca lat 50. W 1958 roku do leczenia zaawansowanego raka jelita grubego wprowadzono 5-fluorouracyl. W 1975 wykazano, że 5-fluorouracyl połączony z radioterapią (chemioradioterapia) znacząco podwyższa odsetek odpowiedzi całkowitych. Pierwsze badania nad leczeniem okołooperacyjnym raka jelita grubego prowadzono w latach 70. W połowie lat 80. standardem leczenia uzupełniającego stał się 5-fluorouracyl. W przełomie lat 80. i 90. do 5-fluorouracylu w celu zmniejszania toksyczności zaczęto dołączać leukoworynę. Na początku lat dwutysięcznych wprowadzono irynotekan i oksaliplatynę, które stały się podstawą współczesnych programów wielolekowych.
Choroba u zwierząt.
Złośliwe nabłonkowe nowotwory jelita nie są częste wśród zwierząt, szczególnie w porównaniu do raka jelita grubego u ludzi, u których jest bardzo częstym nowotworem. U zwierząt rak znacznie częściej pojawia się w obrębie jelita cienkiego niż grubego. Rak jelita grubego został stwierdzony u różnych grup taksonomicznych zwierząt, w tym u niektórych gadów i ssaków, w tym gryzoni, bydła, koni, psów, kotów i niektórych naczelnych (tamaryna białoczuba). U psów częściej rak jest zlokalizowany w odbytnicy niż okrężnicy.
Rak jelita grubego u zwierząt objawia się obecnością świeżej krwi w kale, bolesnym parciem i uporczywymi próbami defekacji. Mogą występować wymioty, utrata apetytu i spadek masy ciała. W badaniu fizykalnym bywa stwierdzana obecność guza w jamie brzusznej, bolesność podczas palpacji, wodobrzusze i obecność guza w badaniu przez odbyt.
W rozpoznaniu choroby wykorzystuje się kontrastowe badanie radiologiczne, endoskopię i ultrasonografię. W badaniach laboratoryjnych stwierdza się niedokrwistość. Pomocna w rozpoznaniu bywa biopsja cienkoigłowa podejrzanej zmiany. Ostateczne rozpoznanie jest stawiane na podstawie badania histopatologicznego.
Leczenie jest oparte o chirurgiczną resekcję zmiany. Sporadycznie bywa stosowana radioterapia. Chemioterapii nie stosuje się rutynowo.

</doc>
<doc id="676179" url="https://pl.wikipedia.org/wiki?curid=676179" title="Rak odbytnicy">
Rak odbytnicy



</doc>
<doc id="676180" url="https://pl.wikipedia.org/wiki?curid=676180" title="Rak okrężnicy">
Rak okrężnicy



</doc>
<doc id="676181" url="https://pl.wikipedia.org/wiki?curid=676181" title="Jezioro lobeliowe">
Jezioro lobeliowe

Jezioro lobeliowe – jezioro o małej twardości wody, a często także stosunkowo niskiej trofii, przeważnie o kwaśnym odczynie. Jeziora takie nazwę swą zawdzięczają zimozielonej roślinie wodnej lobelii jeziornej – reliktu borealno-atlantyckiego. Niska trofia (zobacz jezioro oligotroficzne) sprawia, że woda ma dużą przezroczystość i piaszczysto-muliste dno. Mogą tu żyć tylko specyficzne rośliny, niewymagające zbyt wielu związków mineralnych, między innymi poryblin jeziorny czy brzeżyca jednokwiatowa. Jeziora te są wyjątkowo wrażliwe na zanieczyszczenia. Jeziora takie można spotkać głównie na Pomorzu, na przykład w Borach Tucholskich.
W jeziorach lobeliowych występuje wiele specyficznych gatunków bezkręgowców, wiele ważek, chrząszczy wodnych, pluskwiaków wodnych. Z chruścików charakterystyczne są m.in.: Phryganeidae, "Limnephilus borealis, Limnephilus nigriceps, Holocentropus dubius, Ylodes conspersus".
Jeziora te często wyłamują się z harmonicznego szeregu sukcesyjnego jezior i przekształcają w jeziora humotroficzne, co wiąże się z zarastaniem przez mszarne pło. Zwykle otoczone są borami, także bagiennymi lub kwaśnymi buczynami.
Jeziora lobeliowe są w systemie Natura 2000 uznane za siedlisko przyrodnicze (nr 3110) wymagające ochrony.
Syntaksonomia.
W jeziorach lobeliowych występują następujące zespoły roślinności:

</doc>
<doc id="676183" url="https://pl.wikipedia.org/wiki?curid=676183" title="CD Cobresal">
CD Cobresal

Club Deportes Cobresal – chilijski klub piłkarski z siedzibą w mieście El Salvador leżącym w regionie Atakama.
Historia.
Klub założony został 5 maja 1979 i gra obecnie w pierwszej lidze chilijskiej (Primera División de Chile). Dnia 1 czerwca 1980 oddano do użytku stadion klubu Estadio El Cobre. Do tej pory (rok 2006) Cobresal rozegrał 16 sezonów w pierwszej lidze i 11 sezonów w drugiej lidze chilijskiej. Głównym rywalem Cobresal w regionie Atakama jest klub Deportes Copiapó.

</doc>
<doc id="676184" url="https://pl.wikipedia.org/wiki?curid=676184" title="Wu-Tang Forever">
Wu-Tang Forever

Wu-Tang Forever – drugi album w dorobku zespołu Wu-Tang Clan. Został wydany w 1997 roku nakładem wytwórni Loud. Jest to album dwupłytowy.
Historia powstania albumu.
Po wydaniu w 1993 roku swojej pierwszej płyty Enter the Wu-Tang (36 Chambers), członkowie zespołu poświęcili się nagrywaniu płyt solowych i uczestnictwu w innych projektach muzycznych. W końcu, po czterech latach, powrócili wspólnie albumem "Wu-Tang Forever".

</doc>
<doc id="676185" url="https://pl.wikipedia.org/wiki?curid=676185" title="Club Deportes Cobresal">
Club Deportes Cobresal



</doc>
<doc id="676194" url="https://pl.wikipedia.org/wiki?curid=676194" title="Wetlina (rzeka)">
Wetlina (rzeka)

Wetlina (Wetlinka) – rzeka w Bieszczadach Zachodnich; prawy, największy dopływ Solinki.
Wetlina ma źródła pod Przełęczą Wyżną (ok. 840 m n.p.m.), w górnym odcinku (powyżej wsi Wetlina) płynie przez Bieszczadzki Park Narodowy, a dalej przez Ciśniańsko-Wetliński Park Krajobrazowy. W dolnym biegu, aż do ujścia, objęta jest rezerwatem Sine Wiry. Odcinek od źródła do ujścia Górnej Solinki bywa nazywany Wetlinka; niektóre źródła nazwę tę rozszerzają nawet na całą rzekę.
Od źródła płynie na zachód pomiędzy pasmami Połoniny Wetlińskiej oraz Działu. Następnie wpływa do miejscowości Wetlina, gdzie z lewej strony wpada do niej Górna Solinka. Skręca na północny zachód i przepływa przez wsie: Wetlina, gdzie w części zwanej Stare Sioło tworzy kilkumetrowy wodospad, oraz Smerek, oddzielając swą doliną pasmo graniczne od masywu Połoniny Wetlińskiej i Smereka. Potem zmienia kierunek na północny, wpływając pomiędzy masyw Smereka i opadający z niego na północ grzbiet Siwarnej, a grupę Falowej i Czereniny. Płynie tak przez Kalnicę, nieistniejące już: Jaworzec, Ług a także Zawój i osiąga rezerwat Sine Wiry. Niegdyś istniało tutaj Szmaragdowe Jeziorko powstałe w 1980 r. w wyniku zejścia osuwiska ze stoku Połomy, obecnie już zamulone. Skręcając ostatecznie na zachód, uchodzi do Solinki w pobliżu miejscowości Polanki (ok. 480 m n.p.m.). 
Wetlina, w miejscu ujścia prowadzi więcej wody, jednak ze względu na charakter koryta przyjmuje się Solinkę za ciek główny.
W widłach Wetlinki i jej dopływu – potoku Kalnica stwierdzono występowanie rzadkiego w Polsce gatunku paproci nerecznica grzebieniasta.

</doc>
<doc id="676195" url="https://pl.wikipedia.org/wiki?curid=676195" title="Wetlinka">
Wetlinka



</doc>
<doc id="676196" url="https://pl.wikipedia.org/wiki?curid=676196" title="Wydrzyk ostrosterny">
Wydrzyk ostrosterny

Wydrzyk ostrosterny, wydrzyk pasożytny ("Stercorarius parasiticus") – gatunek średniej wielkości wędrownego ptaka z rodziny wydrzyków (Stercorariidae).
Występowanie.
Gnieździ się na północnych wybrzeżach Europy, Azji i Ameryki Północnej (w tym na Grenlandii). Zasięg występowania jest bardziej wysunięty na południe i wschód niż wydrzyka tęposternego. W Europie można go spotkać na Islandii, w północnej części Wielkiej Brytanii, na atlantyckich i bałtyckich wybrzeżach Skandynawii i na północy Rosji. Na kontynencie europejskim jest zarazem najliczniej występującym wydrzykiem. Zimuje na otwartych wodach i wybrzeżach Atlantyku, Pacyfiku i Oceanu Indyjskiego, najczęściej na południe od równika, docierając aż do południowych skrawków Afryki, Ameryki Południowej, Australii i Nowej Zelandii. Od lipca do grudnia i wiosną w kwietniu i w maju pojawia się na przelotach nad polskim wybrzeżem, a niekiedy również w głębi kraju.
Morfologia.
Osiąga wielkość mewy śmieszki. Dorosły osobnik jest koloru jednolicie szarobrązowego, ale może mieć wierzch ciała ciemnoszarobrązowy. Od dołu może być jaśniejszy – lecz nigdy biały. Na głowie ma czarny „berecik”. Koniec dzioba jest zagięty w dół. Na nogach ma zakrzywione pazury. Ma wąskie i spiczaste skrzydła. Dorosły ptak ma ostro zakończone i dłuższe o 8 cm dwie środkowe sterówki, młody ma je wyraźnie krótsze – 2 cm. Młode wydrzyki mają też poprzecznie prążkowany brzuch. Wydrzyki charakteryzują się szybkim lotem, podobnym do sokolego.
Nie wyróżnia się podgatunków, występują natomiast dwie odmiany barwne:
Oprócz tego są formy pośrednie.
Jego dziób jest smuklejszy od wydrzyka tęposternego.
Status i ochrona.
Międzynarodowa Unia Ochrony Przyrody (IUCN) uznaje wydrzyka ostrosternego za gatunek najmniejszej troski (LC – "Least Concern"). Liczebność światowej populacji w 2015 roku szacowano na 400–600 tysięcy dorosłych osobników, natomiast liczebność populacji europejskiej na 79,8–112 tysięcy dorosłych osobników. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny.
W Polsce wydrzyk ostrosterny podlega ścisłej ochronie gatunkowej.

</doc>
<doc id="676204" url="https://pl.wikipedia.org/wiki?curid=676204" title="Iwan Szwarno">
Iwan Szwarno



</doc>
<doc id="676206" url="https://pl.wikipedia.org/wiki?curid=676206" title="Bitwa pod Goźlicami">
Bitwa pod Goźlicami

Bitwa pod Goźlicami – miała miejsce 23 lutego 1280 pod Goźlicami, niedaleko Koprzywnicy, gdzie rycerstwo polskie pod wodzą kasztelana krakowskiego Warsza, wojewody krakowskiego Piotra Bogorii i wojewody sandomierskiego Janusza herbu Topor, rozbiło wojska tatarsko-ruskie księcia halicko-włodzimierskiego Lwa.
Okoliczności najazdu.
W 1279 r., po śmierci księcia Bolesława Wstydliwego, dzielnice krakowską i sandomierską objął we władanie książę Leszek Czarny. Wykorzystując fakt zmiany władcy, książę Lew halicki po wejściu w układ wojenny z Tatarami nadczarnomorskimi, którym przewodził wówczas Nogaj, wyprawił się w 1280 r. na ziemię lubelską najprawdopodobniej w celach łupieżczych, lub w celu jej podbicia.
Na czele 6000 wojska, posiłkowany przez Tatarów i książąt: łuckiego Mścisława Daniłowicza i wołyńskiego Włodzimierza Wasylkowicza, przekroczył granicę w okolicach Chełma. Rozpoczął oblężenie Sandomierza, lecz główne siły przeprawił przez Wisłę na południe od miasta kierując się na opactwo cysterskie w Koprzywnicy. Jednocześnie Włodzimierz Wasylkowicz nakazał swoim wojom uderzyć na Osiek (jeden z ruskich latopisów podaje informację o zdobytych w tym mieście bogatych łupach i jeńcach).
Rusini zostali ostatecznie rozbici pod Goźlicami przez nieliczne w tym boju rycerstwo sandomierskie i krakowskie liczące znacznie mniej wojów niż siły rusińskie – bo około 600 zbrojnych. 7 marca rycerstwo polskie pod przewodnictwem Leszka Czarnego wyprowadziło wyprawę odwetową, która podeszła pod sam Lwów.

</doc>
<doc id="676207" url="https://pl.wikipedia.org/wiki?curid=676207" title="Globulina">
Globulina



</doc>
<doc id="676209" url="https://pl.wikipedia.org/wiki?curid=676209" title="Luis Monti">
Luis Monti

Luis Fernando Monti lub (we Włoszech) Luisito Monti (ur. 15 maja 1901 w Buenos Aires, zm. 9 września 1983) – argentyński piłkarz, pomocnik. Reprezentant dwóch krajów: Argentyny i Włoch. Jeden z zaledwie kilku piłkarzy, którzy w turniejach finałowych MŚ bronili barw dwóch krajów. Jedyny zawodnik który zdobył medale MŚ z dwoma innymi reprezentacjami (2. miejsce w 1930 roku z Argentyna, 1. miejsce w 1934 roku z Włochami).
Monti był znany z niezwykle skutecznego stylu gry. W ówczesnym systemie taktycznym pełnił rolę środkowego pomocnika, odpowiedzielnego nie tylko za konstruowanie akcji swego zespołu, ale także za utrudnianie życia przeciwnikowi. Ze swych zadań wywiązywał się w sposób bezwzględny, zazwyczaj grał na pograniczu faulu, jednak niemal w każdym meczu potrafił zdominować środek pola. Znany był pod przydomkiem "Doble ancho".
Zawodową karierę zaczynał w Huracán, w Argentynie grał także w Boca Juniors i San Lorenzo. W reprezentacji debiutował w 1924, jednak dopiero w 1927 stał się jej podstawowym zawodnikiem. W tym samym roku Argentyna wygrała turniej Copa América, a w 1928 Monti wraz z drużyną zdobył srebrny medal olimpijski – pierwszy mecz finałowy z Urugwajem zakończył się remisem 1:1, w powtórce Argentyna przegrała 1:2.
Dwa lata później w Urugwaju rozgrywane były pierwsze mistrzostwa świata. W finale zmierzyły się ponownie Urugwaj z Argentyną i Argentyńczycy znowu musieli uznać wyższość sąsiadów z drugiej strony La Platy – tym razem przegrali 2:4. W 1931 Monti zagrał ostatni raz w reprezentacji Argentyny i wyjechał do Włoch, gdzie podpisał kontrakt z Juventusem. Z klubem tym zdobył 4 tytuły mistrza kraju, a w 1932 zadebiutował (jako tzw. oriundi) w drużynie Italii. Z włoskim zespołem w 1934 zdobył tytuł mistrza świata.

</doc>
<doc id="676210" url="https://pl.wikipedia.org/wiki?curid=676210" title="Luisito Monti">
Luisito Monti



</doc>
<doc id="676211" url="https://pl.wikipedia.org/wiki?curid=676211" title="Obniżenie Jugowa">
Obniżenie Jugowa

Obniżenie Jugowa – obniżenie w Sudetach Środkowych, w Górach Sowich.
Lokalizacja.
Obniżenie Jugowa to śródgórskie obniżenie (445-520 m n.p.m.), położone między Wzgórzami Wyrębińskimi a środkową częścią Gór Sowich. Od strony południowo-zachodniej obniżenie ograniczają Wzgórza Wyrębińskie, a od północno-wschodniej strony środkowa część Gór Sowich.
Opis.
Obniżenie Jugowa jest wyraźnie wyodrębniająca się podjednostką Gór Sowich, stanowiącą teren o całkowicie odmiennym charakterze. Jest to kotlina śródgórska z położoną centralnie doliną Jugowskiego Potoku, od której odbiegają liczne krótkie ramiona dolin potoków dopływających do tego cieku. Obniżenie powstało na wychodniach utworów czerwonego spągowca, głównie piaskowców, zlepieńców, wapieni i łupków oraz górnokarbońskich zlepieńców. Powierzchnia zrównania obniżenia pokryta jest cienką warstwą utworów czwartorzędowych, a także osadów polodowcowych.
Krajobraz.
Krajobraz obniżenia jest typowy dla kotliny górskiej. Najwyższe położenia obniżenia nie przekraczają 500 m n.p.m. Cały obszar jest pagórkowaty, łagodnie poprzecinany korytami potoków. Poza nielicznymi wzniesieniami jest słabo porośnięty lasem. Jest to teren zaludniony, większość obszaru zajmują łąki, nieużytki rolne i w znikomej części pola uprawne. Krajobraz jest przeobrażony, w znacznym stopniu zurbanizowany. Obszar obniżenia jest ciekawy przyrodniczo i krajobrazowo, posiada walory letniskowe. Wzdłuż koryt rzek ciągną się pasy zieleni z drzew liściastych, liczny jest również starodrzew w formie przydomowych nasadzeń.
Gleby.
Występują gleby średniej jakości z przewagą klasy IV. Na obrzeżu doliny Jugowskiego Potoku występują gleby brunatne i bielicowe. Większość obszaru zajmują łąki i nieużytki rolne.
Świat roślinny i zwierzęcy.
Świat zwierzęcy i roślinny nie różni się wyraźnie od innych części Sudetów. Z większych zwierząt można spotkać sarnę, dzika i jelenia, z ptaków na terenie obniżenia występują: jarząbek, sowa włochata, pluszcz, krzyżodziób świerkowy, skowronek polny i kilka gatunków jastrzębi. Z mniejszych ssaków występują lis, łasica, wiewiórka, zając. Na terenie obniżenia pozostałości lasu zachowały się jedynie w wyższych częściach obniżenia. Naturalne zbiorowiska roślinne obniżenia są zupełnie zniszczone działalnością człowieka, który zajął ten teren pod uprawy. Nielicznie zachowały się małe enklawy lasów i zarośli nad ciekami wodnymi.
Klimat.
Na opisywanym obszarze brakuje stacji meteorologicznych, co utrudnia szczegółowe określenie panujących tu warunków klimatycznych. Położenie fizyczno-geograficzne obniżenia oraz masywy górskie Gór Sowich, osłaniające dolinę od północy i północnego wschodu, oraz Wzgórza Wyrębińskie, osłaniające obniżenie od południowego zachodu, sprawiają, że klimat jest umiarkowany, przejściowy, ciepły, charakteryzujący się zmiennym stanem pogody. Średnia temperatura roczna oscyluje tu w granicach 7 °C. Najcieplejszym miesiącem jest lipiec, najzimniejszym styczeń. Okres wegetacyjny trwa ok. 230 dni. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami.
Wody.
Obniżenie Jugowa należy do dorzecza Odry. Największym ciekiem kotliny jest Jugowski Potok, lewostronny dopływy Włodzicy, który odwadnia obniżenia oraz północno-wschodnią część zboczy Wzgórz Wyrębińskich i południowo-zachodnie zbocza środkowej części Gór Sowich.
Miejscowości.
Na całej długości obniżenia, wzdłuż doliny Jugowskiego Potoku leży Jugów oraz jego przysiółki: Sobków (Pniaki), Krzów, Goliszyn, Nagóra, Jutroszów, Olszowiec, Jastrzębiec, które ulokowały się wzdłuż dopływów Jugowskiego Potoku.

</doc>
<doc id="676212" url="https://pl.wikipedia.org/wiki?curid=676212" title="Zespół Peutza-Jeghersa">
Zespół Peutza-Jeghersa

Zespół Peutza-Jeghersa, PJS (od ang. "Peutz–Jeghers syndrome") – genetycznie uwarunkowany zespół cechujący się występowaniem plam soczewicowatych na skórze warg i palców ręki oraz na błonie śluzowej policzków, obecnością polipów hamartomatycznych w przewodzie pokarmowym i predyspozycją do nowotworów złośliwych w różnych narządach. Polipy mogą występować w każdym odcinku przewodu pokarmowego, ale najczęściej dotyczą jelita cienkiego. Ujawniają się zwykle u młodych dorosłych, u których bywają przyczyną krwawienia z przewodu pokarmowego i związanej z tym niedokrwistości, a także niedrożności i wgłobienia jelit.
Epidemiologia.
Zespół Peutza-Jeghersa jest rzadką chorobą, o częstości szacowanej na 1:150 000 w Ameryce Północnej i Europie Zachodniej, chociaż częstość zespołu szacowano też na 1:8 300 żywych urodzeń. W Wielkiej Brytanii żyje około 2000 osób z rozpoznaniem PJS, co sugeruje częstość choroby w tamtejszej populacji rzędu 1:30 000. Choroba dotyka różne grupy etniczne; rozpoznania stawiane są równie często u mężczyzn jak u kobiet.
Etiologia.
Jest to choroba dziedziczona autosomalnie dominująco, w większości przypadków stwierdza się mutację genu supresorowego "LKB1" (znanego też jako "STK11") w "locus" 19p13.3. Gen "LKB1" koduje kinazę serynowo-tyreoninową. Mutacje "LKB1" stwierdza się u blisko 100% pacjentów z dodatnim wywiadem rodzinnym w kierunku choroby i u około 90% pacjentów bez krewnych z PJS. Około 50% probandów ma rodzica z rozpoznanym PJS i u około 50% wywiad rodzinny w kierunku PJS jest ujemny, ale procent mutacji "de novo" w genie "LKB1" jest nieznany z powodu często subtelnych objawów klinicznych nie pozwalających na rozpoznanie choroby u krewnych probanda, i niskiej dostępności badań genetycznych.
Dowodzono związku z PJS innych "loci" niż 19p13.3, między innymi sąsiedniego 19p13.4.
Korelacja genotyp-fenotyp.
W badaniu na 132 pacjentach z PJS ze stwierdzonymi mutacjami w "LKB1" stwierdzono, że mutacje w obszarze genu kodującym domenę wiążącą ATP związane są z mniejszym ryzykiem rozwoju nowotworu, podczas gdy mutacje zmieniające sekwencję aminokwasową domeny kinazowej rozpoznającej substrat są częste u pacjentów z PJS i nowotworami. Pacjentki z PJS i rakiem sutka najczęściej miały mutacje nonsensowne powodujące skrócenie łańcucha polipeptydowego kinazy STK11.
Patofizjologia.
Kinaza LKB1 przez aktywację kinazy zależnej od AMP (AMPK) wpływa na szlak kinazy mTOR, pośrednio przez modulację aktywności kompleksu hamartyna-tuberyna (TSC1-TSC2). Inhibicja mTOR, przez takie związki jak rapamycyna i CCI-779, jest szlakiem o potencjale terapeutycznym zarówno w PJS jak i zespołach guzów hamartomatycznych związanych z mutacjami "PTEN". Rapamycyna była skuteczna w hamowaniu tworzenia się nowych polipów u myszy "Lkb1-/-".
Histopatologiczny obraz polipów hamartomatycznych w PJS jest inny niż wszystkich pozostałych polipów jelita grubego, co przypuszczalnie wiąże się z odmiennym przebiegiem sekwencji patogenezy tych zmian. W polipach typu Peutza-Jeghersa obserwuje się wydłużone, palisadowato ułożone komórki nabłonka i torbielowate poszerzenia gruczołów jelitowych, nakładające się na drzewkowatą sieć włókien mięśniówki gładkiej. Wyraźne są niekiedy przepełnione śluzem komórki kubkowe i (bardzo charakterystyczna) pseudoinwazja histologicznie łagodnych komórek nabłonka poza błonę podstawną, w rzeczywistości będąca wyrazem błędnej organizacji warstw nabłonka ("epithelial misplacement"). Nie obserwuje się atypii komórek ani niskiego zróżnicowania, typowych dla gruczolaków, tak samo nie wykazuje się cech cytogenetycznych dysplastycznych gruczolaków w polipach PJS. Polipy hamartomatyczne w zespole polipowatości młodzieńczej (JPS, [OMIM#174900]) powstają w niewyjaśnionym mechanizmie jako skutek mutacji germinalnej genu "SMAD4/DPC4", ale histologicznie są odmienne niż w PJS, a ryzyko nowotworzenia w tych dwóch zespołach też nie jest takie samo.
Sugerowano, że polipy tworzą się u pacjentów z PJS w miejscach powtarzanych urazów. Opisano przypadek pacjenta z PJS bez polipowatości i współistniejącą łuszczycą, u którego plamista hiperpigmentacja występowała w niezwykłych lokalizacjach (kark, łokcie, potylica, pośladki), korelujących z wcześniejszymi miejscami blaszek łuszczycowych. Stąd przypuszczenie, że hiperpigmentacja również może być indukowana urazem lub stanem zapalnym, hamującym w nieznany sposób transport barwnika z melanocytów do keratynocytów.
Objawy kliniczne i przebieg.
Cechą charakteryzującą zespół Peutza-Jeghersa są hamartomatyczne polipy w przewodzie pokarmowym, którym towarzyszy charakterystyczna pigmentacja skóry i błon śluzowych – mnogie plamy soczewicowate ("lentiginosis"). Polipy występują przede wszystkim w jelicie cienkim (64%, w kolejności występowania: jelito czcze &gt; jelito kręte &gt; dwunastnica), a także w okrężnicy (53%), żołądku (49%) i odbytnicy (32%). Donoszono również o obecności polipów w górnych (jama nosowa) i dolnych drogach oddechowych, a także w pęcherzu moczowym i moczowodzie.
Uważa się, że polipy hamartomatyczne nie wiążą się z dużym ryzykiem transformacji nowotworowej, wiążą się jednak z ryzykiem niedrożności. Zwykle mają długą szypułę i tendencję do autoamputacji, będącej źródłem krwawienia z przewodu pokarmowego.
W dużym badaniu na 222 pacjentach z PJS stwierdzono, że najczęstszą dolegliwością prowadzącą do rozpoznania choroby były zaparcia (42,8%), następnie ból brzucha (23,4%), krew w stolcu (13,5%) i uwypuklenie polipa odbytnicy przez kanał odbytu (7,2%). U 23% na właściwą diagnozę naprowadziły objawy dermatologiczne.
Plamy soczewicowate w zespole Peutza-Jeghersa mają ciemnoniebieską lub brązowawą barwę, i występują na skórze wokół warg, nosa, okolicy narządów płciowych, dłoni i stóp, oraz na błonie śluzowej policzków. Pigmentacja skóry wokół nosa, oczodołów, w okolicy narządów płciowych i odbytu często zanika po okresie dojrzewania. Poza jamą ustną melanoza nie jest obserwowana w błonie śluzowej przewodu pokarmowego.
Zespół Peutza-Jeghersa należy do zespołów wrodzonej predyspozycji do rozwoju nowotworów. Prawie połowa pacjentów z zespołem Peutza-Jeghersa umiera z powodu choroby nowotworowej przed 57. rokiem życia. Kumulatywne ryzyko pojawienia się nowotworów złośliwych u pacjenta z PJS w wieku 65 lat wynosi prawie 93%. Nowotwory spotykane u pacjentów z zespołem Peutza-Jeghersa to:
Ryzyko względne rozwoju dowolnego typu nowotworu u pacjentów z PJS jest większe niż 15. Szczególnie wysokie jest ryzyko względne dla raka jelita cienkiego (520), żołądka (213), trzustki (132), okrężnicy (84) i przełyku (57), nieco mniejsze dla raka piersi (15,2), płuc (17) i jajnika (27).
Pierwszym objawem guzów hormonalnie czynnych może być ginekomastia u mężczyzn spowodowana produkcją estrogenów przez guzy z komórek Sertolego i nieregularne krwawienia miesięczne u kobiet również mające związek z hiperestrogenizacją wywołaną guzami SCTAT, a także może wystąpić przedwczesne dojrzewanie u dziewczynek.
Rozpoznanie.
Zaproponowano kryteria rozpoznania zespołu Peutza-Jeghersa:
Badania genetyczne.
Częstość wykrywanych mutacji w przypadku dodatniego wywiadu rodzinnego wynosi około 100%, niezależnie od zastosowanej metody (sekwencjonowanie, metody wykrywania dużych delecji/duplikacji). Częstość wykrywanych mutacji w przypadku ujemnego wywiadu rodzinnego wykrywanych tymi metodami szacowana jest na około 91%. Potrzebne są dodatkowe badania potwierdzające tak wysoką skuteczność wykrywania mutacji; są dowody na związki PJS z innymi "loci" niż 19p13.3.
Rekomendowano badanie genetyczne w kierunku PJS u każdego pacjenta z typowym dla zespołu polipem lub pigmentacją wokół ust.
Różnicowanie.
Diagnostyka różnicowa osiowych objawów w zespole Peutza-Jeghersa obejmuje:
"Polipy przewodu pokarmowego:"
"Melanoza skóry i śluzówek:"
a także:
Profilaktyka i leczenie.
Zaproponowany w artykule z 2006 roku program badań profilaktycznych u pacjentów z postawionym rozpoznaniem zespołu Peutza-Jeghersa obejmuje.
"U obu płci:"
"U kobiet:"
"U mężczyzn:"
Historia.
Zespół zawdzięcza swoją nazwę dwóm lekarzom, którzy niezależnie od siebie opisali przypadki choroby. Pierwszy, w 1921 roku, opisał ją Johannes Laurentius Augustinus Peutz, a w 1949 roku zespół szczegółowo określili na łamach dwóch kolejnych numerów „New England Journal of Medicine” Harold Joseph Jeghers, Victor McKusick i K.H. Katz. Termin zespołu Peutza użył jako pierwszy student Peutza, van Wijk, w swojej rozprawie doktorskiej, nazwę zespołu Peutza-Jeghersa zaproponował radiolog André J. Bruwer z Mayo Clinic w 1954 roku.
Opisy choroby pojawiały się w literaturze medycznej już wcześniej. Sir Jonathan Hutchinson w 1896 opisał bliźniaczki jednojajowe o nazwisku Howard (córki miejskiego szczurołapa), u których stwierdził charakterystyczną pigmentację błony śluzowej warg. Jedna z nich zmarła w wieku 20 lat w Metropolitan Hospital wskutek wgłobienia, o czym doniósł Frederick Parkes Weber w artykule z 1919 roku. Druga bliźniaczka zmarła na raka sutka w wieku 52 lat, o czym wspomniano w artykule przeglądowym Jeghersa i wsp.
Molekularne podstawy choroby poznano w 1998 roku, gdy dwa zespoły badaczy niezależnie od siebie przedstawiły wyniki swoich badań; praca Lauri Aaltonen i wsp. z Uniwersytetu w Helsinkach ukazała się 8 stycznia na łamach „Nature”, tydzień wcześniej w „Nature Genetics” opublikowano doniesienie grupy Dietera Jennego z Max-Planck-Institute of Neurobiology i Michaela Zimmera z Uniwersytetu w Würzburgu. Badacze fińscy nazwali gen "LKB1", a zespół niemiecki "STK11"; jak dotąd nie ma konsensusu, której nazwy powinno się używać. Region kodujący "LKB1" został sklonowany przez Jun-ichi Nezu z Chugai Pharmaceuticals w Japonii.
Rodzina opisana przez Jeghersa, znana w piśmiennictwie jako „rodzina z Harrisburga”, w której rozpoznano 12 przypadków choroby, jest najliczniejszą opisaną rodziną z PJS. W 1988 roku opublikowano pracę opisującą 49-letnią historię tej rodziny, objętej wszechstronną opieką lekarską; trzech członków rodziny zmarło w młodym wieku, u dziesięciu wykonano łącznie 75 zabiegów polipektomii. W innej pracy z 1999 roku opisano sześć pokoleń holenderskiej rodziny opisanej przez Peutza 78 lat wcześniej. U członków rodziny zidentyfikowano mutację 66insT w genie "LKB1".

</doc>
<doc id="676213" url="https://pl.wikipedia.org/wiki?curid=676213" title="PJS">
PJS



</doc>
<doc id="676216" url="https://pl.wikipedia.org/wiki?curid=676216" title="Zespół Turcota">
Zespół Turcota

Zespół Turcota (ang. Turcot syndrome) – choroba, w której obok polipowatości rodzinnej występują złośliwe nowotwory ośrodkowego układu nerwowego, np. rdzeniak ("medulloblastoma") czy glejak wielopostaciowy ("glioblastoma multiforme") mózgu. Zespół został po raz pierwszy opisany w 1959 roku przez Jacques'a Turcota.
Udział czynników genetycznych w rozwoju choroby nie jest do końca poznany. Jedną z przyczyn jest prawdopodobnie mutacja w obrębie genu "APC" w "locus" 5q21-q22.

</doc>
<doc id="676218" url="https://pl.wikipedia.org/wiki?curid=676218" title="Zespół Peutz-Jeghersa">
Zespół Peutz-Jeghersa



</doc>
<doc id="676223" url="https://pl.wikipedia.org/wiki?curid=676223" title="Mazu (bogini)">
Mazu (bogini)

Mazu (chin. trad. 媽祖, chin. upr. 妈祖, pinyin: Māzǔ; Pe̍h-ōe-jī: Má-chó͘, język wietnamski: Ma Tổ; dialekt Fuzhou: Mā-cū) – popularna chińska bogini mórz, czczona szczególnie na południowym wybrzeżu Chin i na Tajwanie. Jej kult szerzył się również na terenach nadmorskich, zamieszkiwanych przez Chińczyków, poczynając od Tianjinu, poprzez Azję Południowo-Wschodnią po Kalifornię i Brazylię. Mazu uchodzi za patronkę rybaków i żeglarzy. Inne jej określenie to „Cesarzowa Niebios” (Tianhou, 天后).
Według legendy, Mazu była córką rybaka, która potrafiła opuszczać swoje ciało we śnie. Podczas jednego ze sztormów uratowała ojca i braci. Ostatniemu nie zdążyła pomóc i żeby naprawić swój błąd pomaga rybakom. Tradycja wskazuje jej datę urodzenia na 19 kwietnia 901 roku (lub 960 r.). Mazu towarzyszą Tysiącmilowe Oko ("Qianli Yan", 千里眼) oraz Ucho Śledzące Wiatr ("Shunfeng Er", 顺风耳), których schwytała na Górze Kwitnących Brzoskwiń i którzy pomagają jej ratować potrzebujących rybaków.
W językach min Mazu jest nazywana Ama (阿媽). Od zatoki Ama ("Ama Hao"), gdzie na jej cześć fujiańscy rybacy wznieśli świątynię, bierze się nazwa Makau.

</doc>
<doc id="676226" url="https://pl.wikipedia.org/wiki?curid=676226" title="Medycyna chińska">
Medycyna chińska



</doc>
<doc id="676230" url="https://pl.wikipedia.org/wiki?curid=676230" title="Pręgoopos czarnobarkowy">
Pręgoopos czarnobarkowy

Pręgoopos czarnobarkowy, opos czarnobarki ("Caluromysiops irrupta") – gatunek torbacza z podrodziny wełnooposów (Caluromyinae) w rodzinie dydelfowatych (Didelphidae), jedyny przedstawiciel rodzaju pręgoopos ("Caluromysiops"). 
Zasięg występowania.
Zamieszkuje lasy tropikalne Ameryki Południowej. 
Charakterystyka.
Długość ciała 25–33 cm, długość ogona 31–34 cm; masa ciała 300–500 g. Prowadzi nadrzewny i nocny tryb życia. Żyje w koronach drzew, w dzień przebywa w dziupli. Ma duże oczy, dzięki którym dobrze widzi w ciemności. Jego sierść jest krótka, gęsta, czarna na grzbiecie, szara na reszcie ciała. Chwytny ogon służy do przytrzymywania się wśród gałęzi. Przednie kończyny są dłuższe od tylnych. 
Pręgoopos czarnobarkowy odżywia się owocami i nektarem.

</doc>
<doc id="676231" url="https://pl.wikipedia.org/wiki?curid=676231" title="Niełaz plamisty">
Niełaz plamisty

Niełaz plamisty, kuna workowata ("Dasyurus viverrinus") – gatunek ssaka z podrodziny niełazów (Dasyurinae) w rodzinie niełazowatych (Dasyuridae), występujący endemicznie w rozproszonych populacjach na Tasmanii i wyspie Bruny.
Zasięg geograficzny.
Historycznie niełaz plamisty zamieszkiwał tereny południowo-wschodniej Australii kontynentalnej (głównie w Australii Południowej, Nowej Południowej Walii i Wiktorii) oraz Tasmanii, jednak zasięg występowania zmniejszył się o 50–90%. Ostatni udokumentowany okaz w Australii kontynentalnej został upolowany 31 stycznia 1963. Od tego czasu pojawiały się niepotwierdzone doniesienia o napotkaniu przedstawicieli gatunku. Ostatecznie "D. viverrinus" występuje tylko w rozproszonych populacjach w Tasmanii i na wyspie Bruny, na której prawdopodobnie był introdukowany. W Nowej Południowej Walii, Australii Południowej i Wiktorii jest uznawany za gatunek regionalnie wymarły.
Morfologia.
Długość ciała (bez ogona) samic 28–40 cm, samców 32–45 cm, długość ogona samic 17–24 cm, samców 20–28 cm; masa ciała samic 0,7–1,1 kg, samców 0,9–1,9 kg. Pokryty jest miękką, krótką i gęstą sierścią. Owłosiony ogon osiąga długość 21–30 cm. Niełazy występują w dwóch typach ubarwienia. Częściej spotykane – brunatne w kremowobiałe kropki, zaś rzadziej odnotowywane – czarne z białym nakrapianiem. Białe plamki są intensywniejsze na tułowiu, a mniej wyraźne na głowie. Plamy nie występują na ogonie, ale jego zakończenie jest białe. Część brzuszna i kończyny są wybarwione w jaśniejszych kolorach. Zwierzęta o obu typach ubarwienia mogą występować w jednym miocie. Włosy czuciowe (wibryssy) u osobników o ciemnym ubarwieniu są czarne, a u płowych mogą być czarne, brązowe albo białe. Torba jest płytka, wyposażona w 6–8 sutków. W przeciwieństwie do innych gatunków z rodzaju "Dasyurus" niełaz plamisty ma po 4 palce u stóp kończyn tylnych i po 5 u przednich (inne gatunki mają po 5 palców u stóp wszystkich kończyn). Wzór zębowy: 4.1.2.4-3.1.2.4. Wyjątkową cechą występującą u młodych Niełaza plamistego jest przerwa pomiędzy komorami serca i pomiędzy przedsionkami u noworodków. Dziury te zamykają się po paru dniach.
Tryb życia.
Niełaz plamisty wiedzie nocny, naziemny tryb życia. Podczas dnia śpi w wydrążonych pniach lub pod osłoną stosów kamieni. Podczas snu zwija się w kłębek i kładzie uszy. Samica rodzi zazwyczaj 4–8 młodych. Niełazy nadają się do hodowli. Chów jest łatwy.
Ekologia.
"D. viverrinus" żywi się myszami, żabami, ptakami, rybami, młodymi królikami, ale także padliną, owadami i skorupiakami. Zamieszkuje zarówno lasy jak i tereny otwarte – także w pobliżu zabudowań zamieszkałych przez ludzi. Niełaz plamisty urządza swoje legowiska w gęstym runie, pustych pniach, małych jaskiniach, pod budynkami i pod ziemią.
Znaczenie w ochronie środowiska.
Niełaz plamisty jest gatunkiem zagrożonym, dla którego głównym zagrożeniem są choroby i dzikie koty. Gatunek ten należy do projektu rządu australijskiego "20 ssaków, do 2020", który jest częścią inicjatywy mającej na celu ochrona rodzimych roślin i zwierząt Australii. Rząd Australijskiego Terytorium Stołecznego wraz z rządem australijskim przeznaczyły 600 tysięcy dolarów na stworzenie bezpiecznego azylu dla niełaza plamistego na kontynencie. W planach priorytetem jest ulepszenie siedlisk, zapewnienie odpowiedniej przestrzeni i optymalnych warunków rozwoju dla tego zagrożonego gatunku. 
Znaczenie dla gospodarki.
Niełaz plamisty usuwa szkodniki, które niszczą uprawy np. myszy i owady (w tym ich larwy), co wpływa pozytywnie na rolnictwo. Są również atrakcją turystyczną w Tasmanii. "D. viverrinus" potrafi atakować drób i słabsze zwierzęta hodowane przez farmerów, co wpływa negatywnie na hodowlę.

</doc>
<doc id="676232" url="https://pl.wikipedia.org/wiki?curid=676232" title="Kuskus plamisty">
Kuskus plamisty

Kuskus plamisty ("Spilocuscus maculatus") – gatunek ssaka z podrodziny pałanek (Phalangerinae) w rodzinie pałankowatych (Phalangeridae), przypominający wyglądem małpiatkę.
Zasięg występowania.
Kuskus plamisty występuje na Nowej Gwinei, włącznie z wyspami Yapen, Mios Num i Roon w Zatoce Cenderawasih, wyspami Karkar i Walis na północnym wybrzeżu, wyspami Raja Ampat Salawati, Sorong i Misool w południowo-wschodnia Papui-Nowej Gwinei, wyspami Samarai i Dufaure oraz Wyspami Aru. Występuje na wielu wyspach środkowych i południowych Moluków (Seram, Ambon, Pulau Pandjang, Buru oraz archipelagi Tayandu i Kai). Został introdukowany na wyspę Selayar między Celebes i Flores (zachodnia granica występowania gatunku) oraz istnieją niejasne obserwacje z Flores i Celebes, które mogą również odnosić się do populacji z Selayar. Gatunek ten został również najwyraźniej introdukowany na Mussau (Wyspy Świętego Macieja, północno-wschodni Archipelag Bismarcka) w czasach prehistorycznych oraz na wyspę Nowa Irlandia (Archipelag Bismarcka) w XX wieku.
Morfologia.
Długość ciała (bez ogona) 42–74 cm, długość ogona 38,5–70,7 cm; masa ciała 2,4–6,1 kg. Ma podłużne ciało z chwytnymi, krótkimi kończynami.Długi chwytny ogon do 48 cm, umożliwia przemieszczanie się po drzewach. Część chwytna ogona pozbawiona owłosienia. Posiada wydłużony pysk, duży nos i oczy z charakterystycznymi pionowymi źrenicami. Ma krótką, gęstą, sierść w kolorach: białym, brązowym lub czerwonawym z wyraźnymi ciemniejszymi plamkami. 
Ekologia.
Prowadzi nocny, samotny tryb życia. W dzień śpi skulony między drzewami lub w dziupli. Bardzo rzadko schodzi na ziemię w celu przekroczenia szerokich luk między drzewami, jednak wiąże się to dla niego z dużym ryzykiem. Odżywia się owadami, liśćmi, gadami, ptasimi jajami i owocami (szczególnie bananami). Ma łagodne usposobienie, więc często jest hodowany jako zwierzę domowe, nie wykazuje jednak przywiązania do właściciela.

</doc>
<doc id="676235" url="https://pl.wikipedia.org/wiki?curid=676235" title="Zbójnik ciemny">
Zbójnik ciemny

Zbójnik ciemny, zbójnik ("Caenolestes fuliginosus") – gatunek ssaka z rodziny zbójnikowatych (Caenolestidae).
Zasięg występowania.
Zbójnik ciemny występuje w zależności od podgatunku:
Wygląd i budowa.
Długość ciała (bez ogona) 9,6–13,4 cm, długość ogona 10,3–13,9 cm, długość tylnej stopy 2–2,8 cm; masa ciała 25–32 g. Ma krótką, brunatnoczarną sierść. Głowa wydłużona, jak u szczura, oczy bardzo małe, uszy zaokrąglone, wystające ponad futrem. Ogon niechwytny, skąpo owłosiony. Długość głowy i tułowia 10,5-13,5 cm, tyle samo mierzy ogon. Dymorfizm płciowy jest wyraźnie zaznaczony – samce są znacznie cięższe od samic. Charakterystyczny dla zbójników jest brak torby lęgowej. 
Biologia i etologia tego gatunku są słabo poznane. Zbójniki mają słaby wzrok, ale dobrze rozwinięty słuch i węch. Odżywiają się bezkręgowcami (owady, pająki). 

</doc>
<doc id="676237" url="https://pl.wikipedia.org/wiki?curid=676237" title="Grzybowo (Polnica)">
Grzybowo (Polnica)

Grzybowo – część wsi Polnica w Polsce, położona w województwie pomorskim, w powiecie człuchowskim, w gminie Człuchów. Wchodzi w skład w sołectwa Polnica.
W latach 1975–1998 Grzybowo administracyjnie należało do województwa słupskiego.
W roku 1905 Grzybowo zamieszkiwało 37 osób.

</doc>
<doc id="676238" url="https://pl.wikipedia.org/wiki?curid=676238" title="Jeziorno (powiat człuchowski)">
Jeziorno (powiat człuchowski)

Jeziorno – osada leśna w Polsce położona w województwie pomorskim, w powiecie człuchowskim, w gminie Człuchów. 
Miejscowość wchodzi w skład sołectwa Polnica.
W latach 1975–1998 miejscowość administracyjnie należała do województwa słupskiego.

</doc>
<doc id="676239" url="https://pl.wikipedia.org/wiki?curid=676239" title="Kątki (powiat człuchowski)">
Kątki (powiat człuchowski)

Kątki – osada leśna w Polsce położona w województwie pomorskim, w powiecie człuchowskim, w gminie Człuchów. 
Leśniczówka wchodzi w skład sołectwa Polnica.
W latach 1975–1998 miejscowość administracyjnie należała do województwa słupskiego.

</doc>
<doc id="676241" url="https://pl.wikipedia.org/wiki?curid=676241" title="Kuna workowata">
Kuna workowata



</doc>
<doc id="676242" url="https://pl.wikipedia.org/wiki?curid=676242" title="Henryk Szordykowski">
Henryk Szordykowski

Henryk Jan Szordykowski (ur. 3 czerwca 1944 w Iłowie-Osadzie, zm. 25 grudnia 2022) – polski lekkoatleta, średniodystansowiec, medalista mistrzostw Europy, olimpijczyk.
Osiągnięcia.
Startował w biegach na 800 metrów i 1500 metrów, a pod koniec kariery także na 5000 metrów. Największe sukcesy odniósł na 1500 metrów.
Dwukrotnie wystąpił w igrzyskach olimpijskich. W Meksyku w 1968 zajął 7. miejsce w biegu na 1500 m, a w biegu na 800 m nie wystąpił (pomimo kwalifikacji) w półfinale. W Monachium w 1972 odpadł w półfinale na 1500 m.
Cztery razy startował w mistrzostwach Europy, zdobywając dwa medale. w Budapeszcie w 1966 zajął 8. miejsce na 1500 m. W Atenach w roku 1969 zdobył brązowy medal na tym dystansie, a w Helsinkach w 1971 srebrny. W Rzymie w 1974 odpadł w eliminacjach.
Największe sukcesy odniósł podczas halowych mistrzostw Europy. Podczas Europejskich Igrzysk Halowych w Belgradzie w 1969 zdobył srebrny medal w biegu na 800 m i złoty w sztafecie 1+2+3+4 okrążenia (z Edwardem Romanowskim, Andrzejem Badeńskim i Janem Radomskim). Cztery razy zdobywał halowe mistrzostwo Europy na 1500 m (w Wiedniu (1970), Sofii (1971), Rotterdamie (1973) i Göteborgu (1974)), a w swym ostatnim starcie w Katowicach (1975) był szósty.
Jedenaście razy był mistrzem Polski:
Trzy razy był halowym mistrzem Stanów Zjednoczonych w biegu na 1 milę (w 1969, 1971 i 1975). Był rekordzistą Polski na 1500 m, 2000 m i w sztafecie klubowej 3 × 1000 m. Dwa razy zwyciężył w głównym biegu Memoriału Janusza Kusocińskiego – w 1968 i 1976 na 3000 metrów.
Zdobył „Złote Kolce” w 1970. W tym samym roku zajął 8. miejsce w Plebiscycie "Przeglądu Sportowego". Był zawodnikiem Wawelu Kraków. Jego brat Zenon był także znanym średniodystansowcem.

</doc>
<doc id="676243" url="https://pl.wikipedia.org/wiki?curid=676243" title="Melissos">
Melissos



</doc>
<doc id="676258" url="https://pl.wikipedia.org/wiki?curid=676258" title="The Monster Show">
The Monster Show

The Monster Show — pierwszy album kompilacyjny fińskiego zespołu hardrockowego Lordi. Płyta wydana została głównie w celu promocji zespołu w Wielkiej Brytanii. Zawiera ona kompozycje znane z dwóch poprzednich płyt zespołu - "Get Heavy" i "The Monsterican Dream". Na dodatkowej płycie DVD znalazły się trzy teledyski.
Lista utworów.
CD
DVD
Single.
Album był promowany przez wydanie brytyjskie singla Blood Red Sandman.
DVD.
Album The Monster Show promowany był również przez zapis koncertu z 2004 roku na którym znajdowały się utwory:

</doc>
<doc id="676262" url="https://pl.wikipedia.org/wiki?curid=676262" title="MS Nysa">
MS Nysa

MS Nysa – polski drobnicowiec pierwszy z serii typu B-51, zbudowany w Stoczni Gdańskiej na podstawie planów włoskiej stoczni Ansaldo z Genui. Należał do PŻM i używany był do prowadzenia tzw. żeglugi małej. Jego matką chrzestną była przodowniczka pracy Anna Walentynowicz.
Zatonął 10 stycznia 1965 roku wraz z całą 18-osobową załogą u wybrzeży Norwegii. Wiał wówczas wiatr o sile 10 stopni w skali Beauforta (bardzo silny sztorm), a fale sięgały do 12,5 metra wysokości. MS „Nysa” płynął ze szkockiego portu Leith do Oslo z ładunkiem 650 ton złomu w postaci pociętych szyn kolejowych. Kapitanem statku był Gustaw Gomułka.
W dniu katastrofy o 22.33, około 20 mil morskich na południe od Eger, norweski statek „Berby” zauważył jednostkę nadającą sygnały świetlne SOS, które wkrótce zanikły. Gdy o 22.50 Norwegowie dotarli na miejsce, niczego nie znaleźli. „Nysa” była jedynym statkiem, który wtedy zaginął. 11 stycznia znaleziono resztki szalupy „Nysy”, w następnych dniach m.in. koła ratunkowe i fragmenty kadłuba (drzwi), a w dniach od 14 stycznia do 16 stycznia morze wyrzuciło na wybrzeże Norwegii kolejno zwłoki 7 marynarzy.
Niemal pewnym powodem zatonięcia statku było przemieszczenie się źle umocowanego ładunku na skutek silnych przechyłów podczas sztormu. Inne możliwości w praktyce wykluczono poza mało prawdopodobnym zalaniem statku wodą wskutek zerwania pokryw lukowych. Ustalono, że kapitan statku nie zażądał w Leith należytej ilości drewna sztauerskiego, prawdopodobnie z powodu ciągłych nacisków armatora, aby niczego nie nabywać w obcych portach za zachodnioeuropejskie waluty. W rzeczywistości drewno sztauerskie miał obowiązek dostarczyć spedytor, ale nieznający obcych języków kapitan prawdopodobnie nie zrozumiał odpowiedniego zapisu umowy frachtu. Ostatecznie zgodnie z orzeczeniem Izby Morskiej, oficjalnej przyczyny katastrofy nie ustalono. Izba zwróciła jedynie uwagę, by nie powierzać jednocześnie stanowisk kapitana i I oficera dwóm nowo awansowanym oficerom (taka sytuacja miała miejsce na „Nysie”).
Rodziny zmarłych marynarzy zamierzały się odwołać od orzeczenia i żądać ustalenia, że winę za wypadek ponosił po części armator, obsadzając statek oficerami o niedostatecznych kwalifikacjach (kapitan nie miał ukończonej żadnej szkoły morskiej i był kapitanem żeglugi małej z tzw. awansu społecznego, o jedynie podstawowym wykształceniu, I oficer, odpowiedzialny za załadunek, również niedawno awansowany, przed zatrudnieniem na „Nysie” został zmustrowany z innego statku na żądanie jego kapitana, który negatywnie ocenił umiejętności zawodowe oficera). Ostatecznie odwołania nie zostały wniesione, gdyż uzasadnienie orzeczenia było sporządzane przez prawie rok, a w tym czasie Służba Bezpieczeństwa naciskała na rodziny marynarzy, aby zrezygnowały z odwoływania się, gdyż okoliczności zatonięcia „Nysy” kompromitowały komunistyczny system zatrudniania marynarzy i kierowania przedsiębiorstwem żeglugowym. Okazało się to skuteczne i ostatecznie żadna z rodzin zmarłych nie odwołała się od orzeczenia.
Po wielu latach ujawniono znaleziony rzekomo w butelce list napisany przez jednego z marynarzy podczas zatonięcia „Nysy”. Wznowiono postępowanie przed Izbą Morską i w wyniku badań próbek pisma wszystkich członków załogi statku, które zachowały się w dokumentach armatora, ustalono, że list był sfałszowany.

</doc>
<doc id="676266" url="https://pl.wikipedia.org/wiki?curid=676266" title="Pieta Watykańska">
Pieta Watykańska



</doc>
<doc id="676269" url="https://pl.wikipedia.org/wiki?curid=676269" title="Pieta watykańska">
Pieta watykańska



</doc>
<doc id="676280" url="https://pl.wikipedia.org/wiki?curid=676280" title="August Bebel">
August Bebel

August Ferdinand Bebel (ur. 22 lutego 1840, zm. 13 sierpnia 1913), jeden z założycieli i wieloletni przywódca niemieckiej socjaldemokracji.
Początkowo związany z ruchem liberalnym, w 1869 współzałożyciel SDAP ("Sozialdemokratische Arbeiterpartei"). W 1875 z połączenia SDAP z lassalowskim ADAV ("Allgemeiner Deutscher Arbeiterverein") powstała niemiecka, zjednoczona socjaldemokracja, na które czele stał odtąd aż do śmierci w 1913 roku.
Bebel był, wspólnie z Karlem Kautsky’m, przedstawicielem demokratyczno-marksistowskiego tzw. „centrum” partii socjaldemokratycznej. Wielokrotnie skazywany w procesach politycznych i więziony za poglądy, przeprowadził niemiecką socjaldemokrację przez okres działalności podziemnej (tzw. ustawy antysocjalistyczne Bismarcka w latach 1878–1890) do roli największej frakcji w parlamencie II Rzeszy. Jego najbardziej znana książka to „Kobieta i socjalizm”, oprócz wielu prac teoretycznych wydał także wspomnienia („Z mojego życia”).

</doc>
<doc id="676281" url="https://pl.wikipedia.org/wiki?curid=676281" title="Caenolestes fuliginosus">
Caenolestes fuliginosus



</doc>
<doc id="676283" url="https://pl.wikipedia.org/wiki?curid=676283" title="Otto Wächter">
Otto Wächter

Otto Gustav Wächter (ps. „Otto Reinhardt Zuflucht”, ur. 8 lipca 1901 w Wiedniu, zm. 14 sierpnia 1949 w Rzymie) – austriacki prawnik (doktor praw), działacz NSDAP, SS-Gruppenführer, gubernator dystryktów krakowskiego i Dystryktu Galicja Generalnego Gubernatorstwa, zbrodniarz nazistowski.
Życiorys.
Od roku 1923 członek SA, od roku 1930 w NSDAP, od roku 1932 funkcjonariusz SS.
Kierownik polityczny spisku mającego obalić rząd kanclerza Austrii, Engelberta Dollfussa w 1934 roku.
Od 26 września 1939 do 22 stycznia 1942 gubernator dystryktu krakowskiego w GG, od 1 lutego 1942 do lipca 1944 gubernator Dystryktu Galicja w GG. Na rozkaz Wächtera zostało założone w Krakowie getto dla ludności żydowskiej, rozwiązane w roku 1943.
W roku 1945 zbiegł do Włoch. Pod nazwiskiem "Otto Reinhardt" ukrywał się w Rzymie, w katolickim kolegium, gdzie zmarł. Uniknął postawienia za zbrodnie przed sądem w procesach norymberskich.
Działalność.
Był zwolennikiem utworzenia przy współudziale nacjonalistów ukraińskich (Andrij Melnyk) złożonej z ochotników ukraińskich 14 Dywizji Grenadierów SS ("SS-Galizien)". W dniu 28 kwietnia 1943 wziął udział we Lwowie w uroczystościach inaugurujących powstanie dywizji. Stronę ukraińską reprezentował Wołodymyr Kubijowycz. Uroczystości odbyły się w katedrze św. Jura. Odprawiono nabożeństwo, które celebrował ks. biskup Josyf Slipyj, a kazanie wygłosił ks. mitrat Wasyl Łaba. Podczas uroczystości obecne były również władze niemieckie.
Wächter jest odpowiedzialny za eksterminację ludności żydowskiej i polskiej na terenie podległych sobie dystryktów GG, a także za kradzieże i wywóz bezcennych polskich dóbr kultury wywożonych z Generalnego Gubernatorstwa (przeważnie z Krakowa) do Austrii.
18.12.1939 Otto Wächter przybył do Bochni aby obserwować masową egzekucję 52 osób cywilnych.
Odznaczenia.
i inne

</doc>
<doc id="676285" url="https://pl.wikipedia.org/wiki?curid=676285" title="David Heathcoat-Amory">
David Heathcoat-Amory

David Philip Heathcoat-Amory (ur. 21 marca 1949) – brytyjski polityk, syn brygadiera Rodericka Heathcoat-Amory’ego (kawalera Military Cross) i Sonii Denison, córki kapitana Edwarda Denisona. Jest bratankiem lorda Amory, byłego ministra rolnictwa i Kanclerza Skarbu.
Kształcił się w Eton College i w oksfordzkim Christ Church. Tę ostatnią uczelnię ukończył z tytułem magistra politologii, filozofii i ekonomii. Później był prezesem Oxford University Conservative Association. W 1974 r. ukończył studia na kierunku rachunkowość. W 1980 r. został asystentem finansowym dyrektora British Technology Group. W 1983 r. został wybrany do Izby Gmin z ramienia konserwatystów z okręgu Wells.
Kariera polityczna.
To nie była pierwsza polityczna próba Amory’ego. Próbował on swych sił już w wyborach 1979 r. w okręgu Brent South, ale przegrał z kandydatem Partii Pracy, Laurence'em Pavittem. W 1983 r. wygrał wybory w Wells przewagą 6 575 głosów i zasiadł w Parlamencie.
W 1985 r. został prywatnym sekretarzem parlamentarnym ("Parliamentary Private Secretary", PPS) sekretarza skarbu Johna Moore’a i jego następcy Normana Lamonta. Po wyborach 1987 r. został PPS ministra spraw wewnętrznych Douglasa Hurda. W 1988 r. został whipem rządu Margaret Thatcher (miał za zadanie pilnować, aby Partia Konserwatywna głosowała zgodnie w wolą rządu). W następnych latach był parlamentarnym podsekretarzem stanu w ministerstwie środowiska (1989-1990) i ministerstwie energii (1990-1992, Skarbnikiem Dworu Królewskiego (1992-1993), Paymaster-General (1994-1996) i członkiem Tajnej Rady (od 1996 r.). W 1996 r. opuścił rząd na tle sporu na temat wprowadzenia euro (Amory jest eurosceptykiem).
Po wyborczej klęsce konserwatystów w 1997 r., Amory wszedł w skład gabinetu cieni Williama Hague'a jako Główny Sekretarz Skarbu (1997-2000) i minister handlu i przemysłu (od 2000 r.). W 2001 r. popierał wybór Iaina Duncana Smitha jako lidera konserwatystów. W latach 2001-2003 był jednym z brytyjskich delegatów na szczyty Unii Europejskiej. Po wyborze Davida Camerona na lidera konserwatystów, Amory znalazł się w wewnątrzpartyjnej opozycji przeciwko, ich zdaniem, zbyt liberalnych zmianach w programie partii.
Życie prywatne.
David Heathcoat-Amory ma rozległe posiadłości ziemskie. Lubi wędkarstwo i sadzenie drzew. 4 lutego 1978 r. ożenił się z Lindą Adams. Małżonkowie mieszkają razem w Pilton w hrabstwie Gloucestershire. Doczekali się razem dwóch synów i córki:

</doc>
<doc id="676289" url="https://pl.wikipedia.org/wiki?curid=676289" title="Aktywacja aminokwasu">
Aktywacja aminokwasu

Aktywacja aminokwasu – reakcja chemiczna zachodząca w cytoplazmie komórki podczas translacji, polegająca na przyłączeniu aminokwasu do tRNA, w wyniku czego powstaje kompleks aminoacylo-tRNA. Do jej zajścia niezbędna jest obecność syntetazy aminoacylo-tRNA, będącej swoistym enzymem dla tej reakcji.
Jest to dwuetapowa reakcja endoenergetyczna i wymaga nakładu energii z ATP:

</doc>
<doc id="676292" url="https://pl.wikipedia.org/wiki?curid=676292" title="Graeme Obree">
Graeme Obree

Graeme Obree (ur. 11 września 1965 w Nuneaton) – szkocki kolarz torowy i szosowy, który w lipcu 1993 roku pobił kolarski rekord świata w jeździe godzinnej, należący przedtem przez 9 lat do Francesco Mosera. Obree przejechał wtedy 51,596 kilometrów. Rekord ten zdołał się utrzymać jedynie przez niecały tydzień i został pobity przez odwiecznego rywala Szkota – Anglika Chrisa Boardmana, jednak Obree ponownie pobił rekord w kwietniu 1994. Był również Mistrzem Świata w torowym wyścigu na dochodzenie w latach 1993 i 1995. W 1996 zajął 11. miejsce podczas igrzysk olimpijskich.
Na arenie narodowej pobił również brytyjski rekord w jeździe na czas na 10 mil w 1993 roku, w tym samym roku wygrał zawody na 50 mil (ustanawiając nowy rekord – 1:39:01), a w roku 1996 wygrał mistrzostwa w jeździe na 25 mil.
Opublikował w roku 2003 swoją autobiografię zatytułowaną "The Flying Scotsman" ("Latający Szkot"). Nakręcono również film oparty na tej książce, którego premiera odbyła się na festiwalu filmowym w Edynburgu w 2006 roku. Główne role grają Jonny Lee Miller i Billy Boyd. W roku 2011 na łamach dziennika The Sun Obree ujawnił, że jest gejem.
Innowacyjna pozycja i układ roweru.
Osiągnięcia Obree nabierają znaczenia, jeśli wziąć pod uwagę to, że bijąc wspomniane rekordy, był w zasadzie amatorem, nie miał sponsora na większą skalę ani opieki profesjonalnej ekipy, jak to miało miejsce w przypadku innych kolarzy w tamtym czasie. Wypracował jednak samodzielnie unikalną pozycję na rowerze (pozycja "schowana" lub "skulona") oraz skonstruował specjalną ramę w celu pobicia rekordu.
Jego celem było zredukowanie oporu powietrza oraz niestabilności i jednocześnie zwiększenie siły pedałowania. Zredukował opór wytwarzany przez nogi poprzez zaprojektowanie bardzo wąskiego środka suportu i rezygnację z górnej rury ramy. Kierownicę umieścił w takim miejscu, że barki niemalże się na niej opierały, a ramiona były złożone po bokach. To zredukowało opór aerodynamiczny wytwarzany przez głowę i klatkę piersiową. Siodło było umieszczone tak, żeby mięśnie nóg wytwarzały jak największą siłę przy pedałowaniu. W późniejszej wersji przedni widelec miał tylko jedno ramię, dokładnie wycieniowane, aby było najwęższe jak to tylko możliwe. Nadał swojemu rowerowi imię "Old Faithful". Mimo że swoją pierwszą (nieudaną) próbę bicia rekordu Obree odbył na podobnej karbonowej ramie, użył 'Old Faithful' do pobicia rekordu godzinnego.
Osiągnięcia.
Jego rekord w jeździe godzinnej, ustanowiony 17 lipca 1993 na velodromie w Hamar w Norwegii, był świętowany jako zwycięstwo zwykłego kolarza, "outsidera" wobec elity tej dyscypliny sportu. Mówiono o tym, że jest to triumf sztuki nad nauką w kolarstwie i otworzyło to nowe przestrzenie w rozwoju badań w nadchodzących latach.
Poza mechanicznymi i aerodynamicznymi zaletami roweru, Obree charakteryzował się niesamowitym zaangażowaniem i wytrzymałością. Kiedy na przykład jego pierwsza próba pobicia rekordu okazała się nieudana, chciał spróbować jeszcze raz, natychmiast. Normalnie zawodnicy potrzebują tygodni aby się zregenerować po tak dużym wysiłku. Pozwolono mu jednak na to następnego dnia i udało mu się pobić ten rekord.
Po tym, jak Boardman pobił rekord Obree, ten pojechał na Velodrome du Lac w Bordeaux we Francji i 27 kwietnia 1994, przekroczył dystans Boardmana, robiąc w godzinę 52,713 km. Ten rekord utrzymał się do września tego roku i został pobity przez Hiszpana Miguela Induraina.
Niepowodzenia.
Jego brat zmarł nagle w roku 1994, z tego powodu Graeme na przemian popadał i wychodził z depresji przez następne lata. Union Cycliste Internationale (UCI, światowa organizacja kolarska), po jego drugim rekordzie w 1994 roku, zmieniła zasady odnoszące się do kształtu roweru. Jego rower i pozycja na rowerze zostały oficjalnie zabronione. Dowiedział się o tym na godzinę przed startem w mistrzostwach świata we Włoszech.
Pomimo to, Obree wynalazł inną pozycję – tzw. styl "Supermana", w którym ramiona podczas jazdy były wyciągnięte maksymalnie do przodu. Wygrał dzięki temu mistrzostwo w wyścigu na dochodzenie na swoim 'Old Faithful' w roku 1995. Jednakże ta pozycja została później tak samo zabroniona przez UCI, co uzasadniano tym, że ludzki wysiłek i umiejętności są ważniejsze niż postęp technologiczny. Rower Graeme Obree jest teraz częścią stałej wystawy w Narodowym Muzeum Szkocji w Edynburgu.
Choroba powstrzymała Szkota przed dokonaniem kolejnych wyczynów w kolarstwie. Po kilku załamaniach, założył firmę produkującą kierownice umożliwiające osiągnięcie pozycji "supermana". Interes jednak upadł po zmianie zasad UCI.

</doc>
<doc id="676293" url="https://pl.wikipedia.org/wiki?curid=676293" title="Formosa (prowincja)">
Formosa (prowincja)

Formosa - prowincja w północnej Argentynie, przy granicy z Paragwajem. Zajmuje obszar 72,1 tys. km², liczba mieszkańców w 2002 roku wynosiła 496 tys. Stolicą prowincji jest miasto Formosa.
Prowincja znajduje się na równinie Gran Chaco, między rzekami Pilcomayo, Bermejo i Paragwaj. Gospodarka: hodowla bydła i owiec, uprawa bawełny i trzciny cukrowej oraz eksploatacja lasów (kebraczo).

</doc>
<doc id="676301" url="https://pl.wikipedia.org/wiki?curid=676301" title="Wyścig na dochodzenie">
Wyścig na dochodzenie

Wyścig na dochodzenie (ang. "individual pursuit") - w kolarstwie torowym jest to wyścig, gdzie dwóch zawodników (lub dwie pary zawodników) rozpoczyna swój bieg z pozycji zatrzymanej (obecnie rowery trzymane są w bramkach, dawniej były przytrzymywane przez sędziów do momentu wystrzału) po przeciwnych stronach toru. Jeśli jednemu z kolarzy uda się dogonić drugiego, ten pierwszy jest uznawany za zwycięzcę. Jeśli taka sytuacja nie nastąpi, za zwycięzcę uznawany jest ten zawodnik, który jako pierwszy przejedzie zadeklarowany dystans (zazwyczaj 4000 m dla mężczyzn, 3000 m dla kobiet).
Zawody są rozgrywane w systemie knock-out (parami, przegrany odpada), tak aby rywale nie spotykali się ponownie w kolejnych rundach. Jest to jedna z konkurencji rozgrywanych na mistrzostwach świata i w czasie igrzysk olimpijskich.

</doc>
<doc id="676307" url="https://pl.wikipedia.org/wiki?curid=676307" title="Fresnillo">
Fresnillo

Fresnillo – miasto w środkowym Meksyku (Zacatecas), na Wyżynie Meksykańskiej, na wysokości ponad 2200 m n.p.m. Znajduje się tam ośrodek wydobycia srebra, rud cynku i ołowiu m.in. w uznwanej za najbogatszą kopalnię na świecie - Mina Proaño, należącej do Peñoles jednego z największych koncernów meksykańskich , a także zlokalizowane są tam huty metali nieżelaznych należące do tego samego właściciela. Liczba mieszkańców w 2005 roku wynosiła blisko 111 tys. osób.

</doc>
<doc id="676309" url="https://pl.wikipedia.org/wiki?curid=676309" title="Synagoga Nomer Tamid w Białymstoku">
Synagoga Nomer Tamid w Białymstoku

Synagoga Nomer Tamid (z hebr. "Wieczny Płomień Świec") – synagoga, która znajdowała się w Białymstoku. Zburzona w czasie II wojny światowej.
Historia.
Synagoga była pierwotnie drewniana, w okresie późniejszym obmurowana. Ufundował ją hetman Jan Klemens Branicki jako dar dla nowo powstałej białostockiej gminy żydowskiej najprawdopodobniej w 1703 lub 1711 roku. Znajdowała się przy ówczesnej ulicy Bóżniczej (późniejsza ul. Suraska), zaraz naprzeciwko synagogi Starej, następnie Wielkiej Synagogi. Swoją architekturą nie wyróżniała się od otaczających ją budynków. W 1938 roku Jan Glinka na stropie kazalnicy odczytał datę budowy: 1715 lub 1718.
Wiadomo, że bożnica nie posiadała części dla kobiet. Synagoga została doszczętnie zniszczona podczas II wojny światowej. W miejscu, gdzie stała synagoga, wybudowano parking.

</doc>
<doc id="676310" url="https://pl.wikipedia.org/wiki?curid=676310" title="Gagnon">
Gagnon

Gagnon – dawne miasto w Kanadzie (Quebec), we wschodniej części półwyspu Labrador.
Na początku lat 1980 miasto liczyło ok. 4 000 mieszkańców, jednak całkowicie opustoszało w wyniku zamknięcia pobliskich kopalni żelaza.

</doc>
<doc id="676315" url="https://pl.wikipedia.org/wiki?curid=676315" title="Gagnoa">
Gagnoa

Gagnoa – miasto w południowej części Wybrzeża Kości Słoniowej.
W mieście dominuje przemysł drzewny oraz spożywczy. Znajduje się tu również port lotniczy Gagnoa. Liczba mieszkańców w 2003 wynosiła 132 tys.

</doc>
<doc id="676316" url="https://pl.wikipedia.org/wiki?curid=676316" title="Gerhard Gleich">
Gerhard Gleich

Gerhard Gleich właśc. Gerhard Feest (ur. 23 października 1941 w Pradze) – austriacki artysta, plastyk, intelektualista, profesor Akademii Sztuk Pięknych w Wiedniu.
Studiował w wiedeńskiej ASP u profesora Alberta Paris Gütersloha. W latach 1972-1997, był asystentem u prof. Wolfganga Hollegha. Dziś pracuje w dziale Sztuka konceptualna (prof. Marina Grzinic). Po zawarciu małżeństwa w 2000 r. z polsko-austriacką malarką Joanną Gleich przyjął jej nazwisko.

</doc>
<doc id="676320" url="https://pl.wikipedia.org/wiki?curid=676320" title="Spooler">
Spooler



</doc>
<doc id="676324" url="https://pl.wikipedia.org/wiki?curid=676324" title="Epifyllum">
Epifyllum

Epiphyllum – rodzaj obejmujący 19 gatunków roślin z rodziny kaktusowatych.
W naturze są to epifity, rosnące zwykle w tropikalnych dżunglach Meksyku i Ameryki Południowej. Gatunkiem typowym jest "E. phyllanthus" (L.) Haw.
Morfologia.
Pokrój
Tworzy członowane, długie na 80–90 cm, kanciaste, zwisające pędy, które upodobniły się do liścia. Człony mogą mieć różną długość i szerokość w zależności od gatunku i warunków świetlnych. U niektórych pędy są karbowane, a nawet ząbkowane.
Kwiaty
Rośliny te wyróżniają się bardzo dużymi, pachnącymi i wielolistkowymi kwiatami o barwach: białej, żółtej, różowej, szkarłatnej, łososiowej, karminowej, liliowej, pomarańczowej i czerwonej. U nielicznych występują kwiaty dwubarwne. Obfite kwitnienie przypada zazwyczaj na wiosnę, od marca do czerwca–lipca, ale często się zdarza, że w miesiącach jesiennych i zimowych kwitnie ponownie. Kwiaty są niezwykle piękne i mogą się z nich wykształcić czerwone owoce. Roślina głównie dzięki nim zawdzięcza popularność. Jest nazywana "królową (kwiatem) jednej nocy", gdyż kwiaty rozwijają się w nocy i przekwitają w ciągu kilku godzin.
Uprawa.
Źródło:
W klimacie europejskim wiele mieszańców tej rośliny uprawianych jest jako rośliny pokojowe.
Podlewanie
Epifilum należy do roślin kaktusowatych, więc jest sucholubna i wrażliwa na obecność wapnia. Do podlewania należy stosować miękką wodę. W pełni wegetacji (od wiosny do jesieni) oraz w porze kwitnienia należy podlewać obficie i nawozić pożywką dla kaktusów, w okresie spoczynku (jesień i zima) podlewanie powinno być ograniczone.
Temperatura
Od maja do września można wystawić je na zewnątrz – najlepiej w miejscu przewiewnym i lekko zacienionym. Optymalna temperatura w tym czasie to 20–25 °C w dzień, a nocą o kilka stopni chłodniej. Od listopada do lutego przypada okres spoczynku i wtedy najlepsza jest temperatura 8–10 °C. Należy unikać temperatury poniżej 5 °C.
Światło
Wymaga miejsca jasnego, ale gdzie światło jest rozproszone. Najlepiej czuje się na parapecie okna wschodniego. Gdy światła jest za mało, pędy są niewybarwione i mają charakterystyczny jasnozielonożółty kolor. Są wtedy wąskie, kruche i biczowato wyciągnięte. Niektóre gatunki charakteryzują się czerwonymi zabarwieniami części zielonych przy zbyt dużym naświetleniu.
Rozmnażanie
Najłatwiej rozmnaża się przez sadzonki pędowe, które odrywa się od rośliny i pozostawia na kilka godzin, aby przeschły. Tak przygotowane sadzonki umieszczasię w podłożu. Podłoże powinno być lekko wilgotne, a wilgotność powietrza duża. Można również rozmnażać z nasion, ale kwiaty pojawią się dopiero po kilku latach. Najlepszy okres do rozmnażania przypada na późną wiosnę oraz lato.
Podłoże
Specjalne mieszanki do kaktusów lub ziemia kwiatowa o lekko kwaśnym odczynie.
Przycinanie
Kaktusa można przycinać, co stymuluje go do wytwarzanie wielu nowych pędów. Pędy 2-3 letnie należy zachowywać, ponieważ tylko na nich wytwarzane są kwiaty.
Inne
Roślina rzadko atakowana przez szkodniki, odporna i łatwa w uprawie.
Systematyka.
"Phyllocactus" Link, "Phyllocereus" Miq.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Hylocereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj epifyllum ("Epiphyllum" Haw.).
Wybrane gatunki.
Źródło:

</doc>
<doc id="676334" url="https://pl.wikipedia.org/wiki?curid=676334" title="Polonia Kraków Knights">
Polonia Kraków Knights



</doc>
<doc id="676339" url="https://pl.wikipedia.org/wiki?curid=676339" title="Skarbnik Dworu Królewskiego (Anglia)">
Skarbnik Dworu Królewskiego (Anglia)



</doc>
<doc id="676341" url="https://pl.wikipedia.org/wiki?curid=676341" title="Koń islandzki">
Koń islandzki

Koń islandzki – rasa konia wyhodowana w Islandii. Pomimo że konie te są małe, czasem wielkości kuców, większość rejestrów ras nazywa je końmi.
Długo żyją i są wytrzymałe. W swojej ojczyźnie rzadko chorują; islandzkie prawo zapobiega importowaniu koni do kraju, a raz wywiezione nie mogą już wrócić. Konie te, oprócz takich chodów jak stęp, kłus i galop, potrafią poruszać się także chodem znanym jako tölt oraz inochodem. Jest to jedyna rasa koni, jaka występuje w Islandii; jest także popularna na świecie, spore populacje istnieją w Europie i Ameryce Północnej. Rasa jest ciągle używana do tradycyjnych prac gospodarczych w Islandii, do rekreacji, pokazów, zawodów i wyścigów.
Charakterystyka rasy.
Konie islandzkie osiągają standardową wysokość w kłębie od 130 do 145 cm, co zazwyczaj jest wzrostem kuców, ale hodowcy i rejestry ras zawsze odnoszą się do islanderów jako koni. Jest kilka teorii na temat tego, dlaczego islandery są zawsze nazywane końmi; jedna z nich mówi o żywiołowym temperamencie rasy, inna o braku słowa "kuc" w jęz. islandzkim. Jeszcze inna teoria sugeruje, że waga rasy, struktura kości i umiejętności dźwigania ciężarów pozwalają na sklasyfikowanie rasy jako konia, bardziej niż kuca.
Budowa ciała.
U koni islandzkich występuje duża różnorodność umaszczeń, włączając maść kasztanowatą, bułaną, gniadą, karą, myszatą, palomino, srokatą i dereszowatą. W języku islandzkim jest ponad 100 nazw dla różnych kolorów i odmian. Islandery mają bardzo proporcjonalną głowę, z prostym profilem i szerokim czołem. Szyja jest krótka, umięśniona i szeroka u podstawy; kłąb szeroki i niski; pierś głęboka; łopatki umięśnione i lekko pochylone; grzbiet długi; zad szeroki, umięśniony, krótki i lekko stromy. Nogi są silne i krótkie, ze względnie długimi kościami nadpęcia i krótkimi pęcinami. Grzywa i ogon są obfite, z grubym włosiem, ogon nisko osadzony. Rasa jest znana jako wytrzymała i stosunkowo niewymagająca. U tych koni występuje zimą gruby podszerstek, dający izolację od niskich temperatur.
Hodowla.
Koń islandzki pochodzi od zwierząt przywiezionych na Islandię przez wikińskich osadników w IX i X wieku. Pierwsze wzmianki na temat tej rasy w literaturze pojawiły się w XII w. Konie były czczone w mitologii nordyckiej – jest to zwyczaj przywieziony do Islandii przez pierwszych osadników. Selektywna hodowla przez stulecia doprowadziła rasę do teraźniejszej formy. Dobór naturalny także był ważny, jako że surowy klimat Islandii wyeliminował wiele koni. W latach 80. XVIII wieku większość zwierząt zginęła w następstwie erupcji wulkanicznej. Pierwsze stowarzyszenie rasy islandzkiej zostało stworzone w Islandii w 1904 r., a dzisiaj rasa jest reprezentowana przez organizacje w 19 różnych krajach, działających pod głównym stowarzyszeniem, Międzynarodowa Federacja Stowarzyszeń Koni Islandzkich (the International Federation of Icelandic Horse Associations).
Różni hodowcy koni w Islandii mają nieco inne cele hodowlane. Niektórzy skupiają się na zwierzętach do pracy w gospodarstwie, które budową różnią się od hodowanych do pracy pod siodłem; te są starannie wyselekcjonowane pod kątem ich zdolności do töltu oraz inochodu. Niektóre zwierzęta są przeznaczane na koninę. Jeszcze inni hodowcy skupiają się na uzyskaniu interesujących umaszczeń.
Islandery są rasą późno dojrzewającą. Zazwyczaj nie jeździ się na nich, zanim nie osiągną czwartego roku życia, a ich rozwój płciowy nie jest ukończony przed siódmym rokiem życia. Najbardziej wydajne są pomiędzy wiekiem ośmiu a osiemnastu lat, jednak zachowują swoją siłę i wytrzymałość do drugiej dekady życia. Klacz z Danii dożyła rekordowego wieku 56 lat, podczas gdy inny koń, z Wielkiej Brytanii, osiągnął wiek 42 lat. Islandery są bardzo płodne, a obydwie płci nadają się do rozmnażania do wieku 25 lat. Rekordowo klacze rodziły mając 27 lat.
Temperament i tryb życia.
Konie te nie mają skłonności do łatwego płoszenia się, być może dlatego, że nie miały naturalnych wrogów w ojczyźnie. Są przyjazne, posłuszne i łatwe w hodowli, chociaż również entuzjastyczne i pewne siebie. Są bardzo przyjaźnie nastawione do człowieka, są również spokojne i ciekawskie. Na Islandii są najczęściej hodowane w chowie bezstajennym, w systemie hodowli tabunowej (gdy ogier rozpłodowy żyje razem ze stadem klaczy; czasem kilka ogierów i stad żyje na jednym terenie). Uwielbiają towarzystwo innych koni i pozostawione samotnie na wybiegu cierpią. W ostateczności zadowalają się towarzystwem kozy lub owcy. W wyniku ich izolacji od innych koni, choroby koni na Islandii najczęściej nie występują, z wyjątkiem kilku typów wewnętrznych pasożytów. Niska częstość występowania chorób w Islandii jest utrzymywana przez prawa uniemożliwiające powrót koni wywożonych z kraju i poprzez wymóg, aby wszystkie sprzęty jeździeckie importowane do kraju były nowe i nieużywane. W rezultacie rodzime konie nie nabyły odporności na choroby. Epidemia na wyspie mogłaby być katastrofalna dla rasy To stwarza problemy z pokazywaniem rodzimych islandzkich koni poza krajem, ponieważ żadne konie nie mogą być przywożone do Islandii, a koniom raz opuszczającym kraj nie wolno wrócić.
Chody.
Islander to rasa o pięciu chodach, znana z pewnego kroku i zdolności do wędrowania po trudnym terenie. Prócz typowych chodów takich stęp, kłus i galop, znana jest zdolność rasy do wykonywania dwóch dodatkowych chodów. Choć większość ekspertów uważa różne rodzaje galopu za odrębne chody, oparte na niewielkiej zmienności w strukturze tempa kroków, rejestry islandzkiej rasy uważają galop i cwał za jeden chód, stąd określenie "pięć chodów".
Pierwszy dodatkowy chód to czterotaktowy "tölt", który wygląda trochę jak "biegnący stęp", z wysoką akcją nóg przednich (na pokazach często podkreślaną przez zakładanie koniom specjalnych "butów" z obciążnikami). Ze względu na brak fazy lotu, tölt jest chodem wygodnym dla jeźdźca.. Tölt się różni w porównaniu do podobnych chodów, takich jak "rack" u American Saddlebred, "paso largo" u Paso Fino czy "running walk" u Tennessee Walkerów. Tak jak we wszystkich chodach lateralnych, wzór kroków jest taki sam jak wzór kroków stępa (lewa tylna, lewa przednia, prawa tylna, prawa przednia), ale chody te różnią się od stępa w zakresie szybkości w której mogą być wykonywane, począwszy od prędkości szybkiego marszu, do prędkości galopu roboczego. Niektóre konie islandzkie wolą tölt, podczas gdy inne preferują kłus; trening może poprawić sposób wykonania go, ale konie islandzkie prezentują tölt od urodzenia, również spontanicznie. Istnieją dwie odmiany töltu, które uznawane są za błędne przez hodowców. Pierwszym jest nierówny chód nazywany "piggy-pace", który jest bliższy chodowi dwutaktowemu niż czterotaktowemu. Drugi nazywa się "valhopp" i jest to połączenie töltu i cwału. Występuje najczęściej u niedoświadczonych młodych koni lub koni, które mieszają te chody. Obie odmiany są zazwyczaj niewygodne do jazdy.
Rasa wykonuje również inochód nazywany s"keið "lub" flugskeið" czyli "latający inochód". Jest to chód szybki i płynny, wykonywany przez te konie również podczas wyścigów. Niektóre konie są w stanie osiągnąć szybkość do 30 mil na godzinę (ok. 50 kilometrów na godzinę). Nie wszystkie islandzkie konie posiadają taką zdolność. Zwierzęta które wykonują zarówno tölt, jak i inochód, są uważane za najlepsze w rasie. Latający inochód jest dwutaktowym lateralnym chodem z momentem zawieszenia, nogi z każdej strony stawiane są na gruncie niemal jednocześnie (lewa tylna i lewa przednia, zawieszenie, prawa tylna i prawa przednia).
Historia.
Przodkami konia islandzkiego były prawdopodobnie zwierzęta zabierane na Islandię przez wikingów pomiędzy rokiem 860 a 935. Za wikingami podążali imigranci z nordyckiej kolonii w Irlandii, Wyspy Man i Hebrydów Zewnętrznych. Przybyli oni ze swoimi końmi, typu szetland, highland i connemara. Jest też możliwość pokrewieństwa z kucami jakuckimi. Około 900 lat temu próbowano wprowadzić geny koni wschodnich, w wyniku degeneracji populacji lokalnej. W 982 roku islandzki Althing (parlament) przyjął ustawę zakazującą wwożenia koni do Islandii. Nie było domieszek innych ras od ponad 1000 lat.
Symbolika i mitologia.
Ludzie nordyccy jako pierwsi zaczęli czcić konia jako symbol płodności i bóstwa, a białe konie poddawano ubojowi na święta i ceremonie ofiarne. Konie odegrały znaczącą rolę w mitologii nordyckiej, a kilka koni grało główne role w mitach skandynawskich, wśród nich koń o ośmiu nogach zwany Sleipnir, należący do Odyna, najważniejszego z nordyckich bogów, boga bitwy. Skalm, klacz, pierwszy islandzki koń znany z nazwy, pojawiła się w "Księdze Rozliczeń" z XII wieku. Według książki, wódz o imieniu Seal-Thorir założył osadę w miejscu, gdzie się Skalm zatrzymała i położyła. Konie również odgrywają kluczową rolę w islandzkich sagach takich jak Saga o Hrafnkelu, Saga o Njalu i Saga o Grettirze. Chociaż napisane w XIII wieku, ich czas akcji przypada na wiek IX. W wielu współczesnych klubach jeździeckich i hodowlach na Islandii są konie, którym nadaje się imiona pochodzące z mitologii nordyckiej.
Konie były często uważane za najcenniejsze dobro w średniowiecznej Islandii. Konie wojenne były czasami pochowane obok poległych jeźdźców, opowiadano historie o ich dokonaniach. Dawni Islandczycy organizowali też krwawe walki pomiędzy ogierami, by wybrać najlepsze zwierzęta hodowlane, co zostało opisane w literaturze z 930 do 1262 roku. Walki ogierów były ważną częścią kultury islandzkiej i burdy, zarówno fizyczne i słowne, wśród widzów były częste. Zwycięstwo w walkach konnych dawało szansę na poprawę pozycji społecznej, kosztem przegranych wrogów, i miało szerokie reperkusje społeczne i polityczne, czasami prowadzące do restrukturyzacji sojuszy politycznych.
Rozwój populacji w Islandii.
Między 874 a 1300 r. n.e., w czasie bardziej sprzyjających warunkach klimatycznych w ciepłym okresie średniowiecza, Islandzcy hodowcy selektywnie hodowali konie pod kątem pożądanych umaszczeń i budowy ciała. Od 1300 do 1900 roku, selektywne rozmnażanie stało się mniej priorytetowe, gdyż klimat był często ciężki – wiele koni i ludzi zmarło. W latach 1783 i 1784, około 70% koni w Islandii zostało zabitych przez popiół wulkaniczny, zatrucia i głód po wybuchu Lakagígarw. Erupcja trwała osiem miesięcy, setki kilometrów kwadratowych ziemi pokryła lawa, która zmieniła bieg lub wysuszyła kilka rzek. Populacja powoli odzyskiwała liczebność w ciągu następnych stu lat i od początku XX wieku hodowla selektywna powróciła. Pierwsze islandzkie związki hodowców powstały w 1904 roku, a pierwsza księga hodowlana w Islandii, została zapoczątkowana w 1923 roku.
Rozwój poza Islandią.
Konie te były eksportowane do Wielkiej Brytanii przed XX w., do pracy w kopalniach węgla kamiennego, ze względu na ich wytrzymałość i małe rozmiary. Jednak ich pochodzenie nie było tam rejestrowane. Pierwszy formalny eksport islandzkich koni nastąpił w 1940 roku, do Niemiec. Pierwszy oficjalny transport do Wielkiej Brytanii był w 1956 roku, kiedy szkocki farmer, McKintosh Stuart, zainicjował swój program hodowlany. W ślad za nim podążyli inni hodowcy, a w 1986 założono Towarzystwo Koni Islandzkich w Wielkiej Brytanii. Od połowy XIX wieku liczba eksportowanych koni islandzkich stale rosła. Od 1969 roku zaczęto współpracować w celu ochrony, poprawy i sprzedaży tych koni pod auspicjami Międzynarodowej Federacji Stowarzyszeń Koni Islandzkich. Islandery są szczególnie popularne w Europie Zachodniej, Skandynawii i Ameryce Północnej. Istnieje około 80.000 islandzkich koni w Islandii (w porównaniu do ludzkiej populacji wynoszącej 270.000), a około 100.000 za granicą. Prawie 50.000 znajduje się w Niemczech, gdzie jest wiele aktywnych klubów i stowarzyszeń rasy.
Zastosowanie.
Konie islandzkie nadal odgrywają ważną rolę w codziennym życiu na farmach Islandii, pomimo coraz szybszej mechanizacji i poprawy dróg, co zmniejsza konieczność ich użycia. Pierwszy oficjalny wyścig koni islandzkich odbył się w Akureyri w 1874 r., są one wciąż popularne w kraju w miesiącach od kwietnia do czerwca. Odbywają się też pokazy töltu oraz inochodu, gdzie punktowana jest jakość wykonania. Mają również miejsce zimowe wydarzenia, takie jak wyścigi na zmrożonej nawierzchni, które sporadycznie kończą się upadkiem konia i jeźdźca do wody i ich ratunkiem. W 1906 r. odbyły się pierwsze pokazy stad hodowlanych. Część koni jest nadal przeznaczana na mięso, zazwyczaj eksportowane do Japonii. Rolnicy nadal wykorzystują rasę do spędzania owiec na islandzkie wyżyny, jednak większość jest wykorzystywana do celów rozrywkowych i jazdy dla przyjemności. Bardzo wiele ośrodków w całym kraju oferuje przejażdżki dla turystów, od krótkich jazd dla początkujących, po kilkudniowe rajdy w głąb interioru.
Rejestracja.
Koń islandzki jest reprezentowany przez stowarzyszenia w 19 krajach, z Międzynarodową Federacją Stowarzyszeń Konia Islandzkiego (FEIF) służącą jako zarządzająca międzynarodowa organizacja macierzysta. FEIF została założona 25 maja 1969 roku wspólnie przez sześć krajów, jako oryginalnych członków: Austria, Dania, Niemcy, Islandia, Holandia i Szwajcaria. W 1971 roku dołączyła Francja i Norwegia, w 1975 roku Belgia i Szwecja. Później członkami stały się również Finlandia, Kanada, Wielka Brytania, USA, Wyspy Owcze, Luksemburg, Włochy, Słowenia i Polska. W tym czasie Irlandia opuściła organizację z powodu braku członków. Nowej Zelandii nadano status "członka stowarzyszonego" ze względu na małą bazę członkowską. W 2000 roku powstał World Fengur, oficjalny rejestr islandzkich koni. Rejestr ten to baza danych w internecie używana jako księga stadna do śledzenia historii i rodów islandów. Rejestr zawiera informacje takie jak rodowód, hodowca, właściciel, potomstwo, fotografia i oceny oraz niepowtarzalny identyfikator każdego zarejestrowanego konia. Baza danych została utworzona przez islandzki rząd we współpracy z FEIF. Od momentu powstania, około 300 000 islandzkich koni, żywych i martwych, zostało zarejestrowane na całym świecie. W Niemczech istnieje organizacja niemieckich jeźdźców i hodowców koni islandzkich Islandpferde-Reiter- und Züchterverband zrzeszająca wszystkie kluby islandzkich koni w tym kraju.

</doc>
<doc id="676346" url="https://pl.wikipedia.org/wiki?curid=676346" title="Garbatkowate">
Garbatkowate

Garbatkowate (Notodontidae) – rodzina motyli z podrzędu Glossata. Obejmuje około 3800 opisanych gatunków.
Opis.
Motyle o krępym, zwykle obficie owłosionym ciele. Głowa najczęściej o zredukowanej ssawce i krótkich głaszczkach. Czułki u samców grzebykowate, u samic piłkowane, ząbkowane lub grzebykowate, ale o krótszych niż u samców ząbkach. Na goleniach występują ostrogi, których zesklerotyzowane wierzchołki mają piłkowane krawędzie. Zatułów z narządami bębenkowymi uformowanymi przez silnie wklęśniętą grzbietową część epimeronu zapiersia. Błona bębenkowa zwrócona jest brzusznie, a na pierwszym segmencie odwłoka brak zakrywającego ów narząd kapturka. U samic ósmy segment odwłoka u ma częściowo błoniaste pleura, a błona pomiędzy brodawkami analnymi a ostium torebki kopulacyjnej zaopatrzona jest w region gruczołowy. Samce mają na wierzchołku odwłoka kępkę długich, włosowatych łusek o piłkowanych lub prostych wierzchołkach.
Gąsienice z 4–5 parami posuwek, wyposażonych w pojedynczy rząd haczyków. Część gatunków ma na grzbiecie mięsiste garby, czasem duże i ostro zakończone. Inne mają odwłoki zakończone długimi widełkami. Krawędzie tnące żuwaczek mają gładkie. Poczwarki są walcowate, z tyłu zwężone, często z dobrze rozwiniętym kremastrem.
Biologia i występowanie.
W Polsce występuje 36 gatunków (zobacz: garbatkowate Polski). Zasiedlają głównie lasy, rzadziej parki czy ogrody. Gąsienice żerują na drzewach i krzewach liściastych. U korowódkowatych dzień spędzają we wspólnych oprzędach, a nocą wyruszają na żer. Owady dorosłe są aktywne nocą, chętnie przylatują do światła.
Taksonomia.
Na podstawie morfologicznej analizy filogenetycznej J.S. Miller wyróżnił 9 monofiletycznych podrodzin garbatkowatych:
Do żadnej z nich nie zaklasyfikował plemienia Hemiceratini i rodzaju "Lirimiris".

</doc>
<doc id="676347" url="https://pl.wikipedia.org/wiki?curid=676347" title="Wszechnica Uniwersytetu Jagiellońskiego">
Wszechnica Uniwersytetu Jagiellońskiego

Wszechnica Uniwersytetu Jagiellońskiego – powołana do życia w 2005 roku pozawydziałowa jednostka organizacyjna Uniwersytetu Jagiellońskiego. Nawiązuje do amerykańskiej formuły "University Extensions", tj. uniwersyteckich jednostek udostępniających naukową wiedzę ekspercką w formie kształcenia ustawicznego.

</doc>
<doc id="676348" url="https://pl.wikipedia.org/wiki?curid=676348" title="Gardez">
Gardez

Gardez (paszto: ګردېز, perski: گردیز) – miasto we wschodnim Afganistanie, na południe od Kabulu.
Miasto jest ośrodkiem administracyjnym prowincji Paktija. Liczba ludności w 2021 roku wynosiła prawie 98 tys. mieszkańców.

</doc>
<doc id="676350" url="https://pl.wikipedia.org/wiki?curid=676350" title="Mostly Autumn">
Mostly Autumn

Mostly Autumn – brytyjska grupa założona w 1995 roku, wykonująca szeroko pojętą muzykę rockową.

</doc>
<doc id="676352" url="https://pl.wikipedia.org/wiki?curid=676352" title="Gard (rzeka)">
Gard (rzeka)

Gard (lub Gardon) – rzeka we Francji, przepływająca przez tereny departamentów Gard oraz Lozère. Stanowi prawy dopływ dolnego Rodanu. 
Gard powstaje z połączenia się rzek Gardon d'Alès i Gardon d'Anduze. Długość rzeki to 71 km. Na rzece znajduje się rzymski akwedukt Pont-du-Gard z 19 r. p.n.e.
Etymologia.
Określenie „Gardon” związane z nazwą miasta lub wioski używane jest ogólnie w odniesieniu do większości dopływów tego cieku wodnego. Trudno jest zatem ustalić, która rzeka jest dopływem drugiej, ponieważ prawie wszystkie są nazywane „Gardon”. Gdy idziemy w górę rzeki, każda gałąź (jeśli dwie rzeki mają równe znaczenie) generuje dwie odnogi i tak dalej.
Powodzie.
Rzeka wylała we wrześniu 2002 roku i ponownie w grudniu 2003. Gard miała rekordowe powodzie, które uszkodziły wiele mostów w Gard oraz Lozère, w tym Pont Saint-Nicolas, który został w pełni odrestaurowany. Obecnie rzeka ma niewiele oznak powodzi.
Rekreacja.
Rzymski akwedukt Pont du Gard i XVI-wieczny Pont Saint-Nicolas to dwa zabytkowe mosty, które przecinają Gardon. Gorges du Gardon, która kończy się w Pont Saint-Nicolas, jest popularnym miejscem rekreacyjnym dla kajakarstwa, wspinaczki i pieszych wycieczek. We wsi Collias, około 12 kilometrów w dół rzeki od Pont Saint-Nicolas, znajduje się kilka agencji wynajmu kajaków, które przewożą klientów w górę rzeki do Pont Saint-Nicolas (dopóki poziom rzeki nie spadnie pod koniec czerwca). Wypłynięcie z Collias kajakiem doprowadzi cię do Pont du Gard w ciągu około półtorej godziny. Chociaż czasami rzeka nie jest zbyt płytka, aby umożliwić przepływ.

</doc>
<doc id="676357" url="https://pl.wikipedia.org/wiki?curid=676357" title="Gascoyne (rzeka)">
Gascoyne (rzeka)

Gascoyne – okresowa rzeka w Australii (Australia Zachodnia).
Gascoyne jest najdłuższą (820 km) rzeką stanu Australia Zachodnia. Jej źródła znajdują się u stóp wzgórza Wilgoona w paśmie Robinson, na zachód od pustyni Gibsona, a uchodzi do Oceanu Indyjskiego w Zatoce Rekina w miejscowości Carnarvon. 
Jej głównym dopływem jest 561-kilometrowa rzeka Lyons, która łączy się z Gascoyne około 160 km od jej ujścia; obie tworzą dorzecze o powierzchni 68 326 km². 
Rzeka Gascoyne ma też 36 mniejszych dopływów, jak rzeczki Landor, Thomas, Thirtyone oraz potoki Coodewa, Nanular, Cream, Moorayana, Shay, Turner czy Jacobs Gully.
Miejscowi mówią o Gascoyne, że jest to "rzeka do góry nogami", jako że płynie ona jak każda inna rzeka przez około 120 dni w roku, a przez pozostałą jego część pod powierzchnią wyschniętego koryta wykorzystując warstwę wodonośną piaszczysto-żwirowego pustynnego gruntu. 
Płynie przez rzadko porośnięte tereny, które są częściowo wykorzystywane jako pastwiska dla owiec, a także penetrowane przez poszukiwaczy złota i innych kruszców.
Nazwę swą rzeka zawdzięcza brytyjskiemu podróżnikowi George'owi Greyowi, który znalazł ją w roku 1839 i ochrzcił nazwiskiem swego zastępcy i "przyjaciela, komandora J. Gascoyne'a".

</doc>
<doc id="676361" url="https://pl.wikipedia.org/wiki?curid=676361" title="Hirgon">
Hirgon



</doc>
<doc id="676372" url="https://pl.wikipedia.org/wiki?curid=676372" title="Rafał Anioła">
Rafał Anioła

Rafał Anioła (ur. 1 grudnia 1931 w Siedlcach, zm. 11 stycznia 2001 w Szczecinie) – polski piłkarz. Występował na polskich boiskach (Lech Poznań, Stal Mielec, Stal Rzeszów, Pogoń Szczecin, Arka Gdynia).

</doc>
<doc id="676377" url="https://pl.wikipedia.org/wiki?curid=676377" title="Robbie Coltrane">
Robbie Coltrane

Robbie Coltrane, właśc. Anthony Robert McMillan OBE (ur. 30 marca 1950 w Rutherglen, zm. 14 października 2022 w Larbert) – szkocki komik i aktor, znany przede wszystkim z ról Rubeusa Hagrida w cyklu filmów o Harrym Potterze i Valentina Zukovsky’ego w filmach "GoldenEye" i "Świat to za mało".
Ukończył Glasgow School of Art. Od 1989 był mężem Rhony Gemmell, z którą miał syna Spencera (ur. 1992) i córkę Alice (ur. 1998). Para rozstała się w 2004.

</doc>
<doc id="676387" url="https://pl.wikipedia.org/wiki?curid=676387" title="Stanisław Baliński (poeta)">
Stanisław Baliński (poeta)

Stanisław Baliński herbu Jastrzębiec (ur. 2 sierpnia 1898 w Warszawie, zm. 12 listopada 1984 w Londynie) – polski poeta, prozaik, eseista i dyplomata.
Życiorys.
Syn Ignacego h. Jastrzębiec (1862–1951) i Marii z Chomętowskich h. Lis (1868–1934), brat Antoniego Edwarda (1907–1990), pracownika dyplomacji. Ukończył polonistykę na Uniwersytecie Warszawskim oraz teorię i kompozycję muzyki w Wyższej Szkole Muzycznej w Warszawie, studiował też prawo. W 1920 został członkiem grupy poetyckiej "Skamander". Od 1 grudnia 1922 rozpoczął pracę w MSZ. Pięć lat przebywał na placówce w Chinach, następnie w Brazylii i Persji. Odbył wiele podróży po Europie, Ameryce Południowej, Dalekim i Bliskim Wschodzie, Afryce Północnej.
Po agresji III Rzeszy i ZSRR na Polskę (1939) przez Rumunię wyjechał do Paryża, później do Wielkiej Brytanii. W latach 1939–1940 był pracownikiem Ministerstwa Informacji i Dokumentacji Rządu RP na uchodźstwie. W latach 1940–1945 był pracownikiem polskiego MSZ w Londynie. Po objęciu funkcji ministra spraw zagranicznych przez Adama Tarnowskiego od 30 listopada 1944 do stycznia 1945 był "chargé d’affaires" przy emigracyjnym rządzie Czechosłowacji. Po wojnie pozostał na emigracji. W latach 50. XX w. współpracował z rozgłośniami Wolna Europa i Głos Ameryki. Od 1945 należał do angielskiego PEN Clubu.
W latach międzywojennych publikował m.in. czasopismach „Skamander” i „Wiadomości Literackie”. W czasie II wojny światowej pisywał w czasopismach „Wiadomości Polskie” (1940–1944), „Nowa Polska” (1942–1944), „Dziennik Polski i Dziennik Żołnierza” (1944). Po wojnie m.in. w „Wiadomościach”. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). Laureat Nagrody Związku Pisarzy Polskich na Obczyźnie w 1981 roku.
Jego grób symboliczny znajduje się na cmentarzu Powązkowskim w Warszawie (kwatera T-2-2).
Jego utwór "Mój kapitanie, już wieczór" spopularyzowała Sława Przybylska, wykonując go do muzyki Włodzimierza Korcza.
Dzieła.
Tomiki wierszy:
Opowiadania:
Memuarystyka:
Felietony
Tłumaczenia.
Jacques Prevert „"Spacer Picassa i inne wiersze"”, Polska Fundacja Kulturalna, Londyn,
Po wojnie stale pisywał felietony w „Wiadomościach” Mieczysława Grydzewskiego.

</doc>
<doc id="676391" url="https://pl.wikipedia.org/wiki?curid=676391" title="Synagoga w Czerwińsku nad Wisłą">
Synagoga w Czerwińsku nad Wisłą

Synagoga w Czerwińsku nad Wisłą – zbudowana w drugiej połowie XIX wieku, przy ulicy Królowej Jadwigi 3. Podczas II wojny światowej hitlerowcy zdewastowali synagogę, następnie przeznaczając ją na magazyn. Po wojnie budynek synagogi przebudowano na kino. Obecnie po synagodze zachowały się fragmenty ściany wschodniej, które obecnie służą jako dobudówka do domu mieszkalnego.

</doc>
<doc id="676395" url="https://pl.wikipedia.org/wiki?curid=676395" title="Młody las (film)">
Młody las (film)

Młody las – polski film fabularny z 1934 w reżyserii Józefa Lejtesa na podstawie sztuki Jana Adolfa Hertza o tym samym tytule. Scenariusz produkcji Lejtes napisał wraz z Hertzem i Anatolem Sternem. Akcja filmu rozgrywa się w czasie rewolucji 1905 roku. Młodzież szkolna, przeciwna surowej i opresyjnej oświacie carskiej, postanawia zbuntować się i rozpocząć strajk.
"Młody las" został bardzo dobrze przyjęty przez polskich krytyków. Chwalili oni umiejętności reżyserskie Józefa Lejtesa, udane przeniesienie sztuki teatralnej na język filmu, zdjęcia, oprawę muzyczną oraz kreacje aktorskie. Film otrzymał pozytywne oceny również od sowieckich krytyków, którzy zachwycali się warsztatem realizatorskim dzieła Lejtesa, niemniej jednak wytknęli mu jednostronne i niezgodne z „prawdą” przedstawienie rewolucji 1905 roku.
Opis fabuły.
Akcja filmu rozpoczyna się w 1905 w warszawskim gimnazjum męskim. Uczniowie starszych klas z coraz większą niechęcią odnoszą się do opresyjnej carskiej szkoły i rosyjskich nauczycieli. Czołowym liderem nieposłusznych zostaje Antek Majewski. Klasowy kolega Antka, Janek Walczak, nie radzi sobie z nauką. Jego matka prosi jednego z wychowawców, aby pomógł jej synowi, lecz ten zbywa biedną kobietę. Tymczasem dyrektor gimnazjum, Nikołaj Iwanowicz Starogrenacki, podnosi z podłogi korytarza ulotki nawołujące do protestu szkolnego. W związku z tym Starogrenacki daje reprymendę profesorowi Kiernickiemu, Polakowi lojalnemu wobec władz rosyjskich. W następnej scenie nastolatkowie z różnych szkół zbierają się na tajnym spotkaniu. Wanda Lityńska, uczennica gimnazjum żeńskiego, bierze ze sobą ulotki protestacyjne. W drodze powrotnej zostaje zaatakowana przez szpiega, próbującego odebrać jej zakazane materiały. Pomocy udziela jej Stefan, syn Kiernickiego. Dziewczyna podchodzi do chłopaka z rezerwą, jednak z czasem zakochuje się. Koledzy krytycznie podchodzą do jej znajomości z synem lojalisty.
Roztargniony nauczyciel języka francuskiego, Charles Attenot, nie panuje nad zachowaniem chłopców. Niektórzy robią mu kawały, inni wychodzą z klasy, aby zapalić papierosa w szkolnej toalecie i przekomarzać się z woźnym, Terteńką. Jeden z uczniów rysuje na tablicy karykaturę wychowawcy. Rozczarowany Attenot informuje o tym fakcie dyrektora szkoły. Po wyjściu Starogrenackiego wychowankowie przepraszają Attenota i rozstają się w miłej atmosferze. Niedługo później Stefan i Wanda odbywają randkę w parku. Romantyczne chwile zakłóca wyznanie Kiernickiego, nie znoszącego kolegów klasowych o patriotycznych poglądach. Jednocześnie, dowiedziawszy się o zaangażowaniu Wandy w działalność niepodległościową, wyśmiewa ją. Niedługo później akcja filmu przenosi się do gimnazjum żeńskiego, gdzie nauczycielka Zofia Strońska prowadzi lekcję tańca. Zajęcia stają się pretekstem do potajemnych wykładów z historii Polski. Uczennice wracają do nauki kroków tanecznych, gdy dochodzi do niezapowiedzianej inspekcji żandarmerii.
Na lekcji historii Janek Walczak i wielu innych uczniów kwestionują i buntują się przeciw rosyjskiej wizji dziejów przełomu XVIII i XIX wieku przedstawionej przez inspektora Pakotina. Na radzie pedagogicznej dyrektor Starogrenacki zażądał od Walczaka publicznych przeprosin dla Pakotina, w innym wypadku zostałby usunięty ze szkoły i otrzymałby „wilczy bilet”. Chłopak, widząc rozpacz biednej matki, postanawia schować dumę do kieszeni i zgadza się na propozycję dyrektora. W czasie przemowy Walczak nie wytrzymuje napięcia i mdleje. Równocześnie Antek Majewski bije Stefana, który w sporze nie poparł kolegi z klasy, lecz Pakotina. Dodatkowo Kiernicki zostaje wygwizdany przez uczniów młodszych klas, a Wanda odwraca się od niego. Chłopak postanawia popełnić samobójstwo, jednak ojciec w ostatniej chwili uniemożliwia mu tę próbę i zamierza go pomścić. Wtedy Stefan wyraża pogardę wobec niego.
Uczniowie gromadzą się na kolejnym tajnym spotkaniu. Są śledzeni przez Pakotina, oczekującego na przybycie żandarmerii. Wychowawca zostaje zaatakowany przez Stefana, który po zdarzeniu wrzuca do pokoju dyskutantów kartkę o grożącym im niebezpieczeństwie. Służby policyjne strzelają do uciekających, ale nikt nie zostaje ranny. Nazajutrz dyrektor gimnazjum męskiego nakazuje przyznanie się, kto pobił nauczyciela historii. Stefan wstaje pierwszy, ale inni uczniowie stają za nim murem. Wkrótce odbywa się zebranie uczniów gotowych do strajku i walki o polską szkołę. Rosyjscy wychowankowie udzielają poparcia tej inicjatywie. Jednocześnie Wanda i Stefan pogodzili się i wspólnie z innymi uczestnikami śpiewają hymn narodowy i
wychodzą na ulicę.
Obsada.
Zestawienie zostało przygotowane na podstawie źródła:
Produkcja.
Przygotowania.
W 1933 Marek Libkow wyprodukował film "Pod Twoją obronę", powierzając jego realizację Józefowi Lejtesowi. Gdy produkcja odniosła sukces komercyjny, Libkow rozwiązał spółkę Pol-Ton-Film i założył wytwórnię Libkow-Film. W nowych okolicznościach producent podjął decyzję, że jego pierwszym projektem będzie przeniesienie na ekran sztuki teatralnej "Młody las" Jana Adolfa Hertza z 1916. Utwór Hertza został napisany w 10. rocznicę strajku szkolnego z 1905 i upamiętniał walkę młodzieży o możliwość nauczania w języku polskim i głęboką reformę surowego, carskiego szkolnictwa. W wywiadzie udzielonym „Kurierowi Polskiemu” Libkow wspomniał, że pomysł nakręcenia "Młodego lasu" narodził się podczas spontanicznej rozmowy na ulicy z Janem Adolfem Hertzem.
Budżet filmu oscylował wokół 300 000 złotych. Józef Lejtes napisał scenariusz wspólnie z Anatolem Sternem i Janem Adolfem Hertzem. Za zdjęcia odpowiadał Albert Wywerka. Kręcono je w warszawskim atelier Falanga, a ujęcia plenerowe realizowano na Kamiennych Schodkach, na ulicy Brzozowej, Nowolipki oraz w Łazienkach Królewskich. Muzykę skomponowali Roman Palester i Marian Neuteich, zaś scenografię przygotowali Jacek Rotmil i Stefan Norris.
Obsadę aktorską tworzyli zarówno aktorzy z dużym dorobkiem artystycznym, na przykład Kazimierz Junosza-Stępowski, Bogusław Samborski, Michał Znicz, Stefan Jaracz, Władysław Walter i Tekla Trapszo, jak i młodzi wykonawcy – Witold Zacharewicz, Maria Bogda, Mieczysław Cybulski i Adam Brodzisz.
Realizacja.
Twórcy "Młodego lasu" stanęli przed trudnym zadaniem zaadaptowania sztuki teatralnej na potrzeby widowiska filmowego. Efekt teatralizacji miał ustąpić miejsca zastosowaniu środków wyrazu charakterystycznych dla kina. W ten sposób przygotowany przez nich scenariusz wykazywał istotne różnice względem utworu scenicznego. Po pierwsze, odrzucono pierwszy akt dramatu. Po drugie, młodzież pozostała bohaterem zbiorowym, lecz na pierwszy plan wysunięto dwie postaci, Jana Walczaka i Stefana Kiernickiego, w miejsce Antka Majewskiego, wywodzącego się z klasy drobnomieszczańskiej, który nie okazał się ciekawie napisanym protagonistą. Nieustępliwa patriotyczna postawa Jana Walczaka została skonfrontowana z troską i rozpaczą jego ciężko pracującej matki, natomiast Stefan Kiernicki przeszedł przemianę z asekuranta, trzymającego stronę rosyjskich nauczycieli, w zwolennika akcji niepodległościowej (wątek ten nie pojawił się w pierwowzorze literackim).
Scenarzyści postarali się także o heterogeniczne ujęcie skonfliktowanych uczniów i kadry nauczycielskiej. Wyraźnie dało się zauważyć w ich środowiskach postawy konformistyczne, tchórzostwa, obojętności, wewnętrznego rozdarcia lub odwagi. Ponadto Lejtes, Stern i Hertz dopisali do scenariusza wątek miłosny Wandy i Stefana, niewystępujący w sztuce, który jednak w przeciwieństwie do innych filmów patriotycznych, nie zdominował głównego tematu produkcji. Filmowcy wystrzegali się stereotypów narodowych oraz odwoływali się do solidarności. Przykładem tej strategii było przemówienie ucznia Dobrolubowa w imieniu rosyjskich kolegów, którzy popierali działania polskich rówieśników. Wszystkie te zabiegi nadały dziełu dramaturgicznej i ideowej intensywności.
Odbiór.
Premiera kinowa i recenzje w kraju.
Premiera "Młodego lasu" odbyła się 22 grudnia 1934 w warszawskim kinie „Apollo”. Czytelnicy tygodnika „Kino” przyznali dziełu Józefa Lejtesa Złoty Medal za najlepszy film polskiej produkcji 1934.
"Młody las" spotkał się z pozytywnym odzewem ze strony krytyków. Irena Pobóg-Grabowska na łamach „Kina” nazwała film „skończonym arcydziełem”, godnym wyświetlania w zagranicznych kinach. Andrzej Ruszkowski z „ABC” w podsumowaniu swojej recenzji napisał, że „otrzymaliśmy film godzien wyróżnienia wśród najlepszych filmów światowych. Legenda o tem, jakoby to warunki materjalne i techniczne stały na przeszkodzie polskiej twórczości filmowej – została raz na zawsze obalona. Ludzi nam trzeba więcej, nie środków”. Sprawozdawca „Polski Zbrojnej” zwrócił uwagę na lekkość patriotycznego przekazu: „«Młody las» jest bezsprzecznie filmem o wysokim napięciu patrjotycznem. Jest to jednak patrjotyzm dyskretny, wyrażający się w czynnem bohaterstwie, a nie w czczej gadaninie. Nie wyraża się w sposób ponury, ale raczej na wesoło. Nie nuży, ale krzepi”. Według Leonii Jabłonkówny "Młody las" można było uznać za udane przeniesienie sztuki teatralnej na grunt filmowy, natomiast recenzent „Czasu” opisał produkcję jako solidną robotę, wydobywającą „film polski z dotychczasowych gąszczy na polanę, pełną jasności i powietrza”.
W analizach krytycy zauważyli u Józefa Lejtesa wyczucie kina, co przełożyło się na zrealizowanie filmu z płynną i logiczną akcją, gdzie liryczne fragmenty spójnie łączyły się z tymi dynamicznymi. Twórca umiejętnie przeplótł patetyczne i humorystyczne sceny. Udało mu się również przenieść atmosferę patriotycznego uniesienia polskiej młodzieży z początku XX wieku i sprawić, aby widzowie mogli uosabiać się z głównymi bohaterami. Pochwały otrzymała praca operatorska Alberta Wywerki i oprawa muzyczna przygotowana przez Romana Palestra i Mariana Neuteicha. Zdaniem recenzentów obsada aktorska, kompetentnie poprowadzona przez reżysera, wypadła bardzo dobrze.
Recenzje w Związku Sowieckim.
W 1935 "Młody las" został wyświetlony na Międzynarodowym Festiwalu Filmowym w Moskwie, gdzie zespół aktorski otrzymał wyróżnienie za swoje kreacje. Filmem zainteresowało się wielu sowieckich krytyków. Swoje opinie wydali między innymi Gieorgij Wasiljew, Grigorij Kozincew, Grigorij Aleksandrow i Iwan Kawaleridze. Ich zdaniem podstawową wadą dzieła był nieprawdziwy opis wydarzeń 1905 roku. Boris Szumiacki, przewodniczący Wszechzwiązkowego Zarządu Przemysłu Kinematograficznego i Fotograficznego stwierdził, że w filmie brak jest „prawdy artystycznej: rewolucja 1905 r. w Polsce miała charakter burżuazyjno-demokratyczny, międzynarodowy, a reżyser Lejtes przedstawił jako narodową, ograniczoną w ramach ruchu burżuazyjnego”. Zgoła inaczej odnieśli się do warsztatu realizatorskiego. Na plus zapisali pracę reżyserską Józefa Lejtesa i jego artystyczny kunszt, zdjęcia, warstwę muzyczną oraz kreacje aktorskie.

</doc>
<doc id="676396" url="https://pl.wikipedia.org/wiki?curid=676396" title="Fiona Shaw">
Fiona Shaw

Fiona Shaw, właściwie Fiona Mary Wilson (ur. 10 lipca 1958 w hrabstwie Cork) – irlandzka aktorka, mieszkająca na co dzień w Londynie. Wyróżniona Orderem Imperium Brytyjskiego. Dwukrotna zdobywczyni Nagrody Laurence’a Oliviera. Publiczność w kilkudziesięciu krajach zna ją z roli Petunii Dursley w serii filmów o Harrym Potterze, a także jako Marnie Stonebrook z serialu „Czysta krew”. Wielokrotnie występowała na deskach międzynarodowych scen, w tym National Theatre i Royal Shakespeare Company w Wielkiej Brytanii. Zasłynęła również rolami w monodramach: „The Waste Land” na podstawie poezji T.S. Eliota, wystawionym w Liberty Theatre w Nowym Jorku, za który otrzymała Drama Desk Award, a także „The Testament of Mary” w nowojorskim Walter Kerr Theatre. W 2013 roku sztuka została nominowana do Nagrody Tony w trzech kategoriach, a Fiona Shaw otrzymała nagrodę specjalną największego na świecie festiwalu monodramu United Solo, którą odebrała na ceremonii festiwalu w 2013 roku w nowojorskim Teatrze Row. Jest lesbijką i w 2018 roku poślubiła ekonomistkę ze Sri Lanki o imieniu Sonali Deraniyagala.

</doc>
<doc id="676399" url="https://pl.wikipedia.org/wiki?curid=676399" title="Už Jsme Doma">
Už Jsme Doma

Už Jsme Doma – czeska awangardowa grupa muzyczna powstała w 1985 roku w Cieplicach. W twórczości grupy można znaleźć elementy rockowe, punkowe i folkowe, chociaż twórczość zespołu wymyka się prostym podziałom na nurty muzyczne. Charakteryzuje się surrealistycznymi tekstami, zaskakującymi zmianami tempa utworów, melodyjnością nawiązująca do słowackich i morawskich korzeni (wielogłosowe partie wokalne, zaśpiewy itp.). Nazwa po polsku znaczy „Już jesteśmy w domu”.
Zespół realizuje się również w innych projektach artystycznych, takich jak performance, film, publikacje książkowe.

</doc>
<doc id="676410" url="https://pl.wikipedia.org/wiki?curid=676410" title="Rodzinna polipowatość gruczolakowata">
Rodzinna polipowatość gruczolakowata

Rodzinna polipowatość gruczolakowata () – choroba genetyczna charakteryzująca się licznymi polipami gruczolakowatymi jelita grubego, powstającymi w 2. dekadzie życia. U nieleczonych chorych niemal we wszystkich przypadkach rozwija się rak jelita grubego.
Epidemiologia.
Rodzinna polipowatość gruczolakowata to rzadka choroba. W 2009 roku Europejska Agencja Leków (EMEA, ang. "European Medicines Agency") oszacowała jej częstość w populacji Unii Europejskiej na 3-10/100 000. Jest traktowana jako stan przedrakowy, który nieuchronnie prowadzi do powstania raka jelita grubego. Zwykle nie ujawnia się przed 10. rokiem życia. Jej pełny obraz powstaje zwykle w 3. – 4. dekadzie życia. Tylko wyjątkowo objawy mogą się pojawić w okresie noworodkowym lub wczesnoniemowlęcym.
Etiologia.
Choroba jest dziedziczona autosomalnie dominująco. FAP spowodowana jest mutacjami antyonkogenu "APC" ("adenomatous poliposis coli gene") w "locus" 5q21-22. Mutacje te prowadzą do powstania nieprawidłowych, skróconych, białek. W około 25-30% przypadków mutacja ma charakter spontaniczny i u tych chorych wywiad rodzinny jest ujemny.
Patomorfologia.
Charakterystyczne są polipy gruczolakowate, zarówno cewkowe, kosmkowe jak i mieszane. Umiejscowione są na całej długości jelita, ze szczególnym uwzględnieniem esicy i odbytnicy. Z reguły nie przekraczają 1 cm. Makroskopowo mogą przypominać powiększone grudki chłonne okrężnicy, co może być przyczyną nierozpoznania choroby w badaniu kolonoskopowym.
Objawy i przebieg.
Głównym objawem są setki polipów gruczolakowatych różnej wielkości w okrężnicy i odbytnicy. U połowy pacjentów z FAP polipy są obecne w wieku 15 lat, a w wieku 35 lat u 95%. Oprócz tego może współistnieć polipowatość dna żołądka (ang. "fundic gland polyps", FGP), polipy dwunastnicy i gruczolaki jelita cienkiego.
Na podłożu gruczolaków rozwijają się nowotwory złośliwe. Najczęstszym nowotworem w zespole polipowatości gruczolakowatej jest rak jelita grubego, którego ryzyko wynosi niemal 100%. U nieleczonych chorych rak jelita grubego powstaje przeciętnie w wieku 35 lat, a rzadko przed 20. rokiem życia. 
Zespół powoduje powstawanie również innych nowotworów, z których najczęstszymi są rak brodawkowaty tarczycy i gruczolakorak jelita cienkiego. 
Nowotwory złośliwe związane z FAP:
Choroba może dawać też zróżnicowane objawy pozajelitowe, takie jak:
Zespół Gardnera.
Odmianą FAP jest zespół Gardnera, gdzie występowaniu setek, a nawet tysięcy polipów jelita grubego towarzyszy powstawanie guzów mezodermalnych o typie kostniaków, guzów desmoidalnych, torbieli naskórkowych oraz przerostu nabłonka barwnikowego siatkówki (CHRPE, ang. "Congenital Hypertrophy of the Retinal Pigment Epithelium").
Zespół Turcota.
Współwystępowanie guzów mózgu i polipów okrężnicy nazywamy zespołem Turcota.
Poronna postać FAP.
Mniej agresywny wariant FAP określa się jako poronny (attenuated FAP, AFAP). W jego przebiegu powstaje mniej polipów (10-100), a polipy rozwijają się w późniejszym wieku. Ryzyko nowotworu złośliwego jest mniejsze i nie przekracza 70%.
Rozpoznanie.
Rozpoznanie FAP stawiane jest na podstawie badania kolonoskopowego.
Leczenie.
Postępowaniem z wyboru jest leczenie operacyjne – najczęściej całkowita kolektomia. Istnieją próby leczenia profilaktycznego w postaci podawania niesteroidowych leków przeciwzapalnych, np. celekoksybu, sulindaku. 

</doc>
<doc id="676414" url="https://pl.wikipedia.org/wiki?curid=676414" title="FAP">
FAP



</doc>
<doc id="676415" url="https://pl.wikipedia.org/wiki?curid=676415" title="Zespół polipowatości rodzinnej">
Zespół polipowatości rodzinnej



</doc>
<doc id="676417" url="https://pl.wikipedia.org/wiki?curid=676417" title="Polipowatość rodzinna">
Polipowatość rodzinna



</doc>
<doc id="676421" url="https://pl.wikipedia.org/wiki?curid=676421" title="Zespół gruczolakowatej polipowatości rodzinnej">
Zespół gruczolakowatej polipowatości rodzinnej



</doc>
<doc id="676424" url="https://pl.wikipedia.org/wiki?curid=676424" title="Prokurator generalny">
Prokurator generalny



</doc>
<doc id="676426" url="https://pl.wikipedia.org/wiki?curid=676426" title="Jan Harlender">
Jan Harlender

Jan Harlender (ur. 3 grudnia 1887 w Jarosławiu, zm. 1939 w Jarosławiu) – prawnik, sekretarz zarządu miasta Jarosławia.
Życiorys.
Urodził się w 1887 w Jarosławiu, w rodzinie mieszczańskiej. Syn Franciszka i Anny z Giletów. Po ukończeniu gimnazjum studiował prawo na Uniwersytecie Lwowskim. W 1915 ożenił się z Walerią Irla. W latach 1916–1921 odbywał służbę wojskową przy sądzie wojskowym. Szeregi wojska opuścił w stopniu porucznika. Działacz Towarzystwa Szkoły Ludowej (TSL), członek ,Zarzewia” i drużyn strzeleckich. W latach 1921–1923 i 1924–1939 pełnił funkcję sekretarza Magistratu i Rady Miejskiej. Po powstaniu muzeum 13 grudnia 1925, jako jego dyrektor, dokonał wszelkich starań dla powiększenia jego skromnych początkowo zbiorów. Był (w 1935) jednym z trzech założycieli Stowarzyszenia Miłośników Dawnego Jarosławia, którego został pierwszym sekretarzem. Był też inicjatorem powstania biblioteki miejskiej. Tworzył też prasę lokalną. Odznaczony został Medalem Niepodległości. Przed II wojną światową przy pomocy Kazimierza Gottfrieda w obawie o losy archiwum przeniósł je do piwnic klasztoru o.o. reformatów; zbiory zmagazynowano w "Sali lustrzanej".
Zmarł na atak serca 8 września 1939 w Jarosławiu. Autor prac o historii Jarosławia.

</doc>
<doc id="676442" url="https://pl.wikipedia.org/wiki?curid=676442" title="Światowa Unia dla Judaizmu Postępowego">
Światowa Unia dla Judaizmu Postępowego

Światowa Unia dla Judaizmu Postępowego (ang. "World Union for Progressive Judaism, WUPJ") – największy w skali światowej reformowany ruch żydowski, działającym w 42 krajach, na 6 kontynentach. Unia została założona w 1926 roku w Londynie, jej siedziba mieści się w Jerozolimie, a biura regionalna znajdują się w Londynie, Moskwie i Nowym Jorku.

</doc>
<doc id="676450" url="https://pl.wikipedia.org/wiki?curid=676450" title="Cmentarz Mauzoleum Żołnierzy Radzieckich">
Cmentarz Mauzoleum Żołnierzy Radzieckich

Cmentarz Mauzoleum Żołnierzy Radzieckich – wojenna nekropolia żołnierzy radzieckich poległych lub zmarłych w wyniku ran i chorób odniesionych w czasie II wojny światowej znajdująca się w Warszawie przy ul. Żwirki i Wigury 51.
Historia.
Cmentarz został założony w latach 1949–1950, skrywa prochy 21 468 żołnierzy radzieckich 1 Frontu Białoruskiego, którzy polegli w walkach o Warszawę w latach 1944–1945. Ich prochy zostały ekshumowane z cmentarzy lokalnych oraz tymczasowych i przeniesione tu po 1949 roku. Nekropolię zaprojektowali Bohdan Lachert (ogólne założenie) i Władysław Niemirski (zieleń), ma ona charakter rozległego parku z elementami mauzoleum o powierzchni 19,2 ha. Otwarto go w 5. rocznicę kapitulacji III Rzeszy, 9 maja 1950.
Cmentarz był wielokrotnie dewastowany.
Architektura.
Prochy żołnierzy pogrzebano w 834 mogiłach, z których 294 to groby indywidualne. Centralną część cmentarza stanowi szeroka aleja, która poprzez trzy tarasy prowadzi do 21-metrowego granitowego obelisku. Napis na obelisku głosił: "Ku wiecznej chwale bohaterskich żołnierzy niezwyciężonej Armii radzieckiej, poległych w bojach z hitlerowskim najeźdźcą o wyzwolenie Polski i naszej stolicy Warszawy". Od ok. 2015 roku zmieniony napis głosi: "Pamięci żołnierzy Armii Radzieckiej poległych o wyzwolenie Polski spod okupacji niemieckiej w latach 1944 – 1945".
Po obu stronach obelisku znajdują się monumentalne rzeźby żołnierzy Armii Czerwonej dłuta Jerzego Jarnuszkiewicza ("Bohaterstwo") i Stanisława Lisowskiego ("Ofiarność"). Cmentarz otacza artystycznie skomponowana zieleń, dzieło Władysława Niemirskiego.
Pogrzebani żołnierze byli zgrupowani w następujących formacjach 1 Frontu Białoruskiego:

</doc>
<doc id="676452" url="https://pl.wikipedia.org/wiki?curid=676452" title="Air Hockey">
Air Hockey

Air Hockey (potocznie, lecz niepoprawnie cymbergaj) – rodzaj popularnej gry zręcznościowej dla dwóch graczy. Gra przypomina nieco hokej na lodzie. Do gry używany jest specjalny stół, powierzchnia stołu jest pokryta otworami, przez które wydmuchiwane jest powietrze. Powstaje przy tym poduszka powietrzna, na której krążek ślizga się bez kontaktu z podłożem.
Gracze stoją po przeciwnych stronach stołu. Każdy gracz używa specjalnego plastikowego narzędzia (zwanego czasem grzybkiem) spełniającego rolę rakietki, kształtem przypominające sombrero o średnicy kilkunastu centymetrów. Przy pomocy tego narzędzia gracze uderzają krążek. Celem gry jest umieszczenie krążka w bramce przeciwnika. Krążek porusza się z dużą szybkością. Gra jest z reguły przerywana, gdy któryś z zawodników osiągnie określoną wcześniej liczbę punktów (najczęściej siedem lub dziewięć) lub po założonym limicie czasowym.
Przy grze w Air Hockey gracze z reguły przestrzegają podstawowych zasad:
Gra nie jest ściśle skodyfikowana, dlatego sami gracze najczęściej ustalają szczegółowe zasady gry.

</doc>
<doc id="676456" url="https://pl.wikipedia.org/wiki?curid=676456" title="Złóbcoki">
Złóbcoki

Złóbcoki – polski ludowy instrument muzyczny z grupy chordofonów smyczkowych, często mylony z gęślikami. Charakterystyczne dla Podhala, występowały do XIX wieku. Nazwa "złóbcoki" nawiązuje do "żłobienia" instrumentu z jednego klocka drewna, inni wywodzą ją od "łób", czyli kołyski. 
Budowa.
Miały wypukły, podłużny i wąski korpus rezonansowy rzeźbiony wraz z szyjką z jednego klocka. W odróżnieniu od skrzypiec (po góralsku – gęśle) nie posiadały guzika przytrzymującego naciąg strun i nie miały wyodrębnionych ścianek. Posiadały 3 (później 4) struny.
Technika gry.
Grano na nich smyczkiem o łukowatym kształcie. Strojone były tak jak skrzypce, wydawały dźwięk cichy, ostry i przejmujący, co wynikało z techniki wykonania. Grano przeważnie na dwóch, Tytus Chałubiński, wspominając muzykę Jana Krzeptowskiego zwanego Sabałą, napisał: "Mimo największej biegłości grajka, niepodobna tu uniknąć nieraz skrzypienia lub dojmującego pisku". Współcześni muzycy góralscy najczęściej zastępują złóbcoki skrzypcami. Podobnym instrumentem ludowym z rejonu Wielkopolski są mazanki.

</doc>
<doc id="676468" url="https://pl.wikipedia.org/wiki?curid=676468" title="HUDF">
HUDF



</doc>
<doc id="676470" url="https://pl.wikipedia.org/wiki?curid=676470" title="HDF-S">
HDF-S



</doc>
<doc id="676472" url="https://pl.wikipedia.org/wiki?curid=676472" title="HDFS">
HDFS



</doc>
<doc id="676473" url="https://pl.wikipedia.org/wiki?curid=676473" title="Windows Internet Explorer">
Windows Internet Explorer



</doc>
<doc id="676477" url="https://pl.wikipedia.org/wiki?curid=676477" title="Harleyowcy">
Harleyowcy

Harleyowcy, zwani motocyklistami bądź ridersami – grupy mężczyzn na ciężkich motocyklach – cruiserach.
Harleyowcy nie posiadają żadnej specjalnej ideologii, są miłośnikami ciężkich motocykli, nie interesują ich nowe modele, pierwowzorem jest amerykański Harley-Davidson, dlatego są często nazywani harleyowcami lub ridersami. Charakterystyczny wygląd zewnętrzny ridersów to motocyklowa skórzana kurtka tzw. ramoneska lub kamizelka, sprane dżinsy z dziurami na kolanach, skórzane buty – kowbojki, i często pasy nabijane ćwiekami, często noszą też długie brody. Popularne wśród Harleyowców jest posiadanie tatuaży, które nazywają „dziarami”. Na ubraniach, noszą też często emblematy harley davidson, np. orła harley davidson na tle flagi USA lub krzyż maltański.
Stereotypy harleyowca są następujące:
Popularne są zloty harleyowców, na które zjeżdżają się ridersi z całego kraju. Muzyką której przeważnie słuchają harleyowcy jest rock, najpopularniejsze odmiany to blues rock, heavy metal i hard rock. Najpopularniejsze zespoły to The Allman Brothers Band, Deep Purple, Judas Priest, AC/DC, Led Zeppelin, Iron Maiden, Steppenwolf (którzy nagrali utwór "Born to be Wild", uznawany za hymn ridersów), Grateful Dead, Thin Lizzy, Manowar, Motörhead, Saxon i Black Sabbath. Ruch harleyowców jest obecny do dziś nie tylko w Stanach Zjednoczonych, ale także w wielu krajach europejskich.

</doc>
<doc id="676479" url="https://pl.wikipedia.org/wiki?curid=676479" title="Stronnictwo Ludowe Ojcowizna">
Stronnictwo Ludowe Ojcowizna



</doc>
<doc id="676486" url="https://pl.wikipedia.org/wiki?curid=676486" title="British Board of Film Classification">
British Board of Film Classification

The British Board of Film Classification (BBFC), pierwotnie British Board of Film Censors, jest organizacją odpowiedzialną za klasyfikację i cenzurę filmów oraz niektórych gier w Wielkiej Brytanii.

</doc>
<doc id="676494" url="https://pl.wikipedia.org/wiki?curid=676494" title="GDMO">
GDMO

Notacja GDMO definiowana jest w dokumencie "ITU-T X.722: Guidelines for the Definition of Managed Objects (GDMO)". Jest ona w zasadzie zbiorem makrodefinicji ASN.1 za pomocą których można definiować modele obiektowe używane w zestawie standardów zarządzania sieciami komputerowymi OSI, a w szczególności protokołu CMIP i serwisu CMIS. Podobnie jak w definicjach MIB-ów, w SNMP używa ona OID, czyli identyfikatorów obiektów, ale na tym podobieństwa się kończą, gdyż jest ona notacją o wiele bardziej skomplikowaną.

</doc>
<doc id="676496" url="https://pl.wikipedia.org/wiki?curid=676496" title="Krystyna Kieferling">
Krystyna Kieferling

Krystyna Kieferling (ur. 22 października 1942 w Skrzynce) – historyk, muzeolog, starszy kustosz, wieloletni dyrektor Muzeum Kamienica Orsettich w Jarosławiu.
Udostępniła zwiedzającym między innymi Wielką Izbę w kamienicy Orsettich i współpracowała przy przygotowaniach do udostępnienia podziemnej trasy turystycznej. W 2001 r. otrzymała Honorową Nagrodę burmistrza miasta Jarosławia w dziedzinie nauki.
Publikacje.
z Michałem Pasterskim 
z Zofią Bieńkowską 
Jest też autorką licznych czasowych wystaw tematycznych oraz scenariuszy do wystaw stałych w jarosławskim muzeum, a także autorką scenariusza wystawy stałej Oddziale Muzeum w pałacu w Zarzeczu oraz artykułów tematycznie związane z historią miasta i regionu.

</doc>
<doc id="676499" url="https://pl.wikipedia.org/wiki?curid=676499" title="ROSE">
ROSE

ROSE jest to protokół z rodziny OSI, zdefiniowany w dokumencie: "ITU-T X.229: Remote Operations (ROSE) Protocol". W zasadzie jest on implementacją protokołu typu RPC (czyli zdalnego wywołania procedury) dla zestawu OSI.

</doc>
<doc id="676500" url="https://pl.wikipedia.org/wiki?curid=676500" title="Henryk Seweryniak">
Henryk Seweryniak

Henryk Seweryniak (ur. 20 września 1951 w Budach Kozickich k. Gostynina) – polski duchowny katolicki, prałat, profesor nauk teologicznych, specjalista w zakresie teologii fundamentalnej. Konsultor Papieskiej Rady ds. Krzewienia Nowej Ewangelizacji.
Życiorys.
W 1969 wstąpił do Wyższego Seminarium Duchownego w Płocku. 15 czerwca 1975 w katedrze płockiej otrzymał święcenia kapłańskie z rąk biskupa płockiego Bogdana Sikorskiego. W latach 1975–1977 pełnił funkcję wikariusza w parafii św. Antoniego w Żurominie. W latach 1977-1980 rozpoczął studia specjalistyczne z teologii dogmatycznej w Katolickim Uniwersytecie Lubelskim. W latach 1980–1984 odbył studia z teologii fundamentalnej w Pontificia Universitas Gregoriana w Rzymie, które uwieńczył rozprawą doktorską o hermeneutyce Paula Ricoeura. Od 1984 jest wykładowcą teologii fundamentalnej, religiologii, teologii ekumenicznej w Wyższym Seminarium Duchownym w Płocku.
W połowie lat 80. pełnił funkcję wikariusza parafii pw. Św. Jana Chrzciciela w Płocku. Opiekował się wówczas obsypywanym nagrodami na festiwalach muzyki religijnej zespołem Vox Clamantis, pisał nawet teksty piosenek. Był współorganizatorem Tygodni Kultury Chrześcijańskiej oraz słynnych na całe miasto Mszy Świętych za ojczyznę. 
W latach 1988–1993 był asystentem, następnie adiunktem w Katedrze Eklezjologii Fundamentalnej KUL. W 1993 habilitował się na podstawie studium z antropologii teologiczno-fundamentalnej Wolfharta Pannenberga. W 1995 został kierownikiem Katedry Chrystologii i Eklezjologii Fundamentalnej ATK, później Uniwersytetu Kardynała Stefana Wyszyńskiego. Członek zespołu redakcyjnego II Polskiego Synodu Plenarnego. 7 listopada 1995 został referentem ds duszpasterstwa ekumenicznego diecezji płockiej. W 1997 odznaczony godnością Kapelana Ojca Świętego. Od 30 listopada 2001 profesor nauk teologicznych. Konsultor Rady Episkopatu Polski do Spraw Dialogu Religijnego, członek Komisji Mieszanej do spraw Dialogu Teologicznego między Kościołem Rzymskokatolickim i Kościołem Starokatolickim Mariawitów. Pełni obowiązki wikariusza biskupiego ds. stałej formacji kapłanów Diecezji Płockiej. 
W 2012 odznaczony przez papieża Benedykta XVI godnością Prałata Honorowego Jego Świątobliwości.
W kadencji 2011-2015 był członkiem Komitetu Nauk Teologicznych Polskiej Akademii Nauk.

</doc>
<doc id="676509" url="https://pl.wikipedia.org/wiki?curid=676509" title="Lautenbach">
Lautenbach

Francja:
Niemcy:
Osoby:
Zobacz też:

</doc>
<doc id="676510" url="https://pl.wikipedia.org/wiki?curid=676510" title="NGC 2346">
NGC 2346

NGC 2346 – mgławica planetarna znajdująca się w gwiazdozbiorze Jednorożca. Mgławica ta znajduje się w odległości 2000 lat świetlnych, a jej średnica ma 0,34 roku świetlnego. Została odkryta 5 marca 1790 roku przez Williama Herschela.
NGC 2346 przypomina kształtem motyla. Kształt mgławicy jest prawdopodobnie spowodowany specyficzną ewolucją systemu, którego składniki kiedyś znajdowały się w większej odległości od siebie. W jej centrum znajduje się układ dwóch gwiazd, które obiegają się wzajemnie co 16 dni. Prawdopodobnie wiele milionów lat temu masywniejsza z tych gwiazd, rozszerzając się, objęła swym oddziaływaniem grawitacyjnym mniejszą gwiazdę, a to spowodowało, że obie zaczęły się obracać znacznie bliżej siebie i odrzucać powłoki gazu.

</doc>
<doc id="676512" url="https://pl.wikipedia.org/wiki?curid=676512" title="Zamek Ross">
Zamek Ross

Zamek Ross (irl. "Caisleán an Rois") – zamek w południowo-zachodniej Irlandii, na wyspie Ross na jeziorze Lough Leane na terenie Parku Narodowego Killarney w hrabstwie Kerry. Był rodową siedzibą klanu O'Donoghue, obecnie udostępniony jest zwiedzającym.
Historia.
Zamek Ross uchodzi za typowy przykład średniowiecznego zamku irlandzkiego naczelnika klanu. Dokładny czas powstania twierdzy nie jest znany, uważa się jednak, że zamek powstał z polecenia członka klanu O'Donoghue pod koniec XV wieku. Zamek Ross był ostatnią twierdzą w Irlandii, która stawiała jeszcze opór Oliverowi Cromwellowi podczas jego krwawej kampanii w XVII wieku. W końcu jednak zamek przeszedł na własność korony angielskiej. W kolejnych wiekach zamek często zmieniał właścicieli, aż w 1979 roku stał się własnością Republiki Irlandii. Zamek gruntownie wówczas odrestaurowano i odtworzono w nim XVII i XVIII-wieczny wystrój.

</doc>
<doc id="676522" url="https://pl.wikipedia.org/wiki?curid=676522" title="Ludwik Ducruet">
Ludwik Ducruet



</doc>
<doc id="676525" url="https://pl.wikipedia.org/wiki?curid=676525" title="Święty Mikołaj">
Święty Mikołaj



</doc>
<doc id="676530" url="https://pl.wikipedia.org/wiki?curid=676530" title="Zalesie Górne (przystanek kolejowy)">
Zalesie Górne (przystanek kolejowy)

Zalesie Górne – przystanek osobowy PKP Polskich Linii Kolejowych zlokalizowany przy ulicy Pionierów (Droga wojewódzka nr 873) w Zalesiu Górnym, w województwie mazowieckim, w Polsce.
W roku 2018 przystanek obsługiwał 700–1000 pasażerów na dobę.
Opis obiektu.
Na przystanek składają się:
Dojazd.
Do przystanku Zalesie Górne można się dostać:
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Góry Kalwarii, Piaseczna oraz Warszawy.

</doc>
<doc id="676532" url="https://pl.wikipedia.org/wiki?curid=676532" title="Michał Probierz">
Michał Probierz

Michał Rafał Probierz (ur. 24 września 1972 w Bytomiu) – polski trener i piłkarz, który występował na pozycji pomocnika lub obrońcy. Od 4 lipca 2022 selekcjoner reprezentacji Polski U-21.
Kariera zawodnicza.
Jako piłkarz grał w klubach: ŁKS Łagiewniki, GKS Rozbark, Gwarek Zabrze, Ruch Chorzów, Bayer Uerdingen, SG Wattenscheid 09, Górnik Zabrze, Pogoń Szczecin i Widzew Łódź. Swoją karierę zakończył po odniesieniu w 64 minucie meczu Widzewa przeciwko RKS Radomsko 21 maja 2005 roku poważnej kontuzji (zerwanie więzadeł krzyżowych). Łącznie w pierwszej lidze wystąpił w 260 spotkaniach i strzelił dziewięć goli.
Kariera trenerska.
Pierwsze trenerskie doświadczenia Probierz zbierał w latach 90. w Niemczech oraz w Górniku Zabrze, gdzie prowadził grupę młodzieżową. Trenował też TKKF Chorzów.
Polonia Bytom.
6 października 2005 roku Probierz został trenerem Polonii Bytom, zastępując na tym stanowisku Marcina Brosza. Klub zajmował wówczas przedostatnie, 17. miejsce w tabeli drugiej ligi. W dziesięciu meczach zdobył zaledwie pięć punktów. Przed Probierzem postawiono zadanie utrzymania się w rozgrywkach. Polonia na koniec sezonu zajęła spadkowe, 15. miejsce, jednak dzięki fuzji Amiki Wronki i Lecha Poznań miała prawo gry w barażach, w których pokonała Unię Janikowo, utrzymując się w lidze. Jeszcze w trakcie sezonu, 1 czerwca 2006 roku Widzew Łódź poinformował, że Probierz zostanie trenerem tego klubu od przyszłego sezonu – 2006/2007.
Widzew Łódź.
W czerwcu 2006 roku Probierz przejął po Stefanie Majewskim stanowisko trenera Widzewa Łódź, który w sezonie 2005/2006 zajął w drugiej lidze pierwsze miejsce i awansował do Ekstraklasy. W swoim debiucie trenerskim w najwyższej klasie rozgrywkowej drużyna prowadzona przez Probierza pokonała na własnym stadionie Dyskobolię Grodzisk Wlkp. 2:1. Ostatecznie w lidze Widzew uplasował się na 12. miejscu, w pucharze Polski odpadł w 1/16 finału z Cracovią, zaś w Pucharze Ekstraklasy nie wyszedł z grupy. Po sześciu kolejkach sezonu 2007/2008, w których Widzew zgromadził zaledwie trzy punkty i nie odniósł żadnego zwycięstwa, Probierz został zwolniony.
Polonia Bytom.
17 grudnia 2007 roku zastąpił, zwolnionego pięć dni wcześniej, Dariusza Fornalaka z funkcji trenera Polonii Bytom, która po rundzie jesiennej zajmowała czternaste miejsce w tabeli. Pod wodzą Probierza bytomianie przegrali pięć meczów, pięć zremisowali oraz wygrali trzy. Taki wynik pozwolił im utrzymać się w Ekstraklasie. 22 maja 2008 roku Probierz zrezygnował z prowadzenia Polonii.
Jagiellonia Białystok.
W czerwcu 2008 roku przejął po Stefanie Białasie Jagiellonię Białystok. Na trzy kolejki przed zakończeniem sezonu 2008/2009, po przegranym wyjazdowym meczu 1:3 z Lechią Gdańsk, Probierz na pomeczowej konferencji prasowej oświadczył, iż oddaje się do dyspozycji zarządu. Prezes Jagiellonii Cezary Kulesza zapewnił jednak o mocnej pozycji Probierza w klubie, a za słabe rezultaty zespołu winił piłkarzy. Ostatecznie w sezonie 2008/2009 Jagiellonia zajęła ósme miejsce w lidze oraz dotarła do 1/8 finału Pucharu Polski.
Przed kolejnym rozgrywkami klub miał zostać zdegradowany do pierwszej ligi za korupcję, jednak Związkowy Trybunał Piłkarski rozpatrzył jego odwołanie i ukarał zespół karą dziesięciu minusowych punktów na początku sezonu 2009/2010. Jagiellonia już po czterech kolejkach odrobiła minusowe punkty. Do końca rundy grała dobrze i na przerwę zimową uplasowała się na dziesiątym miejscu w tabeli. W rundzie wiosennej sezonu 2009/2010, Jagiellonia pod wodzą Probierza odniosła największy sukces jakim było zdobycie Pucharu Polski po wygraniu z Pogonią Szczecin 1:0 (gola strzelił Andrius Skerla), oraz zdobyła Super Puchar Polski po wygraniu na stadionie w Płocku z mistrzem Polski Lechem Poznań (1:0, bramka T. Frankowskiego).
Zdobycie pucharu Polski umożliwiło Jagiellonii start w III rundzie eliminacji do Ligi Europy. W niej Jagiellonia zmierzyła się z greckim Arisem Saloniki, przegrywając w pierwszym meczu na własnym boisku 1:2 oraz remisując 2:2 w Salonikach, minimalnie przegrała dwumecz. Po pierwszych czterech kolejkach sezonu 2010/11 Jagiellonia z Probierzem na ławce została wiceliderem Ekstraklasy wygrywając m.in. z aktualnym wówczas mistrzem Polski Lechem Poznań 2:0. W 5 kolejce pokonując Wisłę Kraków (2:1) i przy porażce dotychczas prowadzącej w ekstraklasie Polonii Warszawa z Koroną Kielce (1:3), Jagiellonia pod wodzą Probierza została nowym samodzielnym liderem rozgrywek. Zespół Jagiellonii po rundzie jesiennej otwierał tabelę Ekstraklasy.
Ostatecznie na koniec sezonu drużyna zajęła czwarte miejsce w tabeli ligowej, dające prawo gry do kwalifikacjach do Ligi Europy. Dla klubu była to najwyższa pozycja w lidze w historii. 22 lipca 2011 roku kontrakt Probierza z Jagiellonią został rozwiązany za porozumieniem stron. Jagiellonia pod wodzą Probierza odniosła największe sukcesy w historii klubu. W 2011 roku został uhonorowany tytułem „Trenera 90-lecia” Jagiellonii.
ŁKS Łódź.
5 września 2011 roku Probierz został trenerem ŁKS-u Łódź, zajmującego wówczas ostatnie miejsce w tabeli Ekstraklasy. W swoim debiucie poprowadził łódzki zespół do zwycięstwa w meczu z Cracovią, pokonując ją na jej stadionie 1:0. W listopadzie po otrzymaniu oferty pracy z zagranicznego klubu, rozwiązał za porozumieniem stron kontrakt z ŁKS-em. Odchodząc z ŁKS-u Probierz pozostawił klub na jedenastym miejscu w tabeli Ekstraklasy po 12 kolejkach ligowych.
Aris Saloniki.
4 listopada 2011 roku przejął rolę trenera drużyny greckiej superligi – Arisu Saloniki. Wraz z nim do Grecji udał się jego asystent, Bartłomiej Zalewski. W tym momencie klub miał na koncie cztery remisy i znajdował się w strefie spadkowej tabeli ligowej. W debiucie 5 listopada 2011 drużyna pod wodzą Probierza przegrała przed własną publicznością z mistrzem Grecji Olimpiakosem 2:3. Jednak pod koniec grudnia Aris miał już 14 punktów i zajmował dziesiąte miejsce w tabeli (pokonał m.in. znacznie wyżej notowane OFI Kreta i Panathinaikos Ateny).
W tym czasie trener stwierdził, że zamierza zrezygnować z posady szkoleniowca Arisu ze względu na kłopoty finansowe, po czym wskutek rozmów z władzami klubu postanowił zmienić decyzję i pozostać na stanowisku. Ostatecznie 5 stycznia 2012 roku rozwiązał kontrakt z Arisem Saloniki. Za kadencji Probierza jego drużyna wygrała w trzech meczach ligowych, w jednym zremisowała, a w czterech nie zdobyła ani jednego punktu. Pod wodzą Probierza Aris awansował też do 1/8 finału Pucharu Grecji.
Wisła Kraków.
Po niespełna dwóch miesiącach od rozwiązania kontraktu z Arisem Saloniki, 1 marca 2012 roku Probierz objął funkcję trenera Wisły Kraków, zastępując na tym stanowisku Kazimierza Moskala. 1 października w trakcie konferencji prasowej po ligowym meczu z Piastem Gliwice, podał się do dymisji, a następnego dnia rozwiązał umowę z krakowskim klubem.
GKS Bełchatów.
Jeszcze w tej samej rundzie rozgrywek, 14 listopada objął stanowisko trenera innego klubu Ekstraklasy – GKS-u Bełchatów, zastępując na nim Jana Złomańczuka. Funkcję tę sprawował tylko do 27 grudnia, kiedy to jego kontrakt został rozwiązany za porozumieniem stron.
Lechia Gdańsk.
4 czerwca 2013 roku Probierz objął posadę I trenera Lechii Gdańsk. Umowa ze szkoleniowcem została zawarta na okres dwóch lat z opcję przedłużenia o kolejny rok.
30 lipca 2013 roku jego zespół zremisował w towarzyskim meczu z FC Barceloną 2:2 na PGE Arenie Gdańsk. 26 marca 2014 roku po przegranym dwumeczu 2:1, 1:1 w 1/4 finału Pucharu Polski Lechii z Jagiellonią Białystok oraz słabych wyników klubu w Ekstraklasie został zwolniony z posady trenera Gdańszczan.
Jagiellonia Białystok.
7 kwietnia 2014 roku Probierz zastępuje Piotra Stokowca na stanowisku trenera Jagiellonii, jest to jego drugie podejście do pracy w białostockim klubie. W sezonie 2014/15 Jagiellonia Białystok zajmuje 3. miejsce w Ekstraklasie, pokonując w ostatniej kolejce Lechię Gdańsk 4:2. Pod wodzą Probierza drużyna wygrywa dziewiętnaście spotkań, remisuje osiem oraz przegrywa w dziesięciu. Ukoronowaniem zakończonego ww. sezonu oprócz zdobycia brązowego medalu z drużyną jest dla Probierza jego wybór dokonany przez trenerów i piłkarzy z całej ligi na „Trenera Sezonu”.
Kolejny sezon 2015/16 dla Jagiellonii prowadzonej pod wodzą Probierza zaczął się od meczów I rundy eliminacyjnej Ligi Europy UEFA, w której białostoczanom stosunkiem bramek (9:0) udaje się z łatwością przejść słabą litewską drużynę Kruoja Pokroje by w drugiej rundzie szybko odpaść w dwumeczu z Omonią. Do „kanonu piłkarskiego słownika” przechodzą słowa Probierza, że: „puchary są jak pocałunek śmierci”. Sam sezon ligowy w Ekstraklasie dla Jagiellonii okazuje się drogą przez mękę. Po rundzie zasadniczej "Jaga" zajmuje 12. miejsce co spycha ją do grupy spadkowej by ostatecznie na jej zakończenie zająć w niej 11. miejsce. Bilans drużyny to 13 zwycięstw, 6 remisów i aż 18 porażek.
Oficjalnie Probierz 4 czerwca 2017 roku na konferencji pomeczowej poinformował o zakończeniu jego współpracy z klubem ze stolicy Podlasia, a jej ukoronowaniem było zdobyte chwilę wcześniej wicemistrzostwo Polski, które białostoccy kibice długo świętowali wraz z piłkarzami na Placu Uniwersyteckim. W sezonie 2016/17 Jagiellonia pod jego wodzą odniosła 21 zwycięstw, 8 remisów oraz doznała 8 porażek. Po rundzie zasadniczej drużyna zajmowała pierwsze miejsce w tabeli Ekstraklasy z dorobkiem 59 punktów by następnie w rundzie finałowej oddać pozycję lidera na rzecz Legii Warszawa. Ostatecznie o drugim miejscu w końcowej ligowej tabeli zadecydowała wyjazdowa porażka białostoczan w Gdańsku z Lechią (4:0) i uratowany w ostatnich minutach meczu remis z Lechem Poznań u siebie na zakończenie rozgrywek (2:2) co zaprzepaściło szanse Jagiellonii na złoty medal.
Cracovia.
21 czerwca 2017 roku Probierz objął funkcję trenera Cracovii, zastępując Jacka Zielińskiego. W styczniu 2019 roku został wiceprezesem krakowskiego klubu. 30 stycznia 2021 złożył dymisję z funkcji trenera oraz wiceprezesa klubu po wyjazdowej porażce 1:0 z Wartą Poznań. 1 lutego 2021 roku ogłosił, że zostaje w Cracovii.
Z krakowskim zespołem dwukrotnie dostał się do ligi Europy, raz zajmując czwarte miejsce w lidze (sezon 2019/20) i raz zdobywając Puchar Polski (sezon 2019/20). W tym samym sezonie zdobył też Superpuchar Polski. Za każdym razem w zmaganiach w lidze Europy Cracovia swoją przygodę kończyła w pierwszej rundzie eliminacji. 9 listopada 2021 roku, po derbowej porażce 0:1 z Wisłą Kraków, kontrakt Probierza z Cracovią został rozwiązany za porozumieniem stron.
Bruk-Bet Termalica Nieciecza.
6 stycznia 2022 roku Michał Probierz objął funkcję trenera Niecieczy zastępując Mariusza Lewandowskiego. Dwa dni później, 8 stycznia 2022 roku klub poinformował, że Probierz drogą mailową poprosił o rozwiązanie umowy za porozumieniem stron. Nie doszło do ani jednego spotkania nowego trenera z zawodnikami. W oświadczeniu klub odrzucił zarzuty postawione przez Probierza, który jak informują media uważa, że ustalenia przy podpisywaniu umowy z klubem zostały złamane.
Polska U-21.
4 lipca 2022 roku został selekcjonerem reprezentacji Polski U-21.

</doc>
<doc id="676534" url="https://pl.wikipedia.org/wiki?curid=676534" title="Duch Czasów">
Duch Czasów

Duch Czasów – kwartalnik dotyczący chrześcijańskiego nauczania, biblijnej teologii oraz różnych aspektów codziennego życia chrześcijańskiego. Ponadto publikuje świadectwa nawróceń i życia ludzi, którzy zawierzyli Bogu. Porusza także tematy związane z ewangelizacją, wychowaniem i życiem społecznym. Wszelkie podejmowane zagadnienia są konfrontowane z treścią Pisma Świętego, jako jedynej reguły wiary. Do każdego numeru jest załączona wkładka „Kącik dla dzieci”, zawierająca opowiadania i materiały katechetyczne dla najmłodszych.
Czasopismo wydawane jest przez Wydawnictwo „Duch Czasów”, działające przy Kościele Chrześcijan Dnia Sobotniego. Kościół wydaje czasopismo od 1966 r. W roku 1996 osiągało ono nakład 1000 egz., w 2005 roku 700 egz. a w 2014 r. nakład wynosił 400 egz. Redaktorem naczelnym "Ducha Czasów" jest Robert Cyganik.

</doc>
<doc id="676536" url="https://pl.wikipedia.org/wiki?curid=676536" title="Albert I (książę Monako)">
Albert I (książę Monako)



</doc>
<doc id="676550" url="https://pl.wikipedia.org/wiki?curid=676550" title="Daniel Ducruet">
Daniel Ducruet



</doc>
<doc id="676558" url="https://pl.wikipedia.org/wiki?curid=676558" title="Bonso">
Bonso



</doc>
<doc id="676565" url="https://pl.wikipedia.org/wiki?curid=676565" title="Jean Raymond Gottlieb">
Jean Raymond Gottlieb



</doc>
<doc id="676568" url="https://pl.wikipedia.org/wiki?curid=676568" title="Zara (przedsiębiorstwo)">
Zara (przedsiębiorstwo)

Zara () – hiszpańskie przedsiębiorstwo należące do grupy Inditex. Główna siedziba spółki mieści się w La Coruñi, gdzie w 1975 roku otwarto pierwszy sklep tej marki.
Inditex jest rozwijającą się firmą odzieżową, która posiada ponad 2700 sklepów w 60 państwach. Jej założycielem jest Amancio Ortega, najbogatszy Hiszpan i zarazem jeden z najbogatszych ludzi na świecie według amerykańskiego miesięcznika "Forbes". Zastąpił kilkumiesięczne terminy realizacji zamówień terminami 14-dniowymi (od projektu do umieszczenia towarów w sklepie). Z czasem wprowadził jeszcze kilka kontrowersyjnych zmian w sposobie zarządzania firmą. Marką Zara opatrzonych jest ponad 650 sklepów w 50 państwach, których obroty sięgają około 5 miliardów dolarów. W swojej ofercie posiada kilkanaście tysięcy produktów.

</doc>
<doc id="676570" url="https://pl.wikipedia.org/wiki?curid=676570" title="Szeplerzyzna">
Szeplerzyzna

Szeplerzyzna – wieś w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.
Komunikacja.
Przez miejscowość przebiega 1 linia komunikacji miejskiej ZKM Iława. Jest to linia nr 8 (Długa-Radomek).

</doc>
<doc id="676571" url="https://pl.wikipedia.org/wiki?curid=676571" title="Polipowatość młodzieńcza">
Polipowatość młodzieńcza

Polipowatość młodzieńcza (ang. juvenile polyposis syndrome, JPS) – choroba dziedziczna, w której występują liczne polipy hamartomatyczne w jelicie grubym.
Etiologia.
Choroba dziedziczona autosomalnie dominująco. W 50% przypadków stwierdza się mutację genu "MADH4" ("SMAD4/DPC4") w "locus" 18q21 lub "BMPR1A" w "locus" 10q22. Szacowana zapadalność w populacji ogólnej wynosi 1:50000.
Objawy i przebieg.
Może wystąpić wgłobienie, biegunka, krwawienie, enteropatia z utratą białka.
Szacowane ryzyko rozwoju raka przewodu pokarmowego waha się od 9-68%, w tym ryzyko wystąpienia raka jelita grubego wynosi 10-38%, a raka żołądka 21%.
Leczenie.
Chirurgiczne – najczęściej subtotalne wycięcie okrężnicy z wykonaniem zespolenia krętniczo-odbytniczego.

</doc>
<doc id="676574" url="https://pl.wikipedia.org/wiki?curid=676574" title="Zespół polipowatości młodzieńczej">
Zespół polipowatości młodzieńczej



</doc>
<doc id="676575" url="https://pl.wikipedia.org/wiki?curid=676575" title="Juvenile polyposis">
Juvenile polyposis



</doc>
<doc id="676586" url="https://pl.wikipedia.org/wiki?curid=676586" title="Linia sukcesji tronu Monako">
Linia sukcesji tronu Monako

Władca Monako nosi tytuł księcia Monako. Monakijski tron jest dziedziczny i od wieków należy do dynastii Grimaldich.
Zasady dziedziczenia.
Kwestię dziedziczenia monakijskiego tronu reguluje zapis w Konstytucji Księstwa Monako, ustanowiony dnia 2 kwietnia 2002 roku przez księcia Rainiera III Grimaldi.
Według tego dokumentu, nowy władca powoływany jest wówczas, gdy dotychczasowy umrze lub abdykuje. Pierwsze miejsca w linii sukcesji zajmują dzieci władcy zrodzone z prawego łoża, starsze przed młodszymi, a mężczyźni przed kobietami.
Jeżeli władca nie posiadał legalnych potomków, tron obejmuje jeden z jego młodszych braci lub siostra (zaczynając od najstarszej), i ich prawowici potomkowie.
W przypadku, gdy osoba, która powinna zajmować pierwsze miejsce w liście sukcesji, nie żyje bądź zrzekła się praw do tronu (przed zgonem lub ustąpieniem poprzedniego władcy), prawo dziedziczenia automatycznie przechodzi na jej prawowitych potomków.
Jeśli w tradycyjnej linii sukcesji nie ma osoby, która zostałaby nowym władcą, jest on wybierany spośród dalszych krewnych rodziny Grimaldich. Dzieje się to z udziałem Rady Koronnej i Rady Regencyjnej. Do czasu wyboru następcy władza sprawowana jest przez Radę Regencyjną. Tron może odziedziczyć jedynie osoba posiadająca monakijskie obywatelstwo w dniu śmierci lub ustąpienia poprzedniego rządzącego.
Funkcję księcia lub księżnej Monako może objąć wyłącznie osoba, która ukończyła osiemnasty rok życia.
Pierwsza osoba na liście sukcesji nosi tytuł dziedzicznego księcia lub dziedzicznej księżnej Monako (od 2014 Jakub Grimaldi, syn księcia Alberta II).
Na tronie nie mogą zasiąść dzieci pochodzące ze związków pozamałżeńskich lub konkubinatów (w tym gronie znajdują się obecnie dzieci księcia Alberta II, Jaśmina Grimaldi i Aleksander Coste, drugi wnuk księżnej Hanoweru, Rafał Elmaleh i córka księżniczki Stefanii, Kamila Gottlieb). Jeżeli rodzice takiej osoby wstąpią w związek małżeński, dziecko zostaje automatycznie uznane za prawowitego potomka i wpisane do linii sukcesji (ostatnio Aleksander Casiraghi w 2013).
Zgodnie z tymi przepisami, po wstąpieniu na tron kolejnego władcy, który nie jest bratem lub siostrą poprzednika, linia sukcesji ulega skróceniu.
Wcześniejsze wersje Konstytucji Księstwa Monako przewidywały dziedziczenie tronu przez prawowitych potomków władcy, również tych adoptowanych. Na liście sukcesji znajdowali się wówczas tylko descendenci panującego. W 2002 książę Rainier dokonał jednak korekt, biorąc pod uwagę stan kawalerski swojego 47-letniego następcy, który nie założył jeszcze wówczas swojej rodziny i nie miał legalnych dzieci. Gdyby Albert wstąpił na tron przy obowiązujących starych przepisach, prawa dziedziczenia straciłyby jego siostry i linia sukcesji byłaby pusta. Książę Rainier usunął również zapisek o obejmowaniu tronu przez dzieci adoptowane.
Linia sukcesji monakijskiego tronu.
Od 6 kwietnia 2005 roku księciem Monako jest Albert II Grimaldi. Obecna linia sukcesji obejmuje potomków księcia Rainiera III oraz księżnej Grace i wpisane jest na nią 16 osób.
Na kolejnych miejscach znajdowali się dawniej dalsi krewni rodziny książęcej, kolejno potomkowie
W przypadku wygaśnięcia linii księcia Rainiera III, kolejny władca będzie wybrany spośród dalszych krewnych rodziny książęcej.

</doc>
<doc id="676594" url="https://pl.wikipedia.org/wiki?curid=676594" title="I liga urugwajska w piłce nożnej (2005)">
I liga urugwajska w piłce nożnej (2005)

W związku z przejściem z systemu jesień-wiosna na system wiosna-jesień sezon w roku 2005 został skrócony o połowę. Drużyny rozegrały każdy z każdym po jednym meczu, co dało łącznie w 18-drużynowej lidze 17 meczów na drużynę. Mistrzem miał zostać klub, który zdobędzie najwięcej punktów. Ostatecznie mistrzem Urugwaju po dość kontrowersyjnych wydarzeniach z ostatniej kolejki został klub Club Nacional de Football. Ponieważ w tym wyjątkowym sezonie nie było spadków, do sezonu 2005/2006 (którego początek zaplanowano na 20 sierpnia) przystąpić miały te same zespoły, które brały udział w rozgrywkach roku 2005. Po turnieju Apertura 2005/06 miała zostać sporządzona tabela dla całego roku 2005 łącząca wyniki skróconego sezonu 2005 i turnieju Apertura 2005/2006. Na podstawie tej tabeli 3 najgorsze zespoły miały spaść, natomiast dwie najlepsze drużyny z drugiej ligi (która w tym momencie powinna zakończyć swój sezon roku 2005) miały przystąpić do turnieju Clausura 2005/2006, zmniejszając pierwszą ligę o jeden zespół. Na koniec turnieju Clausura spaść miały dalsze 2 zespoły, a z drugiej ligi miał awansować jeden, co miało zmniejszyć pierwszą ligę do 16 drużyn - i w takim rozmiarze ostatecznie zreformowana pierwsza liga urugwajska miała przystąpić do sezonu 2006/07. Do Copa Libertadores zakwalifikował się mistrz sezonu 2005, czyli Club Nacional de Football, oraz mistrz Apertura 2005/2006 (którym jak się później okazało został klub Rocha).
Torneo Uruguay Especial.
Pośredni sezon pierwszej ligi urugwajskiej, skrócony do połowy ze względu na przejście z systemu wiosna-jesień na system jesień-wiosna.
Tabela końcowa sezonu 2005.
Wobec równej liczby punktów o tytule mistrzowskim zadecydować miały mecze barażowe między Nacional a Defensor Sporting, które miały być rozegrane 10 lipca i 12 lipca 2005. Dnia 5 lipca Defensor Sporting odmówił przystąpienia do baraży na znak protestu nawiązującego do wydarzeń ostatniej kolejki, w której sędzia przedłużył mecz aż o 7 minut i przyznał w 97 minucie karnego dla Nacional (przeciwko drużynie Rocha). Zdobyty z tego karnego gol odebrał drużynie Defensor Sporting pewny tytuł mistrza Urugwaju. Następnego dnia, czyli 6 lipca, kierownictwo ligi zdecydowało o przyznaniu tytułu drużynie Nacional.

</doc>
<doc id="676602" url="https://pl.wikipedia.org/wiki?curid=676602" title="Făgăraş (miasto)">
Făgăraş (miasto)



</doc>
<doc id="676606" url="https://pl.wikipedia.org/wiki?curid=676606" title="Elżbieta de Massy">
Elżbieta de Massy

Elżbieta de Massy, urodzona Grimaldi, primo voto baronowa Taubert Natta, secundo voto Costello ("Elizabeth Ann de Massy", ur. 13 stycznia 1947 w Monako, zm. 10 czerwca 2020 tamże) – potomkini monakijskiej rodziny książęcej, córka Aleksandra Noghes i Antoinette, baronowej Massy; cioteczna siostra Alberta II, księcia Monako; do kwietnia 2005 zajmowała czternaste miejsce w linii sukcesji monakijskiego tronu. Prezydent Monakijskiej Federacji Tenisowej.
Powiązania rodzinne i edukacja.
Elżbieta urodziła się 13 stycznia 1947 roku w Monako.
Jej rodzicami są Alexandre Noghes, monakijski tenisista i Antoinette, baronowa Massy, monakijska księżniczka z dynastii Grimaldich.
Jej dziadkami są ze strony ojca Anthony Noghes, rajdowiec, uczestnik Grand Prix Monako Formuły 1 i jego żona, Maria Markellos-Petsalis; natomiast ze strony matki Pierre, książę Valentinos, pochodzący z francuskiego rodu hrabiów de Polignac i Charlotte, księżna Valentinois, wieloletnia następczyni monakijskiego tronu.
Ma dwoje młodszego rodzeństwa, brata Krystiana i siostrę Krystynę i przyrodniego brata Lionela Noghes (ur. 1946) z innego związku swojego ojca.
Osoba związana z rodziną książęcą.
Elżbieta nie była członkinią monakijskiej rodziny książęcej, ale często bierze udział w oficjalnych wystąpieniach, reprezentując swojego ciotecznego brata, księcia Alberta II. Regularnie uczestniczy w publicznych świętach w księstwie, obchodach Narodowego Dnia Monako i wydarzeniach sportowych, głównie turniejach tenisowych.
Urodziła się jako dziecko nieślubne, więc nie przysługiwało jej miejsce w linii sukcesji monakijskiego tronu. Uzyskała je z dniem 4 grudnia 1951, kiedy jej rodzice wstąpili w dynastyczny związek małżeński. Elżbieta została wpisana na listę na trzeciej pozycji, za swoją matką i bratem Krystianem, a przed siostrą Krystyną. W dniu ślubu jej matka otrzymała od księcia Rainiera III niedziedziczny tytuł baronowej Massy i Elżbieta przyjęła nazwisko de Massy, pod którym jest obecnie znana.
Baronowa Massy była wówczas następczynią tronu. Jej panujący brat, książę Rainier III, był kawalerem i nie miał dynastycznych potomków. Antoinette uważała, że to ona powinna zostać przywódczynią Monako, ponieważ była najstarsza z rodzeństwa i miała syna, który mógłby zapewnić sukcesję. W 1956 Rainier III poślubił Grace Kelly, a wkrótce narodziły się ich kolejne dzieci: księżniczka Karolina, książę Albert i księżniczka Stefania. To spowodowało, że potomkowie Antoinette przesunęli się na odległe miejsce w liście sukcesji, a wraz ze śmiercią księcia Rainiera (w 2005), zgodnie z obowiązującymi przepisami, zostali z tej listy wykreśleni.
W maju 1965 Elżbieta została matką chrzestną swojej wujecznej siostry, księżniczki Stefanii.
Była prezydentem Monakijskiej Federacji Tenisowej i zajmuje się między innymi organizacją prestiżowego turnieju pod patronatem ATP, Monte-Carlo Rolex Masters.
11 kwietnia 2015 uczestniczyła w obiedzie, wydanym w Pałacu Książęcym, który zorganizowano na cześć tenisisty Rogera Federera i jego żony, Miroslavy.
19 kwietnia razem z księciem Albertem nadali centralnemu kortowi tenisowemu Monte-Carlo Sporting Club imię księcia Rainiera III.
Życie prywatne.
Małżeństwo
19 stycznia 1974 w Monako poślubiła Bernarda, barona Taubert Natta (ur. 2 lipca 1941 w Genewie). 3 czerwca tego samego roku urodził się syn pary, Jan Leonard, który jest ojcem Melchiora. Po kilku latach małżonkowie rozwiedli się. Bernard Taubert Natta zmarł 13 kwietnia 1989 w Genewie. 
18 października 1984 w Londynie drugim mężem Elżbiety został Mikołaj Władimir Costello de Lusignan (ur. 24 grudnia 1943 w Lees w Esseksie). Dokładnie trzy miesiące później, 18 stycznia 1985, na świat przyszła córka pary, Melania Antoinette. To małżeństwo również zakończyło się rozwodem.
Śmierć
11 czerwca podano do wiadomości, że Elżbieta de Massy zmarła wieczorem 10 czerwca w Centre Hospitalier Princesse Grace w Monaco-Ville.

</doc>
<doc id="676608" url="https://pl.wikipedia.org/wiki?curid=676608" title="Kehl (Badenia-Wirtembergia)">
Kehl (Badenia-Wirtembergia)

Kehl – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży pomiędzy Kinzig a Renem, na przeciwległym brzegu do francuskiego Strasburga, ok. 15 km na północny zachód od Offenburga.
W mieście znajduje się stacja kolejowa Kehl.
Miasto stanowiło przez długi czas przedmoście Strasburga. W obliczu nadciągających wojsk alianckich, w 1944 ewakuowano całą ludność Kehl. Francuzi planowali administracyjnie podporządkowanie miasta Francji. Umowa waszyngtońska z 1949 potwierdziła przynależność miasta do Niemiec, co umożliwiło relokację mieszkańców.
W 2017 została przywrócona komunikacja tramwajowa między Kehlem i Strasburgiem, poprzez most na Renie, wykorzystująca system tramwajowy w Strasburgu.

</doc>
<doc id="676612" url="https://pl.wikipedia.org/wiki?curid=676612" title="Paymaster-General">
Paymaster-General

Paymaster-General (Skarbnik Generalny) – brytyjski urząd w Skarbie Jej Królewskiej Mości ("Her Majesty’s Treasury"), powstał w 1836 r.

</doc>
<doc id="676616" url="https://pl.wikipedia.org/wiki?curid=676616" title="Jan Taubert Natta">
Jan Taubert Natta



</doc>
<doc id="676620" url="https://pl.wikipedia.org/wiki?curid=676620" title="Melania de Lusignan">
Melania de Lusignan



</doc>
<doc id="676622" url="https://pl.wikipedia.org/wiki?curid=676622" title="Wydział Medycyny Weterynaryjnej Szkoły Głównej Gospodarstwa Wiejskiego w Warszawie">
Wydział Medycyny Weterynaryjnej Szkoły Głównej Gospodarstwa Wiejskiego w Warszawie

Wydział Medycyny Weterynaryjnej SGGW w Warszawie – wydział Szkoły Głównej Gospodarstwa Wiejskiego w Warszawie powstały w 1952 w oparciu o zlikwidowany Wydział Weterynaryjny Uniwersytetu Warszawskiego. Jest jednym z sześciu, a jednocześnie najstarszym wydziałem w Polsce kształcącym lekarzy weterynarii. 
Historia.
17 lipca 1824 otwarto Instytut rządowy Weterynarii w Burakowie pod Warszawą na podstawie dekretu z 1816 który przewidywał otwarcie praktycznej szkoły weterynarii w Królestwie Polskim, głównie jako wyraz zapotrzebowania na wojskowych lekarzy koni. Studia trwały wówczas 2 lata. Powstanie Listopadowe doprowadziło do przerwania studiów na 10 lat. W 1840 niesamodzielną, działającą w ramach "Instytutu w Marymoncie" szkołę przekształcono w "Szkołę Weterynarzy", która była już samodzielną uczelnią, a studia wydłużono do czteroletnich.
W 1889 przyznano uczelni urzędowy status szkoły wyższej. W 1901 oddano do użytku kompleks budynków przy ul. Grochowskiej 272 na Pradze, do którego przeniesiono uczelnię. Wybuch I wojny światowej przerwał prowadzenie studiów, które wznowiono w 1918. Wówczas studia weterynaryjne wróciły, ale już na Wydział Lekarski Uniwersytetu Warszawskiego, gdzie powstało Studium Weterynaryjne.
W 1927 powołano do życia samodzielny Wydział Weterynaryjny Uniwersytetu Warszawskiego. Jego działalność została przerwana wybuchem kolejnej wojny światowej. Nauka została wznowiona w roku akademickim 1946-1947. W 1952 Wydział Weterynaryjny przeniesiono do Szkoły Głównej Gospodarstwa Wiejskiego. Na początku XXI wieku Wydział przeniesiono do nowo wybudowanego nowoczesnego kampusu SGGW na Ursynowie i Wolicy.
Prowadzone studia.
WMW SGGW prowadzi stacjonarne studia dzienne na kierunku:
weterynaria. 
Od 1992 r. Wydział prowadzi studia doktoranckie, od 1993 r. studia podyplomowe, od 2007 r. studia w języku angielskim dla obcokrajowców.
Struktura wydziału.
Obecnie w skład wydziału wchodzą następujące katedry i zakłady:
Zadania.
Misją Wydziału jest kształcenie i prowadzenie badań w zakresie:
Akredytacje i uprawnienia.
W 2000 roku Wydział dostał warunkowa akceptacja (po raz drugi) przez Europejskie Stowarzyszenie Uczelni Weterynaryjnych (EAEVE). W 2003 i 2008 roku uzyskał pozytywną ocenę Państwowej Komisji Akredytacyjnej.
Wydział ma prawo do nadawania stopni doktora nauk weterynaryjnych i doktora habilitowanego nauk weterynaryjnych.
Wydział w liczbach.
Liczba nauczycieli akademickich: 116, w tym 29 profesorów
Liczba pracowników naukowo-technicznych: 69
Liczba studentów: 1049
Liczba doktorantów: 94
Liczba uczestników studiów podyplomowych: 258
Lokalizacja.
Wydział od 1998 r. był rozbudowywany i sukcesywnie przenoszony do nowych budynków na ursynowskim kampusie SGGW im. Edwarda hrabiego Raczyńskiego. W tej chwili wydział w całości mieści się na ursynowskim kampusie SGGW, przy ul. Nowoursynowskiej oraz ul. Ciszewskiego; jedynie Klinika Koni oddalona jest od głównych obiektów o 10 minut drogi. 
Wydział posiada:
Na Wydziale funkcjonuje prężnie działający Samorząd Studentów Wydziału Medycyny Weterynaryjnej.

</doc>
<doc id="676624" url="https://pl.wikipedia.org/wiki?curid=676624" title="Melanie de Lusignan">
Melanie de Lusignan



</doc>
<doc id="676634" url="https://pl.wikipedia.org/wiki?curid=676634" title="Medal Afganistanu">
Medal Afganistanu

Medal Afganistanu (ang. "Afghanistan Medal" lub "Afghan Medal") – brytyjskie odznaczenie wojskowe, zaliczane do medali kampanii brytyjskich, zatwierdzone 19 marca 1881.
Zasady nadawania.
Medal nadawany za działania prowadzone podczas II wojny brytyjsko-afgańskiej od 22 listopada 1878 do 26 maja 1879 oraz od 3 września 1879 do 20 września 1880.
Klamry medalu.
Ustanowiono sześć klamer (listewek w postaci okucia), ale można było nosić maksymalnie cztery na jednym medalu (w nawiasie data kampanii nie wybijana na klamrze):
Medal nadawany był bez klamer za setki mniejszych akcji, wśród nich dwie ważniejsze bitwy zakończone porażką: pod Maiwand i Deh Koja.
Opis medalu.
Medal o średnicy 36mm był bity w srebrze dla wojsk brytyjskich i z brązu dla żołnierzy afgańskich.
Awers: profil królowej Wiktorii w koronie i welonie oraz legenda "VICTORIA REGINA ET IMPERATRIX"
Rewers: słoń przewożący broń otoczony przez kawalerię oraz inskrypcja "AFGHANISTAN" na górze i daty "1878-79-80" pod spodem.

</doc>
<doc id="676636" url="https://pl.wikipedia.org/wiki?curid=676636" title="Kosmiczny szeryf Gavan">
Kosmiczny szeryf Gavan

 – japoński serial tokusatsu emitowany w latach 1982-1983. Jest pierwszą częścią serii Metal Hero. Serial wyprodukowany przez Toei w Japonii, liczył 44 odcinki. We Francji serial nosi nazwę "X-Or". 
Fabuła.
Ziemia zostaje najechana przez dowodzoną przez Dona Horrora Kosmiczną Organizację Przestępczą Makū, która przedtem zniszczyła ziemską kolonię kosmiczną. Makū planuje podbić cały kosmos, zaś Ziemia jest dla nich przeszkodą w uczynieniu wszechświata miejscem pełnym czystego zła. Żeby powstrzymać Makū, Zjednoczona Policja Galaktyczna wysyła na Ziemię kosmicznego policjanta Gavana, który od strony matki jest w połowie Ziemianinem. W walce pomagają mu jego partnerka Mimi, jej ojciec i przełożony Gavana Komandor Kom oraz jego asystentka Marin. Gavan pod swym ziemskim nazwiskiem Retsu Ichijōji osiedla się na Ziemi i podejmuje pracę w Klubie Jeździeckim Avalon.
Kosmiczna Organizacja Przestępcza Makū.
, której liderem jest Don Horror, prowadziła działalności przestępcze w całej galaktyce jeszcze zanim zainteresowała się zasobami Ziemi. Są to główni antagoniści serii.

</doc>
<doc id="676638" url="https://pl.wikipedia.org/wiki?curid=676638" title="Krystian de Massy">
Krystian de Massy

Krystian de Massy, wcześniej Grimaldi ("Christian Louis de Massy", ur. 17 stycznia 1949 w Monako), członek monakijskiej rodziny książęcej, drugi wnuk księcia Pierre’a de Polignac i księżnej Charlotte Grimaldi, syn Alexandre Noghes i baronowej Antoinette de Massy; do 2005 roku zajmował miejsce w linii sukcesji do tronu Monako.
Powiązania rodzinne i edukacja.
Krystian urodził się 17 stycznia 1949 w Monako. Jest synem Alexandre’a Noghes, monakijskiego tenisisty i baronowej Antoinette de Massy, która była członkinią monakijskiej rodziny książęcej. Jego dziadkami są ze strony ojca Anthony Noghes (fundator Grand Prix Monako Formuły 1), a ze strony matki hrabia Pierre de Polignac i księżna Charlotte Grimaldi, córka księcia Monako, Ludwika II Grimaldi. Jest bratem Elżbiety de Massy (ur. 1947) i Krystyny de Massy (ur. 1951, zm. 1989). Poprzez trzecie małżeństwo matki jego ojczymem był John Gilpin, brytyjski tancerz, a przybraną siostrą Tracy Gilpin-Karnes.
Ze strony matki jest siostrzeńcem księcia Rainiera III Grimaldi. Jego najbliżsi kuzynowie to: księżna Karolina Hanowerska (ur. 1957), książę Albert II Grimaldi (ur. 1958) i księżna Stefania Grimaldi (ur. 1965).
Jedno ze swoich imion, Ludwik, otrzymał na cześć pradziadka, księcia Ludwika II Grimaldi.
Edukacja.
Krystian miał duże problemy z nauką. Został usunięty ze szkoły Institut Le Rosey w Szwajcarii. Od września 1963 do lipca 1967 uczęszczał do Downside School w Somerset w Wielkiej Brytanii. Przez krótki czas był studentem Uniwersytetu Cambridge, ale zrezygnował z nauki.
Członek rodziny książęcej.
Krystian przyszedł na świat pod nazwiskiem Grimaldi. Był nieślubnym synem księżnej Monako, Antoinette. Księstwem rządził wówczas jego pradziadek, Ludwik II Grimaldi. Książę zmarł jednak w maju 1949. Jego jedyna, nieślubna a następnie adoptowana córka, księżna Charlotte Grimaldi, zrzekła się praw do rodzinnego tronu na rzecz swojego młodszego dziecka, Rainiera, i to on został nowym władcą państwa. Ponieważ Rainier był kawalerem, następczynią tronu została Antoinette. Krystian nie znalazł się jednak na liście sukcesji tronu, bo był dzieckiem nieślubnym. Niespełna trzy lata po jego narodzinach, jego rodzice wzięli ślub (grudzień 1951). Antoinette otrzymała w prezencie ślubnym od swojego brata tytuł baronowej de Massy, który jednak nie przysługiwał ani jej dzieciom, ani mężowi. Tym sposobem Krystian i jego dwie siostry zostali wpisani do linii dziedziczenia tronu (Krystian na miejscu drugim, Elżbieta na trzecim, a Krystyna na czwartym).
Plany księżnej Antoinette, która szczególnie dążyła do objęcia władzy w państwie jako starsza siostra Rainiera, spaliły na panewce w 1956, gdy jej brat poślubił amerykańską aktorkę Grace Kelly. W 1957 przyszła na świat ich pierwsza córka i następczyni tronu, księżna Karolina, a rok później również syn, przyszły władca, książę Albert. Baronowa de Massy była już wówczas rozwiedziona, zakończyła swoje małżeństwo z Noghes w 1954.
W 1962 Krystian zajmował czwarte miejsce (za matką i dwojgiem kuzynów) na liście sukcesji. Wówczas wprowadzono jednak zmiany w konsytytucji kraju, w których zapisano, że tron mogą dziedziczyć jedynie potomkowie obecnego władcy, w tym przypadku Rainiera III. Tym samym Antoinette i jej dzieci zostali pozbawieni praw do objęcia władzy w księstwie. Wskutek kolejnej zmiany, w 2002, uznano, że tron może przypaść w udziale legalnym potomkom władcy, ale także jego rodzeństwu i legalnym potomkom rodzeństwa (zniesiono też postanowienie pozwalające dzieciom adoptowanym, jako legalnym, dziedziczyć tron). Tym samym Krystiana wpisano na jedenaste miejsce listy. Stracił je ostatecznie w kwietniu 2005 w chwili śmierci księcia Rainiera.
Potomkowie baronowej de Massy mogą według obowiązujących przepisów zostać władcami Monako, ale tylko w przypadku, gdy całkowicie wymrze linia potomków księcia Rainiera. Krystian, często nazywany baronem de Massy, nie nosi tego tytułu, ponieważ nie był to tytuł dziedziczony przez potomków jego matki.
24 marca 2011 Krystian wziął udział w uroczystościach pogrzebowych swojej matki, księżnej Antoinette, która zmarła kilka dni wcześniej w Monako w wieku dziewięćdziesięciu lat. Towarzyszyła mu żona Cecylia i dzieci.
Życie prywatne.
Małżeństwo z Marią Quintaną y del Carril.
4 listopada 1970 w Buenos Aires, w wieku niespełna dwudziestu dwóch lat, Krystian poślubił Marię Martę Quintana y del Carril (ur. 17 czerwca 1951 w Londynie, córkę Enrique Quintana y de Achaval oraz Marty Carril y Aldao). Małżonkowie doczekali się jednej córki, Letycji de Massy (ur. 16 maja 1971 w Buenos Aires). Letycja wyszła za mąż za kawalera Thomasa de Brouwer i mieszka w Belgii. Krystian i Marta rozwiedli się w 1978 roku.
Małżeństwo z Anną Lutken.
Jego drugą żoną została Anne Michelle Lutken, którą poznał w jednym z klubów. Pobrali się 11 września 1982 w Saint-Tropez. Kobieta urodziła się w Oslo 28 listopada 1959, była córką Karola Fryderyka Lutken i jego pierwszej żony Bjorg Christiansen. Rodzice baronowej rozstali się, gdyż ojciec zostawił matkę dla innej kobiety. W wieku szesnastu lat przeprowadziła się do Mediolanu, by tam rozpocząć studia, a przy okazji pracę modelki. Problemy Anne z nadużywaniem narkotyków doprowadziły do rozpadu małżeństwa z Krystianem i rozwodu w 1985 roku. 25 listopada 2001 została znaleziona martwa w swoim mieszkaniu w Londynie, a prawdopodobną przyczyną śmierci były problemy z układem oddechowym.
Małżeństwo z Julią Łakszyn.
W kwietniu 1992 roku Krystian pojął za żonę Julię Łakszyn. Kobieta miała wschodnioeuropejskie pochodzenie i urodziła się 6 listopada 1968. Związek ten również nie przetrwał próby czasu, rozwód nastąpił w 1995 roku.
Małżeństwo z Cecylią Gelabale.
Czwartą żoną Krystiana została Cécile Irène Gelabale (ur. 1968 w Gwadelupie. Nowa baronowa Massy jest obecnie najwyżej usytuowaną czarnoskórą osobą w księstwie Monako. 15 stycznia 1997 Krystian i Cecylia zostali rodzicami Antoine, który swoją karierę wiąże z tenisem na wzór dziadka, Alexandre Noghes. Małżonkowie adoptowali również chłopca z Gwadelupy, Brice’a, urodzonego 2 listopada 1987.
Potomkowie.
Dzieci
Wnuki

</doc>
<doc id="676647" url="https://pl.wikipedia.org/wiki?curid=676647" title="Branko Strupar">
Branko Strupar

Branko Strupar (ur. 9 lipca 1970 w Zagrzebiu) – belgijski piłkarz pochodzenia chorwackiego, grający na pozycji napastnika.
Kariera klubowa.
Strupar urodził się w stolicy Chorwacji, Zagrzebiu. Jego pierwszym klubem w karierze był mały klub z przedmieść miasta o nazwie Spansko Zagrzeb. Gdy skończył wiek juniora podjął treningi w NK Zagrzeb, a w 1989 roku został włączony do kadry pierwszej drużyny i w sezonie 89/90 zadebiutował w 3. lidze Jugosławii. Z drużyną NK awansował o szczebel wyżej, a rok później do pierwszej ligi. Jednak w 1991 po rozpadzie Jugosławii powstała liga chorwacka i NK Zagrzeb do rozgrywek ligi jugosłowiańskiej już nie przystąpił. W rorzgrywkach ligi chorwackiej Strupar grał w zagrzebskim klubie w pierwszej jedenastce i radził sobie całkiem nieźle. W sezonie 1992/1993 wywalczył 3. miejsce w ekstraklasie, a w 1993/1994 wicemistrzostwo kraju. Latem 1994 Strupar zdecydował się opuścić ojczyznę i zasilił szeregi drugoligowego zespołu belgijskiego Racingu Genk. Na zapleczu Eerste Klasse grał przez 2 lata i w sezonie 1995/1996 walnie przyczynił się do zajęcia przez Genk 2. miejsca w lidze i awansu do ekstraklasy Belgii. W pierwszej lidze Strupar także błyszczał i z roku na rok stawał się gwiazdą w Belgii. W pierwszym sezonie w ekstraklasie jego 12 goli dało Genk 8. miejsce. W sezonie 1997/1998 Genk było rewelacją sezonu. Zdobyło wicemistrzostwo kraju, a wielki sukces osiągnęło także w Pucharze Belgii wygrywając w finale 4:0 z dopiero co koronowanym mistrzem kraju Club Brugge. Sam Strupar zrobił furorę i z 22 golami został trzecim z kolei królem strzelców pochodzącym z Chorwacji (w 1996 roku był nim Mario Stanić, a w 1997 Robert Špehar). Dodatkowo gazeta "Het Laatste Nieuws" uznała Strupara piłkarzem roku i Branko otrzymał nagrodę „Złotego Buta”. Rok później Genk odniósł kolejny wielki sukces po raz pierwszy w historii zdobywając mistrzostwo Belgii, a Strupar po raz kolejny pokazał wielką klasę zdobywając 18 goli i będąc najlepszym strzelcem zespołu. Struparem interesowały się kluby z czołowych lig Europy, w tym z Premiership i Bundesligi, jednak Branko zdecydował się zostać w Genk. Liczył także na to, iż awansuje ze swoją drużyną do fazy grupowej Ligi Mistrzów. W drugiej rundzie kwalifikacji Genk trafił na słoweński NK Maribor. W pierwszym meczu w Mariborze mistrz Belgii doznał sromotnej klęski przegrywając aż 1:5, a w rewanżu na własnym terenie nie zdołał odrobić strat i wygrał tylko 3:0 żegnając się tym samym z awansem do kolejnej rundy Ligi Mistrzów. Strupar rozegrał tylko rundę jesienną, w której zdobył 9 goli i w grudniu 1999 skorzystał z oferty angielskiego Derby County. 3 grudnia 2000 w 2. minucie meczu z Watfordem zdobył swoją pierwszą bramkę w Premiership i jak się okazało była to pierwsza bramka w oficjalnych rozgrywkach w Wielkiej Brytanii w nowym tysiącleciu. W 72. minucie zdobył drugą bramkę i Derby wygrało ten mecz 2:0. W całej rundzie wiosennej Strupar 5 razy wpisał się na listę strzelców, co pomogło drużynie Derby w zajęciu 16. miejsca i utrzymaniu się w lidze. W kolejnych trzech sezonach w Anglii szło mu dużo gorzej. Często leczył kontuzje i grał bardzo mało – przez 3 lata zagrał raptem w 26 meczach ligowych i zdobył 11 bramek. Na dodatek w sezonie 2001/2002 drużyna Derby spadła z ligi i przez kolejny rok Strupar pogrywał już tylko w Division One. W końcu latem 2003 zdecydował się powrócić do kraju, w którym się urodził i na zasadzie wolnego transferu przeszedł do Dinama Zagrzeb. W 13 meczach zdobył 7 bramek, a potem odniósł ciężką kontuzję i do końca sezonu nie pojawił się na boisku, a ostatecznie po sezonie zdecydował się zakończyć piłkarską karierę stając się na jej koniec wicemistrzem Chorwacji.
Kariera reprezentacyjna.
W 1999 Strupar otrzymał belgijskie obywatelstwo, gdyż ożenił się z Belgijką. Mógł wybierać, w której reprezentacji chce grać. Jednak ówczesny selekcjoner reprezentacji Chorwacji Miroslav Blažević nie wyraził zainteresowania Struparem i Branko wybrał reprezentację Belgii i 18 sierpnia 1999 zadebiutował w niej w przegranym 3:4 meczu z reprezentacją Finlandii, gdy w 46. minucie zmienił Jurgena Cavensa. Swoją pierwszą bramkę zdobył już w drugim występie w kadrze – 4 września 1999 w zremisowanym aż 5:5 meczu z reprezentacją Holandii – Strupar wpisał się wówczas na listę strzelców w 9. i 29. minucie spotkania. W 2000 selekcjoner Robert Waseige powołał Strupara do kadry na finały Euro 2000, których Belgowie byli gospodarzami. Tam Strupar zagrał we wszystkich trzech meczach – ze Szwecją (2:1), Włochami (0:2) i Turcją (0:2). Nie zdobył bramki, a Belgowie pożegnali się z mistrzostwami już po fazie grupowej. Kolejną i ostatnią wielką imprezą, na której zagrał Strupar, były Mistrzostwa Świata w 2002. Tam Branko zagrał w dwóch pierwszych meczach – z Japonią (2:2) oraz Tunezją, ale wypadł na tyle słabo, że w kolejnych meczach turnieju już nie zagrał. Jak się później okazało mecz z Tunezją był jego ostatnim w karierze reprezentacyjnej. Ogółem w kadrze zagrał 17 meczów i zdobył 5 bramek.

</doc>
<doc id="676653" url="https://pl.wikipedia.org/wiki?curid=676653" title="Lahr/Schwarzwald">
Lahr/Schwarzwald

Lahr/Schwarzwald (do 30 września 1978 Lahr) – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Lahr/Schwarzwald. Leży w Schwarzwaldzie, ok. 15 km na południowy zachód od Offenburga i ok. 9 km na wschód od granicy z Francją.
Transport.
W Lahr/Schwarzwald znajduje się skrzyżowanie dróg krajowych B3, B36 oraz B415. Przez miasto przebiega również linia kolejowa InterCity. Około 2 km na zachód znajduje się autostrada A5 i port lotniczy Black Forest Airport.
Współpraca.
Miejscowości partnerskie:

</doc>
<doc id="676659" url="https://pl.wikipedia.org/wiki?curid=676659" title="Jan Aleksandrowicz-Krasko">
Jan Aleksandrowicz-Krasko

Jan Andrzej Aleksandrowicz-Krasko (ur. 31 marca 1980 w Warszawie) – polski aktor.
Syn Miriam Aleksandrowicz i Andrieja Krasko. Pracę w dubbingu rozpoczął mając 7 lat pod opieką swojej babci, reżyser dubbingu Zofii Dybowskiej-Aleksandrowicz. Z wykształcenia technik technologii żywienia. W 2007 ukończył Szkołę Aktorską Haliny i Jana Machulskich. W 2009 podczas festiwalu „Młodzi i Film” otrzymał nagrodę Jantara za „Najlepszy Debiut Aktorski – Rolę Męską” za rolę Marcina w filmie "Ego". Od 2010 związany z Ab Ovo Teatr Improv.

</doc>
<doc id="676660" url="https://pl.wikipedia.org/wiki?curid=676660" title="Miętusie Wywierzysko">
Miętusie Wywierzysko

Miętusie Wywierzysko, zwane też Miętusim Źródełkiem – niewielkie wywierzysko w Dolinie Miętusiej (zachodnia odnoga Doliny Kościeliskiej) w Tatrach Zachodnich. Znajduje się na Wyżniej Miętusiej Równi, nieco poniżej Wantul, na wysokości ok. 1145 m n.p.m. Ma głębokość 1 m i wydajność kilkudziesięciu litrów wody na sekundę, jednak przy dłuższych bezdeszczowych okresach jesienią i również w zimie wysycha zupełnie lub też wypływ jest tak niewielki, że woda od razu wsiąka w ziemię&lt;. Z Wywierzyska Miętusiego wypływa Miętusi Potok, będący dopływem Kościeliskiego Potoku.

</doc>
<doc id="676661" url="https://pl.wikipedia.org/wiki?curid=676661" title="Maiwand">
Maiwand

Maiwand – wioska w Afganistanie znajdująca się w odległości około 75 km na północny zachód od Kandaharu.
Znana głównie z bitwy 27 lipca 1880, w czasie drugiej wojny afgańskiej, w której brytyjska brygada pod dowództwem generała Burrowsa doznała porażki z wojskami afgańskimi, którymi dowodził Ajub Chan. Dla upamiętnienia tego zwycięstwa nazwę Maiwand nadano jednej z głównych alei w Kabulu, a jego rocznica bywała wielokrotnie ustalonym świętem państwowym Afganistanu.

</doc>
<doc id="676662" url="https://pl.wikipedia.org/wiki?curid=676662" title="Synagoga w Parysowie">
Synagoga w Parysowie

Synagoga w Parysowie – synagoga znajdująca się w Parysowie przy ulicy Borowskiej 1.
Synagoga została zbudowana pod koniec XIX wieku. Mieściła również biura gminy oraz mieszkania. W 1944 roku hitlerowcy zdewastowali synagogę. Po zakończeniu wojny budynek synagogi stał opuszczony i niszczał. W latach 1981-1984 przebudowano go na Gminny Ośrodek Kultury oraz Gminną Bibliotekę Publiczną.

</doc>
<doc id="676667" url="https://pl.wikipedia.org/wiki?curid=676667" title="Ayub Khan">
Ayub Khan



</doc>
<doc id="676671" url="https://pl.wikipedia.org/wiki?curid=676671" title="Raimundo Orsi">
Raimundo Orsi

Raimundo Bibiani „Mumo” Orsi (ur. 2 grudnia 1901 w Avellaneda, zm. 6 kwietnia 1986) – argentyński piłkarz, lewoskrzydłowy. Reprezentant dwóch krajów: Argentyny i Włoch. Mistrz świata z roku 1934.
Kariera sportowa.
Karierę zaczynał w 1920 w Independiente, gdzie grał do 1928, a także w 1935. Z klubem tym wywalczył dwa tytuły mistrza kraju (w 1922 i 1926). W reprezentacji debiutował w 1924 – w 1927 brał udział w zwycięskiej dla Argentyny edycji Copa América, a w 1928 wraz z zespołem wywalczył srebrny medal olimpijski.
Po igrzyskach olimpijskich został w Europie i podpisał kontrakt z Juventusem, a już rok później zagrał swój pierwszy mecz (jako tzw. oriundi) w drużynie narodowej Italii. Czas spędzony w Turynie był najlepszym okresem w jego karierze z Juventusem zdobył 5 tytułów mistrza kraju, w pierwszej połowie lat 30. miał niepodważalną pozycję w reprezentacji Włoch, z którą w 1934 został mistrzem świata – w turnieju finałowym zagrał w 5 meczach i strzelił 3 bramki.
Do Argentyny wrócił w 1935 i ponownie został zawodnikiem Indepediente, w 1936 rozegrał nawet jeden mecz w reprezentacji Argentyny. W następnych latach grał także w Boca Juniors, Platense i Almagro, a pod koniec dekady był zawodnikiem urugwajskiego CA Peñarol i CR Flamengo.
Życie prywatne.
Raimundo Orsi był także skrzypkiem. W młodości grywał na skrzypcach w klubach w Buenos Aires.

</doc>
<doc id="676677" url="https://pl.wikipedia.org/wiki?curid=676677" title="Wula Patulidu">
Wula Patulidu

Paraskiewi Patulidu, znana bardziej jako Wula Patulidu (ur. 29 marca 1965) – grecka lekkoatletka, płotkarka i skoczkini w dal, mistrzyni olimpijska.
Patulidu zdobyła niespodziewanie złoty medal Igrzysk Olimpijskich w Barcelonie w 1992. Już sam awans Greczynki uznano za duży sukces po tym, jak kolejno ustanawiała rekordy życiowe w ćwierćfinale - 12,96 sek i w półfinale - 12,88 sek. Była pierwszą reprezentantką Grecji w biegach, której udało się dojść do finału olimpijskiego.
Podczas biegu finałowego faworyzowana Amerykanka Gail Devers potknęła się na ostatnim płotku. Patulidu wykorzystała tę sytuację i wykonała rzut na finiszu. Za linią mety Greczynka ciągle nie była świadoma swojego zwycięstwa i to w rewelacyjnym czasie 12,64 sek (ciągle rekord Grecji). Tuż za nią uplasowały się Amerykanka LaVonna Martin i Bułgarka Jordanka Donkowa. Devers była dopiero piąta. Patulidu odniosła historyczny sukces, była bowiem pierwszą Greczynką, która zdobyła złoty medal Igrzysk Olimpijskich. Jej medal był pierwszym z wielu sukcesów greckich sportowców na kolejnych Igrzyskach, których ukoronowaniem były zwycięstwa na Igrzyskach w Atenach w 2004.
Podczas Igrzysk Olimpijskich w Atlancie razem z Evanderem Holyfieldem niosła znicz olimpijski. Tego zaszczytu dostąpiła również podczas Igrzysk Olimpijskich w Athenach.
Po zawodach olimpijskich w 1992 Patulidu postanowiła skoncentrować się na drugiej swojej konkurencji - skoku w dal. Jej najlepszy wynik w tej konkurencji to 6,71 m. Na Igrzyskach w Atlancie w 1996 zajęła 10. miejsce. Startowała również na Igrzyskach w 2000 (skok w dal) i w 2004 (sztafeta 4 x 100 m), ale bez większych sukcesów.

</doc>
<doc id="676681" url="https://pl.wikipedia.org/wiki?curid=676681" title="Cliff Levingston">
Cliff Levingston

Clifford Eugene Livingston (ur. 4 stycznia 1961 w San Diego) – amerykański koszykarz, występujący na pozycji silnego skrzydłowego, dwukrotny mistrz NBA z drużyną Chicago Bulls, po zakończeniu kariery zawodniczej - trener koszykarski.
Po ukończeniu "Wichita State University" w 1982 wybrany w drafcie przez Detroit Pistons. Po dwóch sezonach sprzedany do Atlanta Hawks, skąd w 1990 trafił do Chicago. Tu, będąc wartościowym rezerwowym, zdobył dwukrotnie tytuł mistrzowski, w latach 1991 i 1992. Ostatnie sezony spędził w klubie Denver Nuggets, gdzie zakończył karierę w 1995.
Obecnie jest asystentem trenera w jednym z klubów letniej ligi USBL.

</doc>
<doc id="676683" url="https://pl.wikipedia.org/wiki?curid=676683" title="Miętusi Potok">
Miętusi Potok

Miętusi Potok – prawobrzeżny dopływ Kościeliskiego Potoku w Tatrach Zachodnich. Wypływa z Miętusiego Wywierzyska w Dolinie Miętusiej, znajdującego się na wysokości ok. 1145 m na Wyżniej Miętusiej Równi. Jest to niewielkie wywierzysko i przy dłuższych bezdeszczowych okresach, zwłaszcza jesienią, a również w zimie, wysycha. Wówczas źródłami Miętusiego Potoku są źródełka na Niżniej Miętusiej Równi. Poniżej wpadają do niego dopływy z Szerokiego Żlebu, Gronikowskiego Żlebu i Krowiego Żlebu.
Najwyższe piętra Doliny Miętusiej (Litworowy Kocioł, Mułowy Kocioł, Wielka Świstówka i Mała Świstówka) są w zasadzie bezwodne. Niewielkie wycieki występują tylko w Źródliskach nad Małą Świstówką. Stale występuje źródło na wysokości 1400 m w żlebie Wodniściak pod Kobylarzem. Jest to źródło wędrujące – w czasie suchej pory pojawia się 30 m niżej. Wypływająca z niego woda zanika w piargach pod Wantulami.
Powierzchnia zlewni wynosi 5,88 km², długość potoku 2,58 km, średni spadek 8,06%, a średni przepływ zazwyczaj nie przekracza 150 l/s. Koryto wytworzone jest w materiale akumulacyjnym, tylko w odcinku ujściowym występują margliste łupki. Brak jest prawostronnych dopływów.
Miętusi Potok wpada do Kościeliskiego Potoku przy dolnym końcu polany Zahradziska, na wysokości 948 m. Miejsce to jest równocześnie miejscem, w którym od Doliny Kościeliskiej odgałęzia się Dolina Miętusia. Tuż powyżej jego ujścia znajduje się mostek, przez który prowadzi szlak turystyczny na Czerwone Wierchy.

</doc>
<doc id="676685" url="https://pl.wikipedia.org/wiki?curid=676685" title="Andrzej Hausner">
Andrzej Hausner

Andrzej Hausner (ur. 18 maja 1981 w Katowicach) – polski aktor i lektor. W 2004 ukończył Akademię Teatralną im. Aleksandra Zelwerowicza w Warszawie i zadebiutował na scenie w roli Saszy, w "Letnikach" Maksyma Gorkiego, w warszawskim Teatrze Powszechnym im. Zygmunta Hübnera.

</doc>
<doc id="676687" url="https://pl.wikipedia.org/wiki?curid=676687" title="Test na krew utajoną w kale">
Test na krew utajoną w kale

Test na krew utajoną w kale (ang. fecal occult blood test, FOBT) – metoda diagnostyczna pozwalająca na wykrycie obecności krwi, która nie wywołuje zmian makroskopowych w wyglądzie kału. W warunkach prawidłowych wydalanie krwi ze stolcem u osób dorosłych nie przekracza 0,5 – 1,5 ml/d.
Zastosowanie.
Dodatni wynik może być spowodowany przez następujące schorzenia:
Metody.
Metoda gwajakolowa.
Np. "test Haemooccult®".
Polega na wykryciu w kale peroksydazy hemoglobiny. Jest dodatni u 50% chorych, u których utrata krwi ze stolcem wynosi 20 – 40 ml/d. Odsetek wyników fałszywie ujemnych (np. u pacjentów przyjmujących witaminę C) ocenia się na 50%. Wyniki fałszywie dodatnie mogą być spowodowane spożywaniem pokarmów zawierających peroksydazę – mięso z kurczaka, wieprzowina, mięso z kozy, wołowina, konina, mięso z królika, korzeń chrzanu, czerwona rzodkiewka, świeża rzepa, kalafior, brokuły, pasternak. Przed badaniem trzeba wstrzymać przez okres 3 dni od spożywania powyższych pokarmów.
Metody immunochromatograficzne.
Np. "SmarTest® (Occult Blood)".
Wykrywają niższy poziom krwi utajonej niż metody gwajakolowe. Mogą dawać pozytywną reakcję już przy poziomie 25 ng/ml hemoglobiny w próbce. Na dokładność wyniku nie wpływają substancje interferujące ani stan pacjenta. Metoda ta jednak nie jest przydatna w wykrywaniu zmian w górnym odcinku przewodu pokarmowego.

</doc>
<doc id="676690" url="https://pl.wikipedia.org/wiki?curid=676690" title="FOBT">
FOBT



</doc>
<doc id="676691" url="https://pl.wikipedia.org/wiki?curid=676691" title="Krew utajona">
Krew utajona



</doc>
<doc id="676693" url="https://pl.wikipedia.org/wiki?curid=676693" title="Test na krew utajoną w stolcu">
Test na krew utajoną w stolcu



</doc>
<doc id="676694" url="https://pl.wikipedia.org/wiki?curid=676694" title="Suwalski Park Krajobrazowy">
Suwalski Park Krajobrazowy

Suwalski Park Krajobrazowy (SPK) – najstarszy park krajobrazowy w Polsce, utworzony 12 stycznia 1976 roku na mocy uchwały Nr III/14/76 Wojewódzkiej Rady Narodowej w Suwałkach, celem ochrony unikatowego krajobrazu polodowcowego, szczególnych wartości przyrodniczych i geologicznych. Park położony jest na Pojezierzu Wschodniosuwalskim, które stanowi przykład krajobrazu polodowcowego z licznymi wzniesieniami morenowymi, wzniesieniami kemowymi, dolinami rzecznymi, nieckami jezior oraz głazowiskami.
Charakterystyczne miejsca w parku to:
Położenie i powierzchnia.
Według podziału administracyjnego Suwalski Park Krajobrazowy położony jest w północnej części województwa podlaskiego na terenie czterech gmin: Jeleniewo, Przerośl, Wiżajny i Rutka-Tartak. Według podziału fizyczno-geograficznego Polski SPK położony jest w makroregionie Pojezierze Litewskie, w mezoregionie Pojezierze Wschodniosuwalskie, w mikroregionie Wzgórza Jeleniewskie oraz częściowo w mikroregionie Garb Wiżajn. Według podziału geobotanicznego Park należy do Prowincji Niżowo-Wyżynnej Środkowoeuropejskiej, Działu Północnego Mazursko-Białoruskiego, Krainy Augustowsko-Suwalskiej, Okręg Pojezierze Suwalskie.
Powierzchnia parku wynosi 6337,66 ha, z czego około 60% stanowią użytki rolne, 10% wody, 24% lasy i zadrzewienia, 4% tereny zabagnione, 2% pozostałe grunty. Otulina parku zajmuje 9306,24 ha.
Geologia.
Pod względem geologicznym obszar parku należy do prekambryjskiej platformy wschodnioeuropejskiej (suwalski masyw anortozytowy, krystalicznego fundamentu prekambryjskiego platformy wschodnioeuropejskiej). Aktualna rzeźba terenu SPK powstała w czasie plejstocenu (glacjał) i holocenu (interglacjał).
W Suwalskim Parku Krajobrazowym znajdują się głazowiska naniesione przez lodowiec zlodowacenia bałtyckiego np.: Głazowisko Bachanowo stanowiące rezerwat geologiczny. Znajduje się tu kilka tysięcy głazów narzutowych o obwodzie do 3 m (trafiają się jednak okazy dochodzące do 8 metrów w obwodzie). Inne głazowiska, również objęte ochroną rezerwatową to Rutka i Łopuchowskie. Geologów interesuje tzw. „dolina zawieszona” pomiędzy wsiami Bachanowo a Malesowizna.
Góra Leszczynowa, Góra Zamkowa, Góra Kościelna i Góra Cisowa stanowią swoistą atrakcję turystyczną. Góra Cisowa (256 m n.p.m.) jest jednym z punktów widokowych, z którego widać niemal cały obszar parku.
Hydrologia.
Obszar SPK należy do dorzecza Niemna, jest odwadniany przez dwie główne rzeki Czarną Hańczę i Szeszupę. Ta druga bierze swój początek w dolinie, nieopodal siedziby SPK w Turtulu, jej źródliska można tu podziwiać na jednej ze ścieżek edukacyjnych „U źródeł Szeszupy”. Rzeka wypływa tu z bagien, odprowadzając swe wody na północny wschód. Nieopodal przepływa Czarna Hańcza, jej charakter jest zupełnie odmienny. Czarna Hańcza jest większa i bystrzejsza, fragmentami jej spadek przypomina rzekę górską, a jej wody kierują się ku południowi. Rzeka bierze swój początek na uwilgoconych łąkach w pobliżu wsi Okliny, znajdującej się poza północnymi granicami parku. W granicach Parku znajduje się 24 jezior, a największym z nich jest objęte ochroną rezerwatową jezioro Hańcza. Hańcza jest najgłębszym jeziorem w Polsce i na Niżu Środkowoeuropejskim, jego głębokość maksymalna wynosi 108,5 m. Geneza jeziora związana jest z wodami fluwioglacjalnymi, pochodzącymi spod lodowca. Jest to typowe jezioro rynnowe, jego objętość wynosi 124,4 mln m³, długość 4,5 km, maksymalna szerokość 1185 m.
Inne jeziora znajdujące się w obrębie Suwalskiego Parku Krajobrazowego to m.in. Szurpiły (jezioro), Kojle, Perty, Jaczno, Kameduł, Jegłówek, Kopane, Okrągłe oraz Gulbin.
Rezerwaty przyrody.
Na terenie Parku znajdują się 4 rezerwaty: Głazowisko Łopuchowskie, Głazowisko Bachanowo nad Czarną Hańczą, Jezioro Hańcza i Rutka.
Flora i fauna.
Silnie przekształcona jest szata roślinna Parku. Zespoły roślin porastające torfowiska w dolinie Czarnej Hańczy mają naturalny charakter. Połacie lasów mają urozmaicony skład, są to lasy mieszane leszczynowo-świerkowe oraz bory mieszane sosnowo-świerkowe.
W Parku rośnie wiele bardzo rzadkich roślin takich jak: fiołek błotny, storczyk krwisty, czermień błotna, żurawina błotna.
Fauna Parku:
Etnologia.
Jest to teren ciekawy pod względem etnologicznym – zamieszkany do niedawna przez zwarte osadnictwo staroobrzędowców.

</doc>
<doc id="676698" url="https://pl.wikipedia.org/wiki?curid=676698" title="Kamen Ingrad (stadion)">
Kamen Ingrad (stadion)

Kamen Ingrad Stadion – stadion znajdujący się w Chorwacji, w miejscowości Velika. Na stadionie tym swoje mecze rozgrywa drużyna piłkarska NK Kamen Ingrad. Na stadionie znajduje się 7095 miejsc siedzących. Stadion położony jest przy Zvonimirovej ulici.

</doc>
<doc id="676699" url="https://pl.wikipedia.org/wiki?curid=676699" title="Indywidualne Mistrzostwa Szwecji na Żużlu 1948">
Indywidualne Mistrzostwa Szwecji na Żużlu 1948

Indywidualne Mistrzostwa Szwecji na Żużlu 1948 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Olle Nygren z Vargarna Norrköping.

</doc>
<doc id="676706" url="https://pl.wikipedia.org/wiki?curid=676706" title="Emirates Towers Hotel">
Emirates Towers Hotel



</doc>
<doc id="676707" url="https://pl.wikipedia.org/wiki?curid=676707" title="Obwód łowiecki">
Obwód łowiecki

Obwód łowiecki - wydzielona administracyjnie jednostka gospodarcza o powierzchni nie mniejszej niż 3000 ha, utworzona dla łatwiejszego prowadzenia gospodarki łowieckiej.
Podziału na obwody łowieckie oraz zmiany granic tych obwodów, zgodnie z art. 27 ustawy z dnia 13 października 1995 r. Prawo Łowieckie, w obrębie danego województwa dokonuje Sejmik województwa w drodze uchwały, po zasięgnięciu opinii Polskiego Związku Łowieckiego, właściwego dyrektora regionalnej dyrekcji Lasów Państwowych i właściwej Izby rolniczej. W przypadku gdy obwód łowiecki ma się znajdować w obszarze więcej niż jednego województwa, powyższą uchwałę, podejmuje sejmik województwa właściwy dla przeważającego obszaru gruntów w uzgodnieniu z sejmikiem województwa właściwego dla pozostałego terenu. Podział na obwody łowieckie obszarów gruntów pozostających w zarządzie organów wojskowych lub przydzielonych tym organom do wykorzystania oraz zmiana granic tych obwodów odbywa się w porozumieniu z tymi organami.
Granice obwodu łowieckiego są wyraźnie widoczne w terenie i tworzą je szlaki komunikacyjne: (drogi, szosy, linie kolejowe, rzeki) i są to granice umowne. Unika się tworzenia granic obwodów łowieckich na środku zbiorników wodnych - np. jezior. Rejestr obwodów łowieckich prowadzi na danym terenie wojewoda.
Obwody łowieckie dzielą się na obwody:
Obwody łowieckie wydzierżawiane są kołom łowieckim na okres 10 lat. Obwody polne przez starostów, natomiast obwody leśne przez dyrektorów regionalnych dyrekcji Lasów Państwowych.
Łowisko jest natomiast jednostką przyrodniczą o określonych w miarę jednorodnych warunkach środowiskowych, a granice łowiska są wyznaczone naturalnymi granicami. Rozróżnia się łowiska: leśne, polne, wodne, górskie.
Łowisko leśne może być podzielone na kilka obwodów łowieckich i odwrotnie jeden obwód łowiecki może w swoich granicach posiadać różne łowiska.
W każdym łowisku występują ostoje zwierzyny, gdzie najchętniej i najczęściej w danym okresie czasowym/porze roku/wieku/etapie rozwoju osobniczego przebywa, żeruje i rozmnaża się.

</doc>
<doc id="676708" url="https://pl.wikipedia.org/wiki?curid=676708" title="Katarzyna Łaska">
Katarzyna Łaska

Katarzyna Łaska-Kaczanowska (ur. 26 maja 1979 w Tomaszowie Mazowieckim) – polska piosenkarka, aktorka musicalowa i dubbingowa.
Kariera zawodowa.
Uczęszczała do III Liceum Ogólnokształcącego im. Stanisława Hojnowskiego w Tomaszowie Mazowieckim, maturę zdała już jednak poza Tomaszowem.
Współpracowała z Teatrem Muzycznym Roma, gdzie zagrała m.in. główną rolę Kim w musicalu "Miss Saigon", gościnnie zagrała też w musicalach "Fame" i "Chicago" w Teatrze Komedia oraz Marię w "West Side Story" we wrocławskim Teatrze Muzycznym Capitol. Współpracuje z Teatrem Muzycznym w Łodzi, gdzie można ją zobaczyć w roli Fantyny w musicalu "Les Misèrables" oraz Gigi w musicalu "Miss Saigon". Zagrała epizodyczne role w serialach telewizyjnych: "Daleko od noszy" (2006), "Hela w opałach" (2007) i "Hotel 52" (2010).
W latach 2008–2012 współpracowała z Jonem Lordem, śpiewając jako główna wokalistka w „Concerto for Group and Orchestra” m.in. w Polsce, Luksemburgu, Szwajcarii, Niemczech, Korei, Brazylii, Wielkiej Brytanii, Rosji na Węgrzech, Słowacji oraz we Włoszech i Francji. W 2012 pojawiła się na jego albumie pt. "Concerto for Group and Orchestra", która została nagrana w Abbey Road Studio w Londynie.
Użyczyła głosu wielu postaciom z seriali i filmów animowanych, m.in. zaśpiewała jako Elsa piosenki „Mam tę moc” w polskiej wersji językowej filmu "Kraina lodu" z 2013 i „Chcę uwierzyć snom” w polskiej wersji językowej filmu "Kraina lodu II" z 2019. 9 lutego 2020 zaśpiewała gościnnie fragment piosenki „Chcę uwierzyć snom” podczas występu Idiny Menzel i Aurory na 92. ceremonii wręczenia Oscarów.
W listopadzie 2013 wydała debiutancki singiel, „For My Love”, który zrealizowała w ramach solowego projektu muzycznego o nazwie „SIRLI”.
W 2017 wystąpiła gościnnie w jednym z odcinków programu rozrywkowego Polsatu "Twoja twarz brzmi znajomo", a w 2021 uczestniczyła w piętnastej edycji programu. Po dziewięciu odcinkach dotarła do finału, w którym zajęła czwarte miejsce.
W 2020 zasiadła w jury trzeciego półfinału "Szansy na sukces", wyłaniającego reprezentanta Polski w 18. Konkursie Piosenki Eurowizji dla Dzieci.
Jest założycielką Akademii Dubbingu.

</doc>
<doc id="676710" url="https://pl.wikipedia.org/wiki?curid=676710" title="Powinowactwo osiowe">
Powinowactwo osiowe

Powinowactwo osiowe – rodzaj przekształcenia afinicznego na płaszczyźnie.
Definicja.
Powinowactwo osiowe formula_1 o osi formula_2 jest to takie przekształcenie afiniczne na płaszczyźnie, w którym prosta formula_2 jest prostą punktów stałych tego przekształcenia.
Równoważna definicja: Odwzorowanie geometryczne formula_1 na płaszczyźnie nazywamy powinowactwem osiowym o osi formula_5 jeżeli każda prosta nierównoległa do prostej formula_2 i jej obraz pokrywają się lub przecinają się w punkcie leżącym na osi formula_7
Wektor powinowactwa jest to uporządkowana para punktów nie leżąca na osi formula_8 dowolny punkt formula_9 i jego obraz punkt formula_10
Kierunek powinowactwa jest zbiór wszystkich prostych równoległych do wektora powinowactwa.
Stosunek powinowactwa jest to liczba formula_11 spełniająca warunek: formula_12 gdzie punkty formula_13 i formula_14 są rzutami prostokątnymi punktu formula_9 i jego obrazu formula_16 na oś formula_7
Fakty.
Można udowodnić, że każde przekształcenie afiniczne daje się przedstawić jako złożenie pewnego powinowactwa osiowego i pewnego podobieństwa.
Rodzaje powinowactwa osiowego:
Każde przekształcenie afiniczne na płaszczyźnie jest powinowactwem osiowym lub złożeniem co najwyżej trzech powinowactw osiowych. Z tego wynika, że powinowactwa osiowe generują grupę przekształceń afinicznych.

</doc>
<doc id="676715" url="https://pl.wikipedia.org/wiki?curid=676715" title="Uchtomscy">
Uchtomscy

Uchtomscy – książęcy ród, będący odnogą ruskiej dynastii Rurykowiczów. Książę Wsiewołod Wielkie Gniazdo w 1216 r. uczynił swojego najstarszego syna Konstantyna księciem Rostowa. Od niego pochodzą udzielni książęta Rostowscy. W 1238 r. następuje podział księstwa rostowskiego na dwie części pomiędzy wnuków Konstantyna. Starszy Borys obejmuje księstwo rostowsko-borysoglebskie (jego potomkami są rody : Golenin, Kasatkin, Łobanow, Szepin, Primakow i Usretin). A młodszy Gleb (zm.1278) otrzymuje we władanie Biełooziero. Od Gleba idą kniaziowskie rody : Andogscy, Wadbolscy, Szeleszpańscy, Kemscy, Diabrinscy, Sugorscy i Kargołomscy. U prawnuka Glebowego - biełoozierskiego kniazia Wasyla Romanowicza (zginął w 1380 r. w czasie bitwy nad Donem na Kulikowym Polu) był wnuk Iwan, który miał posiadłości na brzegach rzeki Uchtomy (płn.-wsch. od Moskwy). Od niego idą książęta Uchtomscy, którzy w wielkim księstwie moskiewskim często pełnili funkcje dowódców wojskowych i wojewodów. Za czasów Iwana III Srogiego wsławił się kniaź Wasyl Uchtomski zwycięską bitwą z Tatarami o Kazań (w 1471). Książę Michał Uchtomski bronił Wiatki przed wrogami zewnętrznymi i rozbójnikami w czasie Wielkiej Smuty. Sergiusz Uchtomski był sławnym architektem rosyjskim w połowie XVIII wieku. Jego brat Dymitr Uchtomski brał udział w upiększaniu Kremla za czasów carycy Elżbiety Piotrowny. Odnowił Krasne Wrota po ich pożarze w 1748 r. Zostawił po sobie liczne pokolenie architektów przydzielonych mu w 1752 r. na nauki. Wykonał również istniejącą do dzisiaj dzwonnicę w Ławrze Troickiej.

</doc>
<doc id="676717" url="https://pl.wikipedia.org/wiki?curid=676717" title="Krystyna de Massy">
Krystyna de Massy

Christine Alix de Massy, baronowa Massy (ur. 8 lipca 1951 w Monako, zm. 15 lutego 1989 w Nicei), wnuczka księcia Pierre’a de Polignac i księżnej Charlotte Grimaldi, córka Alexandre Noghes i księżnej Antoinette Grimaldi.
Dzieciństwo i młodość.
Krystyna urodziła się 8 lipca 1951 w Monako. Jej rodzicami byli tenisista oraz prawnik pochodzący z Monako, Alexandre Noghes i jego druga żona, Antoinette Grimaldi, księżna Monako. Jej rodzice w roku jej narodzin zawarli związek małżeński. Miała dwoje rodzeństwa, siostrę Elżbietę (ur. 1947) i brata Krystiana (ur. 1949). Jej dziadkami ze strony matki byli Pierre de Polignac, hrabia Polignac oraz jego żona, Charlotte Grimaldi. Brat jej matki, Rainier III Grimaldi i jej kuzyn w pierwszej linii Albert II Grimaldi pełnili funkcję książąt Monako.
Małżeństwa i rodzina.
14 lutego 1972 roku Krystyna poślubiła w Monako Karola Wayne’a Knecht (ur. 23 listopada 1944 w Filadelfii), który był kuzynem jej ciotki, księżnej Grace Grimaldi. Małżonkowie doczekali się syna, Sebastiana, który przyszedł na świat 24 sierpnia 1972 roku. Para rozwiodła się w 1976 roku.
Drugim mężem Krystyny został Leon Leroy. Ślub miał miejsce 25 marca 1988. Małżeństwo trwało bardzo krótko, kobieta zmarła niespełna rok później.
Baronowa nie doczekała narodzin swojej pierwszej wnuczki, które miały miejsce w 2000 roku. Dziewczynka otrzymała imię na cześć przedwcześnie zmarłej babci, Krystyna Knecht. Pozostałe trzy córki jej syna to: Aleksja Knecht, Wiktoria Knecht i Andrea Knecht.
Członkini rodziny książęcej.
W dniu narodzin Krystyna była dzieckiem nieślubnym, jednak jej rodzice pobrali się w 1951 roku. Tym samym dziewczyna zyskała miejsce w liście sukcesji tronu Monako, na którym pragnęła zasiąść jej matka (nie mogła pogodzić się z tym, że miejsce to zajął jej młodszy brat Rainier III, zgodnie z zasadą primogenitury). Krystyna zajmowała miejsce za swoją starszą siostrą Elżbietą, a potem za jej córką Melanią. Kobieta zmarła w 1989 roku, szesnaście lat przed tym, jak rodzina de Massy ostatecznie straciła prawa do monakijskiego tronu po śmierci księcia Rainiera III.
Choroba i śmierć.
Krystyna zmarła 15 lutego 1989 we francuskiej Nicei. Chorowała na białaczkę. Miała zaledwie 37 lat. Jej syn był wówczas piętnastoletnim chłopcem. Została pochowana w kaplicy w Monako.

</doc>
<doc id="676720" url="https://pl.wikipedia.org/wiki?curid=676720" title="Historia doktryn politycznych i prawnych">
Historia doktryn politycznych i prawnych

Historia doktryn politycznych i prawnych – nauka humanistyczna i społeczna, jedna z najmłodszych dyscyplin prawoznawstwa. Zajmuje się rekonstrukcją historii myśli politycznej oraz prawnej. Jest to historia poglądów na strukturę polityczną społeczeństwa oraz na obowiązujące w społeczeństwie prawo. Po 1956 stała się odrębnym przedmiotem w dydaktyce uniwersyteckiej.
Charakterystyka.
Zdaniem Andrzeja Sylwestrzaka doktryna to historycznie ukształtowany pogląd, wyjaśniający powstanie, organizację, funkcjonowanie państwa i prawa, wskazujący zarazem ich cele.
Historia doktryn nawiązuje do dorobku innych przedmiotów prawniczych, w tym: filozofii prawa, teorii prawa, historii prawa, prawa konstytucyjnego, prawa międzynarodowego, prawa karnego, prawa cywilnego.
W ramach tej dyscypliny wyróżnia się różne szkoły, np.:
Historia doktryn może spełniać różne funkcje, np.:
W historii doktryn przenikają się procesy negacji i kontynuacji, tj. każda nowa doktryna nawiązuje do przeszłych koncepcji. Równocześnie mogą również występować doktryny wykluczające się nawzajem (np. socjalizm i kapitalizm).
Doktryny można dzielić na:

</doc>
<doc id="676722" url="https://pl.wikipedia.org/wiki?curid=676722" title="Bill Cartwright">
Bill Cartwright

James William "Bill" Cartwright (ur. 30 lipca 1957 w Lodi) – amerykański koszykarz, występujący na pozycji środkowego, trzykrotny mistrz NBA z drużyną Chicago Bulls, uczestnik meczu gwiazd NBA, po zakończeniu kariery zawodniczej trener koszykarski, obecnie trener reprezentacji Meksyku.
Ukończył University of San Francisco. Wybrany z 3. numerem w drafcie od 1979 r. grał w drużynach New York Knicks, Chicago Bulls i Seattle SuperSonics. Mimo iż jedyny występ w All Star Game zanotował grając w Nowym Jorku, największe sukcesy odniósł grając w Chicago, gdzie był podstawowym centrem trzykrotnej mistrzowskiej drużyny "Byków" w latach 1991-1993.
Po zakończeniu kariery zawodniczej został trenerem. W latach 1996–2001 pracował w Chicago Bulls jako asystent trenera. W 2001 roku objął stanowisko głównego szkoleniowca drużyny. funkcję tę pełnił do 2003. Następnie (2004) został asystentem trenera w New Jersey Nets. W 2008 objął to samo stanowisko u boku Alvina Gentry'ego w Phoenix Suns. Po czterech latach w Arizonie został zwolniony.
Sezon 2013/14 spędził w Japonii, trenując zespół Osaka Evessa w BJ League (drugiej lidze japońskiej). We wrześniu 2014 roku został trenerem kadry Meksyku.

</doc>
<doc id="676725" url="https://pl.wikipedia.org/wiki?curid=676725" title="Jumeirah Emirates Towers Hotel">
Jumeirah Emirates Towers Hotel

Jumeirah Emirates Towers Hotel zwany także Emirates Tower Two – 56-piętrowy biznesowy hotel w Dubaju w Zjednoczonych Emiratach Arabskich. W hotelu mieści się 40 luksusowych apartamentów, jest operowany przez Jumeirah International Group. Hotel połączony jest z 54-piętrowym Emirates Office Tower bulwarem handlowym i tworzą razem kompleks Emirates Towers. Z całkowitą wysokością 305 m Emirates Towers Hotel jest mniejszy od sąsiedniego budynku. Budowa zakończyła się 15 kwietnia 2000.

</doc>
<doc id="676726" url="https://pl.wikipedia.org/wiki?curid=676726" title="Dominium (Star Trek)">
Dominium (Star Trek)

Dominium – potężny sojusz grup planetarnych Kwadrantu Gamma w fikcyjnym wszechświecie Star Trek. Dominum zostało założone przez Założycieli, będącymi rasą zmiennokształtną. Zmiennokształtni rządzą wykorzystując swoich klonowanych pomocników Vorta oraz sztucznie wyhodowanych żołnierzy Jem'Hadar. W 2373 w chronologii serialu do Dominium przyłączyła się także Unia Kardasjańska.
Historia.
Dominium zostało założone dwa milenia temu przez zmiennokształtnych Założycieli, którzy kontrolowali setki planet. Mimo że Założycieli osobiście niemalże nie widywano, potęga Dominium była brutalnie wprowadzana przez Jem'Hadar, zapewniając przestrzeganie narzuconych przez nich praw. Dla przykładu, kiedy planeta w systemie planetarnym Teplan oparła się kontroli Dominium w 2172 r., Jem'Hadar ukarali populację planety przez uwolnienie zarazy, która spowodowała straszne cierpienia na wieki.
W 2340 r. Dominium podbiło planetę Yaderę 1. i T-Regorans w 2370 r. Dominium wprowadziło agentów do Kwadrantu Alfa, którzy to od 2370 r. przekazywali Dominium taktyczne informacje nt. Federacji i innych potęg Kwadrantu Alfa. Agenci ci, częstokroć Założyciele udający członków innych gatunków, pracowali także nad destabilizacją Kwadrantu Alfa, najwidoczniej przygotowując grunt pod inwazję Dominium. Dominium sprzeciwiło się napływowi kultur Kwadrantu Alfa do Kwadrantu Gamma, czego wyrazem było w 2370 r. zniszczonie kolonii Bajoran. Agenci Dominium pojmali w 2371 r. kilkoro członków kadry dowódczej USS Defiant w celu zbadania, jak silnie formy życia w Kwadrancie Alfa opierałyby się najazdowi Dominium na tę część Galaktyki. W 2373 r. Dominium zawarło sojusz z Unią Kardasjańską, dając Założycielom znaczącą twierdzę - przyczółek w Kwadrancie Alfa, co zwróciło uwagę nie tylko Federacji. Po zawarciu sojuszu, Jem'Hadar zaczęli gromadzenie okrętów i broni na Kardasji 1. przez cały 2373 rok. Inwazja Dominium była kontynuowana także na polu dyplomatycznym: pakty o nieagresji z Gwiezdnym Imperium Romulan i Bajoranami.
Federacja, obawiając się, że inwazja jest nieuchronna, zaminowała bajorański tunel podprzestrzenny, zapobiegając dalszym ruchom okrętów Dominium z Kwadrantu Gamma. Siły Dominium już znajdujące się w Kwadrancie Alfa odpowiedziały napaścią na Deep Space 9. Jako kontratak, siły Federacji i Klingonu zniszczyły stocznie statków kosmicznych Dominium na Torros III. Mimo zablokowania tunelu podprzestrzennego, siły Dominium zdołały wyrządzić spore straty siłom Federacji i Klingonu, w początkowych miesiącach 2374 r. Największe straty poniosła Gwiezdna Flota w systemie Tyra, gdzie okręty Jem'Hadar zniszczyły 98 okrętów Federacji. Potęga Kwadrantu Alfa została silnie załamana do czasu, gdy Gwiezdne Imperium Romulan zerwało pakt o nieagresji z Dominium. Szala zwycięstwa powoli zaczęła przechylać się na stronę Kwadrantu Alfa po zmasowanym ataku Romulan, Federacji i Klingonów na system Chin'toka, który został wyrwany spod kontroli Kardasjan. Pomimo to, wsparte przez siły od zawsze wrogo nastawionej do Federacji (i innych potęg Kwadrantu Alfa) cywilizacji Breen, Dominium przemogło potęgi Kwadrantu Alfa, mimo że śmiercionośny wirus, wyhodowany przez naukowców Federacji rozprzestrzeniał się wśród populacji Założycieli i groził im wyniszczeniem. Gdy Klingoni, Federacja i Imperium Romulan wspólnie opracowały środki zaradcze na technologię Breen (broń energetyczna), mimo swej potęgi militarnej, Dominium zaczęło tracić grunt pod nogami.
Siły Dominium wycofały się na Kardasję 1. przyjmując strategię "oblężonej twierdzy" w nadziei utrzymywania potęg Kwadrantu Alfa w szachu na tyle długo, by móc nadrobić straty w okrętach i żołnierzach. Wyczuwając bezbronność Dominium, sojusznicy z Kwadrantu Alfa przypuścili desperacki atak, który przytłoczywszy Dominium zbiegł się ze zwróceniem się kardasjańskiego wojska przeciw Założycielom. Mimo tego przywódczyni Założycieli nie zamierzała poddać się - rozkazała bić się siłom Dominium do końca. Jednakże, kiedy Odo - "dobry" zmiennokształtny, pełniący rolę szefa ochrony Stacji DS9 - połączył się z nią, co uleczyło ją ze śmiercionośnego wirusa stworzonego przez Sekcję 31 wywiadu Gwiezdnej Floty, zrozumiała ona dzięki gestowi zaufania ze strony Oda, że Założyciele mogą naprawdę żyć w pokoju z innymi potęgami Galaktyki. Dzięki temu przywódczyni rozkazała siłom Dominium poddać się. Poświęcenie Oda, który dla pokojowego współżycia swych ziomków z Galaktyką porzucił przyjaciół i ukochaną, ostatecznie położyło kres konfliktowi Dominium z Kwadrantem Alfa.

</doc>
<doc id="676728" url="https://pl.wikipedia.org/wiki?curid=676728" title="Alexandre Noghes">
Alexandre Noghes

Alexandre Athenase Noghes (ur. 15 czerwca 1916 w Monako, zm. 16 lutego 1999 w Los Angeles) – monakijski tenisista.
Kariera tenisowa.
Zwyciężył w międzynarodowych mistrzostwach tenisa. Jego pradziadek, Alexandre, był fundatorem The Monte Carlo Automobile Club. Jego ojciec, Anthony, uczestniczył w Grand Prix Monako.
Małżeństwa i rodzina.
Światową sławą zyskał jednak nie jako tenisista, ale dzięki członkostwu w monakijskiej rodzinie królewskiej. 4 grudnia 1951, mając już troje nieślubnych dzieci, został mężem Antoinette Grimaldi, potencjalnej następczyni tronu Monako. Zanim para wzięła ślub, narodziła się już ich córka, która do tego dnia nosiła nazwisko matki – Grimaldi. Była to Elisabeth Anne.
Alexandre rozwiódł się z Antoinette w 1954 roku. Zamieszkał w Stanach Zjednoczonych z kolejną, trzecią żoną, Margot.

</doc>
<doc id="676729" url="https://pl.wikipedia.org/wiki?curid=676729" title="Gundam SEED">
Gundam SEED



</doc>
<doc id="676736" url="https://pl.wikipedia.org/wiki?curid=676736" title="Katharina Schratt">
Katharina Schratt

Katharina Schratt (ur. 11 września 1853 w Baden, Dolna Austria, zm. 17 kwietnia 1940 w Wiedniu) – aktorka austriacka.
Powszechnie znana jako "droga przyjaciółka", "łaskawa pani" ("Meine gnädige Frau") i, w opinii wielu, kochanka cesarza Austrii Franciszka Józefa.
W 1883 zaangażowano ją do cesarsko-królewskiego teatru w Hofburgu (Burgtheater) i wówczas została przedstawiona monarsze (podobno udało jej się rozśmieszyć cesarza, co zdarzało się bardzo rzadko). Dalsza znajomość między aktorką a monarchą została zaaranżowana dzięki cesarzowej Elżbiecie, która czuła wyrzuty sumienia, iż przez swą stałą nieobecność na dworze pozbawia męża kontaktu z kobietami.
Z czasem pomiędzy starzejącym się Franciszkiem Józefem i Kathariną nawiązała się nić sympatii, pojawiła się również miłość (według jednej z wersji po śmierci Elżbiety cesarz i aktorka wzięli potajemny ślub „na wiarę” – czyli zgodny z obrządkiem kościelnym, ale pozostający w tajemnicy). Do dzisiaj nie wiadomo, czy znajomość przybrała charakter erotyczny – z zachowanej korespondencji prywatnej wynika, iż przez kilka pierwszych lat para z pewnością nie przekroczyła tej granicy.
Katharina Schratt w ostatnich latach życia cesarza była jego podporą oraz swoistym „wentylem bezpieczeństwa” – Franciszek Józef mógł się w jej towarzystwie odprężyć i zrelaksować. Była jedną z pierwszych osób dopuszczonych do łóżka zmarłego Habsburga w listopadzie 1916 r.
Katharina była zamężna z Mikołajem von Kiss (zm. 1909), ale rozstała się z nim wiele lat wcześniej.
Była określana "Die gnädige Frau" (pol. "łaskawa pani").

</doc>
<doc id="676739" url="https://pl.wikipedia.org/wiki?curid=676739" title="Synagoga w Mikołowie">
Synagoga w Mikołowie

Synagoga w Mikołowie – nieistniejąca synagoga, która znajdowała się w Mikołowie przy ulicy Żorskiej.
Synagoga została zbudowana w 1816 roku. Podczas II wojny światowej hitlerowcy zdewastowali synagogę. Po zakończeniu wojny została początkowo przeznaczona jako hala sportowa dla bokserów, a potem dostosowana do potrzeb magazynowych.
W 1972 roku przed obchodami 750-lecia miasta, na polecenie ówczesnych władz miasta górnicy KWK Bolesław Śmiały wysadzili synagogę w powietrze. Powodem tego była rzekoma konieczność przebudowy układu komunikacyjnego. Obecnie po synagodze pozostały tylko ukryte w ziemi fundamenty.
W miejscu, gdzie kiedyś stała synagoga, utworzono Plac 750-lecia - jeden z centralnych placów Mikołowa.

</doc>
<doc id="676740" url="https://pl.wikipedia.org/wiki?curid=676740" title="Paraskevi Patoulidou">
Paraskevi Patoulidou



</doc>
<doc id="676741" url="https://pl.wikipedia.org/wiki?curid=676741" title="Sebastian Knecht de Massy">
Sebastian Knecht de Massy



</doc>
<doc id="676743" url="https://pl.wikipedia.org/wiki?curid=676743" title="134340">
134340



</doc>
<doc id="676744" url="https://pl.wikipedia.org/wiki?curid=676744" title="Gary Numan">
Gary Numan

Gary Numan, właściwie Gary Anthony James Webb (ur. 8 marca 1958 w Hammersmith w Londynie) – brytyjski wokalista i kompozytor. 
Życiorys.
Po skończonej nauce w Slough Grammar School, założył pod koniec lat 70. zespół Tubeway Army. Po kilku nagraniach demo (zebranych i wydanych w 1984 w postaci albumu The Plan), zespół podpisał w 1978 roku umowę z Beggars Banquet i w krótkim czasie wydał dwa single: „That's Too Bad” i „Bombers”. Żaden z nich nie zagościł na listach przebojów. Wydany w tym samym roku debiutancki album "Tubeway Army" (zwany również „Błękitnym Albumem”) został bardzo szybko wyprzedany. Numan już na nim dał upust swoim dwóm największym fascynacjom: pesymistycznym wizjom przyszłości i – co ważniejsze – syntezatorom. Trzeci singel Tubeway Army – „Down In The Park” – również nie trafił na listy przebojów, jednak jest uznawany za jeden z największych przebojów zespołu, a do tego jest najczęściej coverowany. Praktycznie znikąd, w 1979 roku Tubeway Army stali się gwiazdami numer jeden dzięki hitowemu singlowi „Are 'Friends' Electric?”. Jednocześnie debiutancki album grupy błyskawicznie wspiął się na szczyty wszelkich chartów.
Kilka tygodni później Numan powtórzył tę sztukę z singlem „Cars”, który wszedł do Top 10 również w Ameryce oraz z pierwszym albumem wydanym pod własnym (przybranym) nazwiskiem – "The Pleasure Principle". Numan zaczerpnął swój pseudonim z reklamy znalezionej w książce telefonicznej. Zdobycie pierwszego miejsca zarówno albumem, jak i singlem, było godne uwagi: dokonanie tego dwukrotnie na przestrzeni zaledwie sześciu miesięcy, to nie lada wyczyn. Potem przyszła pora na trasę koncertową – błyskawicznie wyprzedaną. "The Pleasure Principle" to rockowy album bez gitar – zamiast nich Numan użył syntezatorów wspomaganych gitarowymi efektami, które pozwoliły mu osiągnąć charakterystyczne, metaliczne brzmienie. Wyprodukowany na własną rękę w dwa tygodnie, za małe pieniądze, "The Pleasure Principle" brzmiał jak żadna inna płyta wcześniej i do dziś uważany jest za jedno z największych osiągnięć Numana. Drugi singel z albumu, „Complex”, dotarł do 6. pozycji na brytyjskiej liście przebojów.
Numan został pierwszą popową gwiazdą syntezatorów. Występował w swoich kosmicznych kostiumach i makijażu, nie kryjąc przy tym swoich inspiracji: David Bowie, Marc Bolan czy ówcześni artyści elektroniczni jak John Foxx z Ultravox. Na scenie jawił się jako małomówny obojnak z innej planety. W wywiadach z kolei zaskakiwał dziennikarzy swoją rozbrajającą otwartością. Numan cieszył się ogromną popularnością i niepohamowaną miłością krytyków, jak również towarzyszących mu muzyków. Zespół Yes poświęcił mu ironiczny kawałek „White Car”, będący reakcją na jego przejażdżki po Londynie w białym Chevrolecie Corvette otrzymanym od Beggars Banquet. Idol Gary’ego, David Bowie, odmówił mu wspólnego występu w programie „The Kenny Everett Video Show”.
Numan oszołomił prasę muzyczną. Był szalonym, kreatywnym, zakłopotanym 21-letnim kawalerem, który wciąż mieszkał z rodzicami. Nie był zbuntowanym punkiem. Nie można go było również przypisać do mody na new romantic, a wspominając o tamtym okresie często pomija się jego wpływy. Mimo to Numan zapewnił sobie w tamtym czasie uwielbienie armii fanów zwanych Numanoidami, których liczba okazała się wystarczająca, by poprowadzić go przez drugą połowę lat 80., kiedy to jego sława zaczęła gwałtownie słabnąć (nawet w okresie największej popularności, brytyjska prasa muzyczna wciąż z niego szydziła).
W 1980 roku Numan ponownie podbił serca publiki albumem "Telekon", mimo że single „We Are Glass”, „I Die: You Die” i „This Wreckage” nie radziły już sobie na listach przebojów tak brawurowo. Druga wielka trasa Numana (po The Touring Principle z 1979) pod szyldem The Teletour odbyła się w 1980 i była dopracowana w najdrobniejszych detalach. Okazała się wielkim sukcesem, mimo to Numan zaczął tracić swój majątek ze względu na ogromne wydatki. Gary miał w tamtym okresie dość sławy i wycofał się z koncertowania. Przedtem dał serię spektakularnych, błyskawicznie wyprzedanych koncertów na Wembley Arena w kwietniu 1981. Jego decyzja o wycofaniu się nie trwała długo – w swojej autobiografii wspomina, jak wychodzi na pustą scenę po ostatnim koncercie i zastanawia się „co ja kurwa zrobiłem?”. Wybór ten będzie miał fatalne skutki dla jego kariery, gdy Numan przekona się o niestałości popowych fanów, którzy szybko zwrócili uwagę na innych artystów.
Odwracając się od electropopu, Numan zaczął eksperymentować z jazzem, funkiem i lekkostrawnym popem. Jego popularność szybko zaczęła spadać, przyćmiona przez Adama Anta, a później Duran Duran, Culture Club czy Depeche Mode. Spędził dekadę w niemocy twórczej, próbując odzyskać swoją początkową sławę niczym się nie wyróżniającymi płytami, stylistycznie podobnymi do dokonań Roberta Palmera i Prince’a. Każdy kolejny krążek to inny wizerunek artystyczny, jednak żaden z nich nie trafił do publiczności tak, jak ten z późnych lat 70. 
Numan miał dość żenującą przygodę w 1981, związaną z jego wielką pasją – lataniem. Podczas lotu dookoła świata swoim małym samolotem, musiał lądować w Indiach (prasa donosiła o bezpośrednim wypadku), gdzie został aresztowany z podejrzeniem o przemyt i szpiegostwo. Wbrew temu, co podawały w tamtym okresie wiadomości, Gary nie pilotował samolotu podczas lądowania. W późnych latach 80., jego życie było kilka razy zagrożone przez tajemniczego napastnika.
Pierwszy album po pożegnalnych występach Gary’ego – ponury, atmosferyczny i eksperymentalny "Dance" z 1981 – zadebiutował na 3. miejscu brytyjskiej listy przebojów, lecz wypadł z niej już po ośmiu tygodniach. W nagraniu albumu wziął udział gościnnie Roger Taylor – perkusista Queen. Bardziej taneczny "I, Assassin" (1982) radził sobie na listach przebojów jeszcze gorzej niż "Dance". Mimo trzech singli w pierwszej dwudziestce, album zadebiutował na ósmym miejscu i wypadł z listy po zaledwie sześciu tygodniach. "Warriors" z 1983 roku, który zdradził jazzowe zamiłowania Numana i został nagrany z wkładem awangardowego muzyka Billa Nelsona, zadebiutował na 12. miejscu i – tak jak jego poprzednik – spędził na liście jedynie sześć tygodni. "Warriors" to ostatni album Numana nagrany dla Beggars Banquet. Po jego wydaniu odbyła się trasa koncertowa po Wielkiej Brytanii – pierwsza od jego występów na Wembley w 1981.
Walcząc z coraz popularniejszym przeświadczeniem, że „Numan się skończył”, Gary zaczął wydawać płyty i single pod szyldem własnej wytwórni – Numa Records. Pierwszym albumem przez nią wydanym był "Berserker" z 1984 roku. Był to też pierwszy flirt Numana z samplerami i komputerami. Na krążku znalazły się mocniejsze basy i perkusja niż na "I, Assassin" czy "Warriors". Płycie towarzyszył charakterystyczny image o biało-niebieskiej kolorystyce, trasa koncertowa i koncertowa płyta oraz video, lecz podzieliła ona zarówno krytyków, jak i fanów. Był to najmniej udany pod względem komercyjnym album Numana jak na tamte czasy. Wydana rok później "The Fury" radziła już sobie w rankingach sprzedaży nieco lepiej – po raz kolejny przynosząc również nowy wizerunek artysty: tym razem biały garnitur i czerwony krawat – lecz również dość szybko z nich spadła.
Współpraca z Billem Sharpem z Shakatak nieco pomogła – singlowy duet „Change Your Mind” zagościł na Top 20 w Wielkiej Brytanii. Numa Records, której przy zakładaniu przyświecały ekscytujące idee, splajtowała po wydaniu płyty "Strange Charm" w 1986 roku. Po upadku Numy, braku zainteresowania mediów i słabej sprzedaży, fortuna Numana zarobiona pod koniec lat 70. zaczęła się kurczyć (szacuje się ją na 4,5 miliona dolarów), sam Gary zaś podpisał kontrakt z IRS Records. Wytwórnia ta wydała jego ostatni album w latach 80. – nieco industrialny, funkowy "Metal Rhythm" (1988). Album spotkał się z ciepłym przyjęciem fanów i uzyskał pozytywne recenzje w brytyjskiej prasie, lecz sprzedawał się słabo. Było to z pewnością spowodowane brakiem większej promocji i nietrafionym wyborem singli ze strony IRS Records.
Po wydaniu płyty "Outland" w 1991 roku, kolejnego artystycznego i komercyjnego rozczarowania, a także drugiego i ostatniego albumu dla IRS Records, Numan reaktywował Numa Records, pod którym to szyldem wyda swoje dwa kolejne krążki. Sam Numan przyznaje, że wydany w 1992 roku "Machine + Soul" był nietrafionym strzałem w najbardziej komercyjne rejony rynku, nagranym jedynie by spłacić długi. Album rozszedł się w zaledwie kilku tysiącach egzemplarzy. W 1994 roku Numan zdecydował się zrezygnować z prób uderzenia w popowy rynek i skoncentrował się na eksplorowaniu bardziej osobistych zainteresowań, jak ateizm. Jego przyszła żona Gemma namawiała go do odrzucenia inspiracji z dawnych lat. Numan ewoluował i poszedł w ostrzejsze, bardziej industrialne kierunki na albumie "Sacrifice". Pierwszy raz zagrał sam na prawie wszystkich instrumentach. Krok ten został ciepło przyjęty: cięższy i mroczniejszy Numan brzmiał jak Numan, który miał duży wpływ na zespoły pokroju Nine Inch Nails, gdy te cieszyły się pierwszymi urokami sławy. Inspiracje te działały w obie strony: Numan przyznał, że utwór „Closer” Nine Inch Nails to jego singel wszech czasów i miał duży wpływ na jego muzykę. "Sacrifice" był ostatnim albumem Numana przed ostatecznym zamknięciem Numa Records. Jego następne dwie płyty – "Exile" (1997) i "Pure" (2000) – przywróciły mu reputację wśród krytyków. Gary nawet odbył trasę po Stanach Zjednoczonych w ramach promocji "Exile". Były to jego pierwsze koncerty poza Wielką Brytanią od czasu wczesnych lat osiemdziesiątych.
Po latach wyśmiewania w prasie, Numan odnalazł się określany jako „ojciec chrzestny muzyki elektronicznej” i artysta szanowany przez swoich naśladowców, włączając w to takich muzyków jak Dave Grohl (Foo Fighters), Trent Reznor (Nine Inch Nails) czy Marilyn Manson, którzy podawali jego twórczość jako swoje inspiracje i nagrali covery starych przebojów Numana. Basement Jaxx mieli w 2002 roku wielki przebój „Where's Your Head At?” oparty na samplach z „M.E.” Numana. Fear Factory nagrali cover „Cars” z gościnnym udziałem Gary’ego. Nine Inch Nails scoverowali „Metal” na albumie Things Falling Apart. „Cars” okazała się piosenką, która najlepiej zniosła próbę czasu. Była ponownie hitem w 1987 i 1996, dzięki pojawieniu się w reklamie piwa Carling. W 2000 roku DJ Armand Van Helden zsamplował „Cars” i zmixował ze swoim singlem „Koochy”, który rozbrzmiewał na dyskotekowych parkietach. W 2002 brytyjskie trio Sugababes wylansowało przebój „Freak Like Me” – mix utworów „Freak Like Me” Adiny Howard i „Are 'Friends' Electric?” Tubeway Army. Inni artyści, którzy śpiewali w ostatnich latach Numana, to między innymi Beck, Tricky i Queens of the Stone Age. Afrika Bambaataa mówi nawet o wpływie Numana na muzykę początkujących DJ-ów sceny amerykańskiej: „Na przełomie lat 80. i 90. Gary posiadał rytmy, o jakich marzyli DJ-e, a ludzie na parkietach tylko czekali na jego kawałki”.
W 2003 roku, Numan świętował powrót na listy przebojów singlem nagranym z wschodzącą gwiazdą z Glasgow, Rico – „Crazier”. Rico brał też udział w pracach nad remixowym albumem "Hybrid", prezentującym nowe, bardziej industrialne wersje starych piosenek. W 2004 roku Numan znów wziął biznes w swoje ręce i otworzył wytwórnię Mortal Records, która wydała serię koncertowych DVD oraz świetnie przyjęty przez krytykę, nowy album "Jagged", który ukazał się 13 marca 2006. Pierwszy koncert promocyjny odbył się na The Forum w Londynie. Numan zapowiedział trasę po Wielkiej Brytanii od kwietnia 2006 oraz zdradził plany koncertów również w innych krajach, włączając w to USA. Nowy krążek wspomagany jest własną stroną internetową. W tym roku mają ukazać się również wznowienia pożegnalnych koncertów z 1981 roku na DVD (wydane wcześniej na VHS jako Micromusic) oraz zupełnie nowe DVD z pierwszym koncertem promującym "Jagged". Gary mówi też o specjalnej wersji nowego albumu, na której znajdzie się niepublikowany materiał, utwory które nie zmieściły się na płycie oraz remiksy.
Numan poślubił członkinię własnego fanklubu, Gemmę O’Neill. Zdiagnozowała go ona jako cierpiącego na syndrom Aspergera, jak również opisała jak się poznali w przynajmniej jednym brytyjskim magazynie dla kobiet. W 2003 roku urodziło im się pierwsze dziecko, Raven. W 2005 – drugie: Persia.
W Sunday Times Magazine z 29 kwietnia 2001 roku, Numan powiedział: „Grzeczne rozmowy nigdy nie były moją silną stroną. Dopiero niedawno odkryłem, że cierpię na łagodną odmianę Syndromu Aspergera, co w skrócie oznacza, że mam problemy z interakcją międzyludzką. Przez lata nie mogłem zrozumieć, czemu ludzie uważali mnie za aroganckiego, ale teraz nabiera to sensu”.
Numan znany jest również ze swojej miłości do latania i posiadał kilka własnych samolotów. Był pasażerem jednego z nich, gdy trzeba było awaryjnie lądować na jednej z głównych autostrad w Anglii, w 1981 roku. Miało to miejsce niedługo po tym, jak odbył lot dookoła świata, w trakcie którego został na krótko aresztowany w Indiach, z podejrzeniem o szpiegostwo. Jego miłość do latania została również udokumentowana w serialu telewizji BBC „The Mighty Boosh”.
Numan opublikował swoją autobiografię „Praying To The Aliens” w 1997 roku (w 1998 roku ukazała się zaktualizowana wersja), której współautorem jest Steve Malins. Malins jest również autorem opisów w większości reedycji albumów Numana z późnych lat 90.

</doc>
<doc id="676748" url="https://pl.wikipedia.org/wiki?curid=676748" title="Olga Gyarmati">
Olga Gyarmati

Olga Gyarmati (ur. 5 października 1924 w Debreczynie, zm. 27 października 2013 w Greenfield) - węgierska lekkoatletka, skoczkini w dal, mistrzyni olimpijska.
Gyarmati została pierwszą mistrzynią olimpijską w skoku w dal, który przed igrzyskami olimpijskimi w Londynie w 1948 nie był rozgrywany przez kobiety. Pod nieobecność ówczesnej rekordzistki świata Fanny Blankers-Koen, która w 1943 skoczyła na odległość 6,25 m, a która startowała na tych igrzyskach w konkurencjach biegowych, Gyarmati wystarczył wynik 5,695 m by zdobyć tytuł mistrzowski. Na kolejnych Igrzyskach z podobnymi odległościami Gyarmati zajmowała dalsze miejsca: 1952 - 5,67 m, 10. miejsce oraz 1956 - 5,66 m, 11. miejsce. 
W 1956 wyemigrowała wraz z mężem z Węgier i powróciła dopiero na początku lat 90.
Zmarła 27 października 2013 w Greenfield.

</doc>
<doc id="676750" url="https://pl.wikipedia.org/wiki?curid=676750" title="Emirates Towers">
Emirates Towers

Emirates Towers – kompleks zawierający wieżowce Emirates Office Tower i Emirates Towers Hotel wieżowce mają odpowiednio 354 m i 305 m. Powierzchnia handlowa wynosi 9000 m² (96 875 ft²) i tworzy kompleks handlowy znany jako The Boulevard. Kompleks ulokowany jest przy Sheikh Zayed Road w Dubaju w Zjednoczonych Emiratach Arabskich. Bliźniacze wieże są symbolem Dubaju. 
Kompleks Emirates Towers otaczają ogrody o powierzchni 170 000 m² (1 829 865 ft²) wraz z jeziorami, wodospadem, publicznym miejscami do siedzenia oraz parkingiem na 1800 samochodów.

</doc>
<doc id="676752" url="https://pl.wikipedia.org/wiki?curid=676752" title="The W">
The W

The W – trzeci album amerykańskiej grupy hip-hopowej Wu-Tang Clan wydany 21 listopada 2000 roku nakładem wytwórni Loud Records. Wydawnictwo zostało w całości wyprodukowane przez RZA'e z wyjątkiem dwóch utworów, które są autorstwa Mathematicsa.
Album zadebiutował na 5. miejscu notowania Billboard 200, 1. miejscu notowania Top R&amp;B/Hip-Hop Albums i 9. miejscu w Kanadzie. 14 grudnia 2000 roku według Recording Industry Association of America (RIAA) płyta uzyskała status złotej i platynowej.
Album był promowany singlami "Protect Ya Neck (The Jump Off)", "Careful (Click, Click)", "I Can't Go To Sleep" z gościnnym udziałem Isaaca Hayesa i międzynarodowy hit "Gravel Pit". Wydawnictwo według wydanej we wrześniu 2009 roku przez wortal Pitchfork Media listy "The Top 200 Albums of the 2000s" uplasował się na 162. miejscu.
Koncepcja.
Po wydaniu w 1997 roku albumu "Wu-Tang Forever" członkowie zespołu przez kolejne dwa lata zajmowali się nagrywaniem płyt solowych. Pod koniec roku 2000 powrócili z nowym wspólnym wydawnictwem. W nagraniu płyty udziału nie wziął Ol' Dirty Bastard, który więcej czasu spędzał wówczas na salach sądowych i w więzieniach, niż w studiu nagrań. Jego wokal pojawia się tylko w jednym utworze - "Conditioner".
Miejsce nieobecnego artysty na płycie zajmuje nowojorski raper Cappadonna, już wcześniej blisko związany z ekipą Wu-Tang Clan. Nigdy jednak nie został on oficjalnym członkiem zespołu. Ponadto w nagraniu albumu udział wzięli, tacy artyści jak: Isaac Hayes, Snoop Dogg, Nas i inni.
Recenzenci ocenili album jako bardzo udany, nieznacznie słabszy od debiutanckiej płyty "Enter the Wu-Tang (36 Chambers)" z 1993 roku, jednak słuchacze byli bardziej krytyczni wobec nowego dzieła zespołu. Mieli oni za złe grupie zaproszenie na płytę zbyt wielu supergwiazd, niepasujących do muzycznego brzmienia ekipy.

</doc>
<doc id="676755" url="https://pl.wikipedia.org/wiki?curid=676755" title="Ol'Dirty Bastard">
Ol'Dirty Bastard



</doc>
<doc id="676757" url="https://pl.wikipedia.org/wiki?curid=676757" title="B.J. Armstrong">
B.J. Armstrong

Benjamin Roy Armstrong Jr. (ur. 9 września 1967 w Detroit) – amerykański koszykarz, który grał na pozycji rozgrywającego, trzykrotny mistrz NBA z drużyną Chicago Bulls.
Trafił do Chicago w 1989, bezpośrednio po ukończeniu University of Iowa, gdzie występował w uczelnianej drużynie Iowa Hawkeyes, wybrany przez klub w pierwszej rundzie draftu. Początkowo dubler Johna Paxsona, z czasem stał się podstawowym rozgrywającym drużyny. W 1995 trafił do nowo powstałej drużyny Toronto Raptors jako numer 1. w uzupełniającym drafcie. Natychmiast wymieniony do Golden State Warriors spędził tam 2 sezony. Potem grał w Charlotte Hornets i Orlando Magic. Na ostatni rok kariery zawodniczej, w 1999, trafił ponownie do Chicago.
Tutaj też rozpoczął pracę po zakończeniu kariery. W latach 2000–2005 pracował najpierw jako asystent generalnego menedżera, a następnie jako skaut.

</doc>
<doc id="676758" url="https://pl.wikipedia.org/wiki?curid=676758" title="Radio Televizioni Shqiptar">
Radio Televizioni Shqiptar

Radio Televizioni Shqiptar (RTSH, "Albańskie Radio i Telewizja") – albański publiczny nadawca radiowo-telewizyjny z siedzibą w Tiranie. Pierwsza transmisja audycji Radio Tirana odbyła się 28 listopada 1938. Program emitowano na falach krótkich, z nadajnika o mocy 3 kW.
29 kwietnia 1960 roku odbyła się pierwsza transmisja programu telewizji albańskiej, z nadajnika znajdującego się w Tiranie. Jeszcze w 1976 roku program albańskiej telewizji trwał 4,5 godziny dziennie i był nadawany w godzinach wieczornych. W tym czasie poza wiadomościami i audycjami muzycznymi program zawierał także informacje o imprezach kulturalnych i omówienia książek.
Radio Tirana nadawało również do 1989 audycje w języku polskim. Spikerami byli Albańczycy, którzy ukończyli studia filologiczne i byli przygotowywani językowo przez jedną z Polek mieszkających w Tiranie (zob. Kazimierz Mijal, Komunistyczna Partia Polski).

</doc>
<doc id="676759" url="https://pl.wikipedia.org/wiki?curid=676759" title="Kronika (TVP3 Kraków)">
Kronika (TVP3 Kraków)

Kronika – telewizyjny program informacyjny regionalnego oddziału Telewizji Polskiej w Krakowie.
Historia.
Program ukazuje się nieprzerwanie od 16 września 1966, kiedy to zadebiutował o godzinie 16:45. Pierwszym prezenterem Kroniki był Andrzej Wiernik, a tematem była wizyta dyplomatyczna w Krakowie przedstawicieli Iranu będącego ówcześnie cesarzostwem. 
Pierwsza lokalizacja "Kroniki", a tym samym krakowskiego ośrodka regionalnego mieściła się w siedzibie Polskiego Radia Kraków przy ulicy Zygmunta Wróblewskiego 6 w Krakowie, zaś w 1968 roku program przeniesiono do obecnej siedziby TVP3 Kraków na ulicy Krzemionki 30 w tym samym mieście, skąd nadawany jest do dziś.
Od 1993 do 18 lipca 2016 serwis emitowany był z newsroomu (w latach 2000-2001 "Kronikę" nadawano z blueboxa). Newsroom był remontowany jeszcze w 2006 i 2008. Od 19 lipca 2016 zarówno "Kronika" jak i towarzyszące jej programy boczne, a także publicystyczne nadawane są z nowoczesnego studia, z którego też TVP3 Kraków między 27 a 31 lipca nadawała też trwający aż 17 godzin dziennie (od 7:00 do 23:15, z czego w każdy dzień półtorej godziny także w ramach pasma wspólnego) program specjalny z okazji Światowych Dni Młodzieży 2016 w Krakowie.
Obecnie (stan na lipiec 2021 roku) pełne wydanie programu ukazuje się od dwóch do czterech razy na dobę w ramach lokalnego pasma TVP3, o godz. 18:30 i 21:30 oraz od poniedziałku do piątku o godz. 7:30 i 8:30. Dodatkowo od poniedziałku do czwartku o 17:30, a w piątki o 17:00 ukazuje się skrót informacji "Kroniki" w postaci krótkiego flesza. 
W przeciągu kilku ostatnich lat ze studia „Kroniki” były też emitowane różne programy publicystyczne uzupełniające ofertę stacji w tym wymiarze.
Oglądalność poszczególnych wydań sięga do 500 tys. widzów. Kronika posiada cztery placówki zamiejscowe: w Nowym Sączu, Tarnowie, Zakopanem i Oświęcimiu.
Począwszy od 2016 roku TVP3 Kraków średnio co dwa lub trzy lata aktualizuje czołówki, oświetlenie studia "Kroniki" i jej programów bocznych. Ostatnia zmiana miała miejsce 24 maja 2021 roku i obejmowała nie tylko "Kronikę", ale także "Pogodę", "Kronikę Sportową" i "Kronikę Kulturalną" oraz programy publicystyczne takie jak "Tematy Dnia" i "Bliżej Polityki". Zmieniła się też kolorystyka oświetlenia studia z niebieskiej na zieloną.
Kronika Sportowa.
Codzienny serwis informacyjny o tematyce sportowej prowadzony na zmianę przez Annę Kozińską, Jakuba Moździerza i Szymona Wantuloka. Emisja ma miejsce od poniedziałku do piątku tuż po głównym wydaniu "Kroniki" oraz codziennie po wieczornym wydaniu "Pogody" ok. godziny 21:46.
Pogoda.
Lokalna prognoza pogody prowadzona na zmianę przez Joannę Kucię-Sikorę, Sylwię Micyk i Agnieszkę Smoleń emitowana po porannych wydaniach "Kroniki", a także po popołudniowej (fleszowej), głównej i wieczornej odsłonie wspomnianego, sztandarowego programu informacyjnego TVP3 Kraków.
Tematy Dnia i Bliżej Polityki.
Programy publicystyczne prowadzone na zmianę przez Sławomira Mokrzyckiego i Jacka Bańkę. 
Tematy Dnia są emitowane od poniedziałku do piątku ok. godz. 18:56, zaś Bliżej Polityki w soboty o 18:55.
Kronika Kulturalna.
Emitowane raz w tygodniu w piątek o 18:01 dziesięciominutowe podsumowanie wydarzeń tygodnia w kulturze na terenie Małopolski. Program w przeciwieństwie do reszty programów nie jest nadawany ze studia i ma charakter zbioru materiałów z głosem lektora.

</doc>
<doc id="676764" url="https://pl.wikipedia.org/wiki?curid=676764" title="Anisoara Cusmir-Stanciu">
Anisoara Cusmir-Stanciu



</doc>
<doc id="676771" url="https://pl.wikipedia.org/wiki?curid=676771" title="Ferrari 550 Maranello">
Ferrari 550 Maranello

Ferrari 550 Maranello – samochód sportowy klasy wyższej produkowany przez włoską firmę Ferrari w latach 1996–2002.
Historia i opis modelu.
Samochód został po raz pierwszy pokazany w lipcu 1996 grupie dziennikarzy na niemieckim torze Nürburgring. Jego symbol 550 pochodzi od pojemności silnika wynoszącej 5,5 l. Samochód produkowano w wersjach: Maranello, Barchetta, Italtecnica, LM i Prodrive. W roku 2002 auto zostało zastąpione przez model 575.
W 1998 samochód zdobył dwa rekordy średniej prędkości na dystansie 100 km i 100 mil (klasa od 5000 do 8000 cm³), uzyskane prędkości to odpowiednio 304,181 i 306,046 km/h. Rekord został pobity w 2002 roku przez Volkswagena W12.
Dane techniczne.
Ogólne
Wymiary
Opony
Osiągi
Napęd

</doc>
<doc id="676774" url="https://pl.wikipedia.org/wiki?curid=676774" title="Okres układu okresowego">
Okres układu okresowego



</doc>
<doc id="676778" url="https://pl.wikipedia.org/wiki?curid=676778" title="Sourceforge">
Sourceforge



</doc>
<doc id="676779" url="https://pl.wikipedia.org/wiki?curid=676779" title="Quiz Show">
Quiz Show

Quiz Show – amerykański dramat z 1994 roku w reżyserii Roberta Redforda.
Fabuła.
Film opowiada autentyczną historię medialnego skandalu, który wydarzył się w latach 50. w Stanach Zjednoczonych.
Herbie Stempel z łatwością wygrywa w kolejnych odcinkach teleturnieju "Dwadzieścia jeden" (ang. "Twenty One"). W pewnym momencie oglądalność zaczyna spadać, więc Stemple zostaje skłoniony do podłożenia się. Czyni to, po obietnicy, że pozostawią go w telewizji. Podczas teleturnieju, w trakcie potyczki z Charlesem Van Dorenem, mającym być nową twarzą programu, nie odpowiada na proste pytanie i przegrywa.
Stacja jednak nie daje miejsca Stempelowi w obiecanym programie, a ten straciwszy swoje pieniądze u bukmachera i widzący panoszącego się bez skrupułów Van Dorena, wstępuje na drogę prawną przeciwko telewizji.
Sprawa nie ujrzałaby światła dziennego, gdyby nie zaczął interesować się nią młody prawnik, Dick Goodwin.
Nagrody i nominacje.
Oscary za rok 1994
Złote Globy 1994
Nagrody BAFTA 1994

</doc>
<doc id="676780" url="https://pl.wikipedia.org/wiki?curid=676780" title="Świat to za mało">
Świat to za mało

Świat to za mało – dziewiętnasty film o przygodach agenta Jej Królewskiej Mości, Jamesa Bonda w reżyserii Michaela Apteda. Tym razem agent 007 walczy z parą demonicznych kochanków – spadkobierczynią imperium naftowego, Elektrą King i terrorystą Viktorem Zokasem.
Po raz trzeci w agenta Jamesa Bonda wciela się irlandzki aktor Pierce Brosnan. Ostatni film z udziałem Desmonda Llewelyna w roli Q. Aktor wcielał się w tę rolę 17 razy.
Fabuła.
James Bond ma ustalić, kto zabił sir Roberta Kinga, właściciela szybów naftowych i strategicznych linii przesyłu surowców. Agent 007 musi ochraniać jego córkę, Elektrę, spadkobierczynię King Enterprises. Tymczasem do akcji wkracza terrorysta Renard, który planuje zniszczenie rurociągów oraz przejęcie bomby neutronowej i ładunku plutonu. Bond dociera jego tropem do Turcji. Okazuje się, że Renard ukrył bombę we wnętrzu rurociągu. James zaczyna się domyślać, kto jest mocodawcą Renarda.
Produkcja.
11 stycznia 1999 roku padł pierwszy klaps na planie. Pierwszym miejscem w którym pracowała ekipa było studio Pinewood, do którego realizatorzy filmów o Bondzie powrócili po 10 latach przerwy. Na początku kręcono scenę zamachu i chaosu w kwaterze MI-6, następnie sceny rozgrywające się w szkockiej centrali agencji. W dalszej kolejności przystąpiono do realizacji scen we wnętrzu łodzi Renarda w Pinewood. Tam również nakręcono wnętrza ośrodka atomowego w Kazachstanie. Na terenie studia nakręcono też niektóre ujęcia po wybuchu rurociągu. Scena w której Bond ucieka przed podmuchem ognia po wybuchu w podziemnym bunkrze, została nakręcona osobiście z udziałem Pierce'a Brosnana, pomimo, że wcześniej nakręcono tę scenę z udziałem kaskadera. Brosnan nalegał na dubel tej sekwencji z jego osobistym udziałem. Z Pinewood ekipa wyruszyła do Bilbao, gdzie nakręcono scenę ucieczki Bonda przez okno banku z sekwencji początkowej filmu. W kwietniu ekipa rozpoczęła kilkutygodniowy okres zdjęć pościgu motorówkami po Tamizie. W nakręceniu tej sceny użyto 35 łodzi, uzyskano też zezwolenie na rozwinięcie prędkości większej niż dopuszczalna podczas przejażdżek po rzece. W maju ekipa wyruszyła do Francji. We francuskich Alpach, udających Kaukaz, nakręcono sceny zimowe. W tym samym czasie zakamuflowana ekipa nakręciła kilka widoków w Stambule – oficjalna wizyta ekipy filmowej była ze względu na zagrożenie terrorystyczne niebezpieczna. Ekipa udała się późną wiosną do Azerbejdżanu gdzie nakręcono m.in. sceny na polach naftowych oraz plenery Baku i na Bahamy gdzie kręcono zdjęcia podwodne. Prace na planie zakończyły się 25 czerwca 1999 roku.
Lokacje.
Zdjęcia do filmu kręcono od stycznia do czerwca 1999 roku na terenie pięciu krajów (Wielka Brytania, Hiszpania, Francja, Turcja i Azerbejdżan). Sceny początkowe powstały na tle nowoczesnego Muzeum Guggenheima w Bilbao w hiszpańskim Kraju Basków. W Hiszpanii wykorzystano też plenery w Cuenca (region Kastylia-La Mancha) oraz półpustynny rezerwat Bardenas Reales w prowincji Nawarra, który udawał ekranowy Kazachstan. W sekwencji londyńskiej pojawia się m.in. charakterystyczna siedziba brytyjskiego wywiadu SIS Building, budynek Millenium Dome nad Tamizą, Isle of Dogs czy lotnisko RAF Northolt. W Anglii kręcono również zdjęcia w Chatham (hrabstwo Kent), w Stowe i Halton House (Buckinghamshire), Luton Hoo (Bedfordshire), Swindon (Wiltshire) czy na terenie rezerwatu Hankley Common (Surrey), a w Szkocji - na zamku w Eilean Donan. W filmie można zobaczyć prawdziwe pola naftowe w Baku, stolicy Azerbejdżanu. Jednakże większość scen rozgrywających się w tym kraju nakręcono gdzie indziej, m.in. w Stambule (Pałacyk Küçüksu i Wieża Leandra). Zbocza Kaukazu w scenach narciarskich zagrały stoki Mont Blanc w okolicach francuskiego Chamonix. Natomiast rurociąg naprawdę znajduje się w górach Snowdonia w północnej Walii.
Obsada.
i inni

</doc>
<doc id="676781" url="https://pl.wikipedia.org/wiki?curid=676781" title="Stanisław Kołodziej">
Stanisław Kołodziej

Stanisław Kołodziej (ur. 1 lutego 1907 w Bączalu Górnym, zm. 17 grudnia 1942 w obozie KL Dachau) – Sługa Boży Kościoła katolickiego, polski prezbiter katolicki ówczesnej diecezji przemyskiej, męczennik chrześcijański (in odium fidei), więzień niemieckich nazistowskich obozów KL Auschwitz i Dachau. Proboszcz parafii w Kobylanach koło Dukli.
Życiorys.
Młodość.
Urodził się 1 lutego 1907 w ubogiej, chłopskiej rodzinie, jako czwarte dziecko Józefa Kołodzieja i Apolonii z domu Smaś. Chrzest przyjął w kościele parafialnym w Bączalu Dolnym z rąk ks. Teofila Biesiadzkiego. Dzieciństwo spędził w rodzinnym Bączalu. Miał pięcioro rodzeństwa. W 1907 w niedzielę w czasie sumy w rodzinny dom Stanisława podczas burzy uderzył piorun. Matka w tym czasie była w kościele na mszy, dzieci były w domu z ojcem. Troje starszych dzieci ojciec wyprowadził z płonącego domu i wrócił po Stanisława, który leżał w kołysce. Ojciec uratował syna, ale sam został bardzo poparzony i odwieziony w stanie ciężkim do szpitala.
Los tej rodziny był ciężki, ponieważ niedługo potem siostra Stanisława, Maria, zginęła w płomieniach w wieku dwunastu lat. Ojciec księdza Stanisława przez 1,5 roku brał czynny udział w I wojnie światowej. Powrócił z wojny schorowany, po czym zmarł w 1921 roku – późniejszy ksiądz Stanisław miał wówczas zaledwie 14 lat. Stanisław uczęszczał do szkoły powszechnej w Bączalu Dolnym (obecnie Zespół Szkół Publicznych w Bączalu Dolnym), a następnie do gimnazjum w Jaśle, które ukończył w roku 1927. Później podjął studia w Seminarium Duchownym w Przemyślu. Jednym z jego przewodników duchowych na drodze do kapłaństwa był błogosławiony Jan Balicki – rektor i wykładowca teologii dogmatycznej.
Kapłaństwo.
Przyjął święcenia kapłańskie 19 czerwca 1932 roku, w wieku 25 lat m.in. wraz z kolegą rocznikowym – błogosławionym Władysławem Findyszem. Wyświęcił go biskup przemyski Anatol Nowak. Uroczyste prymicje odbyły się w kościele w Bączalu Dolnym, które odprawił w parafii w Bączalu. Uroczystość przygotował ówczesny proboszcz ks. Paweł Matuszewski
Posługę kapłańską pełnił najpierw w Domaradzu, potem w Białobrzegach (koło Łańcuta), Zręcinie, Leżajsku (funkcja administratora), Tuligłowach, a następnie w Parafii Farnej w Przeworsku oraz od 31 sierpnia 1939 do 14 lutego 1941 roku w Kobylanach koło Dukli.
To właśnie tam został mianowany proboszczem po przeniesieniu swojego poprzednika – ks. Józefa Niemca do Skalnika. Ksiądz Stanisław Kołodziej był gorliwym patriotą. Na plebanii i w kościele dawał schronienie partyzantom, przechowywał i przemycał polskich oficerów przez potajemne górskie przejścia do Austrii i Czech, prowadził także podziemny, potajemny nasłuch radiowy i koło ministrantów. Posługa proboszcza w Kobylanach nie trwała długo.
Męczeństwo i śmierć.
13 lutego 1941 ks. Kołodziej wracający pieszo z Krosna, spotkał na drodze człowieka, który ostrzegł go, by nie wracał na plebanię, gdyż okupanci "o niego pytali". Mimo ostrzeżenia wrócił na plebanię. Rankiem 15 lutego 1941 w wyniku donosu nacjonalistów ukraińskich został aresztowany i wywieziony z plebanii. Skutego prowadzono do samochodu, który stał pod kościołem. Przywiązano go do samochodu, samochód prowadzony przez aresztantów jechał, a on upokorzony biegł za nim. Po chwili zatrzymali się, wepchnęli księdza Stanisława do środka i odjechali.
W więzieniu w Jaśle przebywał sześć tygodni, był przesłuchiwany i katowany, czego dowodem była pokrwawiona i poszarpana bielizna księdza odebrana z więzienia przez rodzinę. Następnie został przewieziony transportem z Krakowa 5 kwietnia 1941 do niemieckiego obozu koncentracyjnego Auschwitz-Birkenau, gdzie otrzymał numer 11397 i tam więziono go kolejne 4 tygodnie. Rodzina księdza oraz jego przyjaciele i wierni z Kobylan podejmowali próby ratowania kapłana, ale zamiary te nie powiodły się. W czasie próby uwolnienia, ksiądz Kołodziej napisał list z Auschwitz do swojej matki w którym były słowa: „serwońskiemu się poprawiło”. W celi, w której przebywał, widnieje do dziś dnia wydrapany napis na ścianie „"ks. Stanisław Kołodziej"”. Z Auschwitz został przewieziony 4 maja 1941 do obozu koncentracyjnego KL Dachau, gdzie nadano mu numer obozowy 25290. 
W listopadzie 1942 roku został wzięty do grupy 20 księży (w której był również bł. Marian Konopiński), którym wstrzykiwano flegmonę sztuczną (choroba obozowa, którą wstrzykiwano więźniom w celu eksperymentowania), na skutek której – z powodu dogłębnego wycieńczenia i braku odpowiednich lekarstw – zmarł 17 grudnia 1942 i został spalony w obozowym krematorium. Z Dachau przyszło pismo do matki informujące o śmierci syna i spaleniu zwłok.
Beatyfikacja.
Zaliczony jest do drugiej grupy polskich męczenników z okresu II wojny światowej, których proces beatyfikacyjny rozpoczął się 17 września 2003 roku. 24 maja 2011 w Pelplinie zakończył się etap diecezjalny, a wszystkie dokumenty przesłano do Kongregacji Spraw Kanonizacyjnych w Rzymie.
Upamiętnienie.
Osoba Sługi Bożego ks. Stanisława Kołodzieja została upamiętniona m.in.:

</doc>
<doc id="676785" url="https://pl.wikipedia.org/wiki?curid=676785" title="Nowa Synagoga w Gliwicach">
Nowa Synagoga w Gliwicach

Nowa Synagoga w Gliwicach – nieistniejąca synagoga, która znajdowała się w Gliwicach przy ulicy Dolnych Wałów 15.
Historia.
Synagoga została zbudowana w latach 1859-1861, według projektu Salomona Lubowskiego i Louisa Troplowitza - ojca Oscara Troplowitza 
O Nowej Synagodze tak pisał Benno Nietsche w swojej "Historii miasta Gliwice":&lt;br&gt; 
Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Pożar synagogi stwarzał zagrożenie dla okolicznych budynków. Rano 10 listopada 1938 r. został sprowadzony oddział "Technische Nothilfe", który wysadził budynek w powietrze.
Na jej miejscu wkrótce powstał targ, o czym świadczy projekt z lat 1938-1939. Prawdopodobnie w czasie II wojny światowej pod pustym placem po synagodze wybudowano schron. Po zakończeniu wojny nie odbudowano synagogi, choć były takie plany. Obecnie upamiętniają ją dwie tablice pamiątkowe.
Na początku 2007 roku ostatecznie wyburzono pozostałości synagogi w postaci podpiwniczenia oraz szczątków wieży. Prywatny właściciel, który kupił działkę, zamierza na działce wybudować nowoczesny budynek.
Architektura.
Murowany, otynkowany gmach synagogi wzniesiono na planie prostokąta w stylu neomauretańsko-neoromańskim. Na osi środkowej znajdowały się potrójne okna, dolne były objęte półkolistą arkadą, tworzącą piękny portal. Po obu bokach znajdowały się dwie wieże zwieńczone kopułami z iglicami na których znajdowała się gwiazda Dawida. Narożniki wież zaakcentowane zostały ośmiokątnymi filarkami, zakończonymi sterczynami. Na elewacjach bocznych znajdowały się dwa rzędy półkoliście zakończonych okien przeciętych w połowie emporami. 
Między oknami znajdowały się lizeny, a całą synagogę wieńczył gzyms z fryzem arkadkowym. Wewnątrz na ścianie wschodniej znajdował się wspaniały Aron ha-kodesz. Nad [nawa]mi bocznymi znajdowały się empory dla kobiet wsparte na zdobionych, najprawdopodobniej żeliwnych, słupach. Całą synagogę oświetlał wielki żyrandol. Była jedną z pierwszych synagog z fasadą dwuwieżową. Główne wejście znajdowało się od strony obecnego Placu Inwalidów.
Obecnie po synagodze pozostało niewiele pamiatek. Zachowało się jedynie kilka zdjęć przedstawiających wygląd zewnętrzny oraz tylko dwa zdjęcia wnętrza synagogi. Nie zachowały się żadne plany i projekty. Z wyposażenia zachował się jedynie zegar modlitewny.

</doc>
<doc id="676786" url="https://pl.wikipedia.org/wiki?curid=676786" title="Maffei II">
Maffei II

 
Maffei II (Maffei 2, UGCA 39) – galaktyka spiralna z poprzeczką w gwiazdozbiorze Kasjopei. Odkrył ją w 1968 Paolo Maffei wraz z Maffei I.
Paolo Maffei zaobserwował w podczerwieni obiekt w obszarze IC 1805 (Mgławica Serce) i zasugerował, że w tym regionie mogą się znajdować przesłonięte galaktyki. Oba obiekty zostały wcześniej skatalogowane jako mgławice emisyjne przez Stewarta Sharplessa w jego Katalogu Obszarów H II opublikowanym w 1959 roku (numery 191 i 197). Dopiero później zdano sobie sprawę, że są to galaktyki znajdujące się wiele milionów lat świetlnych za mgławicami Serce i Dusza.
W latach 1971–1973 dwie grupy kierowane przez Hyrona Spinrada potwierdziły, że oba obiekty są galaktykami.
Obecnie wiadomo, że Maffei II należy do Grupy Maffei.

</doc>
<doc id="676788" url="https://pl.wikipedia.org/wiki?curid=676788" title="Sankirtan">
Sankirtan

Sankirtan (z sanskrytu: "san" „razem” i "kirtana" „śpiewać imiona Wisznu”) – praktyka kultowa krysznaickiego ruchu religijnego "bhakti", polegająca na zbiorowym (i najczęściej publicznym) śpiewaniu świętych imion boga. Szczególnie popularna w ruchu Hare Kryszna.
Praktykowanie "sankirtanu" rozpoczął święty i reformator gaudija wisznuizmu – Ćajtanja Mahaprabhu w XVI wieku w Bengalu (Indie wschodnie). Współcześnie "sankirtan" jest propagowany na całym świecie przez Międzynarodowe Towarzystwo Świadomości Kryszny (ISKCON) i inne ruchy religijne wywodzące się z gaudija wisznuizmu. W ISKCON słowo "sankirtan" oznacza także rozpowszechnianie pism i książek lub wszelkiego rodzaju propagowanie religii.
Muzycy wisznuizmu nagrali wiele płyt CD, także artyści popowi i rockowi, np. George Harrison, Boy George i Nina Hagen, śpiewali o Krysznie. „Radha-Krsna Nama Sankirtana” to tytuł albumu Alice Coltrane.

</doc>
<doc id="676789" url="https://pl.wikipedia.org/wiki?curid=676789" title="Samantha Bond">
Samantha Bond

Samantha Bond (ur. 27 listopada 1961 w Londynie) – angielska aktorka, nominowana m.in. do trzech nagród im. Laurence'a Oliviera i nagrody Tony. 
Samantha Bond wystąpiła m.in. w roli panny Moneypenny w filmach o Jamesie Bondzie z Brosnanem w roli głównej. Zbiegiem okoliczności nosi nazwisko Bond, tak jak protagonista serii.
Rodzina.
Jest żoną aktora Alexandera Hansona, z którym ma dwójkę dzieci: syna Toma i córkę Molly. Ma starszego brata Matthew i siostrę Abigail.

</doc>
<doc id="676790" url="https://pl.wikipedia.org/wiki?curid=676790" title="Anișoara Cușmir-Stanciu">
Anișoara Cușmir-Stanciu

Anișoara Cușmir, później Anișoara Stanciu (ur. 29 czerwca 1962 w Braile) – rumuńska lekkoatletka, skoczkini w dal, mistrzyni olimpijska i była rekordzistka świata.
Tego samego dnia, 1 sierpnia 1982, dwie młode rumuńskie skoczkinie w dal, Anișoara Cușmir i Vali Ionescu, pobiły rekord świata, który dotychczas wynosił 7,09 m i należał do reprezentantki ZSRR Vilmy Bardauskienė. Najpierw Cușmir skoczyła na rekordową odległość 7,15 m, później Ionescu oddała skok o długości 7,20 m. Obie Rumunki były zatem faworytkami rozgrywanych we wrześniu tego samego roku mistrzostw Europy. Pierwsze miejsce zajęła tam Ionescu wynikiem 6,79 m, a Cușmir była druga z wynikiem 6,73 m. Trzecie miejsce zajęła reprezentantka ZSRR Jelena Iwanowa, również z wynikiem 6,73 m. Czwarte miejsce zajęła Niemka Heike Daute, znana później pod nazwiskiem Heike Drechsler.
15 maja 1983 Cușmir poprawiła rekord świata Ionescu o 1 cm, a trzy tygodnie później 4 czerwca 1983 poprawiała go jeszcze dwa razy: na 7,27 m i 7,43 m. Dwa lata później rekord Rumunki poprawiła Drechsler, ale rekordowy wynik Cușmir daje jej wysokie czwarte miejsce wśród najlepszych zawodniczek wszech czasów w skoku w dal, Cuşmir jest również aktualną rekordzistką Rumunii w tej konkurencji. Podczas pierwszych mistrzostw świata w lekkoatletyce, rozgrywanych w 1983, aż cztery zawodniczki pokonały w finale granicę 7 m. Cușmir z wynikiem 7,15 m zajęła jednak drugie miejsce za Niemką Daute (Drechsler) z wynikiem 7,27 m. 
Na igrzyskach olimpijskich w Los Angeles w 1984 Cușmir-Stanciu zdobyła złoty medal olimpijski wynikiem 6,96 m. Nieobecna była jednak jej największa rywalka Drechsler, gdyż reprezentacja NRD, podobnie jak wielu innych krajów komunistycznych z wyjątkiem Rumunii, zbojkotowała Igrzyska w Stanach Zjednoczonych. Drugie miejsce zajęła druga z Rumunek Ionescu z odległościa 6,81 m, a trzecie Brytyjka Sue Hearnshaw.
Po zawodach olimpijskich Cușmir-Stanciu wycofała się z czynnego uprawiania sportu.

</doc>
<doc id="676792" url="https://pl.wikipedia.org/wiki?curid=676792" title="Anisoara Cusmir">
Anisoara Cusmir



</doc>
<doc id="676793" url="https://pl.wikipedia.org/wiki?curid=676793" title="Anisoara Stanciu">
Anisoara Stanciu



</doc>
<doc id="676799" url="https://pl.wikipedia.org/wiki?curid=676799" title="Stara Synagoga w Gliwicach">
Stara Synagoga w Gliwicach

Stara Synagoga w Gliwicach – pierwsza gliwicka synagoga zbudowana w 1812 roku na parceli położonej przy obecnej ulicy Kościelnej w Gliwicach. 
W latach 20. XX wieku gmina żydowska wybudowała na miejscu synagogi dom opieki dla starszych, samotnych członków gminy. 

</doc>
<doc id="676800" url="https://pl.wikipedia.org/wiki?curid=676800" title="Marcia Barrett">
Marcia Barrett

Marcia Barrett (ur. 14 października 1948 w St. Catherine na Jamajce) – wokalistka niemieckiego zespołu Boney M. 
Z zawodu sekretarka, wcześniej występowała w dyskotekach, ale bez większego powodzenia. Obecnie śpiewa i wydaje płyty.

</doc>
<doc id="676802" url="https://pl.wikipedia.org/wiki?curid=676802" title="UGCA 39">
UGCA 39



</doc>
<doc id="676803" url="https://pl.wikipedia.org/wiki?curid=676803" title="Maffei 2">
Maffei 2



</doc>
<doc id="676804" url="https://pl.wikipedia.org/wiki?curid=676804" title="Tomanowy Niedźwiedź">
Tomanowy Niedźwiedź

Niedźwiedź – wzgórze w Tomanowym Grzbiecie oddzielającym górną część Wąwozu Kraków od Doliny Tomanowej w polskich Tatrach Zachodnich. Znajduje się w tym grzbiecie pomiędzy Tomanowym Przechodem (ok. 1740 m) a Wolarskim Przechodem (ok. 1490 m). Południowe stoki opadające do Doliny Tomanowej są zalesione, grzbiet jest częściowo skalisty, częściowo porastający kosodrzewiną. Stoki północne natomiast opadające do Wąwozu Kraków (a dokładniej do jego najwyższej części – Kamiennego Tomanowego) są porośnięte lasem tylko na samym dole. Większość stoków północnych jest skalista lub porośnięta kosodrzewiną. Znajdują się w nich dwie grupy skałek; jedna około 20 m poniżej grani, druga powyżej środkowej części.
W Tomanowym Grzbiecie powyżej Niedźwiedzia znajduje się Kazalnica, przez Władysława Cywińskiego w przewodniku "Tatry" określona jako „sterta kamieni”. Na Tomanowym Niedźwiedziu rośnie też potrostek alpejski – rzadki gatunek rośliny, w Polsce występujący tylko na nielicznych stanowiskach w Tatrach.
Tradycyjna nazwa to Niedźwiedź, ponieważ jednak w Tatrach istnieją jeszcze inne skały określane tą nazwą, dla rozróżnienia ich wprowadzono drugi człon nazwy.

</doc>
<doc id="676807" url="https://pl.wikipedia.org/wiki?curid=676807" title="Synagoga w Gliwicach">
Synagoga w Gliwicach

Synagoga w Gliwicach – gminny dom modlitwy znajdujący się w Gliwicach przy ulicy Dolnych Wałów 9.
Synagoga została założona po 1945 roku w budynku wzniesionym przez miejscową gminę żydowską w 1909 roku. Obecnie służy jako synagoga Gminy Wyznaniowej Żydowskiej w Gliwicach, nabożeństwa odbywają się regularnie we wszystkie szabaty oraz święta.

</doc>
<doc id="676809" url="https://pl.wikipedia.org/wiki?curid=676809" title="University of Auckland">
University of Auckland

University of Auckland, ) – nowozelandzki uniwersytet publiczny w Auckland, założony w 1883 jako część (college) Uniwersytetu Nowej Zelandii.
Obecnie ma 8 wydziałów w 6 kampusach i ponad 39 tysięcy studentów. Jest najbardziej cenioną i dofinansowaną instytucją naukowo-badawczą, a zarazem największym uniwersytetem w Nowej Zelandii. 
Uniwersytet oferuje wiele programów studiów m.in. ze sztuki, biznesu, edukacji, muzyki, pedagogiki, architektury, planowania, pielęgniarstwa, "creative and performing arts", teologii, nauk ścisłych, zarządzania informacją, informatyki, inżynierii, medycyny, optometrii, nauk żywnościowych, prawa, farmacji, sztuk pięknych.

</doc>
<doc id="676810" url="https://pl.wikipedia.org/wiki?curid=676810" title="SA102">
SA102



</doc>
<doc id="676818" url="https://pl.wikipedia.org/wiki?curid=676818" title="Nazajutrz">
Nazajutrz

Zobacz też: Pojutrze (ang. The Day After Tomorrow)

</doc>
<doc id="676823" url="https://pl.wikipedia.org/wiki?curid=676823" title="Pooideae">
Pooideae



</doc>
<doc id="676825" url="https://pl.wikipedia.org/wiki?curid=676825" title="Oberkirch (Badenia-Wirtembergia)">
Oberkirch (Badenia-Wirtembergia)

Oberkirch – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Oberkirch. Leży w Schwarzwaldzie, nad rzeką Rench, ok. 12 km na północny wschód od Offenburga.
Współpraca.
Miejscowości partnerskie:

</doc>
<doc id="676827" url="https://pl.wikipedia.org/wiki?curid=676827" title="Hrabstwo Maricopa">
Hrabstwo Maricopa

Hrabstwo Maricopa – hrabstwo w USA w południowo-zachodnio-centralnej części stanu Arizona. W lipcu 2010 roku liczba mieszkańców wyniosła 3 817 117 – najwięcej w całej Arizonie. Siedzibą władz jest Phoenix, będący także stolicą stanu.
Geografia.
Całkowita powierzchnia wynosi 23 891 km² z tego 55 km² (0,23%) stanowi woda. Kilka rezerwatów Indian. M.in. Gila River Indian Community (na południe od Phoenix) i Salt River Pima Maricopa Indian Community (wschodnia część Scottsdale).

</doc>
<doc id="676829" url="https://pl.wikipedia.org/wiki?curid=676829" title="SN 1988A">
SN 1988A

SN 1988A – supernowa typu II w galaktyce M58 w gwiazdozbiorze Panny. Odkrył ją 18 stycznia 1988 Japończyk Kaoru Ikeya.
Maksymalna zaobserwowana jasność SN 1988A wynosiła 13,5m. Ustalono, że była to wartość bliska maksimum.
SN 1988A była pierwszą supernową zaobserwowaną w M58, jak również pierwszą w roku 1988.

</doc>
<doc id="676831" url="https://pl.wikipedia.org/wiki?curid=676831" title="Material girls">
Material girls



</doc>
<doc id="676834" url="https://pl.wikipedia.org/wiki?curid=676834" title="Ettenheim">
Ettenheim

Ettenheim – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Ettenheim. Leży w Schwarzwaldzie, ok. 25 km południe od Offenburga, przy autostradzie A5 i drodze krajowej B3.
Geografia.
Położenie geograficzne.
Ettenheim leży na przejściu z równiny Renu do Schwarzwaldu i jest najbardziej wysuniętym na południe miastem w części okręgu Ortenau, która należy do równiny Renu. Fryburg Bryzgowijski leży około 35 km na południe, Offenburg około 30 km na północ, francuski Strasburg około 45 km na północ. Przez miasto przepływa Ettenbach – dopływ Elz (prawobrzeżny dopływ Renu) o długości ponad osiemnastu kilometrów i ciek wodny III rzędu.
Około 8 km na zachód od Ettenheim, w Rust znajduje się Europa-Park, największy park rozrywki w Niemczech.
Gminy sąsiadujące.
Na północy Ettenheim graniczy z Kippenheim, na północnym zachodzie leży miasto Mahlberg. Na zachód od Ettenheim leży Kappel-Grafenhausen. Na południe od Ettenheim znajdują się gminy Ringsheim i Herbolzheim (powiat Emmendingen) a na wschód Schuttertal.
Organizacja miasta.
Do Ettenheim należą dawniej samodzielne gminy Altdorf, Ettenheimmünster, Münchweier i Wallburg. Miasto Ettenheim w granicach z 1970 roku obejmuje miasto Ettenheim, wieś Ettenheimweiler, gospodarstwa rolne Fuchsmühle, Holzmühle i Riedmühle oraz tereny mieszkalne Am Zollhaus, An der Landstraße, Mittelmühle i Sägmühle. Dawna gmina Ettenheimmünster obejmuje wioskę St. Landelin, wioski Hintertal, Sägerreute i Untertal, Zinken Dörlinbachergrund, Lautenbach, Löhle i Schweighausenergrund oraz gospodarstwo Bürkenberg (Schneiderhof). Tylko miejscowości o tej samej nazwie należą do dawnych gmin Münchweier, Wallburg i Altdorf. W okręgu Ettenheim znajdowały się dawne wsie Gisenburg i Heidenkeller. W okręgu Münchweier znajdowała się dawna wieś Burbach.
Klimat.
Ettenheim leży w strefie o ciepłym i wilgotnym klimacie morskim. Klimat charakteryzuje się większymi opadami z powodu bliskości Schwarzwaldu. Jest to jednak prawie "wilgotny klimat podzwrotnikowy", ponieważ średnie temperatury w lipcu i sierpniu wynoszą nieco poniżej 22 °C, a region Górnego Renu wytwarza klimat podzwrotnikowy w miesiącach letnich.
Historia.
Do XVIII wieku.
Teren wokół Ettenheim został wcześnie zasiedlony. W trakcie zagospodarowywania nowego obszaru zagospodarowywania znaleziono dwa groby ze szkieletami, których przedmioty grobowe wskazują na pochodzenie z kultury pucharów dzwonowatych, czyli z okresu od 2500 do 2000 r. p.n.e. Wcześniej dokonano już znalezisk z okresu celtyckiego (1000 do 600 p.n.e.)
Pierwsza udokumentowana wzmianka o Ettenheim pochodzi z księgi bractwa klasztoru St. Gallen z lat 810-900. Za założycieli Ettenheim uważa się alzackiego księcia Ettiko II, który zmarł w 712 roku, lub jego syna Eddo, ważnego biskupa strasburskiego, który odbudował klasztor Ettenheimmünster. Do 1803 roku Ettenheim był oficjalnym miastem biskupów strasburskich. Wiele świadectw architektonicznych pochodzi z tego czasu.
Od średniowiecza Ettenheim należał do Hochstift Straßburg (księstwo-biskupstwo). W XII wieku Ettenheim otrzymało prawo do organizowania targów. W latach 1302/1304 miasto targowe uzyskało prawa miejskie z rąk biskupa Fryderyka I ze Strasburga i króla Albrechta. XV wiek był dla Ettenheim gospodarczym rozkwitem. Właściciel kościoła w Ettenheim był najbogatszy w kapitule w Lahr/Ettenheim. Szpital w dzisiejszym centrum miasta został założony w 1452 roku przez fundację. Służył jako dom dobroczyńców i szpital oraz wspierał ubogich, bezdomnych i dzieci w wieku szkolnym. Stary budynek został rozebrany w 1781 roku, a następnie odbudowany w 1786 roku. XVI wiek przyniósł burzliwe czasy dla mieszkańców Ettenheim.
Zachowany do dziś barokowy krajobraz miasta Ettenheim jest wynikiem prawie 150 lat działalności budowlanej, która rozpoczęła się wkrótce po zakończeniu wojny trzydziestoletniej, a zakończyła wraz z ukończeniem kościoła parafialnego w 1772 roku i jego poświęceniem w 1782 roku. Kompleks miejski został całkowicie zniszczony podczas tej wojny. 5 września 1637 r. książę saksońsko-weimarski Bernhard, który walczył po stronie szwedzkiej i w służbie Francji przeciwko wojskom cesarskim pod dowództwem generała Johanna von Wertha, kazał spalić średniowieczne miasto. Oprócz kilku domów zachował się jedynie średniowieczny plan miasta, na którym stopniowo przeprowadzano barokową rekonstrukcję. Nowy właściciel, kardynał Ettenheim, Louis René Edouard de Rohan-Guéméné (1734-1803), od 1777 wielki francuski almoserier, był zamieszany w "aferę naszyjnikową". W 1786 r. został jednak przywrócony do służby, a w 1789 r. został uroczyście przyjęty w Ettenheim. Do śmierci w 1803 roku mieszkał w zamku Ettenheim i został pochowany w chórze barokowego kościoła parafialnego św. Bartłomieja w Ettenheim. Trzynaście burzliwych lat jego wygnania w Ettenheim ukształtowało obraz miasta, znanego odtąd jako "Rohanstadt".
Od XIX do XXI wieku.
Wraz z sekularyzacją spowodowaną główną uchwałą władz Rzeszy, w 1803 r. miasto weszło w skład elektoratu Badenii.
Niewiele ponad rok po śmierci kardynała mały Ettenheim na krótko znalazł się w centrum uwagi szerokiej publiczności politycznej. Ostatnia nadzieja wyznawców monarchii we Francji,książę Enghien, potomek Bourbonów, zamieszkiwał Ettenheim. Został porwany z rozkazu Napoleona w nocy z 15 marca 1804 r., co było rażącym naruszeniem suwerenności ówczesnego stanu Badenii, a wkrótce potem został rozstrzelany w Paryżu po pokazowym procesie. To naruszenie prawa międzynarodowego wywołało ogólnoeuropejskie oburzenie.
W 1806 r. elektorat Badenii został wówczas podniesiony do rangi Wielkiego Księstwa Badenii. Późniejsza reforma administracyjna w 1809 r. sprawiła, że miasto stało się siedzibą urzędu powiatowego o tej samej nazwie, który w 1924 r. został włączony do urzędu powiatowego Lahr, Z tego też powodu w 1939 roku utworzono okręg Lahr. Przez jego rozwiązanie Ettenheim stało się częścią nowo powstałego Ortenaukreis w 1973 roku.
W czasach narodowego socjalizmu, synagoga przy Alleestraße została zniszczona podczas pogromu listopadowego w 1938 roku. Od 1969 r. przypomina o tym tablica pamiątkowa w ratuszu.
W czerwcu 2005 r. Ettenheim obchodziło swoje 700. urodziny jako miasto na prawach miejskich.
Włączenia.
1 lipca 1971 r.: Wallburg
1 grudnia 1971 r.: Münchweier i Ettenheimmünster
1 stycznia 1975 r.: Altdorf
Wspólnoty wyznaniowe.
Od 1592 roku przez krótki czas (do ok. 1604 roku) reformacja zdobyła w Ettenheim przewagę, dzięki czemu miasto stało się tymczasowo protestanckie. Ponieważ jednak kontrreformacja zdołała ostatecznie uzyskać lokalną pozycję, miasto nadal jest w przeważającej mierze katolickie. Obok pięciu zgromadzeń katolickich, w mieście znajduje się obecnie także regionalne zgromadzenie protestanckie i ewangelicko – wolnomularskie zgromadzenie baptystów.
Kościoły i kaplice.
Rzymskokatolicka Parafia Ettenheim.
Kahlenbergkapelle.
Mówi się, że kaplica „Bolesnej Matki Bożej na Kahlenbergu”, która jest klimatycznie położona pod starymi lipami, została zbudowana około 1650/60 po wojnie trzydziestoletniej przezwielbiciela Maryi z Ettenheim z własnych środków w celu uczczenia ślubu. Benedyktyn z klasztoru Ettenheimmünster zainaugurował go i uczcił pierwszą ofiarę. Na mapie z widokiem z lotu ptaka na powiat Ettenheim z 1670 roku po raz pierwszy udokumentowano kaplicę na "Kallenberck".
Kaplica, która była kilkakrotnie rozbudowywana, początkowo obejmowała tylko obecny obszar ołtarza aż do kraty. W 1954 roku po raz ostatni dodano ganek z łukami koszowymi.
Kaplica Kahlenberg miała duże znaczenie zwłaszcza w XVIII wieku i była odwiedzana w piątki " z powodu gorączki" przez wielu wiernych. Podczas Wielkiego Tygodnia Wspólnota Ettenheim udała się na pielgrzymkę Drogą Krzyżową w górę Kahlenberggasse do "Calvarienberg": Stacje podarował Hansjörg Blank w 1731 roku (zachowały się trzy z nich).
Kardynał Louis de Rohan bardzo mocno promował kult Matki z Kahlenberga. Podczas jego wygnania w Ettenheim, a zwłaszcza w czasie wojny, osiągnęło ono swój szczyt. Kaplica została konsekrowana dwukrotnie przez wikariuszy generalnych starej diecezji strasburskiej: 20 listopada 1793 r. Przez Abbé Weinborn i 15 grudnia 1793 r. przez Abbé d'Eymar. Na Kahlenbergu odbywały się comiesięczne procesje, a w każdy poniedziałek odprawiana była tam msza święta.
W późniejszych czasach kaplica służyła do odprawiania mszy świętej w święto św. Marka i w tygodniu modlitwy, w którym trwała procesja na Kahlenberg. W 1890 roku Karl Dees i jego żona Maria Anna Vögele podarowali wokół kaplicy pięć stacji drogi krzyżowej, które niestety musiały zostać usunięte po II wojnie światowej ze względu na duże zniszczenia. Od lat z Ettenheim i Ettenheimweiler w Dniu Wniebowstąpienia prowadzi procesja na Kahlenberg, gdzie wspólnie odprawiana jest msza święta.
Ostatni remont kaplicy odbył się w 1996 r., kiedy to restaurator A. Panowsky, Gernsbach, odrestaurował Pietę i dodał nowy barokowy cokół, aby postać mogła być umieszczona nieco wyżej.
Droga św. Jakuba.
Ettenheim stanowi przystanek na Drodze św. Jakuba – najsłynniejszym hiszpańskim szlaku pielgrzymkowym.
Od 2008 roku Ettenheim jest częścią Badeńskiej Drogi Jakubowej. Południowa część tej trasy rozpoczyna się w Schutterwald i prowadzi pielgrzymów przez Lahr, Ettenheim, Weisweil, Kaiserstuhl do Breisach. Ettenheim może być punktem wyjścia, jak również przystankiem na wędrówce po słynnej trasie pielgrzymkowej.
Kościół parafialny św. Bartłomieja w barokowym centrum miasta Ettenheim jest od wieków częścią drogi św. Jakuba. Muszla jako znak Drogi św. Jakuba dała nazwę Muschelgasse w Ettenheim. Również w kościele parafialnym przedstawienie św. Jakuba po prawej stronie ołtarza odnosi się do trasy pielgrzymki.
Trasa pielgrzymki.
Jeśli rozpocznie się pielgrzymkę od miasta rodu Rohan, należy rozpocząć od kościoła św. Bartłomieja, a następnie kierować się w stronę drogi B3, którą należy przejść kierując się na Apostollsee, a następnie na wiadukt nad autostradą A5 i kierować się drogą Ettenheim-Kappel, Po wejściu do Grafenhausen należy dalej iść aż do Friedrichstraße, które styka się z Kirchstrasse. Tutaj ścieżka pielgrzymkowa z Ettenheim spotyka się z Badeńską Drogą Jakubową z Schutterwaldu.
Kultura i sztuka.
Budowle.
Ettenheim jest miastem barokowym z historycznym centrum. Kościół parafialny św. Bartłomieja został zbudowany za czasów Franciszka Józefa Salzmanna i posiada organy Johanna Ferdinanda Balthasara Stieffella. Oprócz centrum miejscowości warto zobaczyć również gospodę Adler w Altdorfie, kościół w tej samej dzielnicy oraz kościół w Ettenheimmünster, także dzieło mistrza budownictwa barokowego Franza Josepha Salzmanna, poświęcone św. Landelinowi z Ettenheimmünster.
Także Münchweier ma godne uwagi centrum miasta. Ze względu na korzystną topografię, kościół parafialny św. Krzyża, typowy dla klasycyzmu w Badenii, wznosi się ku górze.Jego malownicze, nieskazitelne fasady zostały zaprojektowane przez architekta Hansa Vossa przede wszystkim z myślą o monumentalnym efekcie jasno zdefiniowanych struktur – w Münchweier stanowią one również urokliwy kontrast z otaczającymi je budynkami z muru pruskiego. Architektura kościoła, zbudowanego w latach 1828-1829, odpowiada klasycystycznemu kanonowi form znanego nauczyciela Voßa, Friedricha Weinbrennera.
Muzea.
W sklepionych piwnicach dawnego oficjalnego więzienia mieści się obecnie muzeum miejskie.
Farma wiatrowa z wieżą obserwacyjną.
Na wysokim na 485 m Schindlenbühl na wschód od miejscowości znajduje się regionalna farma wiatrowa Ettenheim z wieżą obserwacyjną o wysokości 29 m, do której można dojechać ścieżką "Windpark-Rundweg".Trasa rozpoczyna się na parkingu turystycznym "Brudergartenhütte" pomiędzy dzielnicami Münchweier i Wallburg.
Ogród książęcy.
Prinzengarten Ettenheim znajduje się naprzeciwko Ringsheimer Tor na zachód od historycznego centrum miasta i graniczy z ulicą "Ringsheimer Tor" na wschodzie i "Thomasstraße" na północy.Imprezy na terenie obiektu odbywają się przez cały rok.
Gospodarka.
Firmy.
W okolicy siedziby ma wiele firm, m.in.:
Transport.
W latach 1893-1966 Ettenheim zostało przyłączone przez lokalną kolej Rhein-Ettenheimmünster do sieci kolejowej Obecnie w sąsiedniej wsi Orschweier znajduje się stacja kolejowa. W pobliżu Ettenheim znajduje się węzeł 57a autostrady A5, a przez część miasta przebiega droga federalna nr 3 (Buxtehude-Weil am Rhein). W pobliżu znajduje się lotnisko Altdorf-Wallburg.
Sądy.
W Ettenheim znajduje się sąd, podległy sądowi landowemu we Freiburgu oraz Wyższemu Sądowi w Karlsruhe.
Edukacja.
W obrębie miasta znajdują się August-Ruf-Bildungszentrum ze szkołą podstawową, gimnazjum i liceum, Heimschule St. Landolin z gimnazjum, gimnazjum handlowe, gimnazjum socjologiczne i gimnazjum oraz gimnazjum miejskie w Ettenheim.
Dzielnica Münchweier posiada szkołę podstawową i średnią, natomiast w Altdorfie i Ettenheimmünster istnieją szkoły podstawowe. Ponadto istnieje pięć przedszkoli rzymskokatolickich i trzy przedszkola miejskie, a także przedszkole Waldkindergarten, finansowane ze środków prywatnych.
Miasta partnerskie.
Ettenheim utrzymuje współpracę partnerską z następującymi miastami:

</doc>
<doc id="676836" url="https://pl.wikipedia.org/wiki?curid=676836" title="Miejski Zakład Komunikacyjny w Bielsku-Białej">
Miejski Zakład Komunikacyjny w Bielsku-Białej

Miejski Zakład Komunikacyjny w Bielsku-Białej sp. z o.o. (do 2019 roku jako zakład budżetowy miasta Bielsko-Biała) – główny operator komunikacji miejskiej w Bielsku-Białej.
Spółka poza obsługą komunikacji w mieście funkcjonuje w identycznej formie w miejscowościach znajdujących się obok Bielska-Białej. Są to: Bystra, Czechowice-Dziedzice oraz Wilkowice.
Historia.
Miejski Zakład Komunikacyjny powstał na bazie poprzednika – Miejskiego Przedsiębiorstwa Komunikacyjnego, którego postawiono w stan likwidacji. Wiązało się to z przywróceniem samorządów gminnych w Polsce. Stało się to 1 lipca 1991, wówczas to MZK, z ramienia jednostki budżetowej Urzędu Miejskiego Bielsko-Biała przejęło obowiązki i organizację transportu miejskiego.
Po transformacji ustrojowej postanowiono zreorganizować funkcjonowanie komunikacji autobusowej. Wiązało się to z likwidacją połączeń przynoszących straty; dotyczyło to kursów do zakładów pracy, podmiejskich (większość została przejęta przez PKS w Bielsku-Białej) oraz tych, które dublowały się. Ponadto postanowiono uruchomić linie, które miały na celu połączyć słabo skomunikowane osiedla z komunikacją miejską – były to m.in. osiedla: Polskich Skrzydeł, Sarni Stok oraz Langiewicza. Ponadto zauważono możliwość „zarobku” na reklamach – zaczęto umieszczać reklamy na pojazdach. Początkowo były one niewielkie, lecz z biegiem czasu ewoluowały do rozmiaru, w których zaczęły zajmować całą boczną i tylną powierzchnię autobusu.
W 2004 roku ustalono malaturę pojazdów – od tamtej pory autobusy jeździły w biało-czerwono-żółtych barwach, które odnosiły się do barw flagi Bielska-Białej. Dyskusję sprowokowała dostawa sześciu Solaris Urbino 12 drugiej generacji z 2002 roku w zielono-niebieskich barwach; narzucano ich barwy innym pojazdom, co spowodowało kontrowersje wśród mieszkańców.
Pierwsze dostawy autobusów.
W pierwszych latach od przekształcenia przedsiębiorstwa postanowiono zmodernizować flotę. W tym celu zakupiono autobusy marki Ikarus, które swoimi parametrami nadawały się do obsługi miasta o górzystej topografii. W 1993 roku przyjechała pierwsza dostawa autobusów przegubowych – był to model 280.37 oznaczony numerem taborowym #001-#010. Rok później dostarczono model 280.37B, który wyróżniał się od poprzedników zmienioną skrzynią biegów. Otrzymały one numerację #011-#020.
W nadchodzących latach dyrekcja MZK ujednolicała tabor, bowiem to właśnie Ikarusy były podstawą floty. W 1995 roku zamówiono kilkanaście sztuk 415.14B. Rokrocznie dokupowano kolejne egzemplarze różniące się poszczególnymi specyfikacjami. Względy mobilności dla osób niepełnosprawnych przesądziły, aby w zamówieniach uwzględniać niskopodłogowe pojazdy – w takim wypadku zakupiono Ikarusy 405.03, 411.08 (MZK posiadała dwa z wyprodukowanych sześciu egzemplarzy) oraz 412.08B. Dzięki temu rozwiązaniu przewoźnik mógł uwzględnić gwarancję kursów niskopodłogowych – oznaczane w rozkładach jazdy na przystankach literą "i".
Pod koniec lat 90. do zakładu zostało sprowadzonych dziewięć sztuk niskopodłogowych MAN NL 222 posiadających pod maską 220 KM.
Modernizacja taboru.
Mimo dokupowania nowoczesnych autobusów na ówczesne standardy w latach dwutysięcznych (tj. 20 sztuk Mercedesów 0530 Facelift, 15 sztuk Solarisów Urbino 12 III generacji, 10 sztuk Mercedesów Benz Conecto LF A30, 6 sztuk przegubowych Mercedesów O530G Facelift czy kilka egzemplarzy Jelczów M081MB3 Vero i Autosanów A8V.03.01 Wetlina) – przewoźnik skupiał się na modernizacji taboru. Wówczas to likwidowano stare pojazdy, m.in. są to Jelcze PR110 (ostatni został wycofany w 2007 roku) czy dwa egzemplarze Mercedes-Benz O305G (o numerach taborowych #733 i #734). 
W połowie lat 10. XXI wieku MZK stanął przed wyzwaniem modernizacji taboru, którego lwia część była przestarzała technologicznie; Ikarusy zamówione w latach 90. miały w większości około 20 lat. W tym celu zamówiono 38 sztuk autobusów mających na celu zastąpić wysłużone pojazdy wystawione na sprzedaż. Sprowadzono do Bielska-Białej Solaris Urbino 18 IV generacji w liczbie 10 egzemplarzy oraz Solaris Urbino 12, których spółka zamówiła 28 sztuk. Finalnie oznaczało to koniec wykorzystywania pojazdów marki Ikarus przez MZK. W 2018 roku skreślono ostatniego na stanie Ikarusa 280.70E #060, którego numer oznaczał liczbę lat, w jakich węgierskie pojazdy podróżowały po bielskich ulicach.
W 2021 roku przewoźnik ogłosił przetarg, w którym finalnie podpisano umowę na zakup pięciu Solarisów Urbino 12 IV generacji. Pojazdy zostały dostarczone w październiku tego samego roku.
W tym samym roku MZK ogłosiło przetarg na zakup 4 sztuk autobusów przegubowych. Przetarg wygrała firma Solaris dostarczając w 2022 roku 4 poliftowe Solarisy Urbino 18 IV generacji. 
Zmiany w przebiegach linii.
Początek XXI wieku obfitował w wiele zmian; postanowiono skomunikować nowo otwarty Szpital Wojewódzki funkcjonującymi liniami – są to nr 1, 12, 23, które miały za zadanie wzmocnić siatkę połączeń do placówki medycznej. Wiele połączeń kończących trasę przy dworcu kolejowym i dworcu autobusowym zostało wydłużonych do nowo otwartych galerii handlowych i hipermarketów.
Uruchamiano połączenia mające na celu skomunikować regiony peryferyjne miasta. Powstały linie, które pozwalały mieszkańcom łatwiej dostać się m.in. do Lipnika, Kamienicy czy Akademii Techniczno-Humanistycznej znajdującej się w Mikuszowicach. Przywrócono połączenia podmiejskie, które kursowały do Mazańcowic, Międzyrzecza Dolnego oraz do Czechowic-Dziedzic.
W 2014 roku uruchomiono dwa nowe połączenia; są to linie 37 i 38 (zlikwidowane po pierwotnym zawieszeniu ich obsługi spowodowanej pandemią COVID-19). W ramach obsługi linii pracowniczych przewoźnik otworzył trzy połączenia, które zostały oznaczone literą P.
Od października 2021 roku zmieniono końcowe przystanki w liniach 24 oraz 10, które poprzednio kończyły swoje trasy odwrotnie. Pierwsza z wymienionych zaczęła kończyć trasę na przystanku "Mikuszowice Śląskie", a druga przy uczelni ATH.
Tabor.
Spis taboru (19.09.2022)

</doc>
<doc id="676840" url="https://pl.wikipedia.org/wiki?curid=676840" title="Gengenbach">
Gengenbach

Gengenbach – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenaukreis, siedziba wspólnoty administracyjnej Vereinbarte Verwaltungsgemeinschaft Gengenbach.
Leży w Schwarzwaldzie, nad rzeką Kinzig, ok. 10 km południowy wschód od Offenburga, przy drodze krajowej B33.
św. Pirmin założył już w VIII w. tutaj klasztor.

</doc>
<doc id="676842" url="https://pl.wikipedia.org/wiki?curid=676842" title="Wojna austriacko-polska (1809)">
Wojna austriacko-polska (1809)



</doc>
<doc id="676843" url="https://pl.wikipedia.org/wiki?curid=676843" title="Gangō-ji">
Gangō-ji

 – świątynia buddyjska zbudowana w VIII wieku w Narze, w Japonii.

</doc>
<doc id="676846" url="https://pl.wikipedia.org/wiki?curid=676846" title="Haslach im Kinzigtal">
Haslach im Kinzigtal

Haslach im Kinzigtal (alem. "Haasle") – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Achern. Leży w Schwarzwaldzie, nad rzeką Kinzig, ok. 25 km na południowy wschód od Offenburga, przy drodze krajowej B33.

</doc>
<doc id="676848" url="https://pl.wikipedia.org/wiki?curid=676848" title="Dystrykt krakowski">
Dystrykt krakowski

Dystrykt krakowski, okręg krakowski (niem. "Distrikt Krakau") – jednostka administracyjna Generalnego Gubernatorstwa ze stolicą w Krakowie, istniejąca od 26 października 1939 do 18 stycznia 1945. Populacja dystryktu w 1943 roku wynosiła ok. 4 mln osób .
Miejscowości.
Lista stu największych miejscowości w dystrykcie krakowskim w 1943 roku.
Polska administracja.
Na terenie dystryktu działała polska administracja podziemna, kontynuująca województwo krakowskie.

</doc>
<doc id="676850" url="https://pl.wikipedia.org/wiki?curid=676850" title="Ludwik II Grimaldi">
Ludwik II Grimaldi

Ludwik II (ur. jako "Louis Honore Charles Antoine Grimaldi"; ur. 12 lipca 1870 w Baden-Baden, zm. 9 maja 1949 w Monako) – 12. książę Monako od 27 czerwca 1922 do 9 maja 1949, syn księcia Alberta I Grimaldiego i Marii Wiktorii Hamilton.
Powiązania rodzinne.
Ludwik urodził się 12 lipca 1870 roku w niemieckim Baden-Baden. Jego rodzicami byli Albert I Grimaldi, książę Monako i jego żona Maria Wiktoria Hamilton. Miał czworo przyrodniego rodzeństwa z drugiego małżeństwa swojej matki z Taszilo II, hrabią Tolna; byli to Maria Matylda Georgina (ur. 1881, zm. 1953), Jerzy Taszilo Józef (ur. 1882, zm. 1942), Aleksandra Olga Eugenia (ur. 1884, zm. 1963) i Karola Fryderyka Maria (ur. 1888, zm. 1951). Jego dziadkami ze strony ojca byli Karol III Grimaldi, książę Monako, i Antoinette de Merode, ze strony matki zaś William Aleksander Archibald Douglas Hamilton, książę Hamilton i książę Brandon oraz jego żona, Maria Amelia Elżbieta Karolina Baden, adoptowana córka Napoleona Bonaparte.
Matka przyszłego księcia, Maria Wiktoria, miała dziewiętnaście lat w dniu swojego ślubu z Albertem I Grimaldim i nie była szczęśliwa w tym małżeństwie. Wkrótce opuściła Księstwo Monako, a jej małżeństwo anulowano w 1880 roku. Ludwik wychowywał się w Niemczech z drugim mężem matki, hrabiego Tolna, który w 1911 roku otrzymał tytuł księcia. Do jedenastego roku życia nie spotkał swojego biologicznego ojca, ale potem został zobowiązany do powrotu do Monako, gdzie miał wypełniać książęce obowiązki (był następcą tronu). Nie był jednak zadowolony z pobytu w ojczyźnie i wyjechał do Francji, gdzie ukończył Akademię Militarną świętego Cyryla. Po czterech latach wstąpił do Francuskiej Legii Cudzoziemskiej, walczącej w afrykańskich koloniach.
Małżeństwo i rodzina.
Podczas pobytu w Algierii Ludwik poznał Marię Juliettę Louvet (ur. 1867, zm. 1930), piosenkarkę kabaretową, która była rozwiedziona z francuskim fotografem Achille’em Delmaetem i miała z nim dwoje dzieci, Jerzego i Małgorzatę. Ojciec przyszłego księcia nie akceptował związku swojego syna; Ludwik ponoć poślubił Marię w 1897 roku, ale nie ma na to żadnych dowodów. 30 września 1898 w Konstantynie urodziła się ich córka, Charlotte Luiza Julietta.
Ludwik po dziesięciu latach został odznaczony Legią Honorową, a w 1908 roku powrócił do domu, pozostawiając swoje dziecko i jego matkę. Kontynuował wojskową karierę i otrzymał tytuł brygadiera.
Książę ożenił się pomiędzy 24 a 27 lipca 1946 roku w Monako. Jego żoną została Gizela Dommanget, francuska aktorka, była żona aktora Andrego Brule’a. W dniu ślubu książę liczył sobie 76 lat.
Książę Monako.
Ludwik od pierwszych dni życia zajmował pozycję następcy monakijskiego tronu. W 1911 roku wybuchł w Monako kryzys, bo przyszły książę nie miał legalnego potomka i tron trafiłby w ręce jego kuzyna, Wilhelma Uracha, syna księżnej Florestyny, siostry Karola III Grimaldiego (w 1918 roku Wilhelm został królem Litwy). Wówczas postanowiono nieco zmodyfikować obowiązujące prawo, Ludwik adoptował swoją córkę Charlotte, nadając jej rodowe nazwisko Grimaldi, włączając do książęcej rodziny i czyniąc następczynią tronu. Dziewczyna otrzymała również tytuł księżnej Valentinois.
27 czerwca 1922 w Paryżu zmarł książę Monako Albert I i tron przejął jego jedyny syn, przyjmując imię Ludwik II. W 1924 otworzył Monaco Football Club, a w 1929 odbyła się pierwsza edycja Monaco Grand Prix, słynnego dzisiaj wyścigu Formuły 1. W 1939 w Monako miała miejsce kolejna Uniwersjada, a rozgrywki odbywały się na stadionie, nazwanym na cześć księcia Stadionem Ludwika II.
Książę prowadził profrancuską politykę podczas II wojny światowej, ale starał się zachować neutralność Monako. W 1943 roku włoska armia napadła i okupowała Monako, księstwo znalazło się potem pod okupacją niemiecką i rozpoczęło deportację ludności żydowskiej. Wśród nich znalazł się Rene Blum, założyciel słynnej Opery Monte Carlo, który zmarł w obozie koncentracyjnym w Auschwitz. W 1944 roku jego córka zrezygnowała z możliwości dziedziczenia tronu na rzecz swojego syna, Rainiera Grimaldiego.
Pod koniec swojego życia przebywał głównie w Paryżu i tam też po raz pierwszy ożenił się (w lipcu 1946). Rzadko przyjeżdżał do Monako, razem z żoną mieszkali w Marchais, w rodzinnej posiadłości niedaleko stolicy Francji. Książę zmarł 9 maja 1949 w Monako. Został pochowany w Katedrze Świętego Mikołaja w Monte Carlo. Jego żona żyła do 1991 roku i została pochowana na Cmentarzu Passy.

</doc>
<doc id="676858" url="https://pl.wikipedia.org/wiki?curid=676858" title="Hausach">
Hausach

Hausach – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Hausach. Leży w Schwarzwaldzie, nad Kinzig, ok. 27 km na południowy wschód od Offenburga, przy drogach krajowych B33 i B294.

</doc>
<doc id="676863" url="https://pl.wikipedia.org/wiki?curid=676863" title="Komnata Świec">
Komnata Świec



</doc>
<doc id="676864" url="https://pl.wikipedia.org/wiki?curid=676864" title="Kościół św. Karola Boromeusza w Warszawie (Powązki)">
Kościół św. Karola Boromeusza w Warszawie (Powązki)

Kościół św. Karola Boromeusza na Powązkach – kościół znajdujący się w Warszawie w dzielnicy Wola przy ul. Powązkowskiej 14 w rejonie Powązek.
Historia.
Kościół powstał pomiędzy rokiem 1790 a 1793 według projektu Dominika Merliniego, z fundacji króla Stanisława Augusta i jego brata, ówczesnego prymasa Michała Poniatowskiego. Wzniesiony pierwotnie jako skromna świątynia w stylu klasycystycznym na terenie nowo powstałego Cmentarza Powązkowskiego.
Budynek ten był jednonawowy, z płaską elewacją wspartą na czterech pilastrach, pomiędzy którymi na środku umieszczono drzwi w portalu. Jako że pełnił też funkcję kostnicy, w ścianie południowej nie było okien. Ponieważ pierwotnie cmentarz obsługiwał trzy parafie – św. Jana, Panny Marii i św. Andrzeja – ich patronom poświęcono trzy ołtarze, a na ołtarzu kolegiackim zawisł obraz przedstawiający modlącego się św. Karola Boromeusza pędzla Józefa Walla ("Wahla") (1752/1753?–1798), dar prymasa.
W latach 1820 i 1837 odbyły się remonty świątyni – przybył obraz Wniebowzięcia NMP pędzla Józefata Łukaszewicza oraz wyjście na cmentarz.
Po zamknięciu cmentarzy świętokrzyskiego i ujazdowskiego w kościele odbywały się liczne pogrzeby i zaszła konieczność kolejnego remontu. W okolicy zlokalizowanej pierwotnie poza rogatkami miasta zaczęły się pojawiać rodziny wojskowych, kupców i rzemieślników. W 1849 roku rozpoczęła się przebudowa pod kierunkiem architekta Alfonsa Kropiwnickiego, a nadzór nad całością powierzono Alfonsowi Welke. Przedłużono świątynię w kierunku południowym, wzniesiono trzy nowe ołtarze, poddano renowacji obraz Wahla. 22 września 1850 odbyła się uroczysta konsekracja odnowionego kościoła.
Pod koniec XIX w. odbywała się tu tak duża liczba pogrzebów (pomimo otwarcia cmentarza na Bródnie), że zaszła konieczność dalszej rozbudowy świątyni, a w zasadzie budowy nowej. Jako że na uzyskanie pozwolenia rosyjskiego cara i władz wojskowych nie można było liczyć, pod pretekstem rozbudowy w latach 1891–1898 zbudowano praktycznie nową świątynię według planów i pod kierunkiem Józefa Piusa Dziekońskiego. Rozebrano mury świątyni, zostawiając jedynie nietkniętą fasadę. Dzięki temu powstał sześciokrotnie większy kościół, wzniesiony na planie krzyża łacińskiego z kopułą umieszczoną na bębnie nad przecięciem nawy głównej i transeptu. Odbudowano też prezbiterium, zakrystię oraz dwie wieże, pełniące rolę dzwonnic. Zaprojektowano także nowe ołtarze.
W tym stanie kościół przetrwał aż do II wojny światowej, kiedy w czasie powstania warszawskiego Niemcy zlokalizowali na cmentarzu stanowisko ciężkiej artylerii. Spadające bomby wznieciły pożar, w wyniku którego spadła kopuła, zniszczeniu uległa dzwonnica, część dachu i organy, a zabytkowe dzwony spadły z wieży i stopiły się.
Powojenną konserwację kościoła pod nadzorem architekta Stanisława Marzyńskiego ukończono dopiero w 1960. Celem jej było przywrócenie kościoła do stanu po przebudowie przez Józefa Piusa Dziekońskiego, co zostało osiągnięte z wyjątkiem polichromii we wnętrzu, których ocalałe fragmenty odnowił prof. Władysław Zych. W 1978 erygowano nową parafię pw. św. Karola Boromeusza.
Sanktuarium „Poległym i Pomordowanym na Wschodzie”.
W 1984 z inicjatywy miejscowego proboszcza i rektora ks. Stefana Niedzielaka na zewnętrznej ścianie kościoła powstało miejsce pamięci z zaprojektowanym przez inż. Jadwigę Zienkiewiczową krzyżem z napisem: "Poległym na Wschodzie", ufundowanym przez Wojciecha Ziembińskiego. 1 września 1984 krzyż ten został poświęcony przez prymasa Polski, kardynała Józefa Glempa. Przy kościele zaczęli się skupiać członkowie rodzin ofiar zbrodni katyńskiej, a ścianę koło krzyża pokryto ok. 1000 tabliczek epitafijnych poświęconych Polakom zamordowanym lub zaginionym na terenie Związku Radzieckiego. Na pomniku znajduje się napis:
Nie wolno nam zmarnować tych śmierci
Od 1939 r. Tibi Polonia...
Obrońcom Kresów RP
Bohaterom KOP-u
Niewinnym ofiarom Katynia · Łagrów · Zsyłek
W 1990 roku pod krzyżem wmurowano relikwiarz z czaszką jednego z polskich oficerów zamordowanych w Katyniu odnalezioną w Instytucie Medycyny Sądowej i Kryminalistyki w Zagrzebiu. Czaszkę tę wywiózł w 1943 z Katynia jeden z członków Międzynarodowej Komisji Lekarskiej (MKL), prof. Eduard Miloslavić. Relikwiarz ufundowała Rada Ochrony Pamięci Walk i Męczeństwa i warszawski oddział Pewexu.
W 2004 roku na ścianie kościoła umieszczono tablicę pamiątkową ku czci członków Komisji Technicznej Polskiego Czerwonego Krzyża prowadzącej w 1943 ekshumacje w Katyniu.
W skład Sanktuarium wchodzą również tablice pamiątkowe poświęcone dowódcom Armii Krajowej. W kościele znajduje się replika obrazu Matki Bożej Kozielskiej.
Członkowie rodzin ofiar zbrodni katyńskiej skupieni wokół kościoła pw. św. Karola Boromeusza na Powązkach i Sanktuarium „Poległym i Pomordowanym na Wschodzie” utworzyli w 1988 roku Stowarzyszenie Warszawska Rodzina Katyńska, którego siedziba mieściła się w domu parafialnym. Początkowo działało ono pod opieką ks. Stefana Niedzielaka, zamordowanego przez tzw. nieznanych sprawców w nocy z 19 na 20 stycznia 1989 roku, a następnie pod opieką ks. Zdzisława Króla, który zginął w katastrofie polskiego samolotu Tu-154 w Smoleńsku.

</doc>
<doc id="676871" url="https://pl.wikipedia.org/wiki?curid=676871" title="Hornberg (powiat Ortenau)">
Hornberg (powiat Ortenau)

Hornberg – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży w Schwarzwaldzie, nad rzeką Gutach, ok. 36 km na południowy wschód od Offenburga, przy drodze krajowej B33.

</doc>
<doc id="676876" url="https://pl.wikipedia.org/wiki?curid=676876" title="Katarzyna (serial telewizyjny 1986)">
Katarzyna (serial telewizyjny 1986)

Katarzyna (oryg. "Catherine") – francuski serial telewizyjny oparty na motywach cyklu powieści Juliette Benzoni. Serial liczył 60 odcinków po około 26 minut każdy. Nakręcono go w 1986 na zlecenie francuskiego kanału Antenne 2. Premiera miała miejsce 19 marca 1986. Reżyserem była Marion Sarraut. W Polsce "Katarzyna" wyświetlana była od 2 kwietnia 1989 roku w TVP1 w postaci 15 odcinków po około 90 minut każdy. 
Serial opowiada historię Katarzyny Legoix (Claudine Ancelot) i jej miłości do braci Michaela i Arnauda de Montsalvy (Pierre-Marie Escourrou). Tło dla wątku miłosnego stanowiły realia Francji w pierwszej połowie XV wieku z okresu wojny stuletniej. Mimo sporej popularności serial nie doczekał się ponownej emisji najprawdopodobniej z powodu problemów z licencją. Obszerne fragmenty serialu można obecnie oglądać na serwisie YouTube.
Film fabularny.
Wcześniej w 1968 na podstawie pierwszego tomu przygód Katarzyny ("Catherine – il suffit d'un amour") Juliette Benzoni nakręcono w koprodukcji francusko-włosko-zachodnioniemieckiej film fabularny pod tym samym tytułem ("Catherine – Abenteuer und Leidenschaft im sinnesfrohen Paris" – tytuł niem.). Reżyserem tego obrazu był Bernard Borderie. W roli Katarzyny wystąpiła Olga Georges-Picot, a Arnolda zagrał Roger Van Hool.

</doc>
<doc id="676879" url="https://pl.wikipedia.org/wiki?curid=676879" title="Kościół św. Karola Boromeusza w Warszawie">
Kościół św. Karola Boromeusza w Warszawie



</doc>
<doc id="676884" url="https://pl.wikipedia.org/wiki?curid=676884" title="Mahlberg (Badenia-Wirtembergia)">
Mahlberg (Badenia-Wirtembergia)

Mahlberg – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Ettenheim. Leży w Schwarzwaldzie, ok. 20 km południe od Offenburga, pomiędzy autostradą A5 a drogą krajową B3.

</doc>
<doc id="676886" url="https://pl.wikipedia.org/wiki?curid=676886" title="Maria Hamilton">
Maria Hamilton

Księżna Maria Wiktoria Festetics de Tolna z domu lady Douglas-Hamilton, primo voto dziedziczna księżna Monako ("lady Mary Victoria Douglas-Hamilton", ur. 11 grudnia 1850 w Pałacu Hamilton w Hamilton, Szkocja, zm. 14 maja 1922 w Budapeszcie) - lady Hamilton-Douglas z dynastii Douglas, córka Wilhelma, 11. księcia Hamilton i jego żony, księżnej Marii Amelii; w latach 1869-1880 dziedziczna księżna Monako jako żona Alberta I, księcia Monako; w latach 1880-1911 hrabina, a następnie od 1911 księżna Festetics de Tolna jako żona księcia Tasziló Festetics de Tolna.
Maria urodziła się w Hamilton jako trzecie dziecko Wilhelma, 11. księcia Hamilton i Marii Amelii, księżnej Hamilton.
W 1869 poślubiła Alberta, dziedzicznego księcia Monako, z którym miała syna: Ludwika II, księcia Monako (ur. 1870, zm. 1949). Małżeństwo zakończyło się rozwodem w 1880. W 1880 poślubiła hrabiego Tassilo Festetics de Tolna, z którym miała czworo dzieci: hrabiankę Marię (ur. 1881, zm. 1953), księcia Jerzego (ur. 1882, zm. 1941), hrabiankę Aleksandrę (ur. 1884, zm. 1963) i hrabiankę Karolę (ur. 1888, zm. 1951). Małżeństwo zakończyło się śmiercią księżnej w 1922.
Od urodzenia nosiła tytuł lady Douglas-Hamilton. W czasie małżeństwa z księciem Albertem tytułowana była jako Jej Książęca Wysokość Dziedziczna Księżna Monako. W latach 1880-1911 przysługiwał jej tytuł Hrabiny Marii Festetics de Tolna. W 1911 król Węgier nadał jej mężowi tytuł księcia Festetics de Tolna.
W 1922 jej najstarszy syn został księciem Monako. Maria jest przodkinią współczesnych członków monakijskiej rodziny książęcej, w tym panującego od 2005 roku księcia Alberta II, czeskiego polityka i ministra spraw zagranicznych Karela Schwarzenberga, włoskiej aktorki i projektantki biżuterii Iry von Fürstenberg oraz włoskiego projektanta mody, księcia Egona von Fürstenberg. 
Zmarła w 1922 w Budapeszcie. Została pochowana w kościele parafialnym w Keszthely, a w 1925 trumnę z jej ciałem przeniesiono do Mauzoleum Festetics na terenie Pałacu Festetics w Keszthely.
Powiązania rodzinne.
Maria urodziła się 11 grudnia 1850 w Pałacu Hamilton w Hamilton w Szkocji.
Jej rodzicami byli Wilhelm, 11. książę Hamilton i jego żona, Maria Amelia, urodzona jako księżniczka Badenii.
Jej dziadkami byli ze strony ojca Aleksander, 10. książę Hamilton, polityk i kolekcjoner sztuki i jego żona, Zuzanna, córka pisarza Williama Beckforda; natomiast ze strony matki Karol, wielki książę Badenii i jego żona, Stefania, adoptowana córka Napoleona Bonaparte.
Miała dwóch starszych braci: Wilhelma, 12. księcia Hamilton i Karola, 5. hrabiego Selkirk.
Życie prywatne.
Maria po raz pierwszy spotkała Alberta, markiza Baux, następcę monakijskiego tronu, syna Karola III, księcia Monako i Antoinette, księżnej Monako w 1869 w Paryżu na balu organizowanym przez Napoleona III, cesarza Francuzów i cesarzową Eugenię. To Napoleon III zasugerował, że Maria byłaby odpowiednią kandydatką na żonę księcia. Jej rodzina miała pochodzenie arystokratyczne i była spokrewniona z większą europejskich dynastii królewskich. 
Para zawarła związek małżeński miesiąc po swoim pierwszym spotkaniu, 21 września 1869 na Zamku Marchais w regionie Hauts-de-France we Francji. Maria miała niespełna dziewiętnaście lat. Otrzymała tytuł Jej Książęcej Wysokości Dziedzicznej Księżnej Monako i przeprowadziła się do księstwa. Małżeństwo okazało się jednak nie być udane. Księżna miała nie lubić swojego męża, nie podobało się jej również Monako i wybrzeże Morza Śródziemnego, ponieważ znacznie różniło się od jej rodzinnej Szkocji. Będąc w ciąży wyjechała do Badenii, do rodzinnego domu matki, gdzie 12 lipca 1870 urodziła syna i przyszłego następcę tronu, księcia Ludwika Honoriusza Karola Antoniego.
W Maria i Albert 1880 otrzymali kościelne stwierdzenie nieważności małżeństwa, natomiast rozwodu udzielił im ojciec Alberta, książę Karol III. Ich syn wychowywany był w Badenii przez babkę, a swojego ojca poznał, gdy miał jedenaście lat. Wówczas pojechał do Monako, gdzie miał być przygotowywany do roli władcy księstwa.
2 czerwca 1880 we Florencji Maria zawarła związek małżeński z hrabią Tassilo Festetics de Tolna, węgierskim arystokratą, synem hrabiego Jerzego i hrabiny Eugenii. 
24 maja 1881 urodziła się w Baden-Baden pierwsza córka pary, hrabianka Maria Matylda Georgina, która później została żoną księcia Karola Fürstenberg.
4 sierpnia 1882 w Baden-Baden przyszedł na świat ich syn, hrabia Jerzy Taszilo Józef.
1 marca 1884 urodziła się druga córka, hrabianka Aleksandra Olga Eugenia. Była ich ostatnim dzieckiem, którego narodziny miały miejsce w Baden-Baden.
Najmłodsza córka Marii, hrabianka Karola Fryderyka Maria przyszła na świat w Wiedniu 17 stycznia 1888.
Jej małżeństwo z hrabią, a od 1911 księciem trwało do jej śmierci w 1922 roku.
Członkini rodzin książęcych.
Maria urodziła się w czasie, gdy jej ojciec nosił tytuł markiza Douglas i Clydesdale; w 1852 odziedziczył po ojcu tytuł 11. hrabiego Hamilton. Uprawniona była do używania tytułu lady Douglas-Hamilton.
Po ślubie z monakijskim księciem wzięli udział w Paris Autumn Races, a następnie udali się na swój miesiąc miodowy do Baden-Baden. Miała tam wówczas miejsce wojna pomiędzy Francją i Prusami. Księżna szybko odkryła, że jest w ciąży; dodatkowo cierpiała z powodu niepowściągliwych wymiotów ciężarnych. Para pojechała do Monako latem 1869, natrafiając na okres żałoby po wuju Alberta, 1. księciu Urach. W pałacu przebywała owdowiała ciotka Alberta, księżniczka Florestyna.
W styczniu 1870 matka Marii zaplanowała swój wyjazd z księstwa i powrót do rodzinnej Badenii. Ciężarna księżna chciała opuścić Monako razem z matką i zaproponowała wyjazd również swojemu mężowi, który nie zgodził się pojechać z nimi. Hamilton opuściła księstwo, a jej syn i następca tronu urodził się poza granicami państwa, którym miał w przyszłości rządzić. Albert odmówił przyjazdu i poznania swojego dziecka, zamiast tego wstępując do Royal Navy.
Przez kolejne pięć lat małżonkowie nie mieli ze sobą żadnego kontaktu, jednak Maria regularnie wymieniała listy z babcią swojego męża, Marią Karoliną, księżną-wdową Monako. Wkrótce poznała i zakochała się w węgierskim hrabiu Tassilo Festetics de Tolna. Wobec tego wystąpiła do Watykanu o kościelne stwierdzenie nieważności jej małżeństwa z Albertem, co pozwoliłoby Ludwikowi zachować status potomka dynastycznego i odziedziczyć monakijski tron (Albert nie miał innych legalnych dzieci). Dziedziczny książę Monako wyraził zgodę na rozwód.
Maria, która już spodziewała się dziecka hrabiego, wzięła z nim ślub w czerwcu 1880; przy czym jej małżeństwo unieważniono w kościele 28 lipca tego samego roku.
W 1891 książę Ludwik przeniósł się do Monako i poznał swojego ojca. Tam był przygotowywany do pełnienia funkcji władcy państwa.
Po ślubie z hrabią Festetics de Tolna Maria zamieszkała w Pałacu Festetics w Keszthely nad jeziorem Balaton. Małżonkowie często gościli tam brata Marii, księcia Wilhelma; przyjaźnili się również z księciem Walii. Księżna sprowadziła do pałacu liczne dzieła sztuki, pochodzące z kolekcji jej ojca w Hamilton, rozbudowała ogrody i uzupełniła zbiory biblioteki Helikon.
W 1911 król Węgier nadał jej mężowi tytuł księcia.
Jej syn, Ludwik, wstąpił na monakijski tron miesiąc po śmierci swojej matki.
Śmierć.
Maria Wiktoria zmarła w stolicy Węgier, Budapeszcie dnia 14 maja 1922.
Trumna z jej ciałem została pierwotnie umieszczona w parafialnym kościele w Keszthely, gdzie przebywała przez ponad trzy lata. 2 listopada 1925 ukończono budowę Mauzolem Festetics na terenie Cmentarza Świętego Mikołaja w Keszthely i Maria Wiktoria została pierwszą członkinią książęcej rodziny Festetics, która została pochowana w tym mauzoleum.
Genealogia.
Ze strony ojca Maria Wiktoria była potomkinią klanu Douglas; jej przodkami byli kolejni książęta Hamilton, w tym 4. książę, Jakub, szkocki dyplomata. Była praprawnuczką 6. hrabiego Galloway i 4. hrabiego Aboyne, a także wnuczką Williama Beckforda, angielskiego pisarza, którego ojciec był lordem majorem Londynu, a dziadek, Piotr, zajmował się kolonizacją Jamajki.
Ze strony matki spokrewniona była z wieloma europejskimi rodami królewskimi i książęcymi. Najstarsza siostra matki była żoną Gustawa, następcy tronu Szwecji i Finlandii, tytularnego księcia Wazy. Kolejna siostra ojca miała sześcioro dzieci, a wśród nich królową Portugalii oraz hrabinę Flandrii i jednocześnie matkę króla Belgów.
Siostry jej dziadka, wielkiego księcia Badenii, były: królową Szwecji i cesarzową Rosji.
Była spowinowacona z Napoleonem Bonaparte, który adoptował jej babkę, będąc ojczymem jej dalszych kuzynek.

</doc>
<doc id="676890" url="https://pl.wikipedia.org/wiki?curid=676890" title="Siouxsie &amp; the Banshees">
Siouxsie &amp; the Banshees



</doc>
<doc id="676891" url="https://pl.wikipedia.org/wiki?curid=676891" title="Władysław Tomasz Ostrowski">
Władysław Tomasz Ostrowski

Władysław Tomasz Ostrowski herbu Rawicz (ur. 7 marca 1790 w Warszawie, zm. 21 listopada 1869 w Krakowie) – marszałek Sejmu Królestwa Polskiego w czasie powstania listopadowego, hrabia (od 1798).
Życiorys.
Był synem Tomasza Adama Ostrowskiego, bratem Antoniego Jana. W latach 1800-1807 uczęszczał do Collegium Nobilium. Od 1808 w armii Księstwa Warszawskiego, służył w oddziale artylerii konnej. Brał udział w wojnie polsko-austriackiej, gdzie odznaczył się w bitwie pod Raszynem, za co dostał krzyż Orderu Virtuti Militari. Za udział w kampanii 1812 przeciwko Rosji nagrodzony nadaniem krzyża Legii Honorowej. W 1813 został podpułkownikiem artylerii konnej. Z polecenia gen. Jana Henryka Dąbrowskiego przeprowadził w sierpniu 1814 w Petersburgu rozmowy z carem Aleksandrem I na temat przyszłości Księstwa Warszawskiego.
W Królestwie Kongresowym nie brał czynnego udziału w życiu politycznym. Zajmował się tłumaczeniem poezji włoskiej i angielskiej. Tłumaczył m.in. utwory lorda Byrona. W 1829 został członkiem Towarzystwa Przyjaciół Nauk. W 1829 roku kupił zamek w Majkowicach wraz z przylegającymi do niego dobrami.
W 1830 został wybrany posłem na Sejm z ziemi piotrkowskiej. Protestował przeciwko artykułowi z 1825, znoszącemu jawność obrad sejmowych. Po wybuchu powstania listopadowego wszedł do Rady Administracyjnej. Brał udział w delegacji w Wierzbnie, która negocjowała z wielkim księciem Konstantym warunki, na jakich miał on opuścić granice Królestwa. 18 grudnia 1830 na pierwszym posiedzeniu Sejmu powstańczego został jednogłośnie wybrany jego marszałkiem.
25 stycznia 1831 był jednym z inicjatorów podjęcia uchwały o detronizacji Mikołaja I. Był przeciwnikiem negocjacji z cesarzem. Po zdobyciu Warszawy przez wojska rosyjskie, przewodniczył jako marszałek obradom Sejmu w Zakroczymiu i Płocku. W Krakowie został aresztowany przez Austriaków i osadzony w twierdzy w Grazu. W 1834 roku skazany przez władze rosyjskie na powieszenie za udział w powstaniu listopadowym. Był członkiem sejmu powstańczego na emigracji. W 1855, w czasie wojny krymskiej wysłał do cesarza Napoleona III memoriał w sprawie wskrzeszenia Polski. W 1862 osiadł w Krakowie.

</doc>
<doc id="676893" url="https://pl.wikipedia.org/wiki?curid=676893" title="Karol III Grimaldi">
Karol III Grimaldi

Charles Honoreé Grimaldi, książę Monako, książę Valentinois (ur. 8 grudnia 1818 w Paryżu, zm. 10 września 1889 w Marchais), 10. książę Monako od 20 czerwca 1856 do 10 września 1889, syn księcia Florestana I Grimaldi i księżnej Marii Grimaldi.
Dzieciństwo i młodość.
Karol urodził się 8 grudnia 1818 roku w Paryżu. Jego rodzicami byli książę Monako, Florestan I Grimaldi i jego żona, księżna Maria Karolina Gibert de Lametz. Miał o piętnaście lat młodszą siostrę Florestynę (ur. 1833, zm. 1897), późniejszą księżnę Urach i matkę króla Litwy Mendoga II. Jego dziadkami ze strony ojca byli książę Monako, Honoriusz IV Grimaldi i jego żona, księżna Ludwika d’Aumont Mazarin.
Małżeństwo i rodzina.
28 września 1846 roku poślubił w Brukseli Antoinette de Merode, córkę hrabiego Merode i Wiktorii de Spangen d'Uyternesse. Wniosła do małżeństwa spory posag, dzięki któremu jej mąż zdołał rozwinąć turystykę w Monako. 13 listopada 1848 małżonkowie doczekali się swojego jedynego potomka i następcy tronu, księcia Alberta I.
Związek księcia z Antoinette był bardzo szczęśliwy. Obydwoje arystokraci słynęli z nieprzeciętnej urody, czym wzbudzali zachwyt wśród poddanych. Księżna stała się ulubienicą cesarzowej Francji Eugenii i jej męża, cesarza Napoleona. Obydwoje uczestniczyli w balu zorganizowanym w Wersalu na cześć odwiedzających Francję królowej Wiktorii i jej męża, księcia Alberta. W 1862 roku u młodej księżnej zdiagnozowano nowotwór. Pomimo choroby troskliwie opiekowała się chorym mężem. W niedługim czasie z powodu narastającego osłabienia zdecydowała o wyjeździe do Marchais. Tęskniła jednak za mężem i pomimo regularnej korespondencji z nim zdecydowała się powrócić do księstwa. Tam ponownie opiekowała się Karolem i jego matką Marią. Odbyła wyczerpującą podróż z powrotem do Paryża i tam zmarła w wieku trzydziestu sześciu lat.
Karol już nigdy się nie ożenił. Śmierć żony załamała go, przestał wyjeżdżać i niemalże nie opuszczał książęcego pałacu.
Potomkowie.
Dzieci
Wnuki
Prawnuki
Książę Monako.
Książę Karol objął tron monakijski po śmierci swojego ojca, księcia Florestana I Grimaldi, dnia 20 czerwca 1856 roku. Za czasów jego panowania dwa ważne miasta, Mentona i Roquebrune, stanowiące osiemdziesiąt procent powierzchni księstwa, zostały formalnie oddane Francji. Ułatwiło to jednak uzyskanie przez Monako niepodległości od swojego sąsiada. Karol skupił się na rozwinięciu dyplomacji; w 1864 podpisał Traktat Przyjaźni z Muhammadem III as-Sadiq, bejem Tunezji. Został odznaczony portugalskim Orderem Wieży i Miecza. Za jego panowania Monako było pod protektoratem Królestwa Sardynii do 1861 roku, kiedy to uznano suwerenność księstwa.
Karol uznawany jest za założyciela kasyna w Monte Carlo. Było to możliwe dzięki posagowi, jaki wniosła do rodziny księżna Antoinette. Budowa kasyna była jedną z największych inwestycji w ówczesnej historii Monako.
Choroba i śmierć.
Książę borykał się z problemami ze wzrokiem. Przez ostatnią dekadę swojego życia był niemalże niewidomy. Zmarł 10 września 1889 w Marchais w rodzinnej posiadłości Grimaldich. Został pochowany w Katedrze świętego Mikołaja w Monako.

</doc>
<doc id="676896" url="https://pl.wikipedia.org/wiki?curid=676896" title="Przestrzeń kostyczna">
Przestrzeń kostyczna

Przestrzeń kostyczna – przestrzeń formula_1 dualna do formula_2 czyli do przestrzeni stycznej do rozmaitości różniczkowej formula_3 w punkcie formula_4

</doc>
<doc id="676897" url="https://pl.wikipedia.org/wiki?curid=676897" title="Mieczysław Rey">
Mieczysław Rey

Mieczysław Werszowiec-Rey z Przecławia herbu Oksza (ur. 22 lutego 1836 w Słupiu, zm. 12 stycznia 1918 w Mikulińcach) – ziemianin, poseł Sejmu Krajowego Galicji, hrabia.
Życiorys.
Urodził się w Słupi (powiat pilzneński, dziś część wsi Chotowa). 
W 1862 wraz z Władysławem Koziebrodzkim i dwoma Francuzami próbował wspiąć się na Mont Blanc, jednak z powodu złej pogody musieli zawrócić przed dotarciem do Grand Plateau. W 1863 r. był członkiem Rządu Tymczasowego, później w latach 1874–1899 posłem galicyjskiego Sejmu Krajowego. Pod koniec XIX wieku zarządzał zamkiem w Przecławiu, który przeżył wówczas okres rozkwitu.
Rey należał do założycieli Towarzystwa Tatrzańskiego, w latach 1874–1885 był jego pierwszym prezesem, a do 1891 r. należał do wydziału TT. W 1887 r. przyznano mu godność członka honorowego Towarzystwa Tatrzańskiego.
Odznaczony papieskim Krzyżem Komandorskim Orderu św. Grzegorza Wielkiego.
Był potomkiem Mikołaja Reja, synem hr. Dominika Jana Werszowca-Reya z Nagłowic herbu Oksza oraz hr. Karoliny Ankwicz z Posławic herbu Awdaniec. Jego żoną była bar. Józefa Konopka z Biskupic herbu Nowina, miał dwoje dzieci: Kazimierza i Marię Helenę.

</doc>
<doc id="676899" url="https://pl.wikipedia.org/wiki?curid=676899" title="Oppenau">
Oppenau

Oppenau – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba związku gmin Oberes Renchtal. Leży w Schwarzwaldzie, nad rzeką Rench, ok. 15 km wschód od Offenburga, przy drodze krajowej B28.

</doc>
<doc id="676900" url="https://pl.wikipedia.org/wiki?curid=676900" title="Kevin Nolan">
Kevin Nolan

Kevin Anthony Jance Nolan (ur. 24 czerwca 1982 roku w Liverpoolu) – piłkarz angielski grający na pozycji pomocnika w West Ham United.
Kariera klubowa.
Swoją piłkarską karierę Nolan rozpoczynał w roku 1997 w Boltonie Wanderers, gdzie początkowo występował w zespole juniorów. Dwa lata później został włączony do pierwszej drużyny.
Zadebiutował w niej 4 marca 2000 roku w spotkaniu z Chartlon Athletic. W debiutanckim sezonie Nolan zagrał jeszcze w trzech ligowych meczach. W następnym sezonie stał się podstawowym zawodnikiem swojej drużyny. 9 grudnia 2000 roku w meczu z Crewe Alexandra zdobył swoją pierwszą bramkę dla Boltonu, zaś cały sezon 2000/2001 zakończył z 33 ligowymi występami. Jego drużyna zajęła trzecie miejsce w tabeli i awansowała do Premier League.
W najwyższej klasie rozgrywkowej w Anglii Nolan pierwszy raz wystąpił 18 sierpnia 2001 roku w wygranym 5:0 spotkaniu z Leicester City. W meczu tym zdobył także dwie bramki. Cały sezon zakończył natomiast z 35 występami oraz ośmioma golami na koncie. W drużynie Boltonu Nolan występował jeszcze przez siedem sezonów. W każdym z nich był podstawowym zawodnikiem swojej drużyny. 30 stycznia 2009 roku za kwotę 4 milionów funtów przeszedł do Newcastle United. Łącznie w drużynie Boltonu zaliczył niemal 300 ligowych występów oraz zdobył 40 bramek.
W nowym zespole Nolan zadebiutował 1 lutego w zremisowanym 1:1 meczu z Sunderlandem. 22 lutego w spotkaniu z Evertonem Nolan po faulu na Victorze Anichebe otrzymał pierwszą w karierze czerwoną kartkę. W sezonie 2008/2009 był podstawowym zawodnikiem Newcastle. Spadł jednak wraz z klubem do Football League Championship.
Kariera reprezentacyjna.
Nolan ma za sobą występy w reprezentacji do lat 18. W latach 2002-2004 zaliczył także dwa mecze w kadrze U-21.

</doc>
<doc id="676901" url="https://pl.wikipedia.org/wiki?curid=676901" title="Maria Grimaldi (1793–1879)">
Maria Grimaldi (1793–1879)

Maria Caroline Grimaldi, z domu Gibert de Lametz, księżna Monako, księżna Valentinois (ur. 18 lipca 1793 w Paryżu, zm. 25 listopada 1879 w Monako) – francuska aktorka, księżna Monako jako żona księcia Florestana I od 2 października 1841 do 20 czerwca 1856, po jego śmierci nosząca tytuł księżnej wdowy.
Dzieciństwo i młodość.
Maria urodziła się 18 lipca 1793 w Paryżu. Jej rodzicami byli Charles Thomas Gibert de Lametz oraz jego żona, Marie Francoise Le Gras de Vaubercey. Maria była we Francji znaną aktorką. Występowała w Teatrze de l'Ambugu-Comique, w tym samym, w którym grał Florestan I Grimaldi.
Małżeństwo i rodzina.
Maria poznała Florestana w teatrze, połączyła ich pasja do aktorstwa. Wkrótce zakochali się w sobie i 27 listopada 1816 w Paryżu wzięli ślub. 8 grudnia 1818 urodził się ich starszy syn i przyszły książę Monako, Karol III Grimaldi. Wiele lat później na świat przyszła także Florestyna Grimaldi. Ich córka urodziła się 22 października 1833, czyli na osiem lat przed objęciem tronu przez ojca.
Księżna Monako.
16 lutego 1819 roku zmarł teść Marii Karoliny, książę Honoriusz IV Grimaldi i na monakijskim tronie zasiadł starszy brat jej męża, Honoriusz V Grimaldi. Nowy książę od 1814 roku miał nieślubnego syna, Oskara Grimaldi. Chłopiec został uznany za książęcego syna, ale nie otrzymał możliwości dziedziczenia rodzinnego tronu (sam zmarł bezpotomnie w 1894 roku). Honoriusz V zmarł 2 października 1841, nie posiadając legalnego potomka i na tronie zasiadł niespodziewanie Florestan. Jednocześnie Maria Karolina została księżną Monako i księżną Valentinois.
Maria Karolina pozostawała w bardzo dobrych stosunkach z cesarzową Francji Eugenią i jej mężem, Napoleonem Bonaparte. Przedstawiła cesarzowej swoją synową, Antoinette de Merode Grimaldi i kobieta wraz z mężem, Karolem II została zaproszona na bal, wydawany w Wersalu na cześć królowej Wiktorii i jej męża, księcia Alberta. Tam Antoinette i Maria podjęły decyzję o wydaniu przyszłego księcia Monako, Alberta za kuzynkę królowej Wiktorii w pierwszej linii, Marię Adelajdę Hanowerską. Na małżeństwo nie wyraziła jednak zgody sama królowa Wiktoria.
Maria bardzo poważnie potraktowała swoją rolę. Służyła mężowi radą, choć jego panowanie przypadło na niezwykle trudne dla księstwa czasy. Dbała o jego reputację i wzbudzała szacunek wśród poddanych. Sytuacja pogorszyła się gwałtownie w 1848 roku, kiedy dwa miasta, zajmujące osiemdziesiąt procent terytorium Monako (Menton i Roquebrune ogłosiły swoją niezależność. Monako trafiło też pod protektorat Królestwa Sardynii. Książę Florestan zmarł w 1856 roku i został zastąpiony przez swojego syna. Karol III, głównie za sprawą działań matki, był dobrze przygotowany do swojej nowej roli. Księżna do końca życia udzielała się w monakijskiej polityce, wspierając swojego syna. Zmarła 25 listopada 1879 roku.

</doc>
<doc id="676902" url="https://pl.wikipedia.org/wiki?curid=676902" title="Chuck Hagel">
Chuck Hagel

Chuck Hagel, właśc. Charles Timothy Hagel (ur. 4 października 1946 w North Platte) – amerykański polityk, odznaczany weteran wojny wietnamskiej i przedsiębiorca, w latach 1997–2009 senator Stanów Zjednoczonych, reprezentujący rodzinny stan Nebraska w izbie wyższej Kongresu. Wybrany ponownie na drugą sześcioletnią kadencję w 2002, po jej zakończeniu wykładowca akademicki, 7 stycznia 2013 otrzymał od demokratycznego prezydenta Baracka Obamy nominację na sekretarza obrony. Stanowisko to objął 27 lutego 2013 r. 24 listopada 2014 Chuck Hagel podał się do dymisji z funkcji sekretarza obrony, jego dymisja została przyjęta przez prezydenta Baracka Obamy. 17 lutego 2015 zakończył urzędowanie szefa Pentagonu.
Hagel, członek Partii Republikańskiej, uchodzi za jednego z najbardziej umiarkowanych polityków swego stronnictwa, któremu często zdarza się zajmować stanowisko niezgodne z polityką administracji prezydenta z jego własnej partii. Z tego powodu jest przez wielu szanowany za niezależność i ponadpartyjne spojrzenie w wielu sprawach, ale z drugiej strony bywa celem ataków radykalniejszej prawicy, jako tzw. „republikanin tylko z nazwy”.
Senator Hagel był przez pewien czas jednym z najczęściej wymienianych faworytów do uzyskania nominacji republikańskiej jako kandydat na prezydenta w 2008 roku. Ostatecznie jednak 10 września 2007 ogłosił, że nie będzie kandydował na prezydenta i nie będzie ubiegać się o kolejną kadencję w Senacie.
Wczesne lata i rodzina.
Chuck Hagel przyszedł na świat w North Platte (Nebraska) w Nebrasce. Jego ojciec był Niemcem, podczas gdy jego matka miała pochodzenie polsko-irlandzkie. Dziadkowie matki pochodzili z Dąbrówki Kościelnej w Wielkopolsce i nosili nazwisko Kąkolewscy. Uczęszczał do szkoły średniej w Columbus w Nebrasce ("St. Bonaventure High School").
W roku 1966 ukończył Brown Institute for Radio and Television (Kearney State College), a także University of Nebraska w Omaha (1971).
W czasie wojny wietnamskiej służył na froncie w szeregach US Army, w jednostkach piechoty (1967-1968). Za dzielność na polu boju odznaczono go takimi odznaczeniami, jak: "Vietnamese Cross of Gallantry", "Purple Heart" (Purpurowe Serce, dwukrotnie), "Army Commendation Medal", czy "Combat Infantryman Badge". Ze służby odszedł w stopniu sierżanta ("Sergeant E-5"). Jest jednym z kilku zaledwie (obok takich polityków, jak John Kerry czy Tom Carper), weteranów tej wojny, którzy obecnie zasiadają w Senacie.
Po rozwodzie z Patricią Lloyd w 1982 roku, w roku 1985 ożenił się z Lilibet Ziller. Państwo Hagel mają dwoje dzieci: córkę Allyn i syna Zillera. Chuck Hagel jest obecnie wyznania anglikańskiego.
Kariera przed wyborem na senatora.
Po powrocie z Wietnamu pracował jako radiowiec, by w 1971 roku zatrudnić się u republikańskiego senatora Johna McCollistera do 1977.
W latach 1977-1980 był lobbystą dla "Firestone Tire &amp; Rubber Company". W 1980 roku organizował kalifornijską kampanię prezydencką Ronalda Reagana.
Sektor prywatny.
W następnych latach Hagel wziął urlop od kariery politycznej, odnosząc wielki sukces (jak np. inny jego kolega z tej izby, demokrata Frank Lautenberg z New Jersey) w sektorze prywatnym.
W 1984 roku współzałożył Vanguard Cellular, operatora telefonii komórkowej działającego na wschodnim wybrzeżu USA pod marką "Cellular One", wykupionego w 1999 roku przez AT&amp;T Wireless za ok. 1,1 mld USD. Został także prezesem ("president") McCarthy Group, LLC, firmy zajmującej się bankowością inwestycyjną, a także prezesem ("Chief executive officer", "CEO") korporacji "American Information Systems Inc." (AIS), przemianowanej potem na Election Systems &amp; Software (ES&amp;S) w 1997.
Maszyny do głosowania ES&amp;S stały się celem krytyki w czasie wyborów prezydenckich w 2000 roku, kiedy oskarżano je nawet służenie do dokonania fałszerstw wyborczych. Ale wtedy Hagel był już aktywny na innym froncie.
Senator.
Kiedy Hagel, zdobywszy republikańską nominację, startował w wyborach do Senatu w listopadzie 1996, po tym, jak urzędujący popularny senator Exon postanowił nie ubiegać się o reelekcję, nie dawano mu początkowo większych szans na zwycięstwo. Jego bowiem oponentem z ramienia Partii Demokratycznej był gubernator Nebraski Ben Nelson, który cieszył się sam dużym poparciem. Jednakże ostatecznie to Hagel wyszedł zwycięsko z próby, uzyskując 54% oddanych głosów (Nelson później został wybrany senatorem w 2000 roku).
W listopadzie 2002 został wybrany ponownie, zdobywając aż 83% głosów (najbardziej przytłaczające zwycięstwo wyborcze w historii Nebraski), na kadencję, która ma trwać od 3 stycznia 2003 do 3 stycznia 2009.
Od początku swojej kadencji pełnił obowiązki zastępcy "whipa" większości (czyli zastępcy lidera mniejszości i rzecznika dyscyplinarnego zarazem).
Stanowisko wobec administracji Busha.
Aczkolwiek Hagel głosował, jak wszyscy inni republikańscy senatorowie z wyjątkiem Lincolna Chafee z Rhode Island, za autoryzacją interwencji w Iraku, bardzo szybko stał się jednym z czołowych republikańskich krytyków polityki zagranicznej prezydenta George’a W. Busha. Hagel zarzuca administracji złe przygotowanie i przeprowadzenie operacji, co w jego opinii zaowocowało wielką destabilizacją tego strategicznego regionu, oraz licznymi ofiarami śmiertelnymi po obu stronach (co służy tylko wrogom USA, a odpowiedzialność ponoszą za to władze amerykańskie). Chociaż twierdzi, iż natychmiastowe wycofanie się spowoduje jeszcze większy chaos, o tyle trzeba jak najszybciej opracować strategię wyjścia. Hagel już w 2005 stwierdził, iż Irak powoli staje się „drugim Wietnamem” i uważa, że pozostanie tam oznacza tylko dalszą destabilizację, a także pozyskiwanie nowych zwolenników przez przeciwników, co absolutnie USA się nie opłaci.
Hagel, obok takich republikanów jak McCain, John Warner czy Lindsey Graham, stali na czele skutecznej opozycji, która sprzeciwiała się dopuszczeniu prawnej możliwości stosowania przez amerykańskie siły tortur, czyli tzw. „alternatywnych metod przesłuchań”. Opozycja głosiła, iż powoduje to tylko eskalację nienawiści oraz podważa moralną pozycję Stanów Zjednoczonych w wojnie z terroryzmem.
Przeciwnicy z kolei oskarżają senatora o podważanie jedności amerykańskiej w okresie wojny.
Wybory prezydenckie w Stanach Zjednoczonych w 2004 roku.
Aczkolwiek żaden polityk republikański nie stanął do rywalizacji z Bushem o ponowną nominację prezydencką, tajemnicą poliszynela było istnienie pewnej opozycji wśród republikanów wobec ponownego wyboru i kontynuacji polityki Busha.
O kandydacie demokratów, Johnie Kerrym, Hagel powiedział: „jest zdolny i bystry oraz kompetentny, aby być prezydentem”. Niektórzy demokraci chcieli oferować wiceprezydenturę jakiemuś niezależnemu republikaninowi (McCain mówił początkowo publicznie, że przyjmie taką ofertę, ale z czasem na skutek presji kierownictwa partii wycofał się). Wymieniani w tej roli byli m.in. Arlen Specter z Pensylwanii i właśnie Hagel.
Spekulacje na temat kandydatury w wyborach prezydenckich 2008 roku.
Z racji swego dystansu wobec obecnej administracji McCain i Hagel znajdowali się przez pewien czas w gronie tych faworytów do uzyskania nominacji republikańskiej na prezydenta w 2008, którzy mieliby duże szanse wygrania wyborów ("Hagel i McCain są kandydatami, których demokraci powinni obawiać się najbardziej" – napisano w jednej z analiz).
Jednakże decydujące mogło okazać się stanowisko dominującej w partii, a w każdym razie jej kierownictwie i stałych członkach, prawicy, która uważa obu za „zbyt liberalnych”, a nawet „republikanów tylko z nazwy”. Sam Hagel unikał wypowiedzi publicznych na ten temat, podobnie jak inni potencjalni kandydaci. Ostatecznie jednak Hagel nie zgłosił swojej kandydatury, a kandydatem partii został McCain.
Hagel uchylił się od poparcia Johna McCaina w wyborach prezydenckich w 2008 i oświadczył, iż mógłby kandydować na wiceprezydenta u boku Baracka Obamy, o ile taka propozycja padnie. Był też wymieniany jako potencjalny sekretarz obrony w przypadku zwycięstwa Obamy.

</doc>
<doc id="676905" url="https://pl.wikipedia.org/wiki?curid=676905" title="Ajub Chan">
Ajub Chan

Ajub Chan (znany również jako "zwycięzca z Maiwand" lub "afgański książę Charlie") (ur. 1857 r. w Kabulu, zm. 7 kwietnia 1914 r. w Lahaur) – były gubernator Heratu. Jego ojcem był Szer Ali Chan, a matką – córka Saadata Chana, wpływowego wodza plemienia Lalpura (Mohmand z Pasztunów).
Życiorys.
27 lipca 1880 r. rozgromił siły generała Burrowsa pod Maiwand i kontynuował oblężenie Brytyjczyków pod Kandaharem. 1 września 1880 został pokonany i zmuszony do ucieczki przez generała Fredericka Robertsa w bitwie pod Kandaharem, która zakończyła drugą wojnę afgańską. Rok później Ajub ponownie próbował odbić Kandahar, tym razem z rąk emira Abdura Rahmana Chana, ale znowu bez powodzenia. W 1888 Ajub Chan opuścił Persję (dzisiejszy Iran), dokąd wcześniej uciekł i "przeszedł na emeryturę" w Indiach Brytyjskich, pozostając tam aż do śmierci w 1914. Jego ciało zostało złożone obok relikwiarza Szejka Habiba na cmentarzu Durrani w Peszawarze.

</doc>
<doc id="676906" url="https://pl.wikipedia.org/wiki?curid=676906" title="Synagoga w Turobinie">
Synagoga w Turobinie

Synagoga w Turobinie – nieistniejąca synagoga, która znajdowała się w Turobinie, przy obecnej ulicy Hetmana Górki.
Synagoga została zbudowana po 1825 roku. Podczas I wojny światowej, w 1915 roku budynek spłonął, po czym został odbudowany. Podczas II wojny światowej, hitlerowcy zdewastowali wnętrze synagogi. Po zakończeniu wojny budynek przebudowano na potrzeby gminnej spółdzielni. W 1972 roku został rozebrany.
Obok synagogi znajdował się osobny dom modlitwy dla kobiet.

</doc>
<doc id="676907" url="https://pl.wikipedia.org/wiki?curid=676907" title="Speedway Ekstraliga (2007)">
Speedway Ekstraliga (2007)

Ekstraliga żużlowa 2007 – ósmy, od czasu uruchomienia Ekstraligi i 60. w historii, sezon rozgrywek najwyższego szczebla o drużynowe mistrzostwo Polski na żużlu. Tytułu mistrza Polski z sezonu 2006 broniła drużyna WTS Wrocław.
Rozgrywki Ekstraligi żużlowej w sezonie 2007 po raz pierwszy w historii prowadzone były przez ligę zawodową pod szyldem Ekstraliga Żużlowa sp. z o.o.
Patroni medialni.
Wspólnicy zaakceptowali przedstawione przez Zarząd zakresy świadczeń trzech Patronów Medialnych. Wartość łączna świadczeń to ok. 3 000 000 zł. Sponsorami Ekstraligi 2007 byli:
Zespoły.
Kluby Ekstraligi żużlowej 2007
Sędziowie.
8 marca 2007 Zarząd spółki Ekstraliga Żużlowa ogłosił listę siedmiu sędziów, którzy będą prowadzić mecze Ekstraligi w sezonie 2007. Sędziowie wcześniej odbyli seminarium zakończone egzaminem. Alfabetyczna lista sędziów:
Runda zasadnicza.
Tabela.
Tabela na dzień 5 sierpnia
Terminarz.
Terminarz został zatwierdzony przez spółkę Ekstraliga Żużlowa 19 grudnia 2006.
Runda finałowa.
Pierwsza szóstka.
Terminarz i wyniki
Baraże o utrzymanie.
Zgodnie zasadami, w barażu brały udział siódma drużyna Ekstraligi i wicemistrz I ligi.

</doc>
<doc id="676909" url="https://pl.wikipedia.org/wiki?curid=676909" title="Florestyna (księżna Urach)">
Florestyna (księżna Urach)

Florestine Gabrielle Antoinette Grimaldi, księżna Monako, księżna Urach, hrabina Wirtemberg (ur. 22 października 1833 w Fontenay-aux-Roses, zm. 4 kwietnia 1897 w Stuttgarcie) – członkini monakijskiej rodziny książęcej, córka księcia Florestana I Grimaldi i księżnej Marii Gibert de Lametz, od 15 lutego 1863 do 17 lipca 1869 księżna Urach jako żona księcia Wilhelma.
Dzieciństwo i młodość.
Florestyna urodziła się 22 października 1833 roku we francuskiej miejscowości Fontenay-aux-Roses. Jej rodzice to Florestan I Grimaldi, książę Monako i jego żona, księżna Maria Karolina Gibert de Lametz. Miała o piętnaście lat starszego brata Karola (ur. 1818, zm. 1889), późniejszego księcia Monako. Jej dziadkami ze strony ojca byli książę Monako, Honoriusz IV Grimaldi i jego żona, księżna Ludwika d’Aumont Mazarin.
Małżeństwo i rodzina.
16 stycznia 1863 roku Florestyna poślubiła Fryderyka Wilhelma Aleksandra Ferdynanda Wirtemberskiego. Kobieta otrzymała wówczas tradycyjny tytuł hrabiny Wirtemberg, a w prezencie ślubnym również tytuł księżnej Urach. Książę Wilhelm był wdowcem po księżniczce Teodolindzie de Beauharnais, która zmarła przedwcześnie 1 kwietnia 1857. Był już ojcem czwórki dzieci: księżnej Augusty Eugenii (ur. 1842, zm. 1916), księżnej Marii Józefiny (ur. 1844, zm. 1864), księżnej Eugenii Amalii (ur. 1848, zm. 1867) oraz księżnej Matyldy (ur. 1854, zm. 1907).
30 maja 1864 roku księżna Florestyna urodziła swoje pierwsze dziecko, syna Wilhelma Karola Florestana, księcia Urach, hrabiego Wirtemberg, który w 1918 roku został proklamowany królem Litwy. Drugi syn księżnej i księcia Wilhelma urodził się 15 lutego 1865 i otrzymał imię Karol. Wilhelm miał szansę przejąć monakijski tron, gdyby jego kuzyn, Ludwik II Grimaldi nie miał prawowitego potomka; ostatecznie tak się nie stało i tron pozostał w linii Grimaldich po Karolu III.
Księżna Florestyna owdowiała 17 lipca 1869 roku, gdy jej mąż zmarł w wieku pięćdziesięciu dziewięciu lat. Po jego śmierci nosiła tytuł księżnej wdowy. Zmarła 4 kwietnia 1897 w Stuttgarcie.

</doc>
<doc id="676910" url="https://pl.wikipedia.org/wiki?curid=676910" title="Cewnik urologiczny">
Cewnik urologiczny

Cewnik urologiczny jest cienką rurką z tworzywa sztucznego wprowadzaną do pęcherza w celu odprowadzenia moczu. Cewnik jest używany w sytuacjach, kiedy naturalny odpływ moczu jest utrudniony. Cewnikowanie pęcherza jest również częścią niektórych badań diagnostycznych np. cystometria (urodynamika) czy cystografia.
Rozmiar cewnika w skali French (oznaczenie F lub Ch) określa w przybliżeniu długość obwodu jego przekroju wyrażoną w mm.
1 F = 0,33 mm średnicy zewnętrznej cewnika, stąd średnica cewnika Ch 9 wynosi około 3 mm. 
Długość cewników dla mężczyzn wynosi 400 mm, dla kobiet 180 mm (co związane jest z różną długością cewki moczowej u obu płci).
Ze względu na budowę i przeznaczenie cewniki wkładane do pęcherza przez cewkę moczową dzieli się na kilka typów:
Stosuje się również cewniki nadłonowe (wprowadzane do pęcherza przez wykonany chirurgicznie otwór w powłokach brzusznych) oraz cewniki moczowodowe (wprowadzane do moczowodu w znieczuleniu ogólnym celem umożliwienia odpływu moczu z nerki do pęchęrza).
Cewniki urologiczne są sprzętem jednorazowego użytku.

</doc>
<doc id="676912" url="https://pl.wikipedia.org/wiki?curid=676912" title="SPK">
SPK



</doc>
<doc id="676914" url="https://pl.wikipedia.org/wiki?curid=676914" title="Renchen">
Renchen

Renchen – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Oberkirch. Leży w Schwarzwaldzie, nad rzeką Rench, ok. 15 km na północ od Offenburga, przy drodze krajowej B3.
Współpraca.
Miejscowość partnerska:

</doc>
<doc id="676917" url="https://pl.wikipedia.org/wiki?curid=676917" title="Liga Mistrzów w piłce siatkowej (2006/2007)">
Liga Mistrzów w piłce siatkowej (2006/2007)

Liga Mistrzów siatkarzy 2006/2007 (oficjalna nazwa: 2006/2007 Indesit European Champions League) - 7. sezon Ligi Mistrzów rozgrywanej od 2000 roku (48. turniej ogólnie, wliczając Puchar Europy Mistrzów Krajowych), organizowanej przez Europejską Konfederację Piłki Siatkowej (CEV) w ramach europejskich pucharów dla 24 męskich klubowych zespołów siatkarskich "starego kontynentu".
Turniej finałowy (Final Four) rozegrany został w dniach 31 marca-1 kwietnia 2007 roku w moskiewskim Pałacu Lodowym na Chodynce. Zwycięzcą został niemiecki klub , który w finale pokonał francuski .
Rozgrywki.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań

</doc>
<doc id="676918" url="https://pl.wikipedia.org/wiki?curid=676918" title="Claudio Reyna">
Claudio Reyna

Claudio Alejandro Reyna (ur. 20 lipca 1973 w Livingston) – piłkarz amerykański występujący na pozycji rozgrywającego. Poprzednio piłkarz takich klubów jak Bayer 04 Leverkusen, VfL Wolfsburg, Rangers, Sunderland A.F.C. i Manchester City, New York Red Bulls. Wyróżniał się dobrym przeglądem pola, precyzją podania. W 2008 zakończył karierę sportową.
Początki.
Claudio urodził się 1973 roku, 20 lipca w Livingston, w stanie New Jersey, jego ojciec ma argentyńskie pochodzenie a matka portugalskie.
Jako junior grał w szkolnej drużynie Saint Benedict’s Preparatory School, która była niepokonana wygrywając 65 meczów. Następnym krokiem był college University of Virginia, w roku 1993 otrzymał nagrodę najlepszego zawodnika „Gatorade National Player of the Year”.
Kariera klubowa.
Jego pierwszym profesjonalnym klubem był Bayer 04 Leverkusen, miał wtedy 21 lat, jednak w pierwszym jego sezonie nie rozegrał nawet jednej minuty ligowej. W następnym sezonie uzbierał już 21 spotkań. Kolejny sezon znowu był nieudany ponieważ Amerykanin prawie nie grał, dlatego został wypożyczony do VfL Wolfsburg. Wypożyczenie okazało się dobrym ruchem dla Claudio, stał się jednym z najważniejszych zawodników, a nawet zdarzało mu się zakładać opaskę kapitana. Spędził tam dwa sezony notując 6 bramek i 4 asysty w lidze, oprócz tego jego pamiętnym meczem było spotkanie z Bayernem Monachium, gdzie zdobył bramkę i asystę, po wyniku 2-2 odbyła się seria karnych, jednego z nich Reyna spudłował i jego klub odpadł.
Jego występom przyglądał się Rangers Glasgow, który ściągnął pomocnika. W sezonie 1999/00 zdobywając puchar Szkocji i tytuł ligi, deklasując Celtic przewagą 21 punktów. W pucharze także nie mieli sobie równych w półfinale ograli Ayr United 7-0, a w finale Aberdeen 4-0. W obydwu meczach Reyna zagrał pełne 90 minut. Kolejnym plusem był debiut w Lidze Mistrzów. Amerykanin miał kluczowy wpływ na zakwalifikowanie się do fazy grupowej. W pierwszym meczu fazy play-off rozgrywanym z Parmą zdobył drugą bramkę pokonując Gianluigi’ego Buffona i wygrywając ostatecznie 2-0. Kolejny sezon nie był już tak udany jak poprzedni ponieważ nie udało się obronić tytułów, postanowił przejść do Sunderlandu. Reyna dobrze się spisywał i udało się utrzymać na 17. miejscu. W większości kolejnego sezonu był kontuzjowany i jego brak dał się odczuć drużynie która spadła do drugiej ligi. Reyna zdecydował ciągle grać w pierwszej lidze i wylądował w Manchesterze City. Rozegrał tam najwięcej meczów ze wszystkich swoich klubów, a na końcu wrócił do ojczyzny, konkretnie New York Red Bulls i tam zakończył karierę.
Kariera reprezentacyjna.
Zadebiutował w towarzyskim meczu przeciwko Norwegii, pół roku później mógł spełnić swoje marzenie grając na Mistrzostwach Świata i to w rodzinnym kraju. Dostał powołanie, lecz nie zagrał nawet minuty ze względu na kontuzję. Na kolejny mundial we Francji pojechał rozgrywając wszystkie możliwe minuty jednak wszystkie mecze były przegrane. Pocieszeniem mogły być mecze towarzyskie, w jednym z nich rok później USA pokonało Niemcy 3-0 co było wielkim zaskoczeniem, Claudio zdobył bramkę i zagrał cały mecz, następnym był mecz z Argentyną także niespodziewanie wygrany 1-0. Podczas towarzyskiego turnieju w roku 2000 „U.S. Cup” zdobył pierwsze miejsce. W roku 2002 wystąpił na mundialu w Korei i Japonii, w pierwszym wygranym meczu z Portugalią 3-2 nie wystąpił, jednak w kolejnych 1-1 z Koreą Południową i przegranym z Polską 1-3 wystąpił. Udało się wyjść z grupy, a w 1/16 finału przeciwnikiem był derbowy rywal Meksyk. Przy zdobyciu pierwszej bramki pokazał się genialną akcją indywidualną podając do Wolffa, który zgrał do McBride’a zdobywając bramkę na 1-0. Poza tym Reyna odegrał kluczową rolę w defensywie i przy rozegraniu piłki. Cały mecz był bardzo zacięty, zakończył się ostatecznie zwycięstwem 2-0. W ćwierćfinale Amerykanie zmierzyli się z Niemcami, podczas tego spotkania doszło do wielkiej kontrowersji. Torsten Frings zablokował piłkę wpadającą do bramki ręką, sędzia jednak nie wskazał jedenastki. Przegrali swój mecz 1-0, był to kolejny świetny występ „Kapitana Ameryki” i został uznany zawodnikiem meczu, a także znalazł się w drużynie turnieju. Ostatnimi mistrzostwami były Mistrzostwa w Niemczech 2006 roku, z których Amerykanie odpadli w fazie grupowej, udało się jednak wywalczyć remis z triumfatorami imprezy – Włochami. Po tych zawodach zakończył karierę reprezentacyjną.
Ze względu na długoletnią rolę kapitana, często był nazywany „Kapitanem Ameryką”. Oprócz 4 mundiali wystąpił dwukrotnie na Igrzyskach olimpijskich w 1992 i 1996 roku.
Styl gry.
Wszechstronny zawodnik, co pozwalało mu grać wszędzie linii pomocy, a nawet na boku obrony. Słynął z kontroli środka pola, orientacja, precyzja podań i ustawianie się były na świetnym poziomie, rozgrywał piłkę zwykle dosyć daleko od pola karnego przeciwnika. Często popisywał się kreatywnymi podaniami ze środka boiska, przed szesnastkę. Był także całkiem utalentowany defensywnie i zwykle skupiał się bardziej na bronieniu niż atakowaniu.

</doc>
<doc id="676920" url="https://pl.wikipedia.org/wiki?curid=676920" title="PFM-1">
PFM-1

PFM-1 (, – kasetowa mina przeciwpiechotna, według nazewnictwa NATO – "", czasami nazywana także miną motylkową – ) to mina lądowa produkcji radzieckiej, przypominająca stosowaną przez Armię Stanów Zjednoczonych minę lądową BLU-43. Obie miny są bardzo podobne kształtem i zasadą funkcjonowania, jednakże stosuje się w nich inne typy materiałów wybuchowych.
Budowa i działanie.
Mina jest plastikowym asymetrycznym pojemnikiem wykonanym z polietylenu o niskiej gęstości, zawierającym porcję płynnego materiału wybuchowego. W jego centrum znajduje się wykonany z aluminium walcowaty detonator. Mina jest przechowywana wraz z zawleczką zabezpieczającą tłok detonujący – po jej usunięciu dochodzi do stopniowego przemieszczania się tłoka wskutek nacisku sprężynującego wypychacza hydraulicznego w następstwie czego dochodzi do kontaktu z właściwym detonatorem i uzbrojenia miny. Proces ten zajmuje od 1 do 40 minut, umożliwiając w tym czasie odpowiednie rozmieszczenie min lub zrzucenie ich z powietrza.
Deformacja polietylenowego płaszcza miny (wskutek np. nadepnięcia przez żołnierza) powoduje gwałtowne uderzenie tłoka w detonator i natychmiastową detonację. Skutki eksplozji zwykle nie są śmiertelne u dorosłych ludzi, powodując zazwyczaj amputację kończyn dolnych. Jednak w przypadku małych dzieci obrażenia często bywają śmiertelne.
Mina produkowana jest w różnych kolorach, głównie zielonym oraz brązowym, także niebieskim, czerwonym, czarnym oraz białym. Istnieje wersja miny o symbolu PFM-1S ulegająca autodestrukcji po określonym czasie, zwykle jest to 1 do 40 godzin (80% tego typu min ulega samozniszczeniu przed upływem 40 godzin). Oba typy min nie mogą być w żaden sposób rozbrojone po ich uzbrojeniu.
Rozmieszczenie min może nastąpić zarówno z powietrza (z użyciem helikopterów lub samolotów) jak i przez piechotę, w tym ostatnim przypadku z reguły w okręgach o średnicy ok. 15 metrów. W przypadku rozrzucania np. z helikoptera używa się specjalnego podajnika kasetowego KSF-1S, o pojemności 64 min jednocześnie odbezpieczanych z użyciem elektrycznego systemu sterowania podajnikiem EKV-30M.
Zastosowania militarne.
PFM-1 była używana przez wojska Związku Socjalistycznych Republik Radzieckich zwłaszcza w czasie wojny w Afganistanie w latach 1979–1989, głównie w celu powstrzymania partyzantów przed używaniem określonych dróg i przenikania na zastrzeżone obszary. W latach 90. wojska rosyjskie stosowały ją także w kaukaskich konfliktach w Armenii, Azerbejdżanie i Czeczenii. Odnotowano także stosowanie tych min w konfliktach w Iraku i Somalii. Wg oficjalnych źródeł ukraińskich miny motylkowe były stosowane przez Rosjan także podczas inwazji Rosji na Ukrainę w roku 2022.
27 lipca 2022 tysiące tego typu bomb zostało rozrzuconych w mieście Donieck, zajętym przez siły rosyjskie. 
Ofiarami tej broni padali jednak często cywile. Jednym z nieoczekiwanych efektów militarnego zastosowania PFM-1 była duża liczba ofiar wśród dzieci. Z powodu niezwykłego kształtu, przypominającego motylka, oraz atrakcyjnych kolorów mina była nader często mylona przez dzieci z zabawką. Zbieranie min przez nieświadome zagrożenia dzieci i zabawa nimi powodowały zniekształcenie polietylenowej powłoki i eksplozję. W przypadku miny w wersji samoniszczącej się po pewnym czasie (PFM-1S), eksplozja następowała nieoczekiwanie, np. podczas snu, powodując u dzieci poważne obrażenia ciała i często natychmiastową śmierć.
Głównie z tego powodu mina PFM-1 stała się głównym celem Międzynarodowej Kampanii na Rzecz Zakazu Min Przeciwpiechotnych. Kampania nie przyniosła zamierzonych rezultatów ponieważ Rosja nie podpisała w 1997 roku traktatu ottawskiego, zakazującego stosowania lądowych min przeciwpiechotnych, i nadal posiada miny PFM-1 na wyposażeniu swojej armii. Traktatu nie podpisały również USA (produkujące niemalże identyczną minę BLU-43) oraz Chińska Republika Ludowa.

</doc>
<doc id="676923" url="https://pl.wikipedia.org/wiki?curid=676923" title="Synthpop">
Synthpop



</doc>
<doc id="676931" url="https://pl.wikipedia.org/wiki?curid=676931" title="Iniquity">
Iniquity

Duński zespół deathmetalowy założony w 1989 roku. Zespół wydał 3 pełne płyty. Jest znany wśród internautów dzięki satyrycznej animacji flashowej "Growl Karaoke" w której użyty został utwór The Bullets Breath z płyty Grime (2001).

</doc>
<doc id="676934" url="https://pl.wikipedia.org/wiki?curid=676934" title="Rheinau (miasto)">
Rheinau (miasto)

Rheinau – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży nad Renem, ok. 20 km na północ od Offenburga, przy drodze krajowej B36.
Dzielnice.
Miasto składa się z następujących dzielnic: Freistett, Diersheim, Hausgereut, Helmlingen, Hohbühn, Holzhausen, Honau, Linx, Memprechtshofen oraz Rheinbischofsheim.

</doc>
<doc id="676936" url="https://pl.wikipedia.org/wiki?curid=676936" title="Nigel Reo-Coker">
Nigel Reo-Coker

Nigel Shola Andre Reo-Coker (ur. 14 maja 1984 roku w Croydon) – angielski piłkarz występujący na pozycji pomocnika.
Dzieciństwo.
Reo-Coker urodził się w Thornton Heath w Croydon. Sześć lat dzieciństwa spędził mieszkając w Sierra Leone, gdzie jego ojciec, Ransford pracował jako doktor. W roku 1990 jego rodzice rozdzieli się i Reo-Coker wraz ze swoją matką Agnes-Lucindą oraz z siostrami Natalie i Vanessą powrócił do Londynu.
Kariera klubowa.
Wimbledon.
W wieku 13 lat w czasie gry dla reprezentacji Croydonu został wypatrzony przez dyrektora akademii londyńskiego klubu Wimbledon. Początkowo do roku 2002 grał w zespołach juniorskich, następnie został włączony do pierwszego składu. Zadebiutował w nim 21 kwietnia tego samego roku w meczu ligowym z Barnsley. Rok później występował o wiele częściej. Z czasem Reo-Coker stał się również kapitanem swojego zespołu. W czasie gry w Wimbledonie zadebiutował również w reprezentacji Anglii U-21. W czerwcu 2003 roku trener Portsmouth Harry Redknapp zaakceptował propozycję West Ham aby Reo-Coker przeszedł do tego klubu. Problemy finansowe spowodowały jednak, że piłkarz pozostał w Wimbledonie, mimo iż był bardzo blisko podpisania kontraktu z tamtym zespołem.
West Ham United.
W styczniu 2004 roku przeszedł do West Ham United mówiąc: "To jest wielki klub i tutaj jest okazja na powrót do Premiership. Jestem zachwycono, że podpisałem ten kontrakt i nie mogę się doczekać szansy gry. W graczach oraz trenerze West Hamu jest wielki potencjał". W nowym klubie zadebiutował 31 stycznia w meczu z Rotherham United. Szybko stał się podstawowym zawodnikiem zespołu Alana Pardewa i został mianowany klubowym kapitanem. W sezonie 2004/2005 strzelił trzy gole i pomógł swojej drużynie awansować do Premier League poprzez play-offy. W maju 2006 roku zagrał również w przegranym z Liverpoolem finale Pucharu Anglii.
Sezon 2006/2007 West Ham rozpoczął źle i Reo-Coker był wyróżniany jako sprawca tego niepowodzenia, zespół znajdował się w strefie spadkowej, kiedy to zwolniono trenera Alana Pardewa. W dalszej części sezonu Reo-Coker wrócił do swojej formy i jego zespół wygrał siedem z dziewięciu meczów i w ostatni dzień sezonu obronił się przed spadkiem. W maju 2007 roku Reo-Coker zwrócił się do zarządu klubu z prośbą o transfer. W czerwcu Aston Villa złożyła ofertę kupna jego za 7 milionów funtów. W lipcu oba kluby osiągnęły porozumienie w sprawie transferu Reo-Cokera i ten podpisał kontrakt na kwotę w okolicach 8,5 miliona funtów.
Aston Villa.
Na konferencji prasowej po podpisaniu kontraktu powiedział, że jego były klub, West Ham "odstawiał go na bok". O transferze powiedział "Aston Villa ma aspiracje do gry w europejskich pucharach. Posiada utalentowany skład i Martin O'Neill powiedział mi jakie ma cele i wierzę, że osiągniemy to". W nowym klubie Reo-Coker zadebiutował 11 sierpnia w meczu z Liverpoolem, pierwszą bramkę zdobył natomiast w spotkaniu Pucharu Ligi z Wrexhamem. 21 stycznia 2008 roku w meczu z Liverpoolem był kapitanem Aston Villi z powodu absencji Garetha Barry'ego. Debiutancki sezon zakończył z 36 ligowymi występami. 15 września 2008 roku w meczu z Tottenhamem Hotspur zdobył swoją pierwszą bramkę w Premier League. W sezonie 2008/2009 wystąpił łącznie w 26 meczach ligowych.
Bolton Wanderers.
27 lipca 2011 roku podpisał dwuletni kontrakt z Boltonem Wanderers.
Kariera reprezentacyjna.
W reprezentacji Anglii do lat 21 Reo-Coker wystąpił 23 razy oraz zdobył jedną bramkę. Był kapitanem na Mistrzostwach Europy 2007, na których Anglia dotarła do półfinału.
W maju 2006 roku został powołany do szerokiego składu dorosłej kadry na mundial 2006 jako zawodnik oczekujący. Problemy zdrowotne spowodowały jednak, że zastąpił go Phil Neville.

</doc>
<doc id="676941" url="https://pl.wikipedia.org/wiki?curid=676941" title="Llívia">
Llívia

Llívia (wym. kat. []) – gmina, eksklawa hiszpańska wewnątrz terytorium Francji, należąca administracyjnie do comarki Cerdanya w prowincji Girona we wspólnocie autonomicznej Katalonii; również miasto – siedziba gminy.
Historia.
Zgodnie z zawartym w 1659 roku pokojem pirenejskim, Hiszpania miała oddać Francji część comarki Cerdanya, która ulegała w związku z tym podziałowi na francuską – zwaną odtąd Alta Cerdanya i hiszpańską – zwaną odtąd potocznie Baixa Cerdanya. Traktat z Llívii, który określał dokładny przebieg granicy w Pirenejach, mówił o przekazaniu Francji „33 wsi”, wśród nich Llívii. Hiszpanie podnieśli jednak fakt, że Llívia posiadała od 1528 r. prawa miejskie, dzięki czemu pozostała ona pod władzą Hiszpanii. Francja zgodziła się na taką interpretację pod warunkiem, że Hiszpanie nie zbudują w Llívii fortyfikacji.
W celu umożliwienia komunikacji z resztą terytorium hiszpańskiego, wytyczona została eksterytorialna droga łącząca enklawę Llívii z Puigcerdà. Aby umożliwić mieszkańcom normalne życie, Llivii zagwarantowano wyłączny dostęp do łąki na brzegu jeziora Bouillouses oraz fragmentu lasu w gminie Bolquère (administracyjnie należą one jednak do Francji). Zarówno o dodatkowe tereny, jak i o drogę do Baixa Cerdanya aż do XX wieku toczyły się lokalne spory. Po wejściu w życie Układu z Schengen zniesiono zakaz skrętu w drogę eksterytorialną z przecinających ją dróg francuskich i odwrotnie.
Powierzchnia gminy to 12,84 km². Liczba ludności zgodnie z danymi INE z 2005 roku wynosiła 1252. Współrzędne geograficzne miasta Llívia to .
Miejscowości.
W skład gminy Llívia wchodzą trzy miejscowości, w tym noszące tę samą nazwę miasto – siedziba gminy:

</doc>
<doc id="676942" url="https://pl.wikipedia.org/wiki?curid=676942" title="Ansgar">
Ansgar

Ansgar, również: "Oskar", "Anscharius, Ansgar, Anskarius, Ansger" (ur. 8 września 801 w Amiens, zm. 3 lutego 865 w Bremie) – średniowieczny mnich benedyktyński, arcybiskup Hamburga i Bremy, misjonarz i apostoł Północy (rozumianej jako Skandynawia), święty Kościoła katolickiego, ewangelickiego, anglikańskiego i prawosławnego.
Życiorys.
Wiadomości o Ansgarze pochodzą z jego biografii "Vita Ansgarii" ("Żywot Świętego Ansgara") napisanej przez Rimberta (Rymberta bądź Ramberta), jego ucznia, następcę na stanowisku arcybiskupa.
W wieku siedmiu lat Ansgar miał widzenie, po którym poczuł powołanie do służby Bogu. Wychowując się w klasztorze, kiedy miał dwanaście lat złożył śluby zakonne. Był najpierw mnichem w Corbie w Pikardii, a następnie w Nowej Korbei (Corvey) w Westfalii. Kolejne objawienia skłoniły go do prowadzenia wyjątkowo ascetycznego życia, a później do skierowania swych kroków na północ Europy, aby głosić Słowo Boże wśród pogan szerząc chrześcijaństwo.
W 826 Ansgar razem z mnichem Aubertem, pojawił się w Danii z misją chrystianizacji. Panujący wówczas król Harald Klak, jako pierwszy władca skandynawski, przyjął z jego rąk chrześcijaństwo (826). Inna wersja zakłada, że wkrótce go stamtąd wygnano. W 829 mnich udał się do Birki w Szwecji, gdzie udało mu się założyć misję oraz przy pomocy zarządcy miasta Herigara wybudować kościół. Ansgar opuścił miasto w 831. Po powrocie wyświęcono go na biskupa Hamburga. Przez Grzegorza IV został mianowany legatem papieskim na kraje skandynawskie, od którego otrzymał paliusz metropolity z władzą mianowania biskupów. Jako „Apostoł Północy” ewangelizował Europę Północną. Zwalczał handel niewolnikami.
Po spustoszeniu przez Duńczyków Hamburga w 845 roku otrzymał biskupstwo w Bremie. Wkrótce, na pewien czas, powrócił do Szwecji, a potem ponownie do Danii, gdzie zastał już nieco korzystniejsze warunki do głoszenia Ewangelii.
Po powrocie do Danii swoją misję Ansgar wznowił jako doradca władcy duńskiego Eryka I Starego. Eryk zezwolił na wybudowanie kościoła w Hedeby, wczesnej miejskiej osadzie nordyckiej. Z Hedeby wyruszyła pierwsza chrześcijańska misja w Danii. Jej efektem było zbudowanie pierwszego duńskiego kościoła w Ribe.
Święty odznaczał się gorliwością i gotowością cierpienia w imię wiary w Chrystusa. Nie został jednak męczennikiem i zmarł śmiercią naturalną w wieku 64 lat. Działalność misyjna na terenach Skandynawii zaniknęła po jego śmierci na prawie dwieście lat.
Cześć oddawana mu była na tyle duża, że w dwa lata po śmierci papież Mikołaj I zaliczył go do grona świętych. Jego nieuległe rozkładowi relikwie do czasów reformacji były przechowywane w Hamburgu. Później złożono je w ziemi. Do dziś zachowały się tylko ich cząstki.
Patronat.
Jest patronem Skandynawii, archidiecezji hamburskiej, kościoła jego imienia w Hamburgu oraz kaplicy Bractwa Kapłańskiego Św. Piusa X w Letter.
Dzień obchodów.
W Danii ku czci świętego obchodzone jest 3 lutego święto narodowe, zwane na jego cześć „Ansgar”.Pozostała część Kościoła Zachodu również wspomina świętego w dzienną rocznicę śmierci. W Bremie przeniesienie relikwii wspominane jest 9 września.
Wyznawcy prawosławia wspominają świętego biskupa 3/16 lutego, tj. 16 lutego według kalendarza gregoriańskiego.

</doc>
<doc id="676943" url="https://pl.wikipedia.org/wiki?curid=676943" title="Wiązka kostyczna">
Wiązka kostyczna

Wiązka kostyczna – rozmaitość różniczkowa wraz z przestrzeniami kostycznymi w każdym jej punkcie.
Definicja formalna.
Wiązka kostyczna do rozmaitości różniczkowej formula_1 klasy formula_2 formula_3 oznaczana przez formula_4 to suma rozłączna przestrzeni kostycznych w każdym punkcie rozmaitości formula_5
Elementami wiązki kostycznej są pary formula_6 gdzie formula_7 oraz formula_8
Komentarz.
Wiązka kostyczna posiada naturalną topologię, przy której jest rozmaitością topologiczną oraz naturalną strukturę różniczkową klasy formula_9

</doc>
<doc id="676945" url="https://pl.wikipedia.org/wiki?curid=676945" title="Llivia">
Llivia



</doc>
<doc id="676946" url="https://pl.wikipedia.org/wiki?curid=676946" title="Święty Oskar">
Święty Oskar



</doc>
<doc id="676948" url="https://pl.wikipedia.org/wiki?curid=676948" title="Przyrzeczenie Lekarza Weterynarii">
Przyrzeczenie Lekarza Weterynarii



</doc>
<doc id="676949" url="https://pl.wikipedia.org/wiki?curid=676949" title="André Campra">
André Campra

André Campra (ochrz. 4 grudnia 1660 w Aix-en-Provence, zm. 29 czerwca 1744 w Wersalu) – francuski kompozytor włoskiego pochodzenia.
Życiorys.
Pierwsze lekcje muzyki otrzymał od ojca, Jean-François Campry, chirurga i skrzypka pochodzącego z Graglii w pobliżu Turynu. W 1674 został chórzystą w kapeli katedry St Sauveur w Aix, gdzie muzyki uczył go kierownik chóru Guillaume Poitevin. W 1678 otrzymał święcenia kapłańskie. W 1681 przeniósł się do Arles i objął posadę kapelmistrza ("maître de musique") w kościele St-Trophime. Pozostał tam przez dwa lata, komponując muzykę zarówno kościelną, jak i świecką. Od maja 1683 prowadził szkołę śpiewu przy kościele St-Etienne w Tuluzie. W 1694 przybył do Paryża i objął stanowisko kierownika chóru przy Katedrze Notre-Dame, które piastował przez 6 lat.
W latach 1700–1722 zajmował się wyłącznie muzyką świecką, tworząc dzieła sceniczne. Po premierze tragedii lirycznej "Tancrède" (1702) zyskał sławę wybitnego kompozytora dramaturgicznego. W 1718 w uznaniu kompozytorskich zasług, młody król Ludwik XV (niewątpliwie za namową regenta) przyznał Camprze stałą pensję w wysokości 500 liwrów rocznie. W 1722 objął stanowisko kierownika artystycznego . Pod koniec życia powrócił do komponowania muzyki sakralnej. Mimo pogarszającego się stanu zdrowia napisał dwie księgi psalmów (1737 i 1738) i pozostawił wiele motetów w rękopisach. W 1740 lub 1742 zrezygnował ze stanowiska kapelmistrza królewskiego. Zmarł w wieku 84 lat.
Twórczość.
Był najwybitniejszym kompozytorem operowym we Francji w okresie między Jean-Baptistą Lullym a Jean-Philippem Rameau, współtwórcą i głównym przedstawicielem opery baletowej oraz tragedii lirycznej. Jako jeden z pierwszych kompozytorów francuskich komponowal kantaty. Jego kompozycje, w tym fragmenty oper, były często umieszczane w programach Concert Spirituel.
Wybrane kompozycje.
Utwory wokalne.
oraz liczne arie włoskie i francuskie na 1-2 głosy z towarzyszeniem instrumentu i b.c.

</doc>
<doc id="676951" url="https://pl.wikipedia.org/wiki?curid=676951" title="INS Vikramaditya">
INS Vikramaditya

INS Vikramaditya (R33) – współczesny lotniskowiec marynarki wojennej Indii, przebudowany z radzieckiego krążownika lotniczego projektu 11434. Okręt zbudowany w Mikołajowie, wszedł do służby w 1987 roku we Flocie Północnej Marynarki Wojennej ZSRR pod nazwą Baku, następnie służył we flocie Rosji pod nazwą Admirał Fłota Sowietskogo Sojuza Gorszkow (ros. "Адмирал флота Советского Союза Горшков", w skrócie Admirał Gorszkow). Przenosił wówczas śmigłowce i samoloty pionowego startu i lądowania. Od połowy lat 90. znajdował się w remoncie, po czym w 2004 roku został sprzedany Indiom, którym został przekazany w 2013 roku, po przebudowie na konwencjonalny lotniskowiec. Przenosi około 30 samolotów i śmigłowców; jego główne wyposażenie stanowią obecnie samoloty MiG-29K, startujące przy pomocy skoczni (system STOBAR). Pozostaje okrętem flagowym marynarki Indii.
Geneza i budowa.
„Baku”, przemianowany następnie na „Admirał Gorszkow”, był jedynym okrętem projektu 11434 (początkowo oznaczanego 1143.4), stanowiącego ostateczne rozwinięcie radzieckich okrętów projektu 1143 (typu "Kijew") z lat 70. XX wieku. Podobnie jak one, klasyfikowany był oryginalnie w ZSRR i Rosji jako „ciężki krążownik lotniczy” (TAKR – "tjażołyj awianiesuszczij kriejsier"). Cała rodzina czterech jednostek typu "Kijew" i typów pochodnych były to unikalne w świecie okręty, łączące cechy lekkich lotniskowców dla samolotów pionowego i krótkiego startu i lądowania (V/STOL) z silnym uzbrojeniem krążowników rakietowych. Początkowo planowano budowę tylko dwóch okrętów „Kijew” i „Mińsk”, jednak następnie zdecydowano zbudować dalsze dwie jednostki według ulepszonego projektu. Trzeci okręt „Noworossijsk”, projektu 1143.3, pomimo ulepszeń, nie odróżniał się zasadniczo od poprzedników. Na czwartym okręcie jednakże wprowadzono znaczne zmiany, zwłaszcza zestawu uzbrojenia i wyposażenia radioelektronicznego, a w konsekwencji i wyglądu. Nowy okręt miał być również dostosowany do przenoszenia nowo opracowywanych ponaddźwiękowych myśliwców Jak-41 (Jak-141), których rozwoju jednak nie zakończono.
Stępkę pod budowę okrętu położono 26 grudnia 1978 roku w stoczni Czarnomorskiej (nr 444) w Mikołajowie (numer stoczniowy S-104), tuż po wodowaniu „Noworossijska”. Już 17 lutego 1978 został on wciągnięty na listę floty, pod nazwą „Baku” (od stolicy radzieckiej republiki Azerbejdżanu), noszoną wcześniej przez niszczyciel z okresu II wojny światowej. Budowa odbywała się na największej pochylni „0”, metodą blokową, z sekcji o masie do 150 ton. Po wyposażeniu stoczni w nowe dźwigi fińskiej firmy Kone, zamontowano nadbudówkę, o masie 1000 ton, w całości. Kadłub wodowano 31 marca 1982 roku (miał wówczas masę ok. 19 000 t). Wyposażanie trwało dość długo na skutek zmian wprowadzanych w konstrukcji i problemów z dostawami nowych systemów i dopiero od stycznia 1987 roku okręt przechodził oficjalne próby morskie, a od 21 kwietnia 1987 odbiorcze próby państwowe. 11 grudnia 1987 okręt przyjęto do służby w Marynarce ZSRR.
Opis oryginalnego projektu.
Opis ogólny i konstrukcja.
Architektura okrętu i jego główne charakterystyki pozostały zbliżone, jak bazowego projektu 1143 (typu "Kijew"). Okręt zachował cechy typowe dla lotniskowców, jak pokład lotniczy na lewej burcie o wymiarach 195 × 20,7 m, umieszczony pod kątem 4,5° do osi podłużnej okrętu, i stosunkowo wąską nadbudówkę przesuniętą ku prawej burcie, a nadto typowe dla krążowników, jak pokład dziobowy zajęty przez systemy uzbrojenia i duże rozmiary nadbudówki. W porównaniu z poprzednikami nieco wydłużono do przodu pokład lotniczy na wystającym lewoburtowym sponsonie. Usunięto znajdujący się poniżej przed nim sponson z działkami, co wraz z innym wyprofilowaniem lewej burty zmniejszyło wiry powietrza nad pokładem. Widocznym zmianom podlegała bryła nadbudówki. W konstrukcji okrętu w większym stopniu zastosowano elementy mające utrudnić jego wykrywalność (technologia stealth), jak nachylenie ścian nadbudówki, a także specjalne pokrycie Łak tłumiące fale radarowe w celu zmniejszenia odbicia radiolokacyjnego okrętu. Poza tym, w odróżnieniu od poprzednich okrętów zastosowano w konstrukcji kadłuba ochronę przeciwtorpedową, a żywotne części okrętu oraz ściany hangaru otrzymały lekkie opancerzenie, co między innymi spowodowało wzrost masy kadłuba o 1700 ton.
Okręt miał długość całkowitą 273,08 m, a na linii wodnej 242,86 m. Szerokość maksymalna wynosiła 52,9 m, a na linii wodnej 31 m. Średnie zanurzenie wynosiło 8,47 m, a maksymalne 11,52 m. Wyporność „Baku” początkowo wynosiła: standardowa 33 440 t, normalna 38 970 t, pełna 44 490 t, a maksymalna 45 390 t. Kadłub i nadbudówka były spawane ze stali, część wewnętrznych ścianek wykonano ze stopów lekkich. Kadłub wykonany został w podłużnym systemie naboru z wyjątkiem części dziobowej i rufowej, wykonanych w systemie poprzecznym. Dzieli się na główne przedziały wodoszczelne 18 grodziami poprzecznymi i dwoma podłużnymi. Na całej długości jest podwójne dno, a na większości – podwójne burty. Burty miały wysokość od 21,61 m na rufie do 24,96 m na dziobie, a maksymalna wysokość okrętu wynosiła 60,3 m. Nadbudówka miała 9 kondygnacji. Załoga etatowo liczyła 1615 osób, w tym 383 oficerów, plus 430 grupy lotniczej.
Wyposażenie lotnicze.
Podobnie jak u poprzedników, na pokładzie lotniczym wyznaczono siedem numerowanych stanowisk do pionowego startu i lądowania samolotów (VTOL) i śmigłowców, oznaczonych kręgami, z tego pierwsze od dziobu dla śmigłowca ratowniczego (oznaczone literą „C” – pol.: S), oraz ósme stanowisko centralnie na rufie dla cięższych śmigłowców transportowych. Pokład lotniczy jest pokryty materiałem odpornym na gorące gazy wylotowe silników. Na pokładzie rufowym, zajmującym całą szerokość okrętu, znajdowało się 10 wyznaczonych stanowisk do obsługi przedstartowej samolotów Jak-38. Podobnie jak w poprzednich okrętach, „Baku” miał dwa podnośniki dla samolotów: pierwszy 30-tonowy obok nadbudówki (wymiary 18,9 × 10 m) i drugi, mniejszy 20-tonowy za nią (18,9 × 4,8 m). Pierwszy podnośnik służył głównie do opuszczania samolotów, drugi do podnoszenia. Hangar umieszczony w kadłubie ma wymiary 130 × 22,5 × 6,6 m i może być podzielony 5 opuszczanymi przegrodami przeciwpożarowymi. Podobnie jak „Noworossijsk”, „Baku” mógł zabierać do 36 samolotów i śmigłowców. Zapas paliwa lotniczego został zwiększony do 1500 t.
Grupa lotnicza składała się początkowo po wejściu do służby z 32 maszyn: 12 samolotów myśliwsko-szturmowych pionowego i krótkiego startu i lądowania Jak-38, 16 śmigłowców zwalczania okrętów podwodnych Ka-27PŁ, 2 śmigłowców ratowniczych Ka-25PS i 2 śmigłowców wskazywania celów Ka-25DC (później zastąpione przez poszukiwawczo-ratownicze Ka-27PS). Planowano wprowadzić na uzbrojenie okrętu nowo opracowywane naddźwiękowe myśliwce pionowego i krótkiego startu i lądowania Jak-41, które jednak nie osiągnęły etapu produkcji. Wśród uzbrojenia podwieszanego dla samolotów, okręt mógł zabierać m.in. 18 taktycznych bomb atomowych RN-28.
Uzbrojenie.
Główne zmiany w stosunku do poprzedników nastąpiły w zakresie uzbrojenia. Ilość wyrzutni ciężkich przeciwokrętowych pocisków rakietowych dalekiego zasięgu P-500 Bazalt na dziobie zwiększono z 8 do 12 (sześć podnoszonych podwójnych kontenerowych wyrzutni SM-241). Zapas pocisków wynosił 12 sztuk w wyrzutniach. Ich zasięg wynosił do 550 km, masa głowicy 500 kg. W składzie uzbrojenia przeciwlotniczego zrezygnowano z mało już nowoczesnych pocisków rakietowych średniego zasięgu Sztorm-M i bliskiego zasięgu Osa-M, instalując za to cztery baterie nowoczesnych pocisków przeciwlotniczych i przeciwrakietowych bliskiego zasięgu Kinżał, po 6 pionowych bębnowych wyrzutni w każdej grupie (łącznie 192 rakiety). Dwie baterie umieszczono obok siebie na dziobie (przed wyrzutniami pocisków Bazalt), trzecią w prawej rufowej części na pokładzie lotniczym, a czwartą na zewnątrz pokładu lotniczego, wzdłuż jego lewej krawędzi. Zasięg pocisków wynosił do 12 km. Cztery stacje naprowadzania pocisków umieszczono na nadbudówce. Pomimo posiadania zaawansowanej aparatury do wykrywania okrętów podwodnych, podobnie jak w „Noworossijsku” zrezygnowano z ofensywnych broni przeciw okrętom podwodnym, pozostawiając samo ich zwalczanie śmigłowcom pokładowym i okrętom eskorty. Zainstalowano jedynie na dziobie dwie nowocześniejsze wyrzutnie rakietowych bomb głębinowych kompleksu Udaw-1 (RBU-12000), z zapasem po 60 bomb, służące głównie do ochrony przeciwtorpedowej.
Zmieniono także uzbrojenie artyleryjskie, które stanowiły dwie uniwersalne armaty automatyczne kalibru 100 mm AK-100 umieszczone w wieżach w superpozycji z przodu nadbudówki (w miejsce czterech armat 76 mm AK-726 w dwóch wieżach na dziobie i rufie). Donośność armat wynosiła do 21,5 km, szybkostrzelność do 60 strz./min, a zapas amunicji po 600 nabojów. Ich ogniem kierował pojedynczy radar MR-145 Lew z przodu nadbudówki. Niezmienione pozostały jedynie zestawy artyleryjskie obrony przeciwrakietowej kalibru 30 mm AK-630M, w czterech bateriach po dwie armaty, każda bateria kierowana radarem MR-123 Wympieł. Dwie rufowe baterie były umieszczone jak na poprzednikach, na platformach po obu burtach poniżej pokładu lotniczego, natomiast w związku z brakiem lewoburtowego sponsonu na dziobie obie dziobowe baterie zostały umieszczone z przodu nadbudówki, obok siebie, w dwóch poziomach. Przewidywano pierwotnie zastosowanie zestawów artyleryjsko-rakietowych obrony bezpośredniej Kortik, lecz nie były gotowe.
Wyposażenie elektroniczne.
Na okręcie zainstalowano bogaty zestaw urządzeń elektronicznych wykrywania celów, naprowadzania uzbrojenia i walki radioelektronicznej, z tego wiele nowych systemów. Kierowanie wykrywaniem i zwalczaniem celów powietrznych, w tym niskolecących, miał zapewniać nowy wielofunkcyjny kompleks radarowy Mars-Passat z czterema ścianowymi antenami wokół nadbudówki, mogący śledzić do 120 celów i będący w założeniu odpowiednikiem amerykańskiego AEGIS. Nowy był również system kontroli ruchu lotniczego i naprowadzania lotnictwa na okręt Riezistor-K4, którego anteny i radiolatarnię umieszczono w charakterystycznej walcowatej obudowie na szczycie nadbudówki. Rezerwowym radarem wykrywania nawodnego i powietrznego był radar trójwspółrzędny Friegat-M1 (MR-710M-1), umieszczony nad anteną systemu Riezistor, mogący śledzić do 80 celów. Okręt miał ponadto dwa radary wykrywania celów niskolecących Podkat, z przodu i tyłu na dachu nadbudówki, oraz dwa radary nawigacyjne Wajgacz-1143. Ewenementem jak na okręty takiej wielkości było wyposażenie krążowników typu "Kijew" w zaawansowany system hydrolokacyjny do wykrywania celów podwodnych. Podobnie jak „Noworossijsk”, „Baku” był wyposażony w sonar dalekiego zasięgu Polinom, z antenami w gruszce dziobowej i opływce pod kilem oraz anteną holowaną w nawisie rufowym. Przetwarzaniem informacji bojowych kierował zautomatyzowany system dowodzenia Lesorub-434. Do naprowadzania lotnictwa myśliwskiego (także bazowania lądowego) na maksymalnie cztery cele służył system Gazon. Okręt otrzymał nowy system walki radioelektronicznej Kantata-M, w którego skład wchodziły stacje zakłóceń i dwie dwulufowe wyrzutnie celów pozornych PK-2 na rufie. Okręt posiadał też radiostacje i systemy łączności, w tym system łączności kosmicznej Kristał-BK (z dwoma kulistymi antenami na dachu nadbudówki).
W kodzie NATO poszczególne systemy otrzymały oznaczenia: radar Mars-Passat – "Sky Watch", radar Friegat – "Top Steer", system Riezistor – "Cake Stand", sonar Polinom – "Horse Jaw" i "Horse Tail" (antena holowana).
Napęd.
Napęd stanowiły cztery zespoły turbin parowych TW-12-3 o mocy łącznej 180 000 KM, każdy poruszający czterołopatową śrubę o średnicy 4,2 m. Parę wytwarzało osiem kotłów parowych KWN-98/64, po dwa na turbinę. Turbiny i kotły były umieszczone razem w dwóch poprzecznych przedziałach siłowni, rozdzielonych przedziałami generatorów i podzielonych wzdłużnie na dwa. Prędkość pełna wynosiła 29 węzłów, bojowa ekonomiczna 18,3 węzła, ekonomiczna 14,05 węzła, a maksymalna 32,5 węzła. Zapas paliwa został zwiększony do 8900 t mazutu. Zasięg wynosił 7590 mil morskich przy prędkości 18 węzłów, a autonomiczność 30 dób.
Ocena projektu.
Ocena okrętu w jego pierwotnej postaci jest podobna, jak wcześniejszych radzieckich krążowników lotniczych (więcej w artykule o okrętach projektu 1143). Założone cele uniwersalności okrętu udało się osiągnąć jedynie w części, głównie z powodu ograniczonych możliwości bojowych będących na ich uzbrojeniu samolotów myśliwsko-szturmowych Jak-38 oraz nie opracowania nowszych samolotów Jak-41. Głównymi wadami Jaków-38 był mały promień działania i długotrwałość lotu oraz udźwig uzbrojenia. Sytuację w niewielkim zakresie poprawiło wdrożenie techniki krótkiego startu i lądowania, pozwalających na zwiększenie udźwigu i zasięgu. Samoloty te ponadto słabo się nadawały do zadań myśliwskich, nie posiadając radaru i dysponując jedynie rakietami bliskiego zasięgu.
W porównaniu z wcześniejszymi okrętami typu "Kijew", „Baku” miał posiadać przede wszystkim zwiększone możliwości wykrywania celów powietrznych i kierowania obroną przeciwlotniczą zespołów floty, przy użyciu uzbrojenia własnego, okrętów eskorty i lotnictwa marynarki. Nadzieje te jednak nie do końca się spełniły na skutek problemów z głównym kompleksem radarowym Mars-Passat, który w praktyce stwarzał problemy wynikłe z niedopracowania i okręt korzystał z rezerwowego radaru Friegat-M (główny system prawdopodobnie nie osiągnął w ogóle gotowości bojowej). Zrezygnowano przy tym z uzbrojenia okrętu w pociski przeciwlotnicze dalekiego lub średniego zasięgu, natomiast znacząco polepszono jego możliwości samoobrony z bliska. Wreszcie, wzrosły możliwości ofensywne okrętu przez zwiększenie o połowę liczbę wystrzeliwanych w jednej salwie pocisków skrzydlatych Bazalt, w celu zwiększenia szans udanego ataku rakietowego na grupy okrętów wroga – przede wszystkim lotniskowców, aczkolwiek zmniejszono ich ogólnie przenoszoną liczbę rezygnując z pocisków zapasowych. Z drugiej jednak strony pociski Bazalt nie były już w tym czasie perspektywiczne i mogły być przechwytywane przez zachodnie systemy obrony i myśliwce. Istotną różnicą w stosunku do wcześniejszych jednostek było zwiększenie odporności okrętu, a także obniżenie jego wykrywalności (według wyników prób, możliwości jego wykrycia radarem były mniejsze około 2–3 razy).
Służba w ZSRR i Rosji.
20 grudnia 1987 roku na „Baku” podniesiono banderę Marynarki Wojennej ZSRR. Mimo przyjęcia do służby, część nowych systemów elektronicznych nie funkcjonowała właściwie i w dalszym ciągu podlegała poprawkom. 3 marca 1988 roku „Baku” wszedł na krótko w skład sił Floty Czarnomorskiej, uzyskując gotowość bojową. 7 czerwca 1988 roku okręt wyszedł z Sewastopola i po kilkumiesięcznym patrolu bojowym na Morzu Śródziemnym, połączonym z wejściem do portów syryjskich, przebazował 17 grudnia 1988 roku do Siewieromorska na dalekiej północy Rosji. Podczas rejsu okręt zajmował się śledzeniem okrętów NATO i sam był przez nie również śledzony i fotografowany, przy tym w wypadkach utracono 12 lipca Jak-38U i 11 sierpnia Ka-27PŁ (załogi uratowano). Okręt został następnie włączony w skład Floty Północnej, a jego załoga zajmowała się następnie intensywnie szkoleniem bojowym, w tym ćwiczeniem strzelania i osłony desantów (w 1989 roku przeszedł 13 276 mil morskich i odbyto 171 startów samych samolotów).
4 października 1990 roku okręt został przemianowany na „Admirał Fłota Sowietskogo Sojuza Gorszkow” ("Адмирал Флота Советского Союза Горшков", na cześć admirała floty Związku Radzieckiego Siergieja Gorszkowa), będącego promotorem rozwoju radzieckich okrętów lotniczych – aczkolwiek na burcie okręt nosił nazwę skróconą: „Admirał Gorszkow” ("Адмирал Горшков"). Intensywność wykorzystania w 1990 roku zmalała w porównaniu z poprzednim rokiem, po czym jeszcze spadła w kolejnym roku (okręt przeszedł odpowiednio tylko 4243 Mm i 1375 Mm). Po rozpadzie ZSRR okręt został objęty przez Rosję. Od 21 września 1991 roku na jednostce odbyto próby lotne samolotu Jak-41, lecz 5 października 1991 roku prototyp Jak-41 rozbił się i zapalił na pokładzie przy lądowaniu, po czym przerwano próby. W 1991 samoloty Jak-38 wycofano do rezerwy z uwagi na wyczerpanie resursu i na uzbrojeniu „Admirała Gorszkowa” pozostały jedynie śmigłowce przeciwpodwodne, co spowodowało, że jego eksploatacja utraciła pierwotny sens. 3 lutego 1992 roku z uwagi na stan kotłowni okręt wycofano z sił stałej gotowości i skierowano do remontu w zakładzie nr 35 w Roslakowie, prowadzonego w minimalnym zakresie z uwagi na kłopoty finansowe Rosji. Przy tym, na skutek pożaru 2 lutego 1994 roku uszkodzeniu uległa maszynownia. 7 lutego 1994 roku po pęknięciu przewodu parowego na okręcie w stoczni zginęło 6 ludzi. 7 maja 1995 roku „Admirał Gorszkow” na trzech sprawnych turbinach uczestniczył jeszcze w paradzie z okazji 50-lecia zwycięstwa na redzie Murmańska. Wkrótce potem, z uwagi na brak funduszy na remont, został zakonserwowany i odstawiony do rezerwy w Rostie w Zatoce Kolskiej.
Okręt nosił znaki burtowe (w nawiasie rok): 103 (1988), 079 (1989), 091 (1990), 069 (1995).
Przebudowa i służba w Indiach.
Przebudowa.
W 1996 roku rozpoczęto rozmowy o sprzedaży „Gorszkowa” Indiom, którym w związku z planowanym wycofaniem w 1997 roku lotniskowca „Vikrant” pozostał tylko jeden lotniskowiec „Viraat”. Warunkiem sprzedaży była jednak radykalna przebudowa okrętu, na klasyczny lotniskowiec, której projekt opracowało Newskie Biuro Konstrukcyjne. W 1999 roku zakonserwowany okręt przebazowano do Siewieromorska i zdjęto z niego część wyposażenia, w tym system radarowy Mars-Passat. 4 października 2000 roku podpisano wstępne porozumienie z Indiami.
Po długotrwałych negocjacjach 20 stycznia 2004 roku podpisano umowę o przebudowie i sprzedaży okrętu; koszt transakcji, obejmującej także zakup wyposażenia i uzbrojenia szacowano wówczas na 1,5–1,6 miliarda dolarów, w tym ok. 900 milionów za 16 samolotów MiG-29K i 8 śmigłowców. Przy tym, cena samego okrętu została określona na symbolicznego 1 dolara. Początkowo przewidywano termin oddania okrętu na 2008 rok. Konieczność zwiększenia zakresu remontu i wymiany instalacji spowodowała jednak znaczny wzrost kosztów programu, na który Indie po negocjacjach wyraziły zgodę w 2009 roku. Opóźnienie i wzrost kosztów zostały spowodowane również koniecznością odtwarzania dokumentacji projektowej, która nie została odnaleziona na Ukrainie. Pierwotny koszt przebudowy samego okrętu miał wynosić 974 mln dolarów; ostatecznie wzrósł on do 2,33 mld. Dla okrętu wybrano imię „Vikramaditya” – przydomek legendarnego władcy Indii, noszony później przez innych władców z dynastii Guptów (w tym Ćandraguptę II).
Przebudowa okrętu prowadzona była przez Siewmasz w Siewierodwińsku. Od grudnia 2005 roku do listopada 2008 roku był dokowany, a następnie wyposażany. Główną zmianą było usunięcie całości uzbrojenia z dziobu okrętu i zastosowanie tam poszerzonego pokładu startowego, wznoszącego się w formie skoczni o nachyleniu 14° ("ski-jump", w terminologii rosyjskiej – trampoliny). Na miejscu dawnego pokładu lotniczego jest skośna droga do lądowania, klasycznie dla lotniskowców powojennych, odchylona na lewą burtę. W części rufowej pokład lotniczy wydłużono, wzmocniono, oraz zainstalowano aerofiniszer z trzema linami hamującymi. Konieczność zapewnienia dłuższej drogi do startu dla samolotów z pełnym obciążeniem spowodowała charakterystyczne poszerzenie pokładu w części rufowej na lewej burcie. Indie zdecydowały się na zastosowanie na okręcie myśliwców odrzutowych konwencjonalnego startu MiG-29K, startujących przy użyciu skoczni, zamiast katapulty (system STOBAR). Było to nietypowe rozwiązanie na świecie, zastosowane w tamtym czasie jedynie na rosyjskim lotniskowcu „Admirał Kuzniecow” (poza nim, skocznia stosowana była tylko dla samolotów krótkiego i pionowego startu i lądowania, także na lotniskowcach dotychczas eksploatowanych w Indiach). Rozwiązanie takie jest prostsze i tańsze, zwłaszcza w sytuacji przebudowy już istniejącego okrętu, lecz ma wady, jak ograniczenie masy startowej samolotów, utrudniające wykorzystanie ich pełnego udźwigu lub zasięgu, oraz ograniczony asortyment samolotów (konieczność używania tylko samolotów o wysokim stosunku ciągu do masy). Ponadto, sam start wymaga większych umiejętności pilotów. Na pokładzie wytyczono dwie drogi do startu samolotów, zbiegające się u szczytu rampy, a zaczynające na pokładzie do lądowania. Lotniczy podnośnik rufowy został poszerzony do 8,65 m i przesunięty w stronę rufy. Skrócono nadbudówkę z przodu, urządzając tam dalsze miejsca do postoju samolotów. Za nadbudówką zaś, na skraju pokładu, pojawiła się nowa wieża stanowiąca podstawę dla radaru. Wymienione zostało wyposażenie elektroniczne oraz usunięte dotychczasowe uzbrojenie. Zmodyfikowano ogółem 1750 z 2500 pomieszczeń i wymieniono 2300 km kabli. Prace przy pokładzie wymagały dodania 2500 ton stali. Wyremontowano także siłownię, wymieniając kotły parowe na nowoczesne, pracujące na oleju LSHSD, o ciśnieniu 64 bary (65 at). Prędkość po przebudowie określana jest na ponad 30 węzłów. Długość wzrosła do 284 m, a szerokość do 60 m. Według oficjalnych danych, wyporność pełna okrętu pozostała zbliżona – 44 500 ton. Załoga ma wynosić 1924 osoby.
Okręt może przenosić ponad 30 samolotów i śmigłowców. Podstawowym uzbrojeniem lotniskowca i pierwotnie jedynym używanym samolotem jest rosyjski myśliwiec wielozadaniowy MiG-29K. Pierwsze samoloty tego typu z 16 zakupionych w pierwszej transzy dostarczono już w grudniu 2009 roku. Na pokładzie bazuje eskadra 303 "Czarne Pantery", wyposażona w 12 myśliwców MiG-29K i 4 dwumiejscowe samoloty szkolno-bojowe MiG-29KUB. W 2010 roku Indie podpisały umowę na zakup dalszych 29 MiG-29. Ponadto z lotniskowca będzie mógł operować nowy indyjski lekki myśliwiec HAL Tejas. W skład grupy lotniczej wchodzą ponadto śmigłowce: zwalczania okrętów podwodnych i ratownicze Ka-28 (eksportowy rosyjski Ka-27) i Sea King, wczesnego ostrzegania Ka-31 i wielozadaniowe HAL Dhruv i Chetak. Śmigłowce Ka-31, z radarem pod kadłubem, zapewniają możliwość wykrycia celów powietrznych z odległości 100–150 km.
Na okręcie pozostawiono część zmodernizowanego wyposażenia elektronicznego, jak system kierowania walką Lesorub-E i system naprowadzania i kontroli lotnictwa, nazwany obecnie Resistor-E. Zastosowano nowoczesne radary, system łączności CCS Mk II z systemem wymiany danych Link II oraz systemy walki radioelektronicznej, lecz szczegóły nie są publikowane. Brak informacji, czy pozostawiony został system hydrolokacyjny.
Dzięki przebudowie, okręt zyskał nową funkcjonalność i może służyć jako pełnowartościowy lotniskowiec dla nowoczesnych myśliwców wielozadaniowych, aczkolwiek z uwagi na swoje ograniczone rozmiary, pozostaje konstrukcją kompromisową, słabszą od współczesnych lotniskowców zagranicznych. W szczególności, z państw tego regionu, chiński „Liaoning” i okręty budowane na jego wzór są większe i mają możliwość zabrania większej grupy lotniczej, chociaż z racji zbudowania w takim samym układzie konstrukcyjnym STOBAR powielają część niedostatków indyjskiego okrętu. Podobnie jak w rosyjskim „Kuzniecowie”, są nimi: trudniejszy start samolotów z pełnym zapasem paliwa i uzbrojenia, wymagający dłuższej drogi startowej, oraz ograniczony asortyment możliwych do używania samolotów. Przede wszystkim na lotniskowcu tego rodzaju nie mogą bazować cięższe samoloty wczesnego ostrzegania, a ich rolę muszą wypełniać dysponujące mniejszymi możliwościami śmigłowce. Wartość bojowa grupy lotniczej uzależniona jest ponadto od możliwości używanych samolotów, a obecnie państwa użytkujące lotniskowce w układzie STOBAR nie posiadają wyspecjalizowanych samolotów walki radioelektronicznej ani samolotów pokładowych pełniących funkcje powietrznych tankowców.
Służba.
Latem 2012 roku lotniskowiec rozpoczął próby morskie, podczas których awarii uległy trzy z ośmiu kotłów parowych (pierwsze doniesienia mówiły o awarii siedmiu kotłów), co opóźniło przekazanie go odbiorcy. Przekazanie go marynarce wojennej Indii nastąpiło dopiero 16 listopada 2013 roku. W styczniu 2014 roku lotniskowiec dotarł do Indii. 7 lutego 2014 roku po raz pierwszy na okręcie lądował samodzielnie indyjski pilot na MiG-29KUB. Po wycofaniu lotniskowca „Viraat” w 2017 roku, „Vikramaditya” pozostał jedynym indyjskim lotniskowcem, do czasu wejścia do służby nowo budowanego lotniskowca „Vikrant”, który na jego wzór też jest okrętem w konfiguracji STOBAR. „Vikramaditya” został okrętem flagowym marynarki Indii.
W połowie 2015 roku przeprowadzono remont połączony z modernizacją i uzupełnieniem wyposażenia. Okręt otrzymał cztery zestawy artyleryjskie obrony bezpośredniej AK-630 kalibru 30 mm oraz izraelski system obrony przeciwlotniczej/przeciwrakietowej Barak 1 bliskiego zasięgu (9 km), zdemontowany z wycofywanej fregaty „Godavari”. Planowane jest wyposażenie okrętu w nowe indyjsko-izraelskie pociski przeciwlotnicze dalekiego zasięgu (70 km) LR-SAM. W kwietniu 2019 roku podczas gaszenia niewielkiego pożaru na jednostce zginął jeden oficer. 11 stycznia 2020 roku po raz pierwszy w ramach prób na okręcie lądował przedseryjny myśliwiec HAL Tejas w wersji morskiej, rozwijany z myślą o uzupełnieniu samolotów rosyjskich.
Od 17 listopada 2020 roku przez 4 dni „Vikramaditya” brał udział w drugiej fazie ćwiczeń "Malabar" w północnej części Morza Arabskiego, wraz z grupą bojową amerykańskiego lotniskowca USS „Nimitz” i okrętami Japonii i Australii. 26 listopada rozbił się jeden z jego samolotów MiG-29KUB.

</doc>
<doc id="676954" url="https://pl.wikipedia.org/wiki?curid=676954" title="Delron Buckley">
Delron Buckley

Delron Buckley (ur. 7 grudnia 1977 w Durbanie) – południowoafrykański piłkarz grający na pozycji napastnika. Posiada również niemiecki paszport.
Kariera.
Profesjonalną karierę zaczynał w VFL Bochum, dla którego między 1995 a 2004 rokiem rozegrał 177 spotkań i strzelił 20 bramek. W sezonie 2004/05 znalazł zatrudnienie w Arminii Bielefeld. Rok spędzony w Bielefeldzie był niewątpliwie najlepszym w jego dotychczasowej karierze. Buckley rozegrał wówczas 29 spotkań w lidze, w których zdobył 15 bramek. Świetna forma zaowocowała transferem do Borussii Dortmund i tu zaczęły się problemy napastnika rodem z Afryki. W Borussii Delron był cieniem zawodnika z poprzedniego sezonu, mimo że 28 razy wybiegał na murawę ani razu nie udało mu się strzelić bramki. Kolejny sezon więc Buckley rozpoczął w lidze szwajcarskiej, gdzie miał się odbudować. Spędził rok w FC Basel, ale i tam zawiódł oczekiwania strzelając raptem 1 bramkę w 22 występach. Powrócił więc do Dortmundu, gdzie grał kolejne 2 lata, ale i wówczas nie odzyskał formy z sezonu 2004/05 i przez kilkanaście miesięcy zaledwie raz mógł się cieszyć z bramki. W rundzie zimowej sezonu 2008/09 zasilił więc szeregi FSV Mainz, gdzie rozegrał 11 spotkań i raz pokonał bramkarza rywali. W 2009 roku został piłkarzem cypryjskiego Anorthosisu Famagusta, w którym grał do końca sezonu, po czym przez prawie pół roku nie mógł znaleźć sobie nowego pracodawcy. 23 grudnia 2010 roku podpisał półroczny kontrakt z szesnastą drużyną 2. Bundesligi Karlsruher SC.
Uczestnik Mistrzostw Świata w Korei i Japonii w 2002 roku.

</doc>
<doc id="676958" url="https://pl.wikipedia.org/wiki?curid=676958" title="I liga argentyńska w piłce nożnej (1993/1994)">
I liga argentyńska w piłce nożnej (1993/1994)

Mistrzem Argentyny turnieju Apertura w sezonie 1993/94 został klub River Plate, natomiast wicemistrzem Argentyny turnieju Apertura został klub CA Vélez Sarsfield.
Mistrzem Argentyny turnieju Clausura w sezonie 1993/1994 został Independiente, natomiast wicemistrzem Argentyny turnieju Clausura został klub CA Huracán.
Do Copa Libertadores w roku 1995 zakwalifikowały się następujące kluby:
Do Copa CONMEBOL w roku 1994 zakwalifikowały się z Argentyny trzy kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Spadły kluby, które w tabeli spadkowej zajęły dwa ostatnie miejsca – Estudiantes La Plata i Gimnasia y Tiro Salta. Na ich miejsce awansowały dwie najlepsze drużyny z drugiej ligi – Gimnasia y Esgrima Jujuy i Talleres Córdoba.

</doc>
<doc id="676959" url="https://pl.wikipedia.org/wiki?curid=676959" title="McCain">
McCain

Ludzie:
Inne znaczenia:

</doc>
<doc id="676963" url="https://pl.wikipedia.org/wiki?curid=676963" title="Św. Oskar">
Św. Oskar



</doc>
<doc id="676968" url="https://pl.wikipedia.org/wiki?curid=676968" title="Cyrano de Bergerac (utwór dramatyczny)">
Cyrano de Bergerac (utwór dramatyczny)

Cyrano de Bergerac – sztuka teatralna autorstwa Edmonda Rostanda. Napisana została w roku 1897 w oparciu o życiorys Saviniena de Cyrano de Bergeraca – siedemnastowiecznego poety. 
Komedia opowiada o życiu długonosego Cyrano de Bergeraca, doskonałego mówcy i szlachcica. Zakochuje się on w swej kuzynce, lecz kompleks długiego nosa wstrzymuje go od okazania uczuć. Do jego kompanii żołnierskiej wstępuje młody Christian, w którym kuzynka się zakochuje i prosi o radę miłosną Cyrana. Christian również prosi o radę Cyrana, ponieważ nie potrafi wysłowić się przed kobietami. Cyrano z początku pisze miłosne listy do kuzynki i uwodzi ją za Christiana. W końcu wygłasza pod jej oknem odę dla niej. Dopiero po latach wojny, w trakcie której ginie Christian, stary Cyrano zostaje ofiarą zamachu i kilka chwil przed śmiercią daje poznać kuzynce, iż to on pisał do niej listy i wygłaszał mowy za Christiana. Umiera wśród przyjaciół „wznosząc się do białego księżyca” na porannej rosie.
Do sztuki Rostanda nawiązywali twórcy filmowi: Michael Gordon w filmie "Cyrano de Bergerac" (1950), Abel Gance – "Cyrano i d'Artagnan" (1963), Fred Schepisi – "Roxanne" (1987), Jean-Paul Rappeneau – "Cyrano de Bergerac" (1990) i Alice Wu - "Więcej niż myślisz" (2020).

</doc>
<doc id="676969" url="https://pl.wikipedia.org/wiki?curid=676969" title="Dojrzałość">
Dojrzałość



</doc>
<doc id="676970" url="https://pl.wikipedia.org/wiki?curid=676970" title="Andre Campra">
Andre Campra



</doc>
<doc id="676971" url="https://pl.wikipedia.org/wiki?curid=676971" title="Wojna szarpana">
Wojna szarpana



</doc>
<doc id="676980" url="https://pl.wikipedia.org/wiki?curid=676980" title="Grochówek">
Grochówek

Grochówek – wieś w Polsce położona w województwie łódzkim, w powiecie kutnowskim, w gminie Nowe Ostrowy. Oddalona jest około 8 km od Kutna. 
W latach 1975–1998 miejscowość administracyjnie należała do województwa płockiego.
Inne miejscowości o nazwie "Grochów": Grochów, Grochowo, Grochów Szlachecki, Grochówka

</doc>
<doc id="676986" url="https://pl.wikipedia.org/wiki?curid=676986" title="Silezaur">
Silezaur

Silezaur ("Silesaurus") – rodzaj archozaura żyjącego w późnym triasie na terenie współczesnej Europy. Odkrycie skamieniałości co najmniej kilkunastu osobników pozwoliło na stosunkowo dokładną rekonstrukcję morfologii zwierzęcia, a także zbadanie mikrostruktury kości i fizjologii. Analizy te sugerują, że należał do grupy zwierząt zwinnych i aktywnych. Silezaur był prawdopodobnie średniej wielkości czworonożnym roślinożercą prowadzącym stadny tryb życia. Filogenetyczna pozycja rodzaju "Silesaurus" była przedmiotem intensywnych debat od chwili jego opisania. Niektórzy naukowcy klasyfikowali go jako prawdziwego dinozaura, jednak większość paleontologów uznaje go za bliską grupę zewnętrzną dinozaurów. Wszystkie znane skamieniałości należące bezsprzecznie do przedstawicieli tego rodzaju pochodzą z Krasiejowa w województwie opolskim.
Budowa.
"Silesaurus" był średniej wielkości czworonożnym zwierzęciem – mierzył nieco ponad dwa metry długości i ważył około 15 kg. Wykazywał nietypową kombinację cech zarówno zaawansowanych, jak i prymitywnych. Długość czaszki silezaura szacuje się na około 17 cm. Budowa kości szczęki jest prawdopodobnie jedną z cech charakterystycznych zwierzęcia. W dwóch odnalezionych kościach przedszczękowych znajdowały się cztery zębodoły, zaś w dobrze zachowanej kości szczękowej ZPAL Ab III/361 – jedenaście. Również u ZPAL Ab III/361 odnaleziono połączone ze sobą kości nosowe, jednak tylko lewa jest względnie kompletna. U kilku osobników zachowały się pozostałości puszek mózgowych pozwalające na jej dość dokładną rekonstrukcję. Nietypową cechą jest obecność stosunkowo dużego otworu w kości nadpotylicznej, prawdopodobnie dla żyły grzbietowej głowy. W kości zębowej ZPAL Ab III/361/27 znajduje się 12 zębodołów – w jedenastu z nich zęby zachowały się "in situ". Wierzchołek kości zębowych prawdopodobnie pokrywała rogowa substancja tworząca ostry dziób.
Do okazów ZPAL Ab III/361 i 362 przypisano m.in. łopatkę z wyrostkiem kruczym połączoną z kośćmi promieniową i łokciową. Prawa kość udowa jest niemal tej samej długości, co lewa, mierzą odpowiednio 136 i 138 mm długości. Lewa kość łonowa ma 160 mm długości, a połączona z nią kość kulszowa – 120 mm. Dwie kości udowe o długości 116 mm należały prawdopodobnie do ZPAL Ab III/362 – osobnika mniejszego niż ZPAL Ab III/361, lecz także dorosłego. Liczba kręgów przedkrzyżowych wynosi 25, w tym 9–11 szyjnych. Prawdopodobnie wszystkie z nich zachowały się u ZPAL Ab III/361, podobnie jak żebra szyjne. Najdłuższe spośród żeber szyjnych, należące do któregoś z kręgów 10–12, mierzyło około 150 mm długości, zaś najkrótsze, należące do jednego z kręgów 20–23, mierzyło 67 mm. Były one równoległe do szyi. Liczbę kręgów krzyżowych początkowo oszacowano na cztery, jednak późniejsze odkrycia dowiodły, że w rzeczywistości kość krzyżowa składała się jedynie z trzech kręgów.
Klasyfikacja.
Filogenetyczna pozycja rodzaju "Silesaurus" była przedmiotem intensywnych debat od chwili jego opisania.
Jerzy Dzik (2003) zaklasyfikował takson do grupy Dinosauriformes i przedstawił trzy hipotezy dotyczące filogenezy silezaura. Według pierwszej z nich jest on wczesnym przedstawicielem dinozaurów ptasiomiednicznych, według drugiej reprezentuje linię ewolucyjną prowadzącą zarówno do dinozaurów ptasiomiednicznych, jak i prozauropodów po przejściu na roślinożerność, lecz przed jej rozejściem się i wedle trzeciej jest przedstawicielem grupy archozaurów, u których roślinożerność wykształciła się niezależnie od Ornithischia. Druga spośród tych teorii jest odrzucana, a zauropodomorfy – zgodnie z wcześniejszymi hipotezami – łączone z teropodami w klad Saurischia, do którego nie należą dinozaury ptasiomiedniczne. Dzik przedstawił listę diagnostycznych apomorfii dowodzących, że "Silesaurus" jest bardziej zaawansowanym archozaurem niż "Marasuchus" i co najmniej równie zaawansowanym jak "Pseudolagosuchus", współczesny silezaurowi dinozauromorf z obecnych terenów Argentyny. W 2006 roku Max Langer i Michael J. Benton przeprowadzili pierwszą analizę kladystyczną uwzględniającą "Silesaurus opolensis". Wsparła ona trzecią spośród przedstawionych przez Dzika hipotez, umiejscawiając silezaura jako takson siostrzany dinozaurów. Odkryte po 2003 skamieniałości pozwoliły Jerzemu Dzikowi i Tomaszowi Sulejowi na dokładniejsze zbadanie okolicy krzyżowej i czaszki zwierzęcia. Na ich podstawie, jak również budowy kręgów, uznali silezaura za wczesnego roślinożernego dinozaura mającego wiele cech wspólnych z ptasiomiednicznymi. Analiza kladystyczna przeprowadzona przez Ezcurrę (2006) potwierdziła jednak wyniki wcześniejszego badania Langera i Bentona – silezaur znajdował się na kladogramie pomiędzy "Marasuchus" a "Eucoelophysis". Badania wykonane przez Sterlinga Nesbitta i współpracowników (2007 i 2009) przyniosły podobne rezultaty – "Silesaurus" był według nich taksonem siostrzanym eucelofyza, wraz z którym tworzył klad siostrzany wobec dinozaurów. Również analiza Richarda Butlera i współpracowników (2008) klasyfikowała silezaura poza grupą Dinosauria. Zęby silezaura i technozaura, niewielkiego roślinożernego archozaura, klasyfikowanego niegdyś jako dinozaur ptasiomiedniczny, wykazują wiele cech wspólnych i mogą sugerować podobieństwa pomiędzy przedstawicielami tych rodzajów. Jorge Ferigolo i Max Langer wskazali na budowę szczęk jako cechę mogącą świadczyć o bliskim pokrewieństwie silezaura i "Sacisaurus" – ich zdaniem oba te rodzaje mogą być najbardziej bazalnymi spośród znanych dinozaurów ptasiomiednicznych. Według analizy filogenetycznej przeprowadzonej przez Grzegorza Niedźwiedzkiego i współpracowników "Silesaurus" jest najbardziej bazalnym znanym przedstawicielem Ornithischia, stanowiącym takson siostrzany wczesnych ptasiomiednicznych, takich jak "Pisanosaurus", "Lesothosaurus", "Eocursor", „fabrozaury” i heterodontozaury. Stoi to w sprzeczności z wynikami badań Langera i współpracowników, według których silezaur jest bliżej spokrewniony z technozaurem i "Sacisaurus", wraz z którymi tworzy klad Silesauridae, mogący obejmować również rodzaje "Eucoelophysis", "Pseudolagosuchus" i "Lewisuchus". Odkrycie środkowotriasowych skamieniałości innego przedstawiciela Silesauridae – "Asilisaurus" – wspiera hipotezę, według której Silesauridae są taksonem siostrzanym dinozaurów i zaprzecza, by były one bazalnymi dinozaurami ptasiomiednicznymi. Niektóre późniejsze analizy filogenetyczne sugerowały jednak, że silezaurydy (w tym "Silesaurus" i "Asilisaurus") są pierwotnymi przedstawicielami Ornithischia.
Langer i Benton stwierdzili, że niezależnie od tego, czy jest bazalnym dinozaurem ptasiomiednicznym, czy taksonem siostrzanym wobec dinozaurów, obecność zwierzęcia takiego jak "Silesaurus" była nieoczekiwana u podstawy drzewa filogenetycznego dinozaurów.
Historia odkryć.
Pierwszy materiał kostny z Krasiejowa, zaliczony do nieokreślonych bliżej dinozaurów, opisano z dolnego poziomu kościonośnego w 2000, a następnie w 2001 jako należący do archozaura być może związanego z herrerazaurydami. "Silesaurus" został opisany przez Jerzego Dzika na łamach „Journal of Vertebrate Paleontology” we wrześniu 2003 roku. Nazwa rodzajowa pochodzi od łacińskiej nazwy Śląska ("Silesia") oraz zlatynizowanego greckiego słowa "sauros", oznaczającego „jaszczur”, zaś gatunkowa gatunku typowego, "opolensis", od Opola – odnoszą się one do miejsca odnalezienia pierwszych jego szczątków. Holotypem jest niekompletny szkielet oznaczony numerem katalogowym ZPAL Ab III/361. Wszystkie okazy przypisywane bezpośrednio do "S. opolensis" pochodzą z triasowych osadów z okolic Krasiejowa w powiecie opolskim. Do 2002 roku wydobyto ponad czterysta kości należących do więcej niż siedmiu osobników, przypuszczalnie do około dwudziestu. Wszystkie odkryte wówczas kości należały do dorosłych zwierząt. Prawdopodobnie stanowiły jedno stado, które zginęło w wyniku kataklizmu. Później odnaleziono więcej skamieniałości silezaurów, a także przeprowadzono dodatkową preparację wcześniej odkrytych szczątków. Proksymalną część kości udowej bardzo podobną do silezaurzej odkryto również w górnotriasowych osadach w Woźnikach – autorzy przypisali ją jednak jedynie do Dinosauriformes.
Paleobiologia.
Kształtem koron i wzorem ząbkowania zęby silezaura nie przypominają zębów drapieżnych archozaurów. Podobnie jak u wczesnych roślinożernych dinozaurów liczba zębów była zredukowana. Dzik porównał ją u silezaura, tekodontozaura i pisanozaura. U tekodontozaura, wczesnego zauropodomorfa, liczba zębów u osobnika dorosłego wynosiła 21, podczas gdy u młodocianego – 14. "Pisanosaurus" miał 15 zębów, niewiele więcej niż 12 silezaura, jednak zajmowały one znacznie większą powierzchnię kości zębowej niż u "Silesaurus". Langer i Benton stwierdzili jednak, że prawdziwa roślinożerność wydaje się być u bazalnych archozaurów rzadsza, niż się to często przyjmuje, a silezaur odpowiada ogólnemu wzorcowi, który nie musi jednoznacznie dowodzić takiej diety. Badania mikrostarcia szkliwa wskazują, że silezaur odżywiał się miękkimi roślinami, jednak nie pozwalają na odrzucenie koncepcji o jego wszystkożerności. Pionowe ruchy szczęk silezaura nie były tak zaawansowane jak u rynchozaurów czy synapsydów, jednak silezaur nie odbiegał pod tym względem od innego roślinożernego lub wszystkożernego archozaura z Krasiejowa – aetozaura "Stagonolepis". Na wszystkożerność silezaura wskazują także odnalezione w Krasiejowie koprolity (przypisywane przedstawicielom tego rodzaju), zawierające pokrywy chrząszczy.
Długie kończyny przednie dowodzą, że "Silesaurus" poruszał się na czterech kończynach. Sugeruje to, iż różnorodność wczesnych dinozaurów i ich najbliższych krewnych jest niedoreprezentowana w zapisie kopalnym, a bazalni przedstawiciele tych grup zajmowali prawdopodobnie znacznie więcej nisz, aniżeli wcześniej sądzono. Kości piętowa i skokowa są przystosowane do szybkości – silezaur przypuszczalnie biegał wyłącznie na tylnych kończynach, na co wskazuje obecność trzech kręgów krzyżowych mocno połączonych żebrami z piszczelą oraz długi ogon stanowiący przeciwwagę dla reszty ciała. Silezaur miał w pełni wyprostowane kończyny przednie i tylne. Autopodium kończyny przedniej stale znajdowało się w pozycji nawrotnej, co upodobniało silezaura do wczesnych zauropodów. W porównaniu do zauropodów, "Silesaurus" potrafił jednak stawiać dłuższe kroki i osiągać wyższą maksymalną prędkość.
"Silesaurus" jest pierwszym taksonem bazalnego dinozauromorfa, u którego zbadano mikrostrukturę kości. Badania histologiczne niektórych kości długich oraz żeber wykazały stosunkowo szybkie tempo wzrostu. Było ono wyższe niż u większości archozaurów z grupy Crurotarsi, z wyjątkiem niewielkiego krokodylomorfa "Terrestrisuchus" oraz rauizucha "Postosuchus", jednak znacząco niższe niż u dużych, szybko rosnących dinozaurów, takich jak "Maiasaura", a nawet niewiele większy od silezaura celofyz. Badania Łucji Fostowicz-Frelik i Tomasza Suleja sugerują, że silezaury rosły prawdopodobnie w niecyklicznych okresach przyspieszonego rozwoju, zwłaszcza we wcześniejszych stadiach ontogenetycznych. Wydaje się prawdopodobne, że "Silesaurus" osiągał pełne rozmiary po około roku, po czym tempo wzrostu gwałtownie spadało. Mikrostruktura kości sugeruje, że silezaur należał do grupy zwinnych i aktywnych archozaurów oraz niewielkich dinozaurów, takich jak m.in.: "Terrestrisuchus", "Confuciusornis", "Scutellosaurus", "Orodromeus" czy "Lesothosaurus". Skutkowałoby to wyższym metabolizmem, jednak dowody na stałocieplność silezaura zdaniem autorów wciąż są niewystarczające.
Paleoekologia.
Wszystkie znane skamieniałości silezaurów pochodzą z datowanych na późny karnik osadów w okolicach Krasiejowa w województwie opolskim. Ponieważ formacja Ischigualasto w Ameryce Południowej jest datowana na około 227,8 mln lat, a biostratygraficznie odpowiadające krasiejowskim górnokarnickie warstwy we Włoszech na około 230,9 mln lat, może okazać się, iż "Silesaurus" jest najstarszym znanym dinozaurem na świecie. Według niektórych naukowców krasiejowskie stanowisko jest jednak młodsze – pochodzi nie z karniku, lecz z wczesnego noryku. Skamieniałości wydobyto z dwóch pokładów – w dolnym do szczególnie pospolitych należały pozostałości temnospondyli z rodzaju "Metoposaurus" oraz fitozaura "Paleorhinus". Występowały także szczątki silezaurów, lecz stosunkowo rzadko. Odnaleziono tam również niekompletny szkielet rauizucha nazwanego później "Polonosuchus".
W górnym pokładzie dominowały skamieniałości gadów lądowych oraz płazów z grupy kapitozaurów, gorzej przystosowanych do wodnego trybu życia niż metopozaury. Odnaleziono kilka szkieletów roślinożernego opancerzonego archozaura z rodzaju "Stagonolepis", szczątki temnospondyla "Cyclotosaurus" oraz skamieniałości silezaurów. Pozostałości fitozaurów "Paleorhinus" występują rzadziej, podobnie jak metopozaurów, których obecność początkowo nie została stwierdzona.
W Krasiejowie odkryto także skamieniałości roślin, chrząszczy, sfenodontów, ryb dwudysznych należących do rodzaju "Ceratodus", a także szczątki archozauromorfa "Ozimek".

</doc>
<doc id="676991" url="https://pl.wikipedia.org/wiki?curid=676991" title="Przedsiębiorstwo Gospodarki Komunalnej w Suwałkach">
Przedsiębiorstwo Gospodarki Komunalnej w Suwałkach

Przedsiębiorstwo Gospodarki Komunalnej w Suwałkach Sp. z o.o. – przewoźnik świadczący usługi w zakresie pasażerskiego transportu zbiorowego w Suwałkach.
Historia.
Najpóźniej ze służb komunalnych ruszyła komunikacja miejska (na początku nosiła ona nazwę Miejska Komunikacja Samochodowa, MKS). Przez długi powojenny okres Suwałki miały jej namiastki w postaci usług dorożkowych oraz autobusów PKS. Postój dorożek znajdował się na Placu Wolności (dziś Plac Piłsudskiego koło kościoła św. Aleksandra). W kwietniu 1951 roku MRN wyznaczyło dorożkom róg tego placu i ul. Konopnickiej, gdyż blisko poprzedniego miejsca znajdowała się studnia. Natomiast już w kwietniu 1947 roku przygotowane zostały przystanki Samochodowej Komunikacji Miejskiej, o czym świadczyły wykopane w poszczególnych punktach miasta słupy z tablicami, może już wtedy przeznaczone dla autobusów PKS.
1953.
Jednak dopiero na początku 1953 roku władze miejskie zwróciły się do dyrekcji PKS o uruchomienie miejskiej komunikacji, a 23 lutego 1953 roku wyznaczona została trasa (ulicami Kościuszki, Kolejową, Noniewicza, Utratą Długą), osiem przystanków i godziny odjazdów autobusów w mieście. Rozkład jazdy uwzględniał potrzeby pracowników zakładów, które mieściły się poza Suwałkami, oraz przyjazdy i odjazdy pociągów osobowych. Tak więc w ograniczonym stopniu autobusy PKS zastępowały komunikację miejską do początków lat siedemdziesiątych.
W celu zwiększenia funduszów oraz stworzenia mieszkańcom dogodnego dotarcia do stacji kolejowych okolicznych miejscowości, zarząd miasta przyjął 16 marca 1947 roku wniosek o wszczęcie starań o uzyskanie koncesji na miejska komunikację samochodową.
1971.
Otwarcie komunikacji miejskiej po wielu latach zabiegów należało niewątpliwe do najważniejszych wydarzeń w życiu mieszkańców. Od 28 września 1971 roku pięć autobusów marki „SAN” pod szyldem Zakładu Miejskiej Komunikacji Samochodowej obsługiwało dwie trasy o łącznej długości 12 km:
Od maja do września były czynne tzw. Linie Zielone – do miejscowości, w których mieszkańcy Suwałk wypoczywali.
Początkowo zakład mieścił się w browarze i właściwie nie miał swojego zaplecza. Zatrudniał wtedy 16 osób, w tym 7 kierowców. W 1971 roku przewiózł 203 tysiące pasażerów. W następnym roku pozyskał 10 nowych autobusów, co pozwoliło na otwarcie kolejnych tras.
1973 – 1988.
W 1973 roku 13 autobusów obsługiwało pięć tras o łącznej długości 25 km i przewiozło milion sześćset tysięcy pasażerów, w 1975 roku zaś 23 autobusami na tej samej liczbie tras, ale o długości aż 112 km, przewieziono milion dziewięćset tysięcy osób. W okresie tym komunikacja miejska przynosiła straty, z powodu wysokich wydatków na zakup nowych pojazdów, urządzenie zajezdni na terenie własnej bazy, budowę wiat przystankowych oraz wysoką awaryjność taboru.
1988 – 2002.
W 1988 roku Zakład Komunikacji Miejskiej 37 autobusami przewiózł 7 642 000 pasażerów. Zatrudnienie wzrosło z 20 do 52 pracowników. Największą bolączką zakładu w tym czasie była ogromna awaryjność i przeładowanie pojazdów, brak części do nich i nowej zajezdni. Pasażerowie narzekali natomiast na przepełnione autobusy, ciągłe zmiany tras i rozkładów jazdy oraz zrywanie kursów. Wciąż komunikacja miejska przynosiła straty.
W latach dziewięćdziesiątych Zakład Komunikacji Miejskiej, którego prezesem był Mieczysław Śliwiński, obsługiwał 20 tras o łącznej długości 130 km, w tym 5 podmiejskich, za pomocą 47 autobusów. Przewieziono 5 734 000 pasażerów, przy zatrudnieniu 76 osób, w tym ponad 60 kierowców. Przybyło wówczas pojazdów (w 1997 aż 5). Były to Jelcze M 120 (dostały one numery taborowe 100, 101, 102, 103, 104). W 1999 pojawiły się pierwsze autobusy przegubowe „Ikarusy”, a dotychczasowe kasowniki zastąpiły nowe, elektroniczne, z zegarkami wskazującymi godzinę.
2002.
W 2002 roku Zakład Komunikacji Miejskiej zakupił 3 autobusy nowej generacji, marki Solaris Urbino 12 (otrzymały one numer taborowe w zakresie od 108 do 110). Autobusy o łącznej długości 12 m, niskiej podłodze i z miękkimi siedzeniami wyjechały na linie i obsługiwały najczęściej „czternastkę”. W 2002 roku zaczęła się też era nowego malowania autobusów suwalskiej komunikacji miejskiej – na żółto-zielono.
2004.
W 2004 roku ZKM wzbogacił się o 2 najmniejsze z całej floty 43 autobusów Jelcze M081MB/3 (otrzymały numery taborowe w zakresie 111 i 112). W tym samym również roku ZKM zakupiło z POM Suwałki używanego Jelcza PR110U (otrzymał numer 113). Przeszedł gruntowny remont i wyjechał na trasy w żółto-zielonych barwach.
2005.
W 2005 roku do taboru ZKM dołączyły kolejne dwa używane pojazdy (tym razem z PKS Grodzisk Mazowiecki – ajenta warszawskiego) – Jelcze M120. Były to autobusy drugiej generacji z nowym plastikowym przodem i nowymi plastikowymi siedzeniami. Otrzymały one numery taborowe 114 i 115.
2006.
W 2006 roku Zakład Komunikacji Miejskiej zakupił trzy autobusy typu MAN NL 202 (otrzymały one numerację 116, 117, 118). Many pochodzą od niemieckiego przewoźnika SWO Osnabrück.
2007.
W 2007 roku ZKM wzbogacił się o 3 Jelcze M120 Supero trzeciej generacji (o numeracji od 119 do 121). Były to używane autobusy od ajenta z Warszawy, od którego wcześniej zakupiono Jelcze # 114 i 115. W tym roku nastąpiła też gruntowna zmiana rozkładów jazdy i tras komunikacji miejskiej. Linie zostały zmienione częściowo, rozbudowane lub skrócone, a nawet ich część została usunięta z powodu nierentowności.
2008.
W 2008 Roku Zakład Komunikacji Miejskiej otworzył dwie specjalne linie („Blues” w ramach Suwałki Blues Festival i coroczną linię „Cmentarną”). Zakupił też 3 pojazdy i skasował 5 dotychczasowych wysłużonych staruszków. Zostały zakupione dwa MAN-y NG 272, 20-metrowe przegubowce, które miały zastąpić wyeksploatowane już IKARUS-y 280.26. Zakupiono również nietypowy autobus o nazwie Gräf &amp; Stift NL202 produkowany przez koncern MAN. MAN-y NG 272 dostały numery #122 i #123, a Gräf &amp; Stift NL202 #124.
W tym również roku PGK odremontowało wysłużonego Ikarusa 280.26 #107, który służył do 2009 roku.
Od grudnia na ulicach Suwałk można było zobaczyć 4 używane MAN-y typu NL 222, dostały one numery taborowe w przedziale od #125 do #129.
2009.
Od 11 czerwca 2009 r. jeździ 12 nowych autobusów marki Irisbus Crossway 12 LE. Dostały numery od 130 do 141. Jest to pierwszy zakup nowych pojazdów sfinansowany w pełni przez Unię Europejską. Powstały też trzy nowe linie: „1”, „22” i „23”. „1” i „23” są liniami bazarowymi (kursują tylko w sobotę).
2010.
W roku 2010 zostało zakupionych 15 nowych autobusów marki Mercedes 628 Conecto LF. Otrzymały one numery od 142-156. Zostały też zakupione: dźwig pogotowia technicznego, furgonetka logistyczna, wiaty przystankowe i 10 elektronicznych tablic przystankowych. Unia Europejska sfinansowała 81% wydatków na wymienione wyżej inwestycje.
Na przełomie lipca i sierpnia Man NL 222#128 oraz Gräf &amp; Stift NL202 #124 przechodziły testy w Skarżysku Kamiennej. Skarżysko Kamienna stała się właścicielem MAN-ów NL222# 125,126,127,128, Gräfa &amp; Stifta NL202 #124.
2011.
Od 1 września 2011 r. Zakład Komunikacji Miejskiej wprowadził zmiany w kursowaniu linii. Niektóre linie zostały usunięta, niektóre nowe, a jeszcze niektóre jedynie tylko nieznacznie zmienione.
2012.
W czerwcu 2012 roku zaczęły pojawiać się pierwsze reklamy na pojazdach marki Irisbus Crossway LE 12. W lipcu 2012 r. do Skarżyska Kamiennej sprzedano również pojazd Jelcz Vero MB081MB3 #111. W listopadzie 2012 r. zawieszono działalność pętli przy Parku Marii Konopnickiej. Jej funkcję przejęła nowo budowana pętla przy ulicy Cisielskiej. W tym to miesiącu utworzono również dodatkowych 3 przystanków przy ul. Walerego Romana, Hamerszmita oraz w Żylinach/PKS.
2013.
Dnia 1 stycznia 2013 r. reaktywowano również linię 5. Zaczęła ona kursować wyłącznie w dni nauki szkolnej zmienioną trasą. Pięć kursów zostało również zabranych na rzecz linii 5 z linii 14. Na czas remontu Plac Piłsudskiego od 16 kwietnia do 15 czerwca 2013 r. autobusy linii 3,5,6,9,10,11,19,21 jeździły objazdem przez ulicę Emilii Plater. Został tam reaktywowany przystanek 259 – Emilii Plater i stał się on przystankiem tymczasowym, na żądanie. 1 września 2013 r. została uruchomiona nowa linii nr 7, która przejęła część kursów dotychczasowej linii nr 14. W dniu 1 kwietnia 2014 r. doszło do zmiany rozkładów i przesunięciach minutowych w kursach linii 2,7,11,14,19.20,21. Wprowadzono również do ruchu nową linię 12 która zapewniała dojazd z Wojska Polskiego do Sikorskiego/ZSZ oraz do Bakałarzewskiej/Kruszbet. Kursowała ona 4 razy wyłącznie w dni nauki szkolnej. Na czas remontu ulicy Buczka linia 3 i 21 kursowała objazdem przez ulicę Leśną.
2014.
W czerwcu 2014 r. ZKM Suwałki testowało Mercedesa Conecto LF 18. Pojazd gościł w Suwałkach przez 2 tygodnie i obsługiwał linie 7,14,19, 21. W czerwcu po testach ZKM Suwałki wzbogacił się o MANa NG 313, który otrzymał numer taborowy #157. Pierwszy pojazd, przegubowy z zimnym nawiewem w przestrzeni pasażerskiej. 1 września 2014 r. po wznowieniu kursowania autobusów po okresie wakacji zawieszono działalność 3 z 4 kursów linii 12. 1 listopada 2014 r, jak co roku, uruchomiono dodatkowe linie dowozowe do cmentarzy zlokalizowanych na terenie miasta. Dokonano również zmian w liniach 18,19 oraz 21. 1 grudnia 2014 r. uruchomiono nową linię nr 13, której zadaniem było skomunikowanie osiedla Północ ze Specjalną Strefą Ekonomiczną w czasie 21 minut, a nie jak do tej pory 41.
2015.
W styczniu 2015 r. ZKM starał się o zbudowanie strony internetowej z informacjami niezbędnymi dla pasażera jednak w połowie marca strona została zawieszona. W lutym na przystanku Utrata/Dworzec PKS została wymieniona wiata przystankowa, na nowy typ wiaty, którego jeszcze w Suwałkach nie było. 25 lutego uruchomiono specjalne bezpłatne połączenie ze szkołą przy ulicy Sikorskiego, gdzie odbywała się 2. już z cyklu imprez Kre@tywne Suw@łki 2. Od 1 marca wprowadzono również zmiany w kursowaniu linii 9, 11 i 12 oraz 19 w niedziele i święta. Linie 11 i 12 skierowana na nową część ulicy Warszawskiej, a wszystko to na prośby mieszkańców, który skarżyli się, iż młodzież gromadząca się w wiacie hałasuje i spożywa alkohol. Od 18 marca do 30 marca w autobusach komunikacji miejskiej można było spotkać ankieterów, który zostali zatrudnieni przez firmę PTC Marcin Gromadzki, których celem było badanie zapełnienia autobusów poszczególnych linii oraz notowanie uwag pasażerów dotyczących funkcjonowania autobusów komunikacji miejskiej. Po przejęciu przez Zarząd Dróg i Zieleni opieki nad tabliczkami z rozkładem jazdy informacje wywieszane na przystankach dość często były mylone, poucinane lub nieaktualne. Miłośnicy Komunikacji Miejskiej wystosowali pismo z prośbą o uporządkowanie sprawy tabliczek i rozkładów. 26 marca Miłośnicy Komunikacji Miejskiej opublikowali oraz dostarczyli propozycję projektu zmian infrastrukturze (część 1) oraz w rozkładach jazd (część 2). Od 8 kwietnia 2015 r. linia 2 nie kursowała ulicą Nowomiejską, z powodu jej remontu. 30 kwietnia 2015 r. lifting przeszła oficjalna strona PGK Suwałki, próżno jednak było szukać podstrony dotyczącej zmian w komunikacji. W kwietniu tego roku doszło też do kilku dewastacji autobusów komunikacji miejskiej marki Irisbus Crossway LE 12. Miały one miejsce w tylnej części pojazdu. 15 Maja 2015 r. na teren zajezdni autobusowej przybyły dwa używane autobusy marki Mercedes Citaro O530G otrzymały one numery taborowe #158 i #159. Pojazdy są wyposażone w klimatyzację przestrzeni pasażerskiej. 25 maja wyruszyły na trasy. 1 czerwca z okazji dnia dziecka PGK Suwałki zorganizowało darmowe przejazdy dla dzieci ze szkół podstawowych i gimnazjów oraz młodszych.14 czerwca na czas pierwszego biegu Suwałki 10,5 zmieniły się trasy linii 2, 7, 18, 19, 21.
20 czerwca Zarząd Dróg i Zieleni w Suwałkach zabrał się za porządki w wiatach przystankowych oraz tabliczkach. Zniknęły zbędnie ustawione wiaty przystankowe z ulic Kościuszki, 24 Sierpnia oraz Reja. Wprowadzono również zmiany w kursowaniu autobusów komunikacji miejskiej na czas wakacji. 29 czerwca rozpoczęła się naprawa pogwarancyjna kostki brukowej przy Placu Marii Konopnickiej, przez co linie 2, 4, 7, 8, 10, 14, 18 z Osiedla Północ kursowały ulicą Kościuszki. Podczas plenerowej imprezy Suwałki Blues Festival wszyscy posiadający bilet na jakikolwiek koncert mogli podróżować autobusami komunikacji miejskiej za darmo. Na czas tego święta mieszkańcy oraz goście podróżowali autobusami linii 3,6,9,10,11,19,21, które miały zmienione trasy. Od 8 lipca do 10 lipca powrócono do napraw gwarancyjnych przy Placu Marii Konopnickiej i linie 2, 4, 7, 8, 10, 14, 18 z Osiedla Północ kursowały zmienioną trasą. W lipcu na przystankach zaczęły się pojawiać duże tablice na rozkład jazdy – był to jeden postulat, który został wystosowany do ZDiZ w piśmie Miłośników Komunikacji Miejskiej. Pod koniec lipca zaczęły się również ważyć losy komunikacji miejskiej na terenie Gminy Suwałki oraz zostały zamontowane nadajniki WiFi, dzięki czemu pasażerowie mogą korzystać za darmo z internetu w komunikacji miejskiej. W lipcu nastąpiło również otwarcie zakładu PADMA ART 3.0, przez co linia 21 zmieniła swoją trasę tak aby pracownicy z tego zakładu mieli ułatwiony dojazd do miejsca pracy. Od 7 sierpnia do 9 sierpnia trwały dni miasta zwane Jarmarkiem Kamedulski, w związku z powyższym została zamknięta ulica Kościuszki, a autobusy linii 11,19,21 jeździły objazdem. Od 1 września wrócił szkolny rozkład jazdy i zmieniły się godziny pracy Centrum Obsługi Pasażera przy Placu Marii Konopnickiej. Od września również zaczęły się malowania autobusów komunikacji miejskiej w barwy miejskie → żółto-zielone. Na Mercedesach pojawiły się pierwsze reklamy. We wrześniu rozpoczął się również demontaż słupków przystankowych, które zostały zastąpione przez duże tablice na rozkład wewnątrz wiaty. Od 1 października zmieniła się trasa linii 11 został przesunięty przystanek początkowy i końcowy (pierwotnie był nim Wojska Polskiego/Warszawska, a od 1 Października jest nim Warszawska/Poznańska). Od 31 października do 1 listopada funkcjonowała komunikacja cmentarna w postaci 3 linii&gt; CB → Grunwaldzka/Cmentarz Parafialny – Północna/os. Kamena CR → Reja/Cmentarz Komunalny – 1.Maja/Pętla oraz CBR → Grunwaldzka/Cmentarz Parafialny – Reja/Cmentarz Komunalny. Od 17 listopada zawieszono popołudniowy kurs linii 18 na Cmentarz Komunalny.
Linie.
PGK obsługuje 19 linii stałych i 3 linie okolicznościowych na okres Świąt Zmarłych. Do ważniejszych linii zaliczają się: 2, 7, 14, 18 i 19.
Autobusy.
Aktualny tabor.
Trzon taboru autobusowego PGK Suwałki stanowią pojazdy marki Mercedes-Benz Conecto LF A30 w liczbie 15 sztuk, 11 sztuk Irisbus Crossway 12 LE i 11 sztuk Autosan SANCITY 12LF CNG (stan na 2021-11-30).
Autobusy sprzedane i skasowane.
Autobusy sprzedane i skasowane

</doc>
<doc id="676999" url="https://pl.wikipedia.org/wiki?curid=676999" title="Centralizacja Lwowska">
Centralizacja Lwowska

Centralizacja Lwowska, właśc. Zgromadzenie Centralne – kierownictwo tajnej organizacji trójzaborowego ruchu niepodległościowego. 
Założona w styczniu 1796 w Krakowie i przeniesiona do Lwowa, skupiała głównie zamożnych ziemian z zaboru rosyjskiego i austriackiego, działała przede wszystkim w Galicji, ale swoimi wpływami objęła również Litwę i Wołyń. Dążyła do powstania zbrojnego przy poparciu Francji i Turcji. Na czele Centralizacji stał Walerian Dzieduszycki. Główni działacze: Joachim Mokosiej Denisko, Władysław Jabłonowski oraz Andrzej Horodyski.
W 1797 roku działacze organizacji podjęli pod przewodnictwem Joachima Deniski próbę sprowokowania incydentu granicznego na Bukowinie i wywołania wojny turecko-austriackiej. Następstwem niepowodzenia akcji i rozbicia oddziałów powstańczych pod Dobronowcami (30 czerwca 1797 r.) były aresztowania członków Centralizacji i rozbicie organizacji.

</doc>
<doc id="677000" url="https://pl.wikipedia.org/wiki?curid=677000" title="Waruga">
Waruga

Waruga ("Scopus umbretta") – gatunek dużego ptaka z rodziny warug (Scopidae), której jest jedynym przedstawicielem. Występuje w Afryce Subsaharyjskiej, na Madagaskarze i w południowo-zachodniej części Półwyspu Arabskiego. Niezagrożona wyginięciem.
Systematyka.
Gatunek po raz pierwszy opisany przez J. F. Gmelina w 1789 roku pod obecną nazwą. Jako lokalizację holotypu autor wskazał Senegal. Populację z Madagaskaru czasami uznaje się za odrębny podgatunek "bannermani". Wyróżniono dwa podgatunki:
Morfologia.
Średniej wielkości ptak o kasztanowym ubarwieniu. Długość ciała 55–60 cm, rozpiętość skrzydeł 90–95 cm, masa ciała 400–470 g. Upierzenie w całości jednolicie brązowe, z fioletowym połyskiem na grzbiecie. Ogon krótki, skrzydła stosunkowo duże, szerokie i zaokrąglone. Charakterystyczny czub na karku. Czarne nogi, palce u nasady spięte są błoną; nie jest jasne przeznaczenie tej cechy. Dziób duży, spłaszczony, na końcu ma mały hak. Burowie nazywali warugi „młotogłowami” ("Hammerhead" lub "Hamerkop"), ze względu na profil głowy.
Występowanie.
Waruga występuje w Afryce (głównie subsaharyjskiej), na małym fragmencie Półwyspu Arabskiego i na Madagaskarze. Żyje na mokradłach, ale i w innych środowiskach, jak sawanna, nasadzenia drzew, małe stawy, brzegi rowów, estuaria, brzegi rzek i wiele innych obszarów, jeśli występuje na nich woda. Jest to gatunek osiadły, choć niektóre osobniki wędrują do zwykle wyschniętych kałuż i kanałów, gdy w porze deszczowej napełnią się wodą.
Zachowanie.
Waruga żywi się wszelkimi wodnymi zwierzętami. Główną część pożywienia stanowią dorosłe osobniki i kijanki przedstawicieli rodzaju "Xenopus", także w przypadku piskląt. Prócz tego ptak żywi się rybami, owadami, skorupiakami i innymi bezkręgowcami. Żeruje samotnie lub w parach, brodząc w płytkiej wodzie, stojąc na lądzie lub spacerując w pobliżu wody. 
Pojedyncze warugi milczą. W grupie odzywają się różnymi trzeszczącymi dźwiękami, a w locie ostrymi krzykami. Dzięki zaokrąglonym skrzydłom warugi z łatwością kołują. Wtedy też wyciągają głowę do przodu, ale w locie aktywnym głowa jest wciągnięta. Spłoszona waruga odlatuje jedynie na krótki dystans.
Lęgi.
W większej części areału warugi gniazdują cały rok. Gniazdo zwykle mieści się w rozgałęzieniu pnia drzewa (np. "Khaya senegalensis") nad wodą, ale w przypadku niedostępności drzew ptaki budują je na murze, brzegu, urwisku, a niekiedy na ziemi. W budowie trwającej 6 tygodni uczestniczą zarówno samiec, jak i samica. Gniazdo jest niezwykle duże w porównaniu do warugi: osiąga średnicę 2 m. Jest największą zamkniętą konstrukcją w świecie ptaków i może wytrzymać ciężar stojącego nań dorosłego człowieka. Zbudowane jest z patyków, traw i mułu. Posiada boczne wejścia, mające zmylić potencjalnego drapieżnika. Właściwą komorę poprzedza tunel długości około 60 cm.
Zwykle po kilku miesiącach ptaki opuszczają gniazdo i budują nowe w innym miejscu. W okolicy gniazda ptaki angażują się w grupowe ceremonie, w których uczestniczy do 10 ptaków. Wtedy też biegają one wokół siebie, unoszą czuby, trzepocą skrzydłami i głośno się odzywają. Wtedy też na szczycie gniazda, gałęzi lub ziemi, mają miejsce fałszywe kopulacje, kiedy ptaki wspinają się na siebie, jednak nie dochodzi do spółkowania. Na górze mogą być zarówno samiec, jak i samica, niekoniecznie stali partnerzy. Prawdziwa kopulacja odbywa się w pobliżu gniazda, a para ptaków zachowuje się podobnie, jak w przypadku grupowych zgromadzeń.
W zniesieniu 3–7 jaj. W momencie złożenia są białe, jednak szybko pokrywają się plamami. Wysiadują je oba ptaki z pary przez 28–30 dni. Młode klują się pokryte szarym puchem, lecz szybko porastają piórami i po 17 dniach mają kompletne upierzenie głowy, zaś po miesiącu reszty ciała. W gnieździe pozostają 44–50 dni. Ze względu na grube ścianki gniazda młode mogą długi czas zostać bez opieki.
Status zagrożenia.
Przez IUCN gatunek klasyfikowany jest jako najmniejszej troski (LC, "Least Concern") nieprzerwanie od 1988 roku. BirdLife International uznaje trend liczebności populacji za stabilny. Waruga ma bardzo duży zasięg występowania, szacowany na 19,9 mln km², oraz szeroki zakres środowisk, które może zasiedlać. Nie jest brana pod uwagę przy wyznaczaniu ostoi ptaków IBA.

</doc>
<doc id="677009" url="https://pl.wikipedia.org/wiki?curid=677009" title="Nowe Grodno">
Nowe Grodno

Nowe Grodno (poprzednio Grodno Drugie, Grodno II) – wieś w Polsce położona w województwie łódzkim, w powiecie kutnowskim, w gminie Nowe Ostrowy przy drodze wojewódzkiej nr 581.
W latach 1975–1998 miejscowość administracyjnie należała do województwa płockiego.
Inne miejscowości o nazwie "Grodno": Grodno, Grodno.
Zmiana nazwy wsi z Grodno Drugie na Nowe Grodno nastąpiła w roku 2005.
Obecnie wieś ma charakter rekreacyjny dzięki swemu położeniu w otulinie lasu oraz znajdującym się na jej terenie dwóm zbiornikom wodnym. Obydwa powstały jako zbiorniki w miejscach wydobywania żwiru, pospółki. Pierwszy z nich pełni funkcje rekreacyjne od końca lat osiemdziesiątych, drugi służy dotychczas pozyskiwaniu kruszywa. Południowo-zachodnią granicę wsi stanowi rezerwat dębowy Świetlista Dąbrowa wpisany w skład obszarów chronionych Natura 2000.

</doc>
<doc id="677012" url="https://pl.wikipedia.org/wiki?curid=677012" title="Grand Prix Japonii 2006">
Grand Prix Japonii 2006

Wyniki Grand Prix Japonii, siedemnastej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="677014" url="https://pl.wikipedia.org/wiki?curid=677014" title="Louis-Nicolas Clérambault">
Louis-Nicolas Clérambault

Louis-Nicolas Clérambault (ur. 19 grudnia 1676 w Paryżu, zm. 26 października 1749 tamże) – francuski kompozytor i organista.
Życiorys.
Wcześnie przejawiał uzdolnienia muzyczne. kompozycję i śpiew studiował u Jean-Baptiste’a Moreau (1656–1733), a grę na organach u André Raisona, po którym przejął stanowisko organisty w klasztorze św. Jakuba w Paryżu. 
Na polecenie Ludwika XIV kierował życiem muzycznym dworu Markizy de Maintenon. W jej szkole dla ubogich dobrze urodzonych panien w Saint-Cyr uczył śpiewu i grał na organach oraz na potrzeby szkoły pisał muzykę do sztuk scenicznych.
Od 1707 działał jako organista w różnych paryskich kościołach, m.in. w kościele św. Sulpicjusza.
Biografię Louis-Nicolasa Clérambaulta napisał Romain Rolland, który bardzo wysoko cenił go jako kompozytora.
Rodzina.
Clérambault byli wielopokoleniową rodziną znanych i szanowanych muzyków.
Ojciec Louis-Nicolasa – kompozytor i skrzypek Dominique Clérambault (1644–1704) – należał do tej linii rodziny, która służyła francuskim królom od XV w. W latach 1670–1682 był zatrudniony na dworze Ludwika XIV jako jeden z "24 violons du roi". Jego osiągnięcia prawdopodobnie wykraczały poza rolę królewskiego skrzypka, jako że w dokumencie z 1676 został opisany jako "maître joueur d'instruments à Paris".
Louis-Nicolas Clérambault miał z małżeństwa z Marie-Marguerite Grulé siedmioro dzieci, z czego tylko troje przeżyło okres dziecięcy. Dwóch jego synów również zostało muzykami. César François Nicolas Clérambault, zwany "Le Fils" (1705–1760), był kompozytorem i organistą. Przejął funkcje ojca w kościele St Sulpice i w szkole St Cyr, prawdopodobnie również w klasztorze św. Jakuba. Po jego śmierci stanowiska te otrzymał młodszy brat – Evrard Dominique Clérambault (1710–1790).

</doc>
<doc id="677015" url="https://pl.wikipedia.org/wiki?curid=677015" title="Joachim Denisko">
Joachim Denisko

Joachim Mokosiej Denisko (ur. ok. 1756, zm. ok. 1812) – szlachcic wołyński, oficer, z przekonań jakobin, brygadier w insurekcji kościuszkowskiej. Komisarz cywilno-wojskowy powiatu krzemienieckiego. 
W 1794 r. organizator nieudanej wyprawy na Wołyń. Od 1795 r. przebywał na terenie Turcji, gdzie przygotowywał powstanie. Współdziałał z Centralizacją Lwowską. W 1797 r. wkroczył na czele małego oddziału (ok. 200 osób) na Bukowinę. Pokonany przez wojsko austriackie i milicję chłopską 30 czerwca pod Dobronowicami, zbiegł do Turcji. Odrzucił ofertę służby w Legionach Polskich. W 1798 r. uzyskał amnestię w Rosji i zwrot skonfiskowanego mienia, następnie służył Rosjanom. Zmarł w Petersburgu.

</doc>
<doc id="677016" url="https://pl.wikipedia.org/wiki?curid=677016" title="SAMOS 2">
SAMOS 2

SAMOS 2 (ang. "Satellite And Missile Observation Satellites") – drugi z amerykańskiej serii satelitów wywiadowczych. Była to pierwsza generacja wywiadowczych satelitów fotograficznych, mających przesyłać zdjęcia drogą radiową. Otrzymane zdjęcia były słabej jakości. Jedna z nielicznych udanych misji programu SAMOS.

</doc>
<doc id="677017" url="https://pl.wikipedia.org/wiki?curid=677017" title="Więzy krwi">
Więzy krwi

Seriale:
Film:
Literatura:
Sztuka:

</doc>
<doc id="677018" url="https://pl.wikipedia.org/wiki?curid=677018" title="George Hearst">
George Hearst

George E. Hearst (ur. 3 września 1820 w Sullivan w Missouri, zm. 28 lutego 1891 w Waszyngtonie) – amerykański biznesmen i senator, ojciec Williama Randolpha Hearsta.
Był synem Williama George’a Hearsta (ok. 1796-1844) i Elizabeth z domu Collins (zm. 1861).
W 1838 ukończył Franklin County Mining School. W 1850 wyruszył do Kalifornii. Hearst założył firmę górniczą, która w ciągu kolejnych lat stała się największą prywatną firmą w tej branży. Od 1865 do 1866 zasiadał w California State Assembly. W 1882 z ramienia demokratów kandydował na gubernatora Kalifornii, ale nie odniósł sukcesu. Od 23 marca 1886 do 4 sierpnia 1886 i od 4 marca 1887 do śmierci 28 lutego 1891 zasiadał w Senacie.
George ożenił się 13 czerwca 1862 w Steelville (Missouri) z Phoebe Apperson. Ich jedynym dzieckiem był syn – William Randolph.

</doc>
<doc id="677020" url="https://pl.wikipedia.org/wiki?curid=677020" title="Jana Nagyová (aktorka)">
Jana Nagyová (aktorka)

Jana Nagyová-Pulm (ur. 9 stycznia 1959 w Komárnie) – słowacka aktorka telewizyjna i filmowa.
Życiorys.
Wczesne lata.
Urodziła się w Komárnie na Słowacji. Studiowała śpiew operowy i grę na fortepianie w bratysławskim konserwatorium.
Kariera.
Już w wieku 12 lat pojawiła się po raz pierwszy przed kamerą w dramacie "Daleko do nieba" ("Ďaleko je do neba", 1972). Mając 18 lat wystąpiła w telewizyjnym filmie familijnym "Opłatek" ("Vianocné oblátky", 1977). W dreszczowcu "Śmierć autostopowiczek" ("Smrt stopařek", 1979) z Markiem Perepeczko i Dagmar Patrasovą przedstawiła tragiczną rolę zgwałconej i brutalnie zamordowanej studentki. Ogromną popularność w wielu krajach przyniosła jej postać księżniczki Arabeli w serialu TV "Arabela" (1979–1980), ale z powodu jej choroby w kolejnych odcinkach zastąpiła ją Libuše Šafránková. Występ w dramacie telewizyjnym "Miłosny tryptyk" ("Triptych o láske", 1980), mimo że dość przeciętny, przyciągnął uwagę mediów ze względu na sceny w kąpieli. Kolejne role w serialu "Dwór Elżbiety" ("Alžbetin dvor", 1986) czy w ekranizacji powieści Zbigniewa Nienackiego "Pan Samochodzik i praskie tajemnice" ("Pražské tajemství", 1988) nie zyskały uznania publiczności.
W 1993 roku ukazała się jej płyta z piosenkami dla dzieci pt. "Jana Nagyová zpívá dětem" (wyd. Tommü Records). W latach 90. zajęła się promocją kosmetyków.
W grudniu 2005 roku była gospodarzem 44. Międzynarodowego Festiwalu Filmowego dla Dzieci i Młodzieży – MFF (Mezinárodní filmový festival pro děti a mládež) w Zlinie.
Życie prywatne.
Była żoną trenera hokejowego Miro Kuboviča (zm. na raka wątroby), z którym ma córkę Janę (ur. 1983). Powodem rozwodu było jego uzależnienie od alkoholu. W 1987 przeniosła się na stałe do Niemiec i zniknęła całkowicie z ekranu. Tam poślubiła niemieckiego przedsiębiorcę Haralda Schlegela, z którym rozwiodła się w 1991 roku. Z tego związku ma syna Haralda (ur. 1987). Wyszła za mąż po raz trzeci za niemieckiego przedsiębiorcę Toniego Pulma, z którym ma córkę Sophie (Žofkę) Emmę (ur. 2002). Zamieszkała w Alsdorfie (2005), a potem w Düsseldorfie.

</doc>
<doc id="677024" url="https://pl.wikipedia.org/wiki?curid=677024" title="Everly Brothers">
Everly Brothers



</doc>
<doc id="677028" url="https://pl.wikipedia.org/wiki?curid=677028" title="Holešovice">
Holešovice

Holešovice (pol. "Holeszowice"), dzielnica Pragi położona w centrum miasta, po lewej stronie Wełtawy, niegdyś przemysłowa, dziś rezydencyjna, bardzo atrakcyjna ze względu na centralne położenie. Słynie z wielu tradycyjnych czeskich knajp.
Pierwsza wzmianka pochodzi z 1228.
Znajduje się tu międzynarodowy dworzec kolejowy Praha-Holešovice i przystanek Praha-Bubny oraz oddział czeskiej Galerii Narodowej, w którym zgromadzone są zbiory sztuki współczesnej - Veletržní palác.
23 maja 1945 roku miejsce miał nalot bombowy przez wojska alianckie na Holešovice, gdyż zamieszkiwał je Heinrich Himmler.

</doc>
<doc id="677031" url="https://pl.wikipedia.org/wiki?curid=677031" title="Jean-François Dandrieu">
Jean-François Dandrieu

Jean François Dandrieu (ur. 1682 w Paryżu, zm. 17 stycznia 1738 tamże) – francuski kompozytor epoki baroku, organista i klawesynista.
Urodził się w Paryżu w rodzinie artystycznej. Jako cudowne dziecko dał pierwszy koncert w wieku pięciu lat, grając na klawesynie dla Ludwika XIV.

</doc>
<doc id="677039" url="https://pl.wikipedia.org/wiki?curid=677039" title="Michele Andreolo">
Michele Andreolo

Miguel Ángel Andriolo (we Włoszech znany jako Michele Andreolo) (ur. 6 września 1912 w Montevideo, zm. 14 maja 1981 w Potenzy), urugwajski piłkarz noszący przydomek "Chico", naturalizowany we Włoszech. Środkowy pomocnik. Wzrost 169 cm, waga 71 kg. Mistrz świata z roku 1938.
Andreolo razem z klubem Club Nacional de Football zdobył w 1933 roku mistrzostwo Urugwaju. Sukces ten powtórzył w 1934 roku.
Jako piłkarz klubu Nacional był w kadrze reprezentacji podczas turnieju Copa América 1935, gdzie Urugwaj zdobył mistrzostwo Ameryki Południowej. Andreolo nie zagrał jednak w żadnym meczu.
Przed sezonem 1935/36 Andreolo podpisał kontrakt z klubem Serie A - Bologna FC i przez wiele lat był kluczową postacią tego zespołu. Czterokrotnie zdobył mistrzostwo Włoch, pierwsze już w swym debiutanckim sezonie, kolejne w latach 1937, 1939 i 1941. W reprezentacji Włoch po raz pierwszy zagrał 17 maja 1936 w meczu z Austrią i do 1942 zgromadził na swym koncie 26 występów (1 bramka). Jako następca Montiego był podstawowym zawodnikiem mistrzowskiej drużyny Italii z roku 1938. W zwycięskich finałach Andreolo zagrał we wszystkich czterech meczach - z Norwegią, Francją, Brazylią i Węgrami.
Po długim okresie gry w Bolonii Andreolo w 1943 roku przeszedł do klubu S.S. Lazio, a rok później był już w SSC Napoli. Po trzech latach gry w Napoli znalazł się w klubie Calcio Catania, a rok później przeniósł się do klubu Forlì, w którym w 1950 roku zakończył karierę piłkarską.
Andreolo skromne warunki fizyczne z nawiązką nadrabiał niezwykłą przebiegłością i chytrością w grze oraz wyśmienitą techniką.
Po zakończeniu kariery piłkarskiej próbował pracować jako trener, jednak nie odniósł na tym polu większych sukcesów.

</doc>
<doc id="677041" url="https://pl.wikipedia.org/wiki?curid=677041" title="Komitat Sáros">
Komitat Sáros

Sáros ( lub "hrabstwo szaryskie", , , ) – dawny komitat w północno-wschodniej części Królestwa Węgier, pokrywający się częściowo z dzisiejszym słowackim regionem Szarysz.
Tereny dzisiejszego Szarysza w I połowie XI wieku znajdowały się w granicach Polski. W jego południowej części (koło dzisiejszego Preszowa) znajdował się znany polski graniczny gród "Castrum Salis" wzmiankowany zarówno w dokumentach polskich, jak i węgierskich.
W II połowie XI wieku Węgrzy zaczęli opanowywać ten region. Z tym, że jeszcze w XII w. i w I połowie XIII w. jego północna część znajdowała się we władaniu Polski. Tam m.in. dokonano nadań ziemi cystersom w okolicy dzisiejszego Bardiowa.
Po zajęciu przez Węgry teren Szarysza stanowił początkowo, wraz z Abovem i regionem Heves, część wielkiego komitatu Novi Castri. Szarysz wyodrębnił się jako jego skrajnie północna część w XIII wieku. Siedzibą władz komitatu był najpierw Zamek Szaryski ("Šarišský hrad") koło Wielkiego Szarysza, potem różne miejscowości w zależności od osoby żupana, a od 1647 – Preszów. Szaryszem władały różne rody magnackie – najdłużej ród Rakoczych ("Rákóczi"). Do 1775 komitat dzielił się na cztery powiaty, obok których istniało, jako samodzielna jednostka, dominium Makowicy (słow. "Panstvo Makovica", łac. "Dominium Makovicza") z siedzibą na zamku Makowica. Od 1775 komitat dzielił się na sześć powiatów, z których każdy dzielił się na trzy obwody. Z czasem liczba powiatów doszła do dziesięciu, w tym trzech miejskich.
Po rozbiorze Węgier w XVI wieku Sáros znalazł się w części przypadłej Habsburgom. Po traktacie w Trianon Sáros w całości przypadł Czechosłowacji. Po reformie administracyjnej w 1923 komitat (żupa) Sáros przestał istnieć jako jednostka administracyjna, jednak nazwa "Šariš" jest dalej używana jako oznaczenie tradycyjnego regionu etnograficznego odpowiadającego terytorialnie dawnemu komitatowi.
 

</doc>
<doc id="677042" url="https://pl.wikipedia.org/wiki?curid=677042" title="Członek rodziny">
Członek rodziny

Członek rodziny – w języku prawniczym oraz w genealogii osoba należąca do rodziny (w ujęciu socjologicznym).
Ściśle rzecz biorąc, członek rodziny to krewny lub powinowaty konkretnej osoby. Można mówić o członku najbliższej rodziny, co nawiązuje do pojęcia rodziny małej, którą tworzą małżonkowie. Członek najbliższej rodziny to najczęściej osoba do trzeciego lub czwartego stopnia pokrewieństwa lub powinowactwa (rodzeństwo, dziadkowie, wnuki, teściowie i inne relacje rodzinne).
W znaczeniu ogólnym "członek rodziny" to element zbiorowości, jaką jest rodzina wielka (wielokopokoleniowa), składającej się ze wszystkich osób od siebie pochodzących (czasem także powinowatych).
W naukach biologicznych "członek rodziny" to gatunek bądź rodzaj będący przedstawicielem rodziny.
W różnych żargonach "członek rodziny" to każdy obiekt będący przedstawicielem jakiejś większej klasy, np. w informatyce "członek rodziny procesorów", "członek rodziny kart graficznych".

</doc>
<doc id="677044" url="https://pl.wikipedia.org/wiki?curid=677044" title="Hemming">
Hemming

Hemming (ur. ?, zm. 812) – król średniowiecznej Danii, prawdopodobnie w latach 810–812.
Informacje o Hemmingu są bardzo skąpe i wzajemnie sprzeczne. Przypuszcza się, że był synem i bratankiem Godfreda, po którym przejął władzę.
Godfred zmarł w 810 roku i pozostawił po sobie synów, jednak byli oni niepełnoletni. W związku z tym władzę w kraju przejął Hemming. Jego pierwszym posunięciem było zerwanie pokoju z Karolem Wielkim. Z powodu mroźnej zimy i nieprzejezdności dróg działania wojenne nie były jednak możliwe, a wiosną pokój został przywrócony i potwierdzony.
Po śmierci Hemminga (812) walka o władzę w Danii rozgorzała między Anulem (bratankiem Hariolda) i Sigfredem (bratankiem Godfreda).

</doc>
<doc id="677045" url="https://pl.wikipedia.org/wiki?curid=677045" title="Mundżak chiński">
Mundżak chiński

Mundżak chiński ("Muntiacus reevesi") – gatunek ssaka parzystokopytnego, jeden z najmniejszych przedstawicieli rodziny jeleniowatych. Występuje endemicznie na wyspie Tajwan oraz w Chinach kontynentalnych, na rozległym terenie subtropikalnego regionu zlewni Rzeki Perłowej i Jangcy (od Guangdong i Kuangsi do Gansu i Shaanxi).
Budowa ciała.
Tułów mundżaka chińskiego osiąga długość 89–135 cm, przy wysokości 40–65 cm. Na głowie ma krótkie poroże. Sierść wybarwiona jest zwykle na kolor ciemnoszarobrązowy z jaśniejszymi smugami. Nad oczami sierść ma kolor jasny. Górne kły samców są silnie rozwinięte.
Tryb życia.
Mundżaki chińskie wiodą samotniczy tryb życia lub żyją w parach. Wykazują aktywność głównie nocą, a też rankiem.
Cykl życiowy.
Okres godowy wypada zazwyczaj w styczniu i lutym. Po ciąży trwającej ok. 180 dni samica rodzi zwykle l młode, o masie ciała ważące nieco ponad 0,5 kg. Mundżaki chińskie zrzucają poroże zazwyczaj w maju. W okresie godowym lub w sytuacji zagrożenia mundżaki wydają charakterystyczne dźwięki podobne do szczekania psa.
Rozmieszczenie geograficzne.
Występuje endemicznie na wyspie Tajwan oraz w Chinach kontynentalnych, na rozległym terenie subtropikalnego regionu zlewni Rzeki Perłowej i Jangcy (od Guangdong i Kuangsi do Gansu i Shaanxi). 
Gatunek został Introdukowany na terenie Anglii, gdzie istnieje populacja tych zwierząt, oraz na terenie Francji, gdzie wprowadzenie gatunku się nie powiodło. 
Ekologia.
Mundżak chiński jest roślinożercą. Żywi się roślinami zielnymi i liśćmi krzewów.
Siedlisko.
Zamieszkuje zarośla i lasy. Często spotykany na terenach górskich, na wysokości od 50 do 3500 m n.p.m.

</doc>
<doc id="677046" url="https://pl.wikipedia.org/wiki?curid=677046" title="Theodor Körner">
Theodor Körner

Theodor Körner, właśc. Theodor Körner Edler von Siegringen (; ur. 24 kwietnia 1873 w Uj-Szöny, zm. 4 stycznia 1957 w Wiedniu) – austriacki wojskowy i polityk, prezydent Austrii w latach 1951-1957.
Życiorys.
Syn Theodora Karla Körnera i Karoline z domu FousekUrodził się w Uj-Szöny (obecnie część Komarna) w rodzinie oficera armii austro-węgierskiej. Sam również ukończył akademię wojskową w Mährisch Weißkirchen (obecnie Hranice). W czasie I wojny światowej brał udział w walkach na froncie włoskim. 
W 1924 zakończył karierę wojskową w stopniu generała i został posłem do parlamentu z ramienia Partii Socjaldemokratycznej. W czasie tzw. austrofaszyzmu został aresztowany i osadzony w więzieniu, podobnie jak inni przedstawiciele partii opozycyjnych. W czasie II wojny światowej był ponownie aresztowany.
Po zakończeniu wojny, 17 kwietnia 1945 został burmistrzem Wiednia (do 1951). Po śmierci Karla Rennera w 1951, startował w wyborach na prezydenta Austrii, które wygrał uzyskując ponad 51% poparcia. Był pierwszym prezydentem Austrii wybranym w wyborach bezpośrednich. Zmarł w 1957 w swoim biurze. Pochowany na Cmentarzu Centralnym w Wiedniu, w krypcie prezydenckiej.

</doc>
<doc id="677048" url="https://pl.wikipedia.org/wiki?curid=677048" title="Baixa Cerdanya">
Baixa Cerdanya

Baixa Cerdanya [], oficjalnie Cerdanya () – katalońska comarca w Pirenejach, w prowincjach Girona i Lleida.
Graniczy z comarkami: Alt Urgell, Berguedà i Ripollès, a także z historyczną comarką Alta Cerdanya we Francji i Andorą. Jej terytorium stanowi część historycznej comarki i hrabstwa Cerdanyi. W 1659 roku na mocy traktatu pirenejskiego część ta została przyznana Hiszpanii. Po podziale przyjęło się potocznie określać własność hiszpańską jako Baixa Cerdanya. Pozostała zaś jest współcześnie fragmentem departamentu Pireneje Wschodnie.
Do hiszpańskiej części comarki należy eksklawa we Francji – Llívia.

</doc>
<doc id="677049" url="https://pl.wikipedia.org/wiki?curid=677049" title="Baja Cerdanya">
Baja Cerdanya



</doc>
<doc id="677051" url="https://pl.wikipedia.org/wiki?curid=677051" title="Baja Cerdana">
Baja Cerdana



</doc>
<doc id="677052" url="https://pl.wikipedia.org/wiki?curid=677052" title="Grand Prix Brazylii 2006">
Grand Prix Brazylii 2006

Wyniki Grand Prix Brazylii, osiemnastej rundy Mistrzostw Świata Formuły 1 w sezonie 2006.
Wyniki.
Wyścig.
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="677053" url="https://pl.wikipedia.org/wiki?curid=677053" title="Tiażołyj sputnik">
Tiażołyj sputnik

Tiażołyj sputnik (, pol. Ciężki satelita) – niedoszła sonda Wenera 1, pierwsza radziecka próba wysłania sondy w kierunku Wenus i jednocześnie pierwszy statek z serii Wenera.
Misja sondy nie powiodła się. Nie opuściła ona orbity okołoziemskiej. Główny silnik członu ucieczkowego zaprzestał pracy w 0,8 sekundy po włączeniu się. Powodem było wystąpienie kawitacji w pompie tlenu i jej uszkodzenie. Z powodu dużych gabarytów statku wraz z ostatnim członem rakiety, w krajach zachodnich początkowo przypuszczano, że mogła to być nieudana misja załogowa. 
Sonda została zaprojektowana i zbudowana w biurze konstrukcyjnym OKB-1.

</doc>
<doc id="677055" url="https://pl.wikipedia.org/wiki?curid=677055" title="Theodor Koerner">
Theodor Koerner



</doc>
<doc id="677056" url="https://pl.wikipedia.org/wiki?curid=677056" title="Louis-Claude Daquin">
Louis-Claude Daquin

Louis-Claude Daquin (lub d’Acquin) (ur. 4 lipca 1694 w Paryżu, zm. 15 czerwca 1772 tamże) – kompozytor francuski pochodzenia żydowskiego, działający w epoce baroku, przedstawiciel stylu galant, wirtuoz organów i klawesynu. Powszechnie znana jest jego ilustracyjna miniatura "Kukułka" ("Le coucou").
Pochodził z rodziny konwertowanych na katolicyzm Żydów, wywodzącej się z Włoch. Daquin był cudownym dzieckiem, które w wieku lat sześciu występowało przed królem Francji Ludwikiem XIV. W wieku lat dwunastu został organistą w Sainte-Chapelle i był przez jakiś czas uczniem Louisa Marchanda.
W 1727 roku Daquin został organistą w kościele św. Pawła w Paryżu, w 1739 zastąpił Marchanda jako królewski organista, a w 1755 roku zatrudniono go w katedrze Notre-Dame.

</doc>
<doc id="677057" url="https://pl.wikipedia.org/wiki?curid=677057" title="Saa">
Saa



</doc>
<doc id="677060" url="https://pl.wikipedia.org/wiki?curid=677060" title="Antybioza">
Antybioza

Antybioza – szczególny rodzaj antagonizmu, powszechny wśród mikroorganizmów, polegający na wydzielaniu przez nie toksycznych związków chemicznych, które hamują rozwój innych mikroorganizmów lub działają na nie zabójczo. Przykładem tego typu zjawiska jest produkcja antybiotyków przez niektóre grzyby.
Odpowiednikiem antybiozy u roślin jest allelopatia.

</doc>
<doc id="677064" url="https://pl.wikipedia.org/wiki?curid=677064" title="Eustachy Januszkiewicz">
Eustachy Januszkiewicz

Eustachy Januszkiewicz (ur. 26 listopada 1805 na Mińszczyźnie, zm. 27 sierpnia 1874 w Paryżu) – polski pisarz, wydawca, publicysta i księgarz. Brat Adolfa.
Życiorys.
Ukończył prawo na Uniwersytecie Wileńskim (Wydział Prawa). Walczył w powstaniu listopadowym, po nim wyemigrował do Paryża. Wydawał tam „Pielgrzyma Polskiego” i „Młodą Polskę”. Współzałożyciel Księgarni i Drukarni Polskiej oraz Towarzystwa Litewskiego i Ziem Ruskich, do członkostwa w którym rekomendował Adama Mickiewicza. Od 1856 członek Komitetu Wydawniczego Towarzystwa Historyczno-Literackiego w Paryżu.
Prace edytorskie.
Współwydawca: F. Wrotnowski.
Życie prywatne.
Jego żoną była Eugenia hrabianka Larysz, która zmarła 5 czerwca 1892.

</doc>
<doc id="677069" url="https://pl.wikipedia.org/wiki?curid=677069" title="Baza pokarmowa">
Baza pokarmowa

Baza pokarmowa – dostępny i tolerowany przez organizmy żywe pokarm występujący w środowisku. Baza pokarmowa jest jednym spośród przestrzennych elementów kompleksu ekologicznego umożliwiającego prawidłowy rozwój dziko żyjących gatunków zwierząt. Bazą pokarmową zwierząt roślinożernych są żerowiska roślinne, mięsożernych – populacje ofiar.

</doc>
<doc id="677070" url="https://pl.wikipedia.org/wiki?curid=677070" title="Dimako">
Dimako

Dimako – miasto w Kamerunie w Regionie Wschodnim. Liczy około 8,6 tys. mieszkańców.

</doc>
<doc id="677072" url="https://pl.wikipedia.org/wiki?curid=677072" title="Mental">
Mental



</doc>
<doc id="677074" url="https://pl.wikipedia.org/wiki?curid=677074" title="Djoum">
Djoum

Djoum – miasto w Kamerunie, w Regionie Południowym.

</doc>
<doc id="677075" url="https://pl.wikipedia.org/wiki?curid=677075" title="Więzy rodzinne">
Więzy rodzinne



</doc>
<doc id="677076" url="https://pl.wikipedia.org/wiki?curid=677076" title="Szepseskare">
Szepseskare

Szepseskare – faraon starożytnego Egiptu z V dynastii.
Lata panowania.
Według Tablicy z Sakkary i Kanonu Turyńskiego panował 7 lat, chociaż niektórzy ("Grimal, Verner") twierdzą, że jego rządy mogły trwać zaledwie kilka miesięcy. Wspomniany jest przez Manetona pod imieniem Sisires (lub Siofes). Jedynymi zachowanymi zabytkami, które mu można przypisać to odciski pieczęci z jego imieniem odnalezione w Abusir. 
Niektórzy ("Verner") przypuszczają, że Szepseskare był synem Sahure, który sięgnął po władzę po przedwczesnej śmierci Neferefre. Według tej koncepcji Neferefre nie był następcą, a poprzednikiem Szepseskare.
Miejsca jego pochówku nie odnaleziono. Prawdopodobnie można mu przypisać wykonanie wykopu pod piramidę na północ od piramidy Sahurego ("Stadelmann"). Pomiary jej pozwoliły ustalić, że miała to być wielka konstrukcja, lecz zakończenie prac już na wstępnym etapie może świadczyć o słuszności hipotezy o krótkim panowaniu władcy.

</doc>
<doc id="677077" url="https://pl.wikipedia.org/wiki?curid=677077" title="Ryjówka średnia">
Ryjówka średnia

Ryjówka średnia, ryjówka białowieska ("Sorex caecutiens") – gatunek ssaka z rodziny ryjówkowatych. Blisko spokrewniona z ryjówką szinto. Występuje 8 podgatunków. Ma szeroki zasięg występowania, od wschodu Europy, gdzie sięga Polski, przez Azję do Sachalinu i Półwyspu Koreańskiego, odrębna genetycznie populacja zamieszkuje wyspę Czedżu. Żywi się bezkręgowcami, rozmnaża się szybko.
Genetyka.
Kariotyp ryjówki średniej obejmuje diploidalną liczbę 42 chromosomów, tak jak u ryjówki szinto Liczba fundamentalna wynosi 70, ale aż 72 w populacji czukockiej, a tylko 66 na Hokkaido (tyle też wynosi FN u ryjówki szinto). Chromosomy metacentryczne lub submetacentryczne tworzą 14 par, natomiast 6 par jest akrocentrycznych. Do tych ostatnich należy również, mimo swej pokaźnej wielkości, chromosom X, podczas gdy znacznie mniejszy chromosom Y prezentuje się subtelocentrycznie. Chromosom X u osobników z wyspy Czedżu przypomina pod względem prążków G swój homolog u ryjówki szinto. Uważa się, że kariotyp obserwowany u ryjówek szinto i średniej stanowi stan ancestralny dla całej grupy ryjówki średniej. Genetyka gatunku nie odzwierciedla jego rozmieszczenia geograficznego.
Budowa.
Głowa i tułów zwierzęcia mają łącznie długość od 5,0 do 7,3 cm. Ogon ma od 2,8 do 4,5 cm. Tylna stopa osiąga od 1,0 do 1,2 cm. Masa ciała wynosi między 4 a 12,5 g, przy czym osobniki młodociane osiągają od 4 do 7 g, osobniki po przezimowaniu mają więc masę 2 razy większą od urodzonych w danym roku.
Osobniki po przezimowaniu pokrywa futro barwy brązowej na grzbiecie, czerwonawej po bokach ciała, na brzuchu czy to szarawe, czy to bladożółte. Odróżniają się więc od osobników młodocianych, w przypadku których szarobrązowy kolor grzbietu płynnie przechodzi w jaśniejszy, jasnoszary brzuch. Autorzy zwracają uwagę na dwukolorowy ogon o ostro odgraniczonych od siebie brązowej barwie grzbietowej, u dorosłych jaśniejszej od grzbietu, u młodocianych podobnej barwy, i jaśniejszej barwie strony brzusznej.
Gatunek przypomina ryjówkę szinto. Cechy ryjówki szinto z Honsiu płynnie przechodziły w cechy ryjówki średniej z Kraju Nadmorskiego i Korei (wielkość głowy) oraz z Sachalinu i Hokkaido (wymiary zewnętrzne). Jednak gatunki te można zróżnicować choćby po powierzchni czwartego górnego przedtrzonowca.
Systematyka.
Ryjówkę średnią opisał w 1788 Laxmann. Jako miejsce typowe wskazał on południowo-zachodni brzeg Bajkału. Obecnie w języku angielskim gatunek ten nazywa się "Laxmann's Shrew" ("ryjówką Laxmanna"). Najbliższym krewnym ryjówki średniej jest ryjówka szinto, tworzą one razem grupę gatunków "caecutiens"/"shinto". Gatunek na podstawie badań genetycznych zalicza się do grupy ryjówki średniej w podrodzaju "Sorex", do której zaliczają się także wspomniany "Sorex shinto", a prócz niego "Sorex isodon", "Sorex sinalis", "Sorex unguiculatus". Podrodzaj ten wraz z podrodzajem "Otisrex" zalicza się do rodzaju "Sorex", czyli ryjówka w plemieniu Soricini. Plemię to wraz z plemionami Blarinini, Blarinellini, Anourosoricini, Notiosoricini i Nectogalini należy z kolei do podrodziny Soricinae, jednej z trzech podrodzin rodziny ryjówkowatych Soricidae, obejmującej także podrodziny Crocidurinae i Myosoricinae.
Kladogram wedle Naitoh i innych z 2005:
Ryjówkę średnią dzieli się na 8 podgatunków:
Odmienny pogląd podtrzymuje "Polskie Nazewnictwo Ssaków Świata", które proponuje podział na 2 podgatunki, prócz podgatunku nominatywnego podaje także "Sorex caecutiens karpinskii" o polskiej nazwie ryjówka białowieska.
Za podgatunek ryjówki średniej uznawano niegdyś japońską ryjówkę szinto, obecnie uznawaną za odrębny gatunek. Badania genetyczne wskazują jednak, że oba te gatunki są blisko ze sobą spokrewnione i tworzą grupę monofiletyczną.
Ohdachi i inni w 2005 opublikowali badania morfologiczne, w których wykazano odrębność osobników z wyspy Czedżu, charakteryzujące się większymi rozmiarami. Opisali na tej podstawie nowy podgatunek "Sorex caecutiens hallamontanus", niewymieniany przez późniejszych autorów.
Tryb życia i cykl życiowy.
Ryjówka średnia rozpoczyna okres rozrodu od późnego kwietnia do wczesnego maja. Kończy się on we wrześniu. W tym czasie jedna samica może rodzić aż 4 razy, wydając na świat od jednego do 12 noworodków, najczęściej jednak między 5 a 7, więcej w północnych częściach zasięgu występowania. Badana znad Kołymy wskazały średnią 8,6 noworodka. Młode samice potrafią przystępować do rozrodu jeszcze w tym samym roku, co nie jest rzadkim zjawiskiem u ryjówkowatych, samce natomiast czekają do następnego roku. W drugiej połowie lata młode poszukują sobie miejsca do życia, nie mogą bowiem zostać z matką. Jesienią zakładają własne terytoria. Samice pozostają na nich wiosną, podczas gdy samce porzucają je, by wieść bardziej podróżne życie, przemieszczając się pomiędzy kilkoma terytoriami samic. Te ostatnie korzystają z okazji, przejmując porzucone terytoria samców i powiększając w ten sposób własne rewiry. Jedno pokolenie trwa 1 rok. Ryjówkowate zazwyczaj przeżywają w swym życiu jedną zimę, ale już nie kolejną.
Jak inne ryjówkowate, ryjówka średnia wiedzie samotny tryb życia. Jest jednakże bardziej tolerancyjna w stosunku do obcych osobników swego gatunku, zamknięta razem z nimi w jednym pomieszczeniu wykazuje mniejszą agresję niż ryjówka aksamitna.
Rozmieszczenie geograficzne.
Ryjówka średnia ma bardzo szeroki zasięg. Występuje ona w takich krajach, jak Polska, Ukraina, Białoruś, Litwa, Łotwa, Estonia, Finlandia, Szwecja, Norwegia, Rosja, Chiny, Mongolia, Kazachstan, Japonia, Korea, Korea Północna. Podgatunek nominatywny występuje we wschodniej i środkowej Syberii, w tym nad jeziorem Bajkał, skąd po raz pierwszy opisano gatunek. Sięga on prawego brzegu Jeniseju do Dolnej Tunguzki, środkowej i południowej Jakucji oraz gór południowej Syberii od Ałtaju do wzniesień zabajkalskich i zachodniego regionu amurskiego. Na wschodzie "Sorex caecutiens annexus" zamieszkuje Półwysep Koreański, "Sorex caecutiens kunashirensis" japońskie wyspy Hokkaido i Kunashir, "Sorex caecutiens saevus" wyspę Sachalin, a jeszcze dalej, na Czukotce, żyje "Sorex caecutiens koreni", sięgający przez północną Syberię aż do Peczory. Od terenów na wschód od niej do Półwyspu Kolskiego i Fennoskandii żyje "Sorex caecutiens laponicus". W europejskiej części zasięgu zamieszkuje też "Sorex caecutiens pleskei", sięgający terenów od Polski do Uralu i dalej tereny południowych lasów Syberii aż do brzegu Jeniseju, a na południu do Kazachstanu. "Sorex caecutiens macropygmaeus" zamieszkuje znów dorzecze Amuru, Kraje Nadmorski i Kabarowski, region magadański, Kamczatkę i Wyspy Szantarskie. Ponadto ryjówka średnia spotykana jest w północno-wschodnich (Gansu) i północno-zachodnich Chinach aż do Mongolii, jednak nie wiadomo, jakie tam bytują podgatunki. Izolowana geograficznie jest populacja z wyspy Czedżu. Różni się też ona genetycznie od ryjówek z kontynentu, grupuje się raczej z mieszkankami Półwyspu Koreańskiego. Zwierzę zasiedla tereny od poziomu morza do wysokości 1600 m. Badania genetyczne wskazują na izolację populacji na Hokkaido, a później na niedawne szybkie rozprzestrzenienie się na terenach od Czedżu i Sachalinu do Europy, prawdopodobnie później niż 12 000 lat temu.
Ekologia.
Ryjówka średnia zasiedla lasy, tereny trawiaste i mokradła. Bytuje w lasach iglastych, mieszanych i liściastych. Wśród lasów lubi szczególnie syberyjskie lasy pokryte bogato mchami, w których potrafi być najpopularniej występującą ryjówką. W Europie jednak zasiedla też stare szerokolistne lasy bez traw ani mchów. W Europie nie należy w ogóle do najpopularniejszych ryjówek, jak to czyni w Azji. Na północy sięga do południowej tundry porośniętej jeszcze krzewami, zwłaszcza wierzbami czy brzozami w dolinach rzek. Na zadrzewionych z rzadka stepach występuje rzadko. W Fennoskandii zasiedla bagna gęsto porośnięte krzewami i pozbawione takiej roślinności, a także górskie lasy bogate w brzozę. Nie lubi środowisk zmodyfikowaną ręką ludzką.
Ryjówka średnia spożywa pająki, gąsienice, larwy i imagines chrząszczy, inne owady, stonogi, przy czym zawartość poszczególnych składników jej jadłospisu zależy od miejsca. Larwy chrząszczy królowały w jej menu w środkowej Jakucji, podczas gdy w Karelii większy był udział dorosłych chrząszczy. Natomiast w środkowej Syberii i na Dalekim Wchodzie ryjówki średnie nie żywiły się głównie chrząszczami. Autorzy wskazują również pewien udział pokarmu roślinnego, zwłaszcza nasion. Latem jest on niewielki, w przeciwieństwie do pozostałych pór roku. W badaniach z dorzecza Kołymy nasiona aż 73% zawartości żołądków ryjówek średnich stanowiły nasiona modrzewiu. Ryjówkowate zazwyczaj jedzą wielokrotnie w ciągu doby i pożerają znaczne w stosunku do swej masy ciała ilości pokarmu. Ryjówka aksamitna wielokrotnie w ciągu doby pozwala sobie na krótki spoczynek i wielokrotnie żeruje. Przy czym dłuższe okresy aktywności przypadają na noc latem, jesienią i zimą zaś na ranki.
Zagrożenia i ochrona.
Populacja ryjówki średniej jest stabilna (pomimo nieregularnych rocznych wahań, w Karelli potrafiących wahać się dziesięciokrotnie) i liczna zarazem. IUCN nie zna istotnych zagrożeń dla tego gatunku, choć lokalnym populacjom grozić może wyrąb drewna. Wobec tego klasyfikuje ryjówkę średnią jako gatunek najmniejszej troski (LC). Ostatnio klasyfikował ją tak w 2016, a poprzednio również jako LC w 2008. Podobnie w 1996 klasyfikował ją jako LR/LC. W Azji bywa najpopularniejszą ryjówką, zwłaszcza w tajdze, ale także w górach Hentii. W Europie już nie, ustępując ryjówce aksamitnej. Radzi sobie jednak lepiej od niej w siedliskach uboższych w zasoby pokarmowe. Popularna jest też w Mongolii i w lasach Hokkaido. Zasięg występowania tego rozpowszechnionego szeroko gatunku obejmuje liczne obszary chronione. Konwencja berneńska wymienia ryjówkę średnią w Załączniku III. W Polsce występuje w izolowanej populacji w Puszczy Białowieskiej. W przeszłości podlegała w Polsce ochronie ścisłej, zaś od 2014 r. podlega ochronie częściowej.

</doc>
<doc id="677081" url="https://pl.wikipedia.org/wiki?curid=677081" title="Henryk Olszewski (prawnik)">
Henryk Olszewski (prawnik)

Henryk Anastazy Olszewski (ur. 2 stycznia 1932 w Świeciu, zm. 19 sierpnia 2021 w Poznaniu) – polski historyk prawa i nauczyciel akademicki, profesor nauk prawnych.
Życiorys.
Syn Mariana i Stefanii. W 1954 ukończył studia prawnicze na Wydziale Prawa Uniwersytetu Poznańskiego. Stopień naukowy doktora uzyskał w 1959 na tej uczelni na podstawie pracy "Ustrój polityczny Rzeczypospolitej w poglądach szlachty w latach 1697–1740". Od 1959 należał do PZPR. W 1966 habilitował się w oparciu o rozprawę zatytułowaną "Sejm Rzeczypospolitej epoki oligarchii. Prawo-praktyka-teoria-programy". W 1976 otrzymał tytuł profesora nadzwyczajnego. W 1986 został profesorem zwyczajnym.
Zawodowo był związany z Uniwersytetem im. Adama Mickiewicza w Poznaniu. W 1966 został kierownikiem Katedry Historii Doktryn Politycznych i Prawnych na Wydziale Prawa i Administracji, funkcję tę pełnił do 2002, kiedy to przeszedł na emeryturę. Wykładał także na innych uczelniach krajowych. Był nauczycielem akademickim na Wydziale Prawa Uniwersytetu SWPS w Warszawie. W latach 1968–1972 był prodziekanem, a w latach 1975–1978 dziekanem Wydziału Prawa i Administracji UAM. Przez wiele lat wykładał historię doktryn politycznych i prawnych w Collegium Polonicum w Słubicach, wspólnej placówce UAM i Europejskiego Uniwersytetu Viadrina we Frankfurcie nad Odrą.
Od 1998 był członkiem korespondentem, a od 2007 członkiem rzeczywistym Polskiej Akademii Nauk. Został członkiem m.in. Komitetu Nauk Prawnych i Komitetu Nauk Politycznych PAN oraz Centralnej Komisji do Spraw Stopni i Tytułów. W latach 1986–1989 był członkiem Ogólnopolskiego Komitetu Grunwaldzkiego. W latach 1978–2014 był redaktorem naczelnym „Czasopisma Prawno-Historycznego”.
Pochowany na cmentarzu Junikowo w Poznaniu.
Odznaczenia i wyróżnienia.
Odznaczony m.in. Krzyżem Kawalerskim, Krzyżem Oficerskim (1977) oraz Krzyżem Komandorskim (2011) Orderu Odrodzenia Polski, Złotym Krzyżem Zasługi i Medalem Komisji Edukacji Narodowej. W 2010 otrzymał tytuł doktora honoris causa Uniwersytetu Jagiellońskiego.

</doc>
<doc id="677082" url="https://pl.wikipedia.org/wiki?curid=677082" title="Mbandjock">
Mbandjock

 
Mbandjock – miasto w Kamerunie, w Regionie Centralnym. Liczy około 27,5 tys. mieszkańców.
W mieście znajduje się lokalne lotnisko.

</doc>
<doc id="677083" url="https://pl.wikipedia.org/wiki?curid=677083" title="Węzły rodzinne">
Węzły rodzinne



</doc>
<doc id="677084" url="https://pl.wikipedia.org/wiki?curid=677084" title="Penda">
Penda

Penda (zm. 15 listopada 655) – król Mercji od 626 roku.
Pozostawał wierny pogańskiej religii, podczas gdy pozostali anglosascy władcy wyznawali chrześcijaństwo. W 633 roku w bitwie pod Hatfield Chase pokonał Edwina, króla Northumbrii, a w 642 roku pod Maserfield jednego z jego następców – Oswalda. W ten sposób stał się najpotężniejszym władcą na Wyspach Brytyjskich. Walczył ze Wschodnimi Anglami, doprowadził do wygnania króla Wessexu. Poległ pod Winwaed w bitwie z Oswiu, królem Bernicji.
Pochodzenie i data urodzenia.
Penda, jak podaje "Kronika anglosaska", był w piątym stopniu potomkiem Icela, którego genealogia miała prowadzić do Wodana. Penda był synem Pybby, króla Mercji. Według "Historia Britonum" Nenniusza miał jedenastu braci; z imienia znani są Eowa i Coenwalh. Data jego urodzenia nie jest pewna. Według "Kroniki anglosaskiej" w chwili objęcia rządów w 626 roku miał 50 lat i panował przez kolejne 30. Datę tę kwestionuje się ze względu na fakt, że w 655 roku, gdy Penda miał mieć 80 lat, jego syn Wulfhere był młodym człowiekiem. Wysuwa się pogląd, że zapis "Kroniki anglosaskiej" jest nieprecyzyjny i Penda zginął w wieku 50 lat po 30 latach panowania, czyli w 626 roku miał 20 lat.
Ostatnia wyprawa.
W 655 roku na czele wielkiej armii najechał Bernicję. Towarzyszyli mu m.in. Cadafael ap Cynfeddw, król Gwynedd, i Aethelhere, król Anglów Wschodnich. Wsparcia wyprawie udzielił Œthelwald, król Deiry.
Przyczyny tej wyprawy pozostają niejasne.

</doc>
<doc id="677086" url="https://pl.wikipedia.org/wiki?curid=677086" title="Raymond Carver">
Raymond Carver

Raymond Clevie Carver, Jr. (ur. 25 maja 1938 w Clatskanie w stanie Oregon, zm. 2 sierpnia 1988 w Port Angeles w stanie Washington) – amerykański prozaik i poeta, autor krótkich opowiadań.
Życiorys.
Ojciec Raymonda Carvera był alkoholikiem, pracował w tartaku, matka była kelnerką. Carver wychowywał się w Yakimie w stanie Washington. Po ukończeniu w 1956 Davis High School pracował razem z ojcem w tartaku i ożenił się z 16-letnią Maryann Burk. Rok później urodziła się jego córka, Christine La Rae, a w 1958 syn – Vance Lindsay.
Carver imał się różnych zajęć – pracował m.in. jako portier i bibliotekarz. Po przeprowadzce do Paradise w Kalifornii Carver zapisał się na kurs "creative writing", prowadzony przez Johna Gardnera. Studiował na Chico State University, University of Iowa i w Humboldt State College. W połowie lat 60. przeprowadził się wraz z rodziną do Sacramento. Pracował jako nocny stróż w Mercy Hospital, w dzień uczęszczał na wykłady poety Dennisa Schmitza w Sacramento State College. W 1968 ukazał się jego debiutancki tomik wierszy "Near Klamath". Rok wcześniej Carver zamieszkał z rodziną w Palo Alto i zatrudnił się w Science Research Associates jako edytor podręczników. W 1970 został zwolniony z pracy.
W następnym latach podróżował po Stanach Zjednoczonych, pracując głównie na uniwersytetach. Frustracja z powodu częstych zmian pracy, ciągłych podróży i kłopotów z pisaniem przyczyniła się do rozwoju choroby alkoholowej Carvera. W 1973 wraz z Johnem Cheeverem Carver zatrudnił się jako wykładowca w prestiżowym college Iowa Writers' Workshop, ale alkoholizm uniemożliwił mu właściwie prowadzenie zajęć. Rok później, po opuszczeniu Iowa, Carver po raz pierwszy pojął próbę leczenia. Po wielu nieudanych próbach ostatecznie przestał pić 2 czerwca 1977, dzięki pomocy Anonimowych Alkoholików. Rok wcześniej, w 1976, ukazał się pierwszy spośród kilku opublikowanych za jego życia zbiorów opowiadań – "Will You Please Be Quiet, Please?". Tytułowe opowiadanie zostało później zamieszczone w zbiorze "America's Best Short Stories". Kolejne opublikowane zbiory spotkały się z entuzjastyczną reakcją krytyki – w 1983 Carver został laureatem prestiżowej "O.Henry Award" za opowiadanie "A Small, Good Thing", opublikowane w książce "Cathedral".
W 1979 związał się z poetką Tess Gallagher, którą poznał rok wcześniej na konferencji w Dallas. W 1982 rozwiódł się z Maryann, ślub z Tess wziął dopiero w 1988. Sześć tygodni później zmarł w Port Angeles na raka płuca i został pochowany na cmentarzu Ocean View Cemetery. W testamencie wyznaczył Tess Gallagher na opiekunkę swojej spuścizny literackiej. Przed śmiercią przyjęto go do grona prestiżowej American Academy of Arts and Letters.
Twórczość.
Twórczość Raymonda Carvera obejmuje wyłącznie wiersze i krótkie opowiadania. Według Carvera tylko w tych gatunkach mógł osiągnąć interesującą go zwięzłość i intensywność. W jednym z wywiadów tłumaczył, że jest w stanie uprawiać tylko takie gatunki literackie, które nie wymagają przerywania pracy pisarskiej. Opowiadania Carvera charakteryzują się niezwykle zwięzłym, precyzyjnym, suchym i pozbawionym emocji językiem, szczątkowymi dialogami i akcją oraz ograniczoną, duszną przestrzenią narracyjną, pozbawioną wszelkich, zbędnych szczegółów. Język postaci Carvera, mimo swej precyzji, nie spełnia żadnej roli komunikacyjnej, podkreślając ich wyobcowanie i samotność. Tłem opowiadań jest zazwyczaj życie amerykańskiej klasy średniej, przepełnione jałowością, nudą i poczuciem życiowej porażki. Zdaniem Jerzego Jarniewicza, polskiego tłumacza prozy Carvera, "opowiadania Carvera zaczynają się tym samym, czym się kończą. Zaczynają się końcem – nawet jeżeli bohaterom (...) wydaje się inaczej, ten koniec jest, podskórnie przynajmniej, obecny od pierwszych słów tekstu. Świat opowiadań Carvera utracił zdolność ruchu (...) Zdania ogołocone, sprawozdawcze, a więc zniewolone przez faktyczność, rezygnują z prób podjęcia ze światem jakichkolwiek sensotwórczych negocjacji".
Wśród możliwych inspiracji krytycy wskazywali najczęściej na twórczość Ernesta Hemingwaya, Antoniego Czechowa i Franza Kafki (pierwsze znane opowiadanie, "The Furious Seasons" z 1960, zdradzało silne wpływy prozy Faulknera). Carver uchodzi za czołowego przedstawiciela amerykańskiego minimalizmu, którego omówienie można znaleźć w eseju Johna Bartha "A Few Words About Minimalism" z 1986. Na lapidarność stylu Carvera mieli wpływ jego mentorzy i wydawcy – według znanej anegdoty John Gardner polecił używać mu piętnastu słów w miejsce dwudziestu pięciu, a redaktor jego prozy z magazynu "Esquire" – Gordon Lish – pięciu w miejsce piętnastu.
Na podstawie prozy Carvera powstał film "Short Cuts" ("Na skróty") w reżyserii Roberta Altmana. Zekranizowano również opowiadania "Why Don't You Dance?" (18-minutowy film "Everything Goes" z Hugo Weavingiem w roli głównej) oraz "So Much Water So Close to Home" (australijski film "Jindabyne"). Inscenizacja opowiadania "Beginners" występuje jako osnowa fabuły w filmie Birdman w reżyserii Alejandro G. Iñárritu.
Dzieła.
Polskie wydania.
Kilka opowiadań Carvera z tomu "Cathedral" w tłumaczeniu Jerzego Jarniewicza ukazało się w "Literaturze na świecie" (nr 12/1999, 3-4/2006).

</doc>
<doc id="677087" url="https://pl.wikipedia.org/wiki?curid=677087" title="Puigcerdà">
Puigcerdà

Puigcerdà (wym. ) – hiszpańska gmina w prowincji Girona, w Katalonii, 118 kilometrów od Barcelony; stolica comarki Baixa Cerdanya.
Liczba ludności według danych INE z 2005 roku wynosi 8845. Znajduje się w pobliżu rzeki Segre, nieopodal granicy hiszpańsko-francuskiej. Puigcerdà została założona w 1177 roku przez Alfonsa I.

</doc>
<doc id="677088" url="https://pl.wikipedia.org/wiki?curid=677088" title="Janusz Symonides">
Janusz Symonides

Janusz Ignacy Symonides (ur. 5 marca 1938 w Brześciu nad Bugiem, zm. 23 kwietnia 2020 w Warszawie) – polski prawnik, profesor, dyplomata i wykładowca uniwersytecki specjalizujący się w prawie międzynarodowym ze szczególnym uwzględnieniem prawa morza, praw człowieka, organizacji międzynarodowych.
Życiorys.
Wykształcenie i działalność zawodowa.
W 1940 rodzina Symonidesów przeniosła się do Generalnego Gubernatorstwa – wpierw do Przedborza, a potem do Radomia. Edukację szkolną rozpoczął od II klasy w wieku 6 lat. W 1954 ukończył szkołę średnią w Toruniu z wyróżnieniem pozwalającym studiować na dowolnym kierunku studiów.
Rozpoczął studia w Szkole Głównej Służby Zagranicznej w Warszawie (1959). Jako wyróżniający się student odbył praktykę wakacyjną w ambasadzie w Moskwie. Pracę magisterską "Status Kanału Panamskiego" napisał pod kierunkiem prof. Ludwika Gelberga i obronił 26 maja 1959. Mimo świetnych wyników, z uwagi na zastrzeżenia polityczne, nie dopuszczono go do egzaminu w Ministerstwie Spraw Zagranicznych. W tym też roku zdawał na Wydział Teorii i Krytyki Filmowej Łódzkiej Szkoły Filmowej. W lipcu 1959 rozpoczął pracę w Departamencie Zagranicznym Narodowego Banku Polskiego. W grudniu 1959 został asystentem na nowo otwartym Wydziale Prawa Uniwersytetu Mikołaja Kopernika. 28 maja 1963 uzyskał tam doktorat z nauk prawnych na podstawie pracy "Zagadnienie kontroli międzynarodowej" napisanej pod kierunkiem Stanisława Nahlika. W tym samym roku odbył staż w Haskiej Akademii Prawa Międzynarodowego dzięki stypendium ufundowanemu przez Bohdana Winiarskiego. Odbył także staż na Uniwersytecie Londyńskim (1964–1965).
W wieku 29 lat, 9 stycznia 1968 habilitował się z prawa międzynarodowego na Uniwersytecie Adama Mickiewicza (rozprawa: "Zasada efektywności w prawie międzynarodowym"). Na Uniwersytecie Mikołaja Kopernika pełnił funkcje prorektora ds. nauczania, a następnie ds. ogólnych (1969–1973) i dyrektora Instytutu Nauk Prawno-Ustrojowych (1971–1973). W 1973 został profesorem nadzwyczajnym, a w 1980 profesorem zwyczajnym. W latach 1973–1980 był wicedyrektorem Polskiego Instytutu Spraw Międzynarodowych, a w latach 1974–1987 wiceprzewodniczącym Polskiego Komitetu Bezpieczeństwa Europejskiego. W 1980 objął funkcję dyrektora Polskiego Instytutu Spraw Międzynarodowych. W 1983 wraz z wicedyrektorem Wojciechem Multanem został czasowo pozbawiony paszportu za przygotowanie ekspertyz godzących w stosunki polsko-radzieckie. W 1987 przestał być dyrektorem PISM i wyjechał jako profesor wizytujący do Instytutu Wschód-Zachód w Nowym Jorku.
W latach 1989–2000 był dyrektorem Departamentu Praw Człowieka, Demokracji i Pokoju UNESCO w Paryżu. Po powrocie został wykładowcą ISM UW (którym był także w latach 1984–1987) oraz kierownikiem Zakładu Prawa Międzynarodowego i Wspólnotowego Instytutu Stosunków Międzynarodowych Uniwersytetu Mikołaja Kopernika. Pracę na UMK zakończył w 2010.
Wykładał gościnnie na wielu uczelniach. W latach 1998–2000 (na zaproszenie Viktora Ciorbei) wykładowca prawa międzynarodowego i prawa morza na rumuńskim uniwersytecie im. Vlada Ţepeşa. Od 1994 członek rzeczywisty Akademii Nauk Pedagogicznych i Społecznych w Moskwie. Wykładowca na Wydziale Nauk Humanistycznych w Społecznej Akademii Nauk. Symonides wypromował dziewiętnaścioro doktorów, m.in.: Tadeusz Jasudowicz, Piotr Łaski, Krzysztof Drzewicki.
Działalność polityczna i społeczna.
W latach 1958–1990 należał do Polskiej Zjednoczonej Partii Robotniczej. Od kwietnia 1968 do listopada 1969 pełnił funkcję I sekretarza Komitetu Uczelnianego PZPR na Uniwersytecie Mikołaja Kopernika. Od 1974 przewodniczył Rady Towarzystwa Przyjaźni z Narodami przy Ogólnopolskim Komitecie Frontu Jedności Narodu. Członek Rady Legislacyjnej IV i V kadencji (1984–1990).
Był jednym z przedstawicieli Polski podczas prac nad Konwencją o Prawie Morza z Montego Bay. Był członkiem Doradczego Komitetu Prawnego przy ministrze spraw zagranicznych, ekspert ludzkiego wymiaru OBWE oraz koncyliator konwencji z Montego Bay. Sędzia ad hoc Europejskiego Trybunału Praw Człowieka w kadencji 2018–2022.
Życie prywatne.
Ojciec Ignacy był inżynierem, zaś matka Natalia z domu Mierzejewska nauczycielką. Janusz Symonides miał czworo dzieci: Bartosza, Martę, Michała i Karolinę.
Janusz Symonides zmarł 23 kwietnia 2020. Spoczął 15 maja 2020 na warszawskim cmentarzu w Pyrach.
Ważniejsze publikacje.
Był encyklopedystą; został wymieniony w gronie redaktorów liczącej 32 tomy "Encyklopedii. Świat w przekroju" wydanej w latach 1959–1991. Symonides jest autorem ponad 590 publikacji naukowych, w tym 48 monografii, podręczników materiałów, dokumentów, monografii i zbiorów dokumentów z zakresu prawa morza, praw człowieka, teorii prawa międzynarodowego, terytorium, organizacji międzynarodowych uniwersalnych i europejskich, problemów bezpieczeństwa i rozbrojenia, problemów globalnych, m.in.

</doc>
<doc id="677089" url="https://pl.wikipedia.org/wiki?curid=677089" title="Puigcerda">
Puigcerda



</doc>
<doc id="677090" url="https://pl.wikipedia.org/wiki?curid=677090" title="Baptyści dnia siódmego">
Baptyści dnia siódmego

Baptyści dnia siódmego (, skrót: SDB) – ewangeliczne wyznanie protestanckie, reprezentujące baptystów zachowujących sabat siódmego dnia tygodnia tj. w sobotę i opierające swoje nauczanie wyłącznie na Biblii.
Historia.
Pierwszy zbór baptystów dnia siódmego został utworzony w Londynie w 1653 r. pod przewodnictwem doktora Petera Chamberlen’a. Na terenie Ameryki, pierwszy zbór baptystów dnia siódmego, powstał w grudniu 1671 r. w Newport, w stanie Rhode Island. Stephen Mumford, baptysta dnia siódmego z Anglii, przypłynął do Rhode Island w 1665 r. Nie znajdując tam żadnego zboru święcącego sobotę, przyłączył się do wspólnoty baptystycznej święcącej niedzielę w Newport, której pastorem był John Clarc (1609-1676). Mumford i jego zwolennicy uczęszczali do tego zboru aż do 1671 r., kiedy to założyli w Newport pierwszy w Ameryce zbór baptystów dnia siódmego. Wkrótce potem powstały zbory w Pensylwanii i New Jersey, skąd rozprzestrzeniły się na północ – do Connecticut, Nowego Jorku i na południe – do Wirginii i Karoliny. Sabatarianizm pojawił się również wśród Niemców w Ephrata (1735 r.). Wspólnota ta została zorganizowana jako "Niemieckie Stowarzyszenie Religijne Baptystów Dnia Siódmego". "Generalna Konferencja Baptystów Dnia Siódmego", jako zjednoczenie w pełni autonomicznych zborów baptystów dnia siódmego została powołana w 1801 r.
Nauka.
Baptyści dnia siódmego, podobnie, jak pozostali baptyści wierzą w:
Ponadto baptyści dnia siódmego wierzą, że dniem świętym, nadanym przez Boga człowiekowi już przy stworzeniu świata była sobota (ustanowienie sabatu poprzedzało zarówno upadek człowieka jak i nadanie Mojżeszowi prawa). Zgodnie z Londyńskim Wyznaniem Wiary baptyści dnia siódmego wierzą, że dekalog jest niezmiennym w czasie boskim prawem moralnym, obowiązującym wszystkich ludzi. Ponadto uważają, że świadectwa Nowego Testamentu potwierdzają praktykę świętowania sabatu w Kościele chrześcijańskim w I wieku. Jako przykłady podawane są osoby Jezusa Chrystusa, apostołów i pierwszych chrześcijan, którzy przestrzegali dnia sobotniego. Jednocześnie baptyści dnia siódmego zwracają uwagę, że wprowadzenie niedzieli jako dnia Pańskiego do Kościoła nastąpiło dopiero po śmierci apostołów. Fakt ten uważają za późniejszy „kompromis z pogaństwem”, który pozbawiony był jakichkolwiek przesłanek biblijnych.
Organizacja.
Baptyści dnia siódmego, podobnie jak pozostali baptyści, zorganizowani są kongregacjonalnie; każdy zbór posiada autonomię i jego przynależność do Krajowych Stowarzyszeń Baptystów Dnia Siódmego jest dobrowolna. Celem Krajowych Stowarzyszeń nie jest sprawowanie władzy zwierzchniej nad zborami, lecz zrzeszanie lokalnych, w pełni niezależnych zborów baptystów dnia siódmego, utrzymywanie jedności doktrynalnej w głównych punktach wiary, wzajemne wsparcie i świadczenie, jak również reprezentacja prawno-administracyjna na terenie danego kraju. Pastorzy i diakoni wybierani są przez miejscowy zbór, a nie mianowani odgórnie. Domy modlitwy są własnością lokalnych zgromadzeń.
Współczesność.
W 1995 r. baptyści dnia siódmego mieli na terenie Stanów Zjednoczonych 4885 członków w 78 zborach; w Anglii – 55 członków w 2 zborach, a w Kanadzie – 40 członków w ramach jednego zboru. Zjednoczenia baptystów dnia siódmego działają także w innych krajach. "Światowa Federacja Baptystów Dnia Siódmego", utworzona w latach 1964-1965 obecnie jednoczy ponad 50 000 Baptystów Dnia Siódmego z 22 krajów i 17 organizacji. Najwięcej baptystów dnia siódmego żyje w: Oceniii (szczególnie Australii i Nowej Zelandii); Ameryce Południowej (szczególnie Brazylii i Argentynie); Europie (szczególnie Holandii, Niemczech i Polsce); Azji (szczególnie Filipinach, Indiach i Mjanmie); Afryce (szczególnie: Republice Południowej Afryki, Mozambiku i Nigerii); Ameryce Północnej (w Stanach Zjednoczonych, Kanadzie i Meksyku); Gujanie i Jamajce.
Poza uznawaniem soboty (a nie niedzieli) za dzień święty, nie ma innych znaczących różnic pomiędzy Baptystami Dnia Siódmego i pozostałymi baptystami. Biura "Generalnej Konferencji" znajdują się w Janeswille, w stanie Wisconsin, "Stowarzyszenia Misyjnego" w Westerly, w stanie Rhode Island, a "Komitetu Chrześcijańskiego Wychowania" w Alfred Station, w stanie Nowy Jork. "Generalna Konferencja Baptystów Dnia Siódmego" jest członkiem Światowego Związku Baptystycznego.

</doc>
<doc id="677092" url="https://pl.wikipedia.org/wiki?curid=677092" title="Dchang">
Dchang



</doc>
<doc id="677093" url="https://pl.wikipedia.org/wiki?curid=677093" title="Djang">
Djang



</doc>
<doc id="677094" url="https://pl.wikipedia.org/wiki?curid=677094" title="Świnka pospolita">
Świnka pospolita

Świnka pospolita, świnka ("Chondrostoma nasus") – gatunek słodkowodnej ryby karpiokształtnej z rodziny karpiowatych (Cyprinidae).
Zasięg występowania.
Europa środkowa i północna Azja.
Zasiedla bystre, podgórskie rzeki w krainie lipienia i brzany. Żyje gromadnie w płytkich (do 2 m) miejscach o bystrym nurcie i kamienistym, piaszczystym lub lekko zamulonym dnie.
Charakterystyka.
Świnka osiąga 25–50 (maksymalnie 60) cm długości i 1 (maksymalnie 2) kg masy ciała. Ciało świnki jest wydłużone, ma owalny przekrój; płetwa ogonowa głęboko wcięta w księżycowaty kształt. Płetwy grzbietowa i brzuszna osadzone na jednej linii. Głowa mała, otwór gębowy dolny, wargi twarde, chrząstkowe – dolna o ostrej krawędzi, pełni rolę skrobaczki. Grzbiet ma szarozielony kolor, boki są jaśniejsze o srebrzystym połysku, z kolei wierzch głowy jest ciemny, brzuch biały lub żółtawy. Płetwy parzyste i odbytowa – są czerwone, ogonowa – czerwonobrunatna, a w swej dolnej części bardziej czerwonawa.
Pokarm.
Świnka żywi się szczątkami roślin i innym pokarmem roślinnym (glonami) znalezionymi na dnie. Zeskrobuje tam wargami tzw. narost, czyli glony porastające kamienie i podwodne przeszkody. Zjada także plankton, larwy owadów, kiełże czy mięczaki. Poszukując ich na dnie potrafi nawet przesunąć drobne kamienie.
Rozmnażanie.
Dojrzewa płciowo w wieku 4–5 lat. Tarło świnki w zależności od temperatury wody trwa od III do V w temperaturze wody 12–18 °C. Podczas tarła często wyskakuje nad powierzchnię wody. Samica, w zależności od wielkości, składa ok. 30 000 jaj o zielonkawej, ochronnej barwie ochry, w płytkich rejonach rzek o dnie piaszczystym lub żwirowatym. W tym czasie głowa i górna część tułowia, zwłaszcza u samców, pokryta jest jasnymi guzkami wysypki tarłowej. Wylęg następuje po 10–30 dniach. Narybek początkowo chowa się pod kamieniami. Świnka żyje do 17 lat.
Ochrona.
Okres ochronny: od 1 I do 15 V
Wymiar ochronny: 25 cm
Limit połowów: 5 sztuk na dobę (łącznie z certą)

</doc>
<doc id="677096" url="https://pl.wikipedia.org/wiki?curid=677096" title="Patriarcha moskiewski">
Patriarcha moskiewski



</doc>
<doc id="677099" url="https://pl.wikipedia.org/wiki?curid=677099" title="Cerkiew rosyjska">
Cerkiew rosyjska



</doc>
<doc id="677100" url="https://pl.wikipedia.org/wiki?curid=677100" title="Cerkiew Rosyjska">
Cerkiew Rosyjska



</doc>
<doc id="677101" url="https://pl.wikipedia.org/wiki?curid=677101" title="Zbigniew Raszewski (historyk teatru)">
Zbigniew Raszewski (historyk teatru)

Zbigniew Raszewski (ur. 5 kwietnia 1925 w Poznaniu, zm. 7 sierpnia 1992 w Warszawie) – polski historyk teatru, pisarz.
Życiorys.
Syn Jana i Walerii z Łazarewiczów. Wkrótce po urodzeniu przeniósł się do Bydgoszczy, gdzie spędził dzieciństwo i młodość. Napisał książkę o tym mieście, a szerzej o stosunkach polsko-niemieckich w Bydgoszczy w formie hasłowego kompendium "Pamiętnik gapia. Bydgoszcz, jaką pamiętam z lat 1930-1945" (Wyd. Pomorze Bydgoszcz).
W latach 1945–1949 studiował polonistykę na Uniwersytecie w Poznaniu, gdzie później był asystentem. Przeniósł się do Warszawy i związał się z Instytutem Sztuki Polskiej Akademii Nauk. Był profesorem warszawskiej Akademii Teatralnej im. Aleksandra Zelwerowicza. Był redaktorem „Pamiętnika Teatralnego”. Pochowany został na cmentarzu Powązkowskim (kwatera 39-1-18).
30 listopada 2006 powstał Instytut Teatralny im. Zbigniewa Raszewskiego. Mieści się on w Warszawie w Alejach Ujazdowskich nr 6. Otwarcia Instytutu dokonał jego dyrektor i twórca – Maciej Nowak. Gościem honorowym był Gustaw Holoubek.
O Zbigniewie Raszewskim powstał już po jego śmierci film dokumentalny pt. „Profesor” (1993).
Życie osobiste.
W 1951 ożenił się z Anną Micewicz, miał z nią trójkę dzieci – Magdalenę (została podobnie jak ojciec historykiem teatru), Jana i Dorotę.

</doc>
<doc id="677107" url="https://pl.wikipedia.org/wiki?curid=677107" title="Club Universidad Técnica de Cajamarca">
Club Universidad Técnica de Cajamarca

Club Cultural y Deportivo Universidad Técnica de Cajamarca, znany na ogół jako UTC, jest peruwiańskim klubem piłkarskim z siedzibą w mieście Cajamarca.
Historia.
Klub został założony 14 lipca 1964. Po wygraniu Copa Peru awansował do pierwszej ligi, w której zadebiutował w 1982. W 1993 klub spadł do drugiej ligi. Zespół gra obecnie w Segunda División Peruana, z której najlepsze zespoły kwalifikują się do Copa Peru. Wygranie Copa Peru daje awans do I ligi.

</doc>
<doc id="677108" url="https://pl.wikipedia.org/wiki?curid=677108" title="David Frankel">
David Frankel

David Frankel (ur. 2 kwietnia 1959 w Nowym Jorku) – amerykański reżyser, scenarzysta, aktor i producent filmowy.
Wyreżyserował m.in. "Diabeł ubiera się u Prady" (2006), "Marley i Ja" (2008), "Kompania Braci" (2001).

</doc>
<doc id="677109" url="https://pl.wikipedia.org/wiki?curid=677109" title="Szkoła Wyższa Służby Zagranicznej">
Szkoła Wyższa Służby Zagranicznej



</doc>
<doc id="677110" url="https://pl.wikipedia.org/wiki?curid=677110" title="Iron Flag">
Iron Flag

Iron Flag – czwarty album studyjny amerykańskiej grupy hip-hopowej Wu-Tang Clan wydany 18 grudnia 2001 roku nakładem wytwórni Loud Records. Wydawnictwo zostało w większości wyprodukowane przez RZA'e, a pojedyncze utwory przez Mathematicsa, True Mastera i Trackmasters'a.
Album zadebiutował na 32. miejscu notowania Billboard 200 i 6. miejscu listy Top R&amp;B/Hip-Hop Albums. 29 stycznia 2002 roku według Recording Industry Association of America płyta uzyskała status złotej.
Album był promowany singlami "Rules", "Back in the Game" z gościnnym udziałem Rona Isleya, i "Uzi (Pinky Ring)". Ten ostatni uplasował się na 93. miejscu notowania Hot R&amp;B/Hip-Hop Songs i 16. miejscu Hot Rap Tracks, a amerykański vortal Pitchfork Media umieścił go na 332. miejscu opublikowanej w sierpniu 2009 roku liście "The Top 500 Tracks of the 2000s".
Koncepcja.
Wu-Tang Clan zaskoczył słuchaczy wydając płytę "Iron Flag" zaledwie rok po premierze poprzedniego albumu "The W". W nagraniu tak jak poprzednio nie wziął udziału i nie pojawił się w żadnym utworze Ol' Dirty Bastard, jednak o wiele bardziej zaskakująca jest nieobecność współpracującego z ekipą rapera Cappadonny. 
Plotki mówiły o jego niezadowoleniu z pełnionej w zespole funkcji i o problemach jego menedżera, który miał się okazać policyjnym agentem. Nieobecność ta jest jeszcze dziwniejsza biorąc pod uwagę fakt, że brał on udział w nagraniach do płyty, a jego sylwetka została w ostatniej chwili komputerowo wycięta ze zdjęcia na okładkę albumu (można dostrzec jednak jego nogę, która pozostała na zdjęciu).
Samo zdjęcie jest wzorowane na historycznym zdjęciu amerykańskich żołnierzy, zatykających flagę po zwycięskiej bitwie.

</doc>
<doc id="677111" url="https://pl.wikipedia.org/wiki?curid=677111" title="Chondrostoma nasus">
Chondrostoma nasus



</doc>
<doc id="677115" url="https://pl.wikipedia.org/wiki?curid=677115" title="Walerian Dzieduszycki">
Walerian Dzieduszycki

Walerian (Walery) Wiktoryn Dzieduszycki (ur. 1754, Kłoczew, zm. 10 marca 1832, Potoczyska) – polski działacz patriotyczny, podróżnik, uczony amator, ziemianin.
Życiorys.
Syn Tadeusza, brat Józefa Kalasantego.
Starosta serebryński od 1775, podkomorzy cesarsko-królewski austriacki 1775, hrabia cesarstwa (od 1776, potwierdzenie tytułu hrabiowskiego 25 marca 1821 w Kongresówce), szambelan królewski 1786.
Kształcił się we Lwowie i Wiedniu, darzony względami cesarzowej Marii Teresy i Józefa II. Pierwszy z Polaków otrzymał godność szambelana austriackiego, ufundował swym kosztem szkołę parafialną dla włościan w Jaryczowie.
Właściciel wielkich dóbr na Podolu, próbował eksportować zboże Dniestrem do Odessy. W roku 1785 podjął specjalną wyprawę Dniestrem aby zbadać możliwości spławu towarów tą rzeką, głównie z województw podolskiego i bracławskiego. Zabrał ze sobą ładunek 2500 korcy pszenicy i inne towary. Wyruszył 16 czerwca 1785 roku z Ladawy. Zboże znajdujące się na dwóch statkach należało prawdopodobnie do Prota Potockiego, żywo zainteresowanego rozwinięciem handlu czarnomorskiego. Ostatecznie Dzieduszycki dotarł do Stambułu i tam sprzedał przewożone zboże po niekorzystnej jednak cenie. W dowód uznania za odbycie podróży Dzieduszycki otrzymał Order Świętego Stanisława. W 1790 roku był komisarzem Komisji Porządkowej Cywilno-Wojskowej powiatu latyczowskiego. Zwolennik reform Sejmu Czteroletniego. Po ustanowieniu Konstytucji 3 Maja obiecał corocznie uwolnić od poddaństwa dziesięciu najlepszych jej uczniów. Po II rozbiorze przeniósł się do dzielnicy galicyjskiej, by nie składać carowej przysięgi homagialnej. W 1794 na usługach Kościuszki we Lwowie.
Insurekcji kościuszkowskiej służył pomocą materialną i dyplomatyczną, był gorącym zwolennikiem oparcia się o Austrię, był pośrednikiem pomiędzy władzami insurekcyjnymi a dworem wiedeńskim, któremu przedkładał memoriały, wykazujące korzyści osadzenia arcyksięcia austriackiego na tronie Rzeczypospolitej.
Po upadku insurekcji przywódca Centralizacji Lwowskiej, aresztowany za próbę wzniecenia powstania w Galicji.
Po III rozbiorze należał do głównych organizatorów sprzysiężenia patriotycznego w Galicji, stał na czele Zgromadzenia Centralnego we Lwowie, które wyrosło na naczelną władzę spiskową na obszarze ziem dawnej Rzeczypospolitej.
W latach 1797-1800 więziony przez Austriaków w Ołomuńcu. Wypuszczony po zaręczeniu, że będzie się zachowywał lojalnie wobec państwa, osiadł na wsi, oddawał się odtąd gospodarstwu i studiom przyrodniczym. Po zwolnieniu wycofał się z życia politycznego.

</doc>
<doc id="677116" url="https://pl.wikipedia.org/wiki?curid=677116" title="Galina Czistiakowa">
Galina Czistiakowa

Galina Walentinowna Czistiakowa (ros. Галина Валентиновна Чистякова, słow. Galina Čisťakovová, ur. 26 lipca 1962) – radziecka lekkoatletka, skoczkini w dal i trójskoczkini, medalistka olimpijska, aktualna rekordzistka świata w skoku w dal.
Czistiakowa odnosiła wiele sukcesów w skoku w dal w drugiej połowie lat 80. XX wieku, zwłaszcza w zawodach w hali. Pod koniec kariery startowała również w trójskoku. Zdobywała medale halowych mistrzostw Europy: złote w 1985, 1989 i 1990 (na tych ostatnich zarówno w skoku w dal i w trójskoku) oraz srebrny w 1987 i 1988. Była również mistrzynią Europy na otwartym stadionie w 1986 oraz halową mistrzynią świata w 1989. Na Igrzyskach Olimpijskich jej najlepszym osiągnięciem był brązowy medal na Igrzyskach Olimpijskich w 1988 w Seulu.
Jej największym osiągnięciem było jednak pobicie rekordu świata w skoku w dal 11 czerwca 1988 w Leningradzie na odległość 7,52 m. Była pierwszą i jak dotąd jedyną kobietą, która pokonała granicę 7,5 m. Do Czistiakowej należy drugi wynik w historii w skoku w dal w hali – 7,30 m (1989).
W 1990 poddała się operacji kolana, po której już nie powróciła do dawnej formy. Po rozpadzie ZSRR Czistiakowa otrzymała obywatelstwo Rosji. W połowie lat 90. przyjęła obywatelstwo słowackie i wspólnie z rodziną (mąż Aleksandr Bieskrowny, córka Irina [ur. 1982]) mieszka w Bratysławie.

</doc>
<doc id="677117" url="https://pl.wikipedia.org/wiki?curid=677117" title="Sputnik 8">
Sputnik 8



</doc>
<doc id="677119" url="https://pl.wikipedia.org/wiki?curid=677119" title="Wenus 1">
Wenus 1



</doc>
<doc id="677122" url="https://pl.wikipedia.org/wiki?curid=677122" title="George Dawe">
George Dawe

George Dawe (ur. 6 lutego 1781 w Londynie, zm. 15 października 1829 w Kentish Town) – angielski malarz portrecista.
Jest autorem serii 329 portretów generałów – uczestników wojny Rosji z Francją (1812), składających się na Galerię Wojny Ojczyźnianej 1812 Roku przechowywaną w Pałacu Zimowym. Pracował nad nią w latach 1819–1829 w Petersburgu.

</doc>
<doc id="677125" url="https://pl.wikipedia.org/wiki?curid=677125" title="David Gilmour in Concert">
David Gilmour in Concert

David Gilmour in Concert to DVD z zapisem koncertu Davida Gilmoura w Royal Festival Hall, w Londynie z czerwca 2001 roku oraz trzema dodatkowymi utworami ze stycznia 2002 roku. Oprócz koncertu, na DVD znajdują się dodatki.
Nagrania w Polsce uzyskały status złotej płyty DVD.
Dodatki.
Oprócz koncertu, na DVD znajdują się liczne dodatki, takie jak utwory "I Put a Spell on You" (z 1992 roku zaśpiewany z Micą Paris i Joolsem Hollandem), "Don't" (z 2001 roku), "Sonnet 18" Shakespeare'a (nagrany na barce "Astorii", na której zostało urządzone studio) oraz "High Hopes" z Gilmourem w chórze. Ponadto znajdują się tu teksty piosenek i film przedstawiający ujęcia "zza sceny".
Skład.
oraz

</doc>
<doc id="677129" url="https://pl.wikipedia.org/wiki?curid=677129" title="Tablica z Sakkary">
Tablica z Sakkary

Tablica z Sakkary (Spis z Sakkary, Lista z Sakkary) – spis władców starożytnego Egiptu z prywatnego grobowca dostojnika, Nadzorcy Prac Ramzesa II.
Spis został odnaleziony w Sakkarze w 1861 r. Tablica z jednej strony zawiera hymn na cześć Ozyrysa, na drugiej zaś modlitwę pisarza Tunri do wyliczonych w dwóch rzędach 58 władców. Z tego spisu zachowało się tylko 54 kartuszy z hieroglifami. Władcy wymienieni są w porządku chronologicznym, z tym, że królowie z XI i XII dynastii wymienieni są w odwrotnej kolejności, rozpoczynając od Neferusobek. Na tablicy umieszczono imiona od Anedżiba z I dynastii do Ramzesa II, nie uwzględniono jednak władców z Pierwszego i Drugiego Okresu Przejściowego oraz władców amarneńskich - Echnatona, Smenchkare i Tutanchamona.
Tablica obecnie znajduje się w Muzeum Egipskim w Kairze.

</doc>
<doc id="677133" url="https://pl.wikipedia.org/wiki?curid=677133" title="Step Up">
Step Up



</doc>
<doc id="677139" url="https://pl.wikipedia.org/wiki?curid=677139" title="Powstanie berlińskie">
Powstanie berlińskie



</doc>
<doc id="677140" url="https://pl.wikipedia.org/wiki?curid=677140" title="Hrabstwo Pima">
Hrabstwo Pima

Hrabstwo Pima – okręg w USA w południowej części stanu Arizona. W roku 2010, liczba mieszkańców wyniosła 980 263. Stolicą jest Tucson. Większość obywateli okręgu zamieszkuje to miasto lub przyległe miejscowości.
Historia.
Hrabstwo nazwano na cześć Indian z plemienia Pima. Jest jednym z czterech pierwszych hrabstw powstałego w 1864 roku Terytorium Arizony. Znajdowało się w granicach Zakupu Gadsdena – terenach Meksyku zakupionych w 1853 roku przez USA. Wówczas hrabstwo Pima zajmowało niemal całe południe – pomiędzy rzekami Kolorado i Gila aż do granicy z Terytorium Nowego Meksyku. Z czasem wyodrębniły się hrabstwa: Cochise, Graham i Santa Cruz.
Geografia.
Całkowita powierzchnia wynosi 23 799 km² z tego 7 km² stanowi woda.

</doc>
<doc id="677141" url="https://pl.wikipedia.org/wiki?curid=677141" title="Jadwiga Chamiec">
Jadwiga Chamiec

Jadwiga Chamiec (ur. 15 października 1900 w Gumowie, zm. 30 października 1995 w Warszawie) – polska pisarka, autorka książek i słuchowisk radiowych dla dzieci i młodzieży. 
Życiorys.
Od 1917 studiowała na Wydziale Humanistycznym Wolnej Wszechnicy Polskiej w Warszawie. Debiutowała w 1936 w piśmie "Tygodnik Kobiety" nowelą pt. "Gałązka jemioły". Współpracowała z Armią Krajową. Od 1949 publikowała na łamach tygodnika "Płomyk" i "Płomyczek" utwory dla dzieci i młodzieży.
Autorka kilkunastu książek dla dzieci i młodzieży (dwie z nich napisała z córką, Anną Chamiec) oraz opowiadań i powieści dla dorosłych a także kilkudziesięciu słuchowisk radiowych, m.in.: "Scherzo z tamtych lat" (1962), "Baśka z ulicy Rybnej" (1964), "Za szumnym Dniestrem, na Cecorskim polu" (1967), "Gniew ludu" (1968), "Jego królewska mość Cukier I" (1968), "Trucizna niewoli" (1968), "Romeo i Julia" (1970), "Szlakiem dawnych wspomnień" (1971), "O roku ów" (1972), "Bohater o trzech obliczach" (1975), "Grecka Olimpiada" (1975), "Skądże ty kasztelanicu?" (1976), "Taka była prawda" (1977), "By się ojczyźnie dobrze działo" (1978), "Trójkolorowa kokarda" (1979).
Była członkiem Związku Literatów Polskich (1952–1983) i Stowarzyszenia Pisarzy Polskich (1989–1995). W 1970 otrzymała Krzyż Kawalerski Orderu Odrodzenia Polski.
Życie prywatne.
Była córką Adama Mierzejewskiego i Józefy z domu Oxińskiej. W 1919 poślubiła Bronisława Jaxa-Chamca i zamieszkała na Wołyniu. Miała czworo dzieci: Andrzeja, Marka, Krzysztofa (1930–2001) i Annę (siostra zakonna). W czasie II wojny światowej przebywała wraz z rodziną na Lubelszczyźnie, w Prawiednikach. Po 1945 mieszkała w Bystrzycy Kłodzkiej. Pracowała, jako nauczycielka języka polskiego i francuskiego. W latach 1949–1953 mieszkała we Wrocławiu, gdzie pracowała m.in. w szkołach oraz Państwowym Ośrodku Szkolenia Zawodowego Ministerstwa Przemysłu Budowlanego. W 1953 przeniosła się na stałe do Warszawy. Mieszkała przy ul. Paryskiej, na Saskiej Kępie.
Została pochowana w grobowcu rodzinnym na cmentarzu w Krężnicy Jarej, k. Lublina.

</doc>
<doc id="677146" url="https://pl.wikipedia.org/wiki?curid=677146" title="A Collection of Roxette Hits – Their 20 Greatest Songs!">
A Collection of Roxette Hits – Their 20 Greatest Songs!

A Collection of Roxette Hits – Their 20 Greatest Songs! – album wydany 18 października 2006 z okazji 20-lecia istnienia szwedzkiego duetu Roxette.
Zostały na nim umieszczone największe hity Roxette z 20 lat działalności oraz dwa nowe utwory – "One Wish" oraz "Reveal" nagrane w czerwcu 2006. Składankę promował megamix The Rox Medley składający się z sześciu przebojów „The Look”, „Joyride”, „Listen to Your Heart”, „Dangerous”, „It Must Have Been Love” oraz „Fading Like a Flower” wydany na stronie B singla „One Wish”.

</doc>
<doc id="677154" url="https://pl.wikipedia.org/wiki?curid=677154" title="Antonina Domańska">
Antonina Domańska

Antonina Domańska z Kremerów (ur. we wrześniu 1853 w Kamieńcu Podolskim, zm. 24 stycznia 1917 w Krakowie) – polska pisarka.
Była pierwowzorem postaci Radczyni z "Wesela" Wyspiańskiego.
Życiorys.
Dziadek Antoniny, Józef Kremer był krawcem. Przyjechał do Krakowa z Opawy. Jego rodzina miała czesko–niemieckie korzenie, ale po przybyciu do Krakowa szybko się spolonizowała. Ojciec Aleksander Kremer ukończył Gimnazjum św. Anny, a w 1936 roku studia medyczne na UJ ( z przerwą na udział w powstaniu listopadowym). Po praktykach w Berlinie nostryfikował dyplom w Moskwie (1841) i pracował jako lekarz szkolny w gimnazjum oraz prowadził prywatną praktykę w Kamieńcu Podolskim. Ożenił się z Modestą Płońską (1815-1889), mieli dwie córki: Marię i Antoninę. Z powodu represji po powstaniu 1863 rodzina Kremerów jako „obcokrajowcy” musiała opuścić Kamieniec. 
W 1865 roku zamieszkali w Krakowie. Antonina uczyła się w prywatnej pensji pani Kamieńskiej. Po ukończeniu szkoły w 1874 roku, mając dwadzieścia jeden lat, wyszła za mąż za Stanisława Domańskiego, lekarza, późniejszego neurologa, profesora UJ. Zajmowała się domem oraz pięciorgiem dzieci, z których dwoje wcześnie zmarło. Początkowo mieszkali w kamienicy Domańskich przy ulicy Szczepańskiej 8.
W 1896 zamieszkali w Rudawie w "domu z wieżyczką" (obecna ulica Antoniny Domańskiej).
Antonina Domańska zmarła z powodu gruźlicy 24 stycznia 1917 roku w Krakowie. Pogrzeb odbył się 26 stycznia 1917 roku. Została pochowana na Cmentarzu Rakowickim w Krakowie w grobowcu rodziny Domańskich (kw. VII, rząd północny, miejsce 6).
Była bratanicą historyka sztuki Józefa Kremera i architekta Karola Romana Kremera oraz ciotką poety Lucjana Rydla.
Twórczość.
Działalność literacką rozpoczęła od pisania opowiadań opartych na obserwacji własnych dzieci. Zadebiutowała na łamach „Wieczorów Rodzinnych” w 1890 roku opowiadaniem "Moje dzieci" (pod pseudonimem A.DO.). Na początku XX wieku dużą popularność zyskała jako autorka powieści i opowiadań historycznych dla dzieci.
Utwory Domańskiej: 

</doc>
<doc id="677155" url="https://pl.wikipedia.org/wiki?curid=677155" title="Piasina">
Piasina

Piasina (ros. "Пясина") – rzeka w Kraju Krasnojarskim w Rosji. Jej długość wynosi 818 km, powierzchnia zlewni 182 tys. km². Wypływa z jeziora Piasino. Uchodzi do Zatoki Piasińskiej - części Morza Karskiego. 
Jest trzecią największą rzeką w Kraju Krasnojarskim (po Jeniseju i Chatandze) oraz 18. w Rosji. 
Rzeka jest żeglowna na odcinku 700 km od ujścia do wsi Kresty, przy ujściu Dudypty. Jednak okres w którym żegluga jest możliwa wynosi jedynie dwa miesiące rocznie. 
Historia.
Rzeka wzmiankowana po raz pierwszy na początku XVII wieku. W 1610 roku kupiec Kondratij Kuroczkin z Północnej Dźwiny spłynął Jenisejem do Morza Karskiego do ujścia Piasiny (którą nazwał Piasidą). Wybrzeża Zatoki Piasińskiej zostały opisane w 1740 przez D. Sterłegowa oraz w 1741 przez S. Czełuskina.
Klimat.
Średnia temperatura w dorzeczu Piasiny wynosi od -15 do -12℃. Najcieplejszym miesiącem jest lipiec ze średnią temperaturą 1,5 – 6,5℃. Najniższa zarejestrowana temperatura to -56℃.
Dopływy.
Główe dopływy Piasiny:

</doc>
<doc id="677156" url="https://pl.wikipedia.org/wiki?curid=677156" title="Choroba uchyłkowa jelit">
Choroba uchyłkowa jelit

Choroba uchyłkowa jelit – szerokie spektrum objawów chorobowych związanych z obecnością w jelicie od jednego do kilkuset uchyłków. Najczęściej występują one w jelicie grubym na terenie esicy (ponad 90% wszystkich uchyłków). Bardzo rzadko występują w odbytnicy. Prawie zawsze są to uchyłki nabyte. Uchyłki wrodzone występują w jelicie rzadko.
Nomenklatura i klasyfikacja.
Nazwa łacińska diverticulum, polskie uchyłek, angielskie diverticle, wywodzi się od rzeczownika "diverticulum, -i", co oznacza wyboczenie, wykręt.
Histopatolodzy definiują uchyłek jelita jako „kieszonkowate uwypuklenie śluzówki i warstwy podśluzówkowej jelita przez słabe miejsce w warstwie mięśniowej”.
Uchyłki można podzielić na uchyłki prawdziwe ("diverticulum verum") i rzekome ("diverticulum spurium"). O podziale decyduje budowa ściany uchyłka. Uchyłki prawdziwe posiadają wszystkie warstwy organu macierzystego, a uchyłki rzekome zbudowane są jedynie ze śluzówki i tkanki podśluzówkowej.
Uchyłki prawdziwe dzielą się na wrodzone, będące wrodzonymi zmianami narządowymi i na nabyte, powstałe w
trakcie życia. Klasycznym przykładem wrodzonego uchyłka jest opisany przez Fabriciusa Hildanusa w roku 1598 uchyłek jelita cienkiego dzisiaj znany pod nazwą uchyłka Meckela. Przykładem nabytego, prawdziwego uchyłka powstałego przez pociąganie jest uchyłek przełyku na wysokości rozwidlenia tchawicy, powstały poprzez pociąganie blizn powstałych na skutek zmian zapalnych węzłów chłonnych tej okolicy. Nabyte uchyłki powstają najczęściej poprzez pociąganie z zewnątrz np. przez blizny.
Uchyłki rzekome, nazywane również pseudouchyłkami, są najczęściej uchyłkami nabytymi. Dochodzi w nich do uwypuklenia śluzówki narządu przez słabe miejsce" (locus minoris resistentiae)", jakim być może miejsce przejścia naczynia krwionośnego przez ścianę jelita. Te uchyłki powstają najczęściej na skutek zwiększonego ciśnienia wewnątrznarządowego, stąd też ich inna nazwa uchyłki pulsujące.
Uchyłki jelita grubego i zapalenie uchyłków zostały najprawdopodobniej po raz pierwszy opisane przez "Giovanniego Battistę Morgagniego" w roku 1761 w dziele pt. "„De sedibus et causis morborum per anatomen indagatis libri quinque”".
Pierwszy opis anatomo-patologiczny uchyłków esicy zawdzięczamy "Ernestowi Graserowi".
Chociaż terminy diverticulosis, diverticulitis i choroba uchyłkowa są często używane zamiennie, ich właściwe znaczenia są różne.
Dlatego, że uchyłki spotyka się w przeważającej ilości przypadków w jelicie grubym, a szczególnie w esicy, dalsze opisy choroby, powikłania, leczenie i zapobieganie odnoszą się do jelita grubego. Tak samo przedstawione ryciny i tabele bazują na opisach i statystykach poświęconych uchyłkom i chorobie uchyłkowej jelita grubego.
Patogeneza choroby uchyłkowej jelit i powody tworzenia uchyłków.
Powody powstawania uchyłków są jeszcze nieznane, lecz w cywilizacjach europejskich schorzenie to jest częstsze: jest ono chorobą cywilizacyjną. Badania kliniczno-radiologiczne w grupie wiekowej 30–40 lat wykazują uchyłki w zaledwie 10% przypadków, a badania sekcyjne w 29% przypadków, wśród 50-60-latków wzrasta to do 25–30%, a w grupie powyżej 70 lat do 40% populacji. Wraz ze wzrostem liczby pacjentów z uchyłkami jelita grubego wzrasta również liczba i wielkość uchyłków. Mężczyźni są równie często dotknięci tym schorzeniem co kobiety.
Przyczyny powstania uchyłków i choroby uchyłkowej:
1. Nieprawidłowe odżywianie:
Na podstawie badań kohortalnych zaleca się taką profilaktykę:
2. Zaburzenia ruchliwości jelita:
Czynnikami wskazującymi na znaczenie ruchliwości jelita lub podwyższonego ciśnienia w jelicie są:
3. Zwiększone ciśnienie wewnątrzjelitowe: 
4. Zaburzenie unerwienia jelitowego:
U chorych z uchyłkowatością jelit stwierdzono:
Naturalny przebieg choroby i komplikacje.
Informacje o powstaniu uchyłków i związanych z nimi komplikacjach są niepełne. Spowodowane jest to różnorodnością postępowania w zależności od dolegliwości, jak i oceny tych dolegliwości. Większość pacjentów dowiaduje się o istniejących u nich uchyłkach przypadkowo, w trakcie wykonywanych z innego powodu badań. Classen na podstawie badań epidemiologicznych przypuszcza, że w roku 1980 w USA będzie 7,4 mln nosicieli uchyłków i 1,4 mln z chorobą uchyłkową. Z nich 300 000 będzie musiało być operowanych. Trudno ustalić, u kogo ze stwierdzonymi uchyłkami dojdzie do stanu zapalnego uchyłków z następowymi powikłaniami jak pęknięcie, ropień, krwawienie, wytworzenie się przetoki. W literaturze podaje się, że u 15–25% nosicieli uchyłków rozwiną się te komplikacje.
Za czynniki wywołujące albo sprzyjające wystąpieniu zapalenia albo komplikacji pozapalnych uchyłków uważa się:
Uchyłkowatość jelita grubego przebiegać może zupełnie bezobjawowo. Jeśli do istniejących uchyłków dołączają się dolegliwości bólowe w podbrzuszu spowodowane są one często nie samymi uchyłkami, ale są następstwem istniejącego jednocześnie z nimi zespołem jelita drażliwego. Pacjenci skarżą się na ciągnące albo kolkowe bóle, szczególnie w lewym podbrzuszu, trwające godzinami albo nawet parę dni. Posiłki nasilają te dolegliwości, oddanie stolca lub gazów łagodzą je. Wzdęcia, nieregularne stolce, bóle kolkowe i nadmierne oddawanie wiatrów wskazują na rozpoznanie zespół jelita drażliwego. Często w trakcie epizodów bólowych badaniem klinicznym nie można stwierdzić odchyleń od normy. Badania laboratoryjne również nie wykazują zmian. Czasami można stwierdzić wzdęcie brzucha, wrażliwe na palpację jelito grube albo można wymacać bolesny „walec” – esicę w okolicy lewego podbrzusza.
Na bazie istniejących uchyłków i uchyłkowatości rozwinąć się mogą stany zapalne uchyłków, „bólowa uchyłkowatość” i komplikacje tych stanów jak krwawienie z uchyłków, przebicie uchyłka, zwężenie jelita, przetoki kałowe, ropień w jamie otrzewnowej i okolicy pozaotrzewnowej, lokalne i uogólnione zapalenie otrzewnej i niedrożność.
Opublikowano szereg klasyfikacji uchyłkowatości jelita i zapalenia uchyłków jelita grubego. Żadna z opublikowanych dotychczas klasyfikacji nie znalazła ogólnego uznania. Do celów klinicznych najczęściej używana jest opublikowana przez Hansena i Stocka klasyfikacja oparta na ocenie stanu klinicznego, badania kontrastowego jelita, koloskopii lub tomografii komputerowej miednicy małej z zakontrastowaniem odbytnicy. Hinchey klasyfikuje zapalenia uchyłków jelita grubego w oparciu o perforację uchyłków i pozajelitowe komplikacje zapalenia uchyłków. Ambrosetti podaje prostą kliniczną klasyfikację opartą na komplikacjach stanu zapalnego uchyłków jelita grubego.
Objawy.
W większości przypadków uchyłki jelita grubego nie dają żadnych objawów. Są one wykrywane przypadkowo na zdjęciu z wlewu doodbytniczego lub podczas kolonoskopii. Taka postać kliniczna choroby jest nazywana uchyłkowatością.
W stosunkowo niewielkim odsetku przypadków choroba przebiega objawowo. Główne dolegliwości to:
Postać objawową uchyłków nazywamy chorobą uchyłkową.
Diagnostyka różnicowa uchyłkowatości jelita grubego.
Diagnostyka obrazowa uchyłkowatości jelita grubego.
Oprócz badania klinicznego i badań laboratoryjnych w rozpoznaniu uchyłkowatości jelita grubego ważną rolę odgrywają badania obrazowe jak: USG, tomografia komputerowa, MRT, angiografia, kolonoskopia, wirtualna kolonoskopia i kolonografia. Pozwalają one na potwierdzenie rozpoznania, ocenę rozległości schorzenia i stopień jego zaawansowania.
Ultrasonografia i USG dopplerowskie na podstawie charakterystycznych ekscentrycznie obok jelita leżących półkulistych, hipoechogenicznych zmian pozwalają ocenić uchyłkowatość i stany zapalne. Czułość badania USG dla uchyłkowatości jelita grubego ocenia się na 79–98%, swoistość badania na 80–98%.
Tomografia komputerowa wykonywana jest z podaniem środka kontrastowego. Typowymi zmianami są symetryczne, zapalne zgrubienie ściany jelita grubego, rozległe nacieki tkanki tłuszczowej okołojelitowej, nagromadzenie płynu w krezce esicy i nastrzyknięcie naczyń w krezce esicy. Czułość badania ocenia się na 95%, swoistość na 35%. Tomografia komputerowa ma również duże znaczenie w rozpoznaniu powikłań jak: ropnie okołojelitowe, stany zapalne otrzewnej, przetoki, i niedrożność jelit.
Rezonans magnetyczny poprzez brak napromieniowania i dużą kontrastowość tkanek miękkich znalazł zastosowanie w diagnostyce uchyłkowatości jako zastępcze badania zamiast tomografii komputerowej, szczególnie u młodszych pacjentów.
Kolonografia jest badaniem kontrastowym jelita grubego z zastosowaniem podwójnego kontrastowania (środek kontrastowy i powietrze). Ze względu na niebezpieczeństwo perforacji jelita i możliwość wydostania się kontrastu do jamy otrzewnowej, co spowodowałoby zapalenie otrzewnej, można je przeprowadzić dopiero po ustąpieniu ostrej fazy choroby, czyli od około siódmego dnia po ustąpieniu ostrych objawów chorobowych. Środek kontrastowy pozostaje długo w jelicie utrudniając inne badania diagnostyczne i zabieg operacyjny. Kolonografia z zastosowaniem rozpuszczalnego w wodzie środka kontrastowego (jod) może być wykonana w ostrej fazie choroby, jej ocena jest jednak ograniczona.
Kolonoskopia ma znaczenie diagnostyczne dla wykluczenia zmian nowotworowych oraz innych zmian zapalnych jelita grubego. Można ją wykonać po ustąpieniu stanu zapalnego.
Angiografia – krwawienie z uchyłków jelita grubego jest najczęstszą przyczyną krwawień z dolnego odcinka przewodu pokarmowego. Szacuje się, że w trakcie życia pacjenta z uchyłkowatością dochodzi w do 20% przypadków do krwawienia z uchyłków. Embolizacja krwawiącego naczynia doprowadza w 83 do 94% przypadków do ustąpienia krwawienia, nawrotowe krwawienie pojawia się mimo tych pierwotnie pozytywnych wyników u 27 do 34% pacjentów.
Wirtualna kolonoskopia, nieobciążająca metoda polegająca na utworzenia trójwymiarowego modelu jelita grubego przy użyciu obrazów uzyskanych za pomocą tomografii komputerowej lub rezonansu magnetycznego.
Leczenie uchyłkowatości jelita grubego, zapalenia uchyłków i ich komplikacji.
Przypadkowo odkryta uchyłkowatość jelita grubego nie wymaga leczenia. „Bolesna uchyłkowatość” wymaga leczenia zachowawczego. Podejmując leczenie ostrych stanów zapalnych uchyłków jelita grubego należy rozważyć możliwość leczenia operacyjnego. Pięćdziesiąt do siedemdziesięciu procent pacjentów z pierwszym rzutem zapalenia uchyłków udaje się wyleczyć metodami niechirurgicznymi. Parks i Larson stwierdzają, że 80% pacjentów w grupie leczonych konserwatywnie zapaleń uchyłków w dalszym swoim życiu nie rozwija ponownie stanów zapalnych uchyłków. Po trzecim rzucie zapalenia uchyłków na leczenia konserwatywne reaguje jedynie 6% chorych. Dodatkowo w tej grupie chorych wzrasta odsetek powikłań z 20% po pierwszym rzucie choroby do 60% po trzecim rzucie.
Zachowawcze leczenie uchyłkowatości i stanów zapalnych uchyłków jelita grubego.
Istniejące, przypadkowo odkryte uchyłki jelita grubego nie wymagają leczenia. Poprzez przyjmowanie specjalnej diety można powstrzymać lub zahamować rozwój choroby, na cofnięcie się istniejących już zmian leczenie zachowawcze (dieta) nie ma wpływu.
Spożywanie diety bogatej w błonnik i resztki roślinne (dieta bogatoresztkowa) prowadzi do zwiększenia ilości stolca i jego zmiękczenia, co doprowadza do skrócenia czasu pasażu jelitowego i ułatwienia opróżniania. Badania jelit wykazały, że zwiększona masa stolca doprowadza do zmniejszenia napięcia ściany jelita.
Głównymi dostarczycielami środków balastowych (diety bogatoresztkowej) są:
Główne zalecenia dietetyczne obejmują:
Na dietę wysokoresztkową powinno się przechodzić stopniowo w ciągu około 7 dni. To wolne przechodzenie pozwala organizmowi na stopniowe przystosowanie się do jej potrzeb i wytworzeniu odpowiedniej flory bakteryjnej. W ten sposób redukuje się początkowe zaburzenia trawienia pod postacią wzdęć i wiatrów. Stopniowe przystosowanie się jelita do tej diety i zmiana flory bakteryjnej trwa do kilku tygodni.
W przypadku wystąpienia stanów zapalnych uchyłków jelita postępowanie jest zupełnie inne. W początkowej ostrej fazie leczenia oprócz leczenia antybiotykami obowiązkowa jest dieta ścisła, często z dożylnym podawaniem płynów i środków żywnościowych. Po ustąpieniu ostrej fazy rozpoczyna się stopniowe przyjmowanie najpierw płynów, potem lekkostrawnych pokarmów doustnie. Leczenie powinno być prowadzone pod stałą kontrolą lekarską, najlepiej w warunkach szpitalnych.
Po całkowitym ustąpieniu dolegliwości wskazania jest dieta bogata w środki balastowe jak opisano poprzednio.
Zapobiegawczo należy dbać o:
Operacyjne leczenie stanów zapalnych uchyłków i ich powikłań.
Wybór postępowania operacyjnego.
Głównym zadaniem leczenia operacyjnego ostrych stanów zapalnych i komplikacji pozapalnych jest usunięcie ogniska septycznego. Istnieją dwa postępowania lecznicze:
Postępowania bez chirurgicznego leczenia ogniska septycznego jak: zeszycie perforacji jelita z założeniem drenażu albo jedynie założenie odbytu sztucznego bez resekcji ze względu na możliwe śmiertelne powikłania nie powinno być stosowane.
Wyjątkiem w tej regule jest rozległa niedrożność jelita grubego spowodowana guzem zapalnym uchyłków bez ostrych objawów zapalnych. W tym przypadku wskazane jest postępowanie trójczasowe ("założenie odbytu sztucznego, resekcja zmienionego odcinka jelita, likwidacja odbytu sztucznego").
Przygotowanie do zabiegu operacyjnego.
Zabiegi operacyjne w trybie nagłym obarczone są dużą ilością powikłań. Wysoka śmiertelność jest tłumaczona niewystarczającym przygotowaniem do zabiegu operacyjnego. Dlatego, jeśli jest to możliwe należy operować po ustąpieniu ostrej fazy choroby jako zabieg planowany. W każdym przypadku przedoperacyjne podanie antybiotyków w ramach profilaktyki antybiotykowej („single shot”) jest rutyną w operacjach na jelicie grubym.
Zakres wykonywanej operacji i założenia teoretyczne zabiegu operacyjnego.
Około 90% wszystkich uchyłków jest zlokalizowana w esicy. Pojedyncze uchyłki mogą być rozsiane po całym jelicie grubym. Zasadą leczenia operacyjnego nie jest usunięcie wszystkich uchyłków, lecz usunięcie zmienionych chorobowo uchyłków, miejsc zwężenia jelita, przetok i ognisk zapalnych w jamie brzusznej i okolicy pozaotrzewnowej. Dodatkowo okolicę przejścia esiczo-odbytniczego uważa się obecnie za miejsce tak zwanego "zwieracza wewnętrznego jelita grubego". W tym miejscu można zdefiniować anatomicznie i czynnościowo tak zwaną esiczo-odbytniczą strefę wysokiego ciśnienia. Miejsce to odpowiada anatomicznie miejscu zlania się taśm okrężnicy i zaniku haustracji jelitowych. Dlatego resekcja tego odcinka wpływa na liczbę wznów pooperacyjnych choroby uchyłkowej jelita grubego. Po wykonaniu zespolenia jelitowo-esiczego (czyli bez usunięcia wyżej opisanej sfery) Benn i współpracownicy notują 12,5% wznów. Bergamaschi i Arnaud po resekcji i zespoleniu okrężniczo-odbytniczym (czyli z usunięciem opisanej strefy wysokiego ciśnienia) podają tylko 6,7% przypadków wznów, a po operacjach laparoskopowych jedynie 2,7%.
Usunięcie zwieracza wewnętrznego, skrócenie pasażu jelitowego poprzez resekcję jelita doprowadza do luźniejszych stolców, ułatwia wypróżnienie likwidując tym samym podwyższone ciśnienie w jelicie, zmniejsza dolegliwości i zmniejsza ilość nawrotów i stanów zapalnych uchyłków.
Operacje uchyłkowatości jelita grubego przeprowadzić można metodami klasycznymi i laparoskopowo. Stwierdzono, że:
Postępowanie w przypadkach powikłanych stanów zapalnych uchyłków..
W przypadkach rozlanego, często kałowego, zapalenia otrzewnej spowodowanego przebiciem uchyłka do wolnej jamy otrzewnowej należy wykonać resekcję ogniska zapalnego. Kiedy z przyczyn technicznych i stanu ogólnego pacjenta jest to możliwe, wskazane jest jednoczasowe wykonanie zespolenia z lub bez zabezpieczenia zespolenia przetoką kałową. Siewert i wsp. podają chorobowość dla jednoczasowego postępowania 23,3%, dla dwuczasowego postępowania 95,1%. Bittner i wsp. podaje odpowiednio chorobowość 25,3% i 43,8%, Schmedt i wsp. podaje odpowiednio 25,4% i 50%. Pooperacyjną śmiertelność podają w tej samej pracy Siewert i wsp. odpowiednio dla jednoczasowego postępowania 0,6%, dla dwuczasowego postępowania 14,6%. Bittner i wsp. odpowiednio podają 0,6% i 12,5%, Schmedt i wsp. 0,7% i 16%.
Lokalne zapalenie otrzewnej z wytworzeniem ropnia wymaga drenażu ogniska ropnego. Coraz częściej wykonuje się ten zabieg jako przezskórne nakłucie ropnia pod kontrolą ultrasonografii lub CT z drenażem ropnia. Po ustąpieniu ostrych objawów wskazane jest chirurgiczne leczenie ropnia z resekcją zmienionego odcinka jelita grubego. Takie postępowanie zmniejsza chorobowość i śmiertelność pooperacyjną.

</doc>
<doc id="677157" url="https://pl.wikipedia.org/wiki?curid=677157" title="Perwomajsk">
Perwomajsk



</doc>
<doc id="677158" url="https://pl.wikipedia.org/wiki?curid=677158" title="Komitat Szepes">
Komitat Szepes

Szepes (pol. "Spisz", łac. "Scepusium", "comitatus Scepusiensis", niem. "Zips", słow. "Špiš") – dawny komitat w północnej części Królestwa Węgier.
Tereny dzisiejszego Spisza Węgrzy trwale opanowali w II połowie XI wieku, jednak do 1312 północna część Spisza, na północ od doliny Popradu, należała do Polski. Komitat spiski został wyodrębniony w II połowie XII wieku. Siedzibą władz komitatu był najpierw Zamek Spiski ("Špišský hrad"), a od XVI wieku – Lewocza (Lőcse). Spiszem władały rody Zápolyów (1464–1627), Thurzonów (1531–1636) i Csákych (1638–1848). Od XV wieku komitat dzielił się na trzy "processus", od 1798 – na cztery, w XX wieku było ich już osiem, a oprócz tego osiem miast.
W 1412 król węgierski jako zabezpieczenie pożyczki zastawił królowi polskiemu trzynaście miast spiskich oraz zamek w Starej Lubowli (zastaw spiski). Tereny te, sięgające środkowego Spisza, pozostały częścią Królestwa Węgier, jednak władzę królewską, w szczególności uprawnienia podatkowe, wykonywał na tym terenie król polski. Tak więc nie podlegały one władzy żupanów spiskich. Król polski utworzył z nich starostwo spiskie. Siedzibą starostów był zamek lubowelski.
Poza terenem objętym zastawem spiskim na terenie Spisza istniały dwie szczególne jednostki administracyjne cieszące się autonomią: Prowincja X kopijników spiskich i Prowincja XXIV miast spiskich. Ponadto w 1465 król wyjął spod władzy komitatu szereg miast górniczych na południu Spisza, głównie zamieszkanych przez Niemców.
Prowincja X kopijników spiskich leżała na wschód od Popradu. Miała charakter marchii obsadzonej przez mieszkających tam strażników granicznych. Składała się z kilkunastu wsi, nie tworzących zwartego terytorium. Jej wybieralny zarząd był częściowo podporządkowany żupanowi spiskiemu. Istniała od XII wieku do 1802, gdy jej mieszkańcy zadecydowali o przyłączeniu się do właściwego Spisza.
Prowincja XXIV miast spiskich stanowiła wspólnotę miast niemieckich położonych w dolinach Popradu i Hornádu. Powstała pod koniec XIV wieku na gruncie wspólnych przywilejów królewskich, nadających im status zbliżony do wolnego miasta królewskiego, oraz wspólnego prawa miejskiego – tzw. wilkierza spiskiego. Wspólnota była wyjęta spod władzy żupana spiskiego i obierała własnego żupana, odpowiedzialnego przed królem. Po tym, jak w 1412 trzynaście miast tej wspólnoty zostało zastawionych królowi polskiemu, wspólnota się rozpadła. Z pozostałych jedenastu miast powstała Prowincja XI miast spiskich, która jednak nie była w stanie utrzymać swych przywilejów i w 1465 została przez króla wcielona do komitatu spiskiego. Natomiast trzynaście zastawionych miast utrzymało swe przywileje i utworzyło Prowincję XIII miast spiskich, która przetrwała do likwidacji zastawu w 1769. W 1778 przywileje tych miast zostały potwierdzone oraz rozszerzone na trzy kolejne miasta. Powstała w ten sposób Prowincja XVI miast spiskich przetrwała do unifikacji administracji węgierskiej w 1876.
Po rozbiorze Węgier w XVI wieku Szepes znalazł się w części przypadłej Habsburgom. Po traktacie w Trianon przeważająca część komitatu Szepes przypadła Czechosłowacji. Po reformie administracyjnej w 1923 komitat (żupa) Szepes przestał istnieć jako jednostka administracyjna.
Po arbitrażu Rady Ambasadorów w 1920 północno-zachodni skrawek Spisza o powierzchni 195,5 km² przyłączono do Polski (Polski Spisz). Stał się on częścią starostwa spisko-orawskiego, a w 1925 został włączony do powiatu nowotarskiego w ówczesnym województwie krakowskim.
Obecnie nazwa Špiš/Spisz jest używana w Polsce i na Słowacji jako oznaczenie tradycyjnego regionu etnograficznego odpowiadającego terytorialnie dawnemu komitatowi.

</doc>
<doc id="677159" url="https://pl.wikipedia.org/wiki?curid=677159" title="Perwomajsk (obwód mikołajowski)">
Perwomajsk (obwód mikołajowski)

Perwomajsk (ukr. Первома́йськ, "Perwomajśk") – miasto na Ukrainie, stolica rejonu w obwodzie mikołajowskim. Leży przy ujściu Syniuchy do Bohu. Liczba mieszkańców w 2017 roku wynosiła 66 tys. Historycznie leży na styku trzech regionów: Podola, Zaporoża i Jedysanu.
Historia.
Założony po 1750 roku jako niewielka twierdza Orełgród w pobliżu granicy Polski i Turcji. Szybki rozwój spowodował, że w 1773 roku został miastem powiatowym. Jedna z części miasta nazywa się Bohopol, w niej w XVI wieku znajdowała się siedziba klucza wchodzącego w skład należącej do króla Polski Królewszczyzny. Prywatne miasto szlacheckie Bohopól położone w województwie bracławskim było w 1789 własnością Stanisława Szczęsnego Potockiego. Od 1782 roku do 1920 roku nosił nazwę Olwiopol na pamiątkę starożytnej osady greckiej.
W 1868 roku wybudowano w pobliżu most przez rzekę Boh. Od 1922 część ZSRR. W latach 1941-1944 podzielony pomiędzy Rumunię (Holta) i Niemcy (Bohopol i Olwiopol).

</doc>
<doc id="677162" url="https://pl.wikipedia.org/wiki?curid=677162" title="Perwomajsk (obwód ługański)">
Perwomajsk (obwód ługański)

Perwomajsk (ukr. Первом́айськ, "Perwomajśk") – miasto na Ukrainie w obwodzie ługańskim, w Donieckim Zagłębiu Węglowym.
W mieście znajdują się kopalnie węgla kamiennego, stacja kolejowa Kolei Donieckiej.
Historia.
W 1930 roku zaczęto wydawać gazetę.
Prawa miejskie od 1938 roku.
W 1974 liczyłо 45,4 tys. mieszkańców.
W 1989 liczyłо 51 025 mieszkańców.
W 2013 liczyło 38 435 mieszkańców.
Od 2014 roku pod kontrolą Ługańskiej Republiki Ludowej.

</doc>
<doc id="677164" url="https://pl.wikipedia.org/wiki?curid=677164" title="Uznanie">
Uznanie



</doc>
<doc id="677165" url="https://pl.wikipedia.org/wiki?curid=677165" title="Uchyłkowatość">
Uchyłkowatość



</doc>
<doc id="677168" url="https://pl.wikipedia.org/wiki?curid=677168" title="Uchyłkowatość jelita grubego">
Uchyłkowatość jelita grubego



</doc>
<doc id="677169" url="https://pl.wikipedia.org/wiki?curid=677169" title="Pierwouralsk">
Pierwouralsk

Pierwouralsk (ros. Первоуральск) – miasto w Rosji (obwód swierdłowski), na Uralu, nad Czusową.
Z około 800 wyprowadzonych ze lwowskich więzień 22 czerwca 1941 niedobitków więźniów NKWD, do miasta dotarła grupa 248 osób.
Liczba mieszkańców w 2020 roku wynosiła 120 tys.

</doc>
<doc id="677171" url="https://pl.wikipedia.org/wiki?curid=677171" title="SED">
SED



</doc>
<doc id="677172" url="https://pl.wikipedia.org/wiki?curid=677172" title="Olympia Snowe">
Olympia Snowe

Olympia Jean Snowe (ur. jako Olympia Jean Bouchles 21 lutego 1947) – amerykańska polityk, senator ze stanu Maine (wybrana w 1994 i ponownie w 2000 i 2006), członkini Partii Republikańskiej. Wcześniej została wybrana do Izby Reprezentantów w 1978 i służyła tam przez osiem kadencji (1979–1995). 28 lutego 2012 ogłosiła, że nie będzie ubiegała się o czwartą kadencję w wyborach do kongresu w listopadzie 2012. Opuściła Senat po zakończeniu swojej trzeciej kadencji w styczniu 2013.
Zdobyła trzecią kadencję w wyborach, które odbyły się 7 listopada 2006. Jej przeciwniczką z Partii Demokratycznej była Jean Hay Bright. Snowe jest bardzo popularna w swoim stanie i było prawie pewne, że wygra wybory. W wyborach roku 2000 zdobyła 69% głosów, a w wyborach roku 2006 74% głosów. W 2012 mogłaby liczyć na prawie pewną wygraną, lecz odmówiła kandydowania, tłumacząc to frustracją wynikającą z zaostrzającego się konfliktu między głównymi partiami w Kongresie.
Jej ojciec był imigrantem z Grecji. Jej mężem jest John Rettie McKernan Jr., były przedstawiciel stanu Maine w Izbie Reprezentantów Stanów Zjednoczonych i gubernator tego stanu.

</doc>
<doc id="677174" url="https://pl.wikipedia.org/wiki?curid=677174" title="Piteälven">
Piteälven

Pite (szwed. "Piteälven") – rzeka na Półwyspie Skandynawskim w północnej Szwecji. Jedna z głównych rzek kraju. 
Długość rzeki wynosi 370 km. Uchodzi do Zatoki Botnickiej. Na rzece licznie występują wodospady.

</doc>
<doc id="677176" url="https://pl.wikipedia.org/wiki?curid=677176" title="Ucieczka-wycieczka">
Ucieczka-wycieczka

Ucieczka-wycieczka – polski czarno-biały pięcioodcinkowy serial telewizyjny dla dzieci z 1972 roku, wyreżyserowany przez Jadwigę Kędzierzawską, do scenariusza napisanego wspólnie z J. Grabowskim na podstawie książki Stanisławy Fleszarowej-Muskat o tym samym tytule. W niedzielnym Teleranku emitowany był od 2 do 30 czerwca 1974 roku.
Zdjęcia: Czesław Świrta. Muzyka: Krzysztof Knittel, piosenka „"Ucieczka-wycieczka"” ze słowami Wojciecha Młynarskiego śpiewana przez zespół Bemibek.

</doc>
<doc id="677180" url="https://pl.wikipedia.org/wiki?curid=677180" title="James Dunlop">
James Dunlop

James Dunlop (ur. 31 października 1793 w Dalry w hrabstwie Ayrshire, zm. 22 września 1848 w Boora Boora w Nowej Południowej Walii) – szkocki astronom, odkrywca wielu gromad gwiazd, mgławic i galaktyk.
Życiorys.
James Dunlop urodził się 31 października 1793 w Dalry, uczył się w tamtejszej szkole. W wieku 14 lat zatrudnił się w fabryce włókienniczej w sąsiednim miasteczku Beith, jednocześnie uczęszczał też do szkoły wieczorowej. Już w młodym wieku zainteresował się astronomią, był jednak samoukiem. Swój pierwszy teleskop zbudował w 1810.
W 1820 zawarł znajomość z Thomasem Brisbane’em, który w 1821 został wysłany do Australii jako Gubernator Nowej Południowej Walii. Brisbane postanowił zbudować prywatne obserwatorium astronomiczne w Paramatta (obecnie Parramatta) i do pomocy mianował dwóch asystentów naukowych – Karla Rümkera i Jamesa Dunlopa, którzy wraz z nim udali się do Australii. Do Sydney dotarli w listopadzie 1821. Obserwatorium, zbudowane w pobliżu domu gubernatora, zaczęło funkcjonować w maju 1822 i wraz ze zbudowanym w 1820 obserwatorium południowoafrykańskim na Przylądku Dobrej Nadziei było wówczas najważniejszym obserwatorium astronomicznym na półkuli południowej. Rümker, który był pierwszym asystentem Brisbane’a, czuł się niedoceniany, popadł w konflikt ze swoim pracodawcą i opuścił obserwatorium w 1823. Wówczas jego stanowisko objął Dunlop. Mimo że nie studiował astronomii, wiele nauczył się od Rümkera i Brisbane’a. Pomiędzy czerwcem 1823 a lutym 1826 wykonał 40 000 obserwacji i skatalogował 7385 gwiazd.
Na początku 1826 Brisbane powrócił do Anglii, przed swoim wyjazdem sprzedał obserwatorium państwu. Dunlop miał nadzieję zostać dyrektorem obserwatorium, lecz stanowisko to przyznano Rümkerowi. Rozczarowany Dunlop opuścił obserwatorium w marcu 1826, lecz postanowił pozostać w Paramatta, by prywatnie prowadzić obserwacje gwiazd podwójnych, gromad gwiazd i mgławic. Obserwacje prowadził w swoim ogrodzie, a największym teleskopem jakiego używał był własnoręcznie skonstruowany 22,8 cm teleskop zwierciadlany. Pomiędzy 27 kwietniem a 24 listopadem 1826 odkrył 629 gromad gwiazd i obiektów mgławicowych. Gdy księżyc był zbyt jasny lub widoczność była zbyt słaba, obserwował gwiazdy podwójne, skatalogował ich łącznie 254.
W 1827 Dunlop powrócił do Londynu. Przez cztery kolejne lata pracował w prywatnym obserwatorium Brisbane’a w Roxburgh w Szkocji. W lutym 1828 Dunlop i Brisbane otrzymali Złoty Medal Królewskiego Towarzystwa Astronomicznego.
Rezultaty swych prywatnych obserwacji obiektów niegwiazdowych w Australii Dunlop opublikował w 1828 w pracy "A catalogue of nebulae and clusters of stars in the southern hemisphere, observed at Paramatta in New South Wales". Początkowo dzieło to zostało przyjęte przez innych astronomów z entuzjazmem, był to bowiem dopiero drugi w historii katalog gromad gwiazd i obiektów mgławicowych widocznych z półkuli południowej (pierwszy opublikował de Lacaille w 1755, lecz używał małego teleskopu soczewkowego o aperturze zaledwie 1,3 cm, dlatego dostrzegł tylko 42 obiekty). Później jednak praca Dunlopa spotkała się z krytyką i często była ignorowana, czego głównym powodem jest niedokładność pozycji oraz fakt, że około połowy wymienionych przez niego obiektów nie udało się zidentyfikować. John Herschel, który prowadził obserwacje na Przylądku Dobrej Nadziei w latach 1834–1838 odnalazł tylko 211 (34%) obiektów z katalogu Dunlopa. Nowsze analizy z wykorzystaniem oryginalnych notatek Dunlopa zwiększyły liczbę zidentyfikowanych obiektów do około 355 (56%).
W kwietniu 1831 Dunlop został mianowany superintendentem obserwatorium w Paramatta, jako następca Rümkera. Dotarł do Sydney 6 listopada 1831, lecz zastał obserwatorium w bardzo złym stanie. Podczas remontu obserwatorium zbudowano mu też nowy dom. W 1835 stan zdrowia Dunlopa zaczął się pogarszać, nie miał on żadnych asystentów, a obserwatorium atakowane przez termity znów zaczęło stopniowo popadać w ruinę. W sierpniu 1847 Dunlop zrezygnował ze swej funkcji i zamieszkał na farmie przy Brisbane Water. Zmarł 22 września 1848.

</doc>
<doc id="677185" url="https://pl.wikipedia.org/wiki?curid=677185" title="Polly Samson">
Polly Samson

Polly Samson (ur. 29 kwietnia 1962 w Londynie) – brytyjska dziennikarka i pisarka. W 1994 roku wyszła za mąż za gitarzystę Pink Floyd – Davida Gilmoura.
Polly Samson jest współautorką aż siedmiu z jedenastu tekstów utworów z albumu Pink Floyd – "The Division Bell", tekstu utworu "Louder than Words" z płyty "The Endless River" również zespołu Pink Floyd oraz pięciu z dziesięciu tekstów solowych płyt Davida Gilmoura – "On an Island" i "Rattle That Lock". Na tych ostatnich udzielała się również wokalnie oraz grała na pianinie.

</doc>
<doc id="677186" url="https://pl.wikipedia.org/wiki?curid=677186" title="Frank Zoltowski">
Frank Zoltowski

Frank B. Zoltowski (ur. 1957) – australijski astronom amator, prowadzący działalność ze swojego domu w miejscowości Woomera.
Od 1997 do 2003 roku odkrył 229 planetoid. W 1998 roku odznaczony został nagrodą Gene Shoemaker NEO Grant.
W uznaniu jego zasług jedną z planetoid nazwano (18292) Zoltowski.

</doc>
<doc id="677189" url="https://pl.wikipedia.org/wiki?curid=677189" title="Frank B. Zoltowski">
Frank B. Zoltowski



</doc>
<doc id="677190" url="https://pl.wikipedia.org/wiki?curid=677190" title="Walter Frederick Gale">
Walter Frederick Gale

Walter Frederick Gale (ur. 27 listopada 1865 w Paddington (Sydney), zm. 1 czerwca 1945) – australijski bankier i astronom.
Życiorys.
Pracował jako bankier, amatorsko zajmując się astronomią. Odkrył wiele gwiazd podwójnych i 7 komet. W roku 1892 opisał oazy i kanały marsjańskie, obserwował też Jowisza i Saturna. W 1893 został członkiem Królewskiego Towarzystwa Astronomicznego. Był założycielem i sekretarzem oddziału Brytyjskiego Stowarzyszenia Astronomicznego w Nowej Południowej Walii, później przez 20 lat był prezydentem tego oddziału.
W 1935 roku otrzymał Medal Jackson-Gwilt. Jego imieniem nazwano krater Gale na Marsie, w którym w sierpniu 2012 roku wylądował łazik Curiosity.

</doc>
<doc id="677193" url="https://pl.wikipedia.org/wiki?curid=677193" title="Wici (ujednoznacznienie)">
Wici (ujednoznacznienie)



</doc>
<doc id="677198" url="https://pl.wikipedia.org/wiki?curid=677198" title="Parafia św. Jacka w Groniu-Leśnicy">
Parafia św. Jacka w Groniu-Leśnicy

Parafia pw. św. Jacka w Groniu-Leśnicy – parafia rzymskokatolicka w obejmująca Groń i Leśnicę, należąca do dekanatu Białka Tatrzańska w archidiecezji krakowskiej. Jej patronem jest św. Jacek Odrowąż.
Erygowana dekretem abp. Eugeniusza Baziaka w 1958. Kościół parafialny był jednym z niewielu kościołów budowanych w Polsce w czasie stalinizmu.
Kardynał Stanisław Dziwisz dekretem z 15 stycznia 2008 (obowiązującym od dnia ogłoszenia, tj. 27 stycznia tego samego roku) zmienił nazwę parafii z „Rzymskokatolicka parafia pw. św. Jacka w Groniu” na „Rzymskokatolicka parafia pw. św. Jacka w Groniu-Leśnicy”.
Kościół.
Prace przy budowie kościoła (znajdującego się w Groniu) rozpoczęto w 1952 (proj. Tadeusz Brzoza). W 1953, jeszcze niegotowy, został poświęcony przez ks. Jerzego Czartoryskiego. Później prace prawie ustały, przyspieszając znów po odwilży 1956 roku. Trwały do 1958.
Pomnik Jana Pawła II.
Przy kościele parafialnym w Groniu znajduje się pomnik papieża Jana Pawła II. Zaprojektował go i formę gipsową wykonał Rafał Jedynak. Odlała go w brązie przedsiębiorstwo Metalodlew z Krakowa Nowej Huty. Mierzy 2,3 metra wysokości. Zamontowano go 13 lipca 2006. Aktu poświęcenia dokonał 21 lipca tego samego roku kard. Stanisław Dziwisz, metropolita krakowski.
Kapliczki różańcowe.
Kościół otacza 20 kapliczek różańcowych wyrzeźbionych w drewnie przez Mariana Gluglę. Poświęcił je bp Jan Zając podczas wizytacji kanonicznej 30 października 2005.

</doc>
<doc id="677202" url="https://pl.wikipedia.org/wiki?curid=677202" title="Lęk paniczny">
Lęk paniczny



</doc>
<doc id="677205" url="https://pl.wikipedia.org/wiki?curid=677205" title="Finalizator">
Finalizator



</doc>
<doc id="677206" url="https://pl.wikipedia.org/wiki?curid=677206" title="Milli Vanilli">
Milli Vanilli

Milli Vanilli – niemiecki zespół muzyczny założony przez producenta Franka Fariana w 1988 roku, w którym występowali Fabrice „Fab” Morvan (Francuz) i Robert „Rob” Pilatus. Mistyfikacja związana z zespołem okazała się jedną z największych w historii muzyki rozrywkowej.
Historia zespołu.
Debiutancki album grupy "All or Nothing" osiągnął wielki sukces na światowych rynkach muzycznych. Płyta uhonorowana została amerykańską nagrodą Grammy dla najlepszego nowego artysty 1990 roku. Z tego albumu pochodzą największe przeboje grupy „Girl You Know, It’s True” i „I’m Gonna Miss You”. Debiutancki album sprzedał się w nakładzie 30 milionów egzemplarzy.
W 1989 roku podczas koncertu w Bristolu wyszło na jaw, że wokaliści śpiewają z playbacku. Podczas wykonywania „Girl You Know, It’s True” zacięła się taśma. Według relacji świadków, wokaliści początkowo udawali, że nic się nie stało, po czym uciekli ze sceny, zaś sama publiczność nie przejęła się wpadką. Później Charles Shaw (jeden z prawdziwych głosów Milli Vanilli) w nowojorskiej gazecie „Newsday” wyjawił, że Pilatus i Morvan nigdy nie śpiewali „Girl You Know, It’s True”. Po pewnym czasie Shaw wycofał się ze swych słów, mówiąc, że jego wypowiedź była reklamą nowego albumu. Według plotek Farian miał Shawowi zapłacić 150 tys. dolarów łapówki.
Pomimo pogłosek Milli Vanilli nominowano do nagrody Grammy w kategorii Najlepszy Debiut. Podczas odbierania nagrody w lutym 1990 roku muzycy Milli Vanilli zadedykowali wyróżnienie „wszystkim artystom na świecie”. W połowie 1990 roku Farian wydał oświadczenie, że „wokaliści” Morvan i Pilatus nie uczestniczyli w nagrywaniu płyty, a jedynie występowali w teledyskach. Wyjawienie tych faktów wywołało wielki skandal i przekreśliło dalszą karierę duetu. 19 listopada 1990 roku zespołowi, jako jedynemu do tej pory w historii, odebrano nagrodę Grammy. Decyzją amerykańskiego sądu, osoby, które kupiły płytę Milli Vanilli w USA mogły liczyć na zwrot pieniędzy.
W następnych latach próbowano wskrzesić zespół pod nazwą The Real Milli Vanilli (z Davisem i Howellem, a także Rayem Hortonem i Giną Mohammed), jednak grupa już nie odniosła większego sukcesu, nagrywając tylko jeden album pt. "The Moment of Truth" w 1991 roku. Wydany w Europie, Azji i Brazylii album tylko w Niemczech znalazł się w Top 20 tamtejszej listy bestsellerów. W 1993 roku Morvan i Pilatus założyli duet Rob &amp; Fab i wydali imienny album, który także nie osiągnął sukcesu, sprzedając się jedynie w nakładzie 2 tys. kopii. 
Po skandalu jeden z członków zespołu, Rob Pilatus, zaczął nadużywać narkotyków i miewać kłopoty z prawem. 2 kwietnia 1998 roku znaleziono go martwego w hotelowym pokoju we Frankfurcie nad Menem. Przyczyną śmierci było przedawkowanie narkotyków i alkoholu, które zażywał w następstwie stanów depresyjnych. Pilatus zmarł w przeddzień rozpoczęcia trasy koncertowej reaktywowanej Milli Vanilli. Z kolei Fab Morvan w 1999 roku rozpoczął karierę solową, której wynikiem było wydanie w 2003 roku pierwszego solowego albumu.

</doc>
