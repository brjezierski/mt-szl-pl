<doc id="679425" url="https://pl.wikipedia.org/wiki?curid=679425" title="Zew Wawa Morejno">
Zew Wawa Morejno

Zew Wawa Morejno (ur. 28 lutego 1916 w Warszawie, zm. 19 marca 2011 w Nowym Jorku) – rabin chasydzki Ger, w latach 1956–2011 naczelny rabin Polski; był ostatnim żyjącym rabinem, który otrzymał smichę w przedwojennej Polsce.
Życiorys.
Młodość.
Urodził się w Warszawie w rodzinie chasydzkiej, związanej z dworem cadyków z Góry Kalwarii. Jego ojciec, Pinchas Morejno z Sokółki był przemysłowcem w Warszawie. Jego pradziad ze strony ojca – rabin Dawid Morejno, był zięciem rabiego Israela Lipkina – twórcy ruchu Musar.
Studiował na uczelniach rabinackich w Baranowiczach, Mirze i Kamieńcu Litewskim. Jeszcze jako student został uznany za genialnego znawcę Talmudu. W wieku 17 lat zaczął nauczać w jesziwie chasydów gerskich "Chiduszej Harim" przy ulicy Żelaznej 57 w Warszawie. Na początku 1939 otrzymał smichę rabinacką w warszawskiej jesziwie "Das Mosze". Udzielili mu jej: rabin Boruch Ber Lejbowic (1864–1939), rektor Jesziwy w Kamieńcu Litewskim i autor książki "Briskas Szmuel"; rabin Josef Jicchak Meir Kanol z Błaszek (zm. 1943); rabin Szlomo Dawid Kahane (1869–1953), naczelny rabin Warszawy oraz rabin Jechezkel Michaelson z Płońska. W tym samym roku wyjechał do Żupran, gdzie objął stanowisko rabina.
II wojna światowa.
Po ataku III Rzeszy na Związek Radziecki w czerwcu 1941 został przesiedlony do getta w Oszmianie, gdzie również spełniał funkcję rabina. Po jego likwidacji trafił do getta wileńskiego, gdzie kontynuował swoją działalność jako rabin.
We wrześniu 1943 wraz z grupą innych ocalałych Żydów z Wilna i Kowna trafił do obozu koncentracyjnego Klooga w Estonii. Tam mimo ekstremalnych warunków pełnił funkcję rabina, zachowywał koszer i starał się święcić Szabat. W dniach od 19 do 23 września 1944 Niemcy rozpoczęli likwidację obozu mordując przy tym 2000 więźniów. Około 85 więźniów, w tym rabin Morejno, ukryło się w pobliskich lasach, dzięki czemu doczekali wyzwolenia w dniu 28 września. Jedna z wersji utrzymuje także, że uciekł z Klooga i – dzięki znajomości języka francuskiego – był w stanie przetrwać do końca wojny, ukrywając się w obozie jenieckim dla żołnierzy francuskich, gdzie udawał jednego z nich.
Lata powojenne.
W 1945 powrócił do Polski i zamieszkał w Łodzi przy ulicy Zachodniej 78. W tym samym roku założył Wyższą Szkołę Rabiniczną "Necach Israel", której w latach 1945–1946 był rektorem. W 1950 wobec emigracji studentów i wykładowców siedziba uczelni została przeniesiona do Jerozolimy. Rabin Morejno ostro przeciwstawiał się liberalnemu traktowaniu praw Tory przez członków kongregacji i syjonizmowi, dlatego sprzeciwiał się emigracji Żydów do Izraela. Ostro potępiał naruszanie przestrzegania Szabatu, naruszanie zasad koszerności oraz odstępstwa od reguł obchodzenia świąt religijnych. Z tego powodu popadł w konflikt z rabinem Dawidem Kahane, działaczem syjonistycznej partii Mizrachi i przewodniczącym Naczelnej Rady Religijnej. Grupa rabinów rozważała nawet wykluczenie go ze społeczności żydowskiej. Konflikt został jednak zażegnany i w 1948 został wybrany rabinem Łodzi. Usunięty z tego stanowiska w 1952 po konflikcie z władzami komunistycznymi dotyczącymi okrojenia nowego cmentarza żydowskiego przy ulicy Brackiej.
W 1956 został przywrócony na stanowisko rabina Łodzi, a także wybrany na naczelnego rabina Polski i przewodniczącego Naczelnej Rady Religijnej. Na początku 1957 został jednak odwołany ze wszystkich funkcji przez Zarząd Związku Religijnego Wyznania Mojżeszowego z powodu stawiania przez niego zbyt surowych wymagań w sprawach przestrzegania halachy na członków związku. Nigdy nie pogodził się z tą decyzją, powołując się na reguły halachiczne, które nie dopuszczają usuwania rabina za wzywanie do przestrzegania żydowskiego prawa religijnego.
W 1957 wyemigrował do Izraela, gdzie przez dwa lata pozostawał pod opieką rabina Jisraela Altera (1895–1977), piątego cadyka z dynastii Ger. Otrzymał tam propozycję objęcia stanowiska dajana, a także Rosz Bejt Din (Przewodniczącego Sądu Rabinackiego), jednak odrzucił te oferty, ponieważ uważał, że jego miejsce jest wśród Żydów w Łodzi.
W protokole z walnego zebrania ZRWM z dnia 4 listopada 1958 tak scharakteryzowano rabina Morejnę:
W 1966 po wyjeździe z Polski Uszera Zibesa został jedynym w kraju rabinem. Nadal posługiwał się tytułem naczelnego rabina Polski, za co był wielokrotnie karany przez władze komunistyczne. W latach 60. rozpoczął walkę z władzami przeciwstawiając się głównie dewastacji i likwidacji cmentarzy żydowskich. Od tego czasu był regularnie inwigilowany przez Służbę Bezpieczeństwa. Stosowano wobec niego liczne prowokacje.
Podczas antysemickiej nagonki, będącej następstwem wydarzeń marcowych ostro protestował przeciwko wymuszaniu emigracji na Żydach wysyłając liczne listy i apele do władz. Zarzucał jej, że przyczynia się do zanikania religijnego życia żydowskiego oraz wskazywał na występujący w Polsce antysemityzm. 9 maja 1968 wysłał także list z prośbą o pomoc do prymasa Polski Stefana Wyszyńskiego z kopią do władz PRL. W 1969 został aresztowany i umieszczony na pewien czas w szpitalu psychiatrycznym w Kochanówce za zarzucenie PZPR wyniszczanie społeczności żydowskiej w Polsce. W jego sprawie interweniował rabin Joel Teitelbaum, cadyk z dynastii Satmar.
Emigracja.
W 1973, kiedy większość religijnych Żydów opuściła Łódź, zdecydował się wraz z żoną na emigrację do Stanów Zjednoczonych. Zamieszkał w Nowym Jorku na Brooklynie, gdzie po pewnym czasie objął funkcję rabina chasydów z Góry Kalwarii. Gaon Moshe Feinstein – jeden z najwybitniejszych autorytetów żydowskich – w 1981 wydał halachiczne potwierdzenie, że Morejno ma nadal prawo tytułować się naczelnym rabinem Polski.
W 1988 jego mieszkanie przy Alei Kościuszki 53 zostało brutalnie przejęte przez urząd kwaterunkowy. W trakcie eksmisji znaczna część judaiców, bogatego księgozbioru i dokumentów została wyrzucona na śmietnik lub spalona. Były to m.in. unikatowe wydanie przedwojennej dokumentacji łódzkiego cmentarza żydowskiego, banknoty z łódzkiego getta, tzw. rumki, zwoje Tory, listy z głównego rabinatu Wojska Polskiego z II wojny światowej, korespondencja rabina z dostojnikami państwowymi, żydowskie księgi urodzeń, wiersze o zagładzie Żydów, wizytówki wielu znanych przed wojną osobistości, plakaty, chałaty i tałesy. Zaledwie niewielka część została przejęta przez władze miejskie. W 1999 rabin Morejno otrzymał symboliczne odszkodowanie za wyrządzone straty.
Na początku lat 90. powrócił do Polski i próbował objąć stanowisko naczelnego rabina Polski, co spotkało się z dezaprobatą społeczności żydowskiej. Został przemocą usunięty z bimy w synagodze im. Małżonków Nożyków w Warszawie. Po tym incydencie wrócił do Nowego Jorku, gdzie mieszkał do śmierci. W 2008 po wielu latach Stowarzyszeniu 614. Przykazania udało się nawiązać kontakt z rabinem. Został pochowany w Jerozolimie na cmentarzu na Górze Oliwnej.
Rodzina.
Miał żonę i dwie córki. Jedna jest żoną rabina Shaula Dova Wallacha, znawcy praw kaszrutu, a druga żoną rabina Davida Posnera, rektora Jesziwy Maaleh w Izraelu.

</doc>
<doc id="679426" url="https://pl.wikipedia.org/wiki?curid=679426" title="Kurunegala">
Kurunegala

Kurunegala (syng. කුරුණෑගල, tamil. குருணாகல்) – miasto na Sri Lance, stolica prowincji Północno-Zachodniej. Miasto jest oddalone o ok. 116 km od Kolombo oraz ok. 42 km od Kandy. 
Według danych z 2003 roku miasto liczy 28 337 mieszkańców.

</doc>
<doc id="679429" url="https://pl.wikipedia.org/wiki?curid=679429" title="Tobramycyna">
Tobramycyna

Tobramycyna () – organiczny związek chemiczny, antybiotyk aminoglikozydowy o działaniu bakteriobójczym szczególnie wobec "Pseudomonas aeruginosa". Jest wytwarzany przez promieniowiec "Streptomyces tenebrarius".
Mechanizm działania.
Mechanizm działania tobramycyny, podobnie jak innych aminoglikozydów, polega na blokowaniu syntezy białek bakteryjnych. Antybiotyk ten, wiąże się nieodwracalnie z miejscem A rybosomu uniemożliwiając bakterii włączanie nowych aminokwasów do powstającego białka. Działanie jest uzależnione od wniknięcia leku do wnętrza komórki bakteryjnej, w którym znajdują się rybosomy.
Przeciwwskazania.
Tobramycyna, według Klasyfikacji FDA ryzyka stosowania leków w czasie ciąży, należy do kategorii C. Oznacza to, że w badaniach na zwierzętach wykazano szkodliwe działanie dla płodu, jednak jej wpływ na ciążę człowieka nie jest potwierdzony w badaniach klinicznych. W związku z tym tobramycyna jest przeciwwskazana w czasie ciąży.
Stosowanie w trakcie ciąży i karmienia.
Kategoria C (nie stosować w okresie karmienia piersią).

</doc>
<doc id="679434" url="https://pl.wikipedia.org/wiki?curid=679434" title="Kandy">
Kandy

Kandy (syng. මහ නුවර, tamil. கண்டி) – stolica Prowincji Centralnej na Sri Lance, licząca 121 286 mieszkańców (sierpień 2007). W Kandy znajduje się ważna dla wyznawców buddyzmu Świątynia Zęba ("Dalada Maligawa"), w której przechowuje się ząb Buddy. Świątynia stanowiła w przeszłości część kompleksu pałacowego władców królestwa Kandy. Ponadto zachowały się:
Na przełomie XIX i XX wieku delegat apostolski na Indie, polskiego pochodzenia abp Władysław Zaleski, założył tu Centralne Seminarium Duchowne.

</doc>
<doc id="679436" url="https://pl.wikipedia.org/wiki?curid=679436" title="Kandy (dystrykt)">
Kandy (dystrykt)

Kandy (dystrykt) (syng. මහනුවර දිස්ත්‍රික්කය, tamil. கண்டி மாவட்டம்) to okręg administracyjny w Sri Lance w Prowincji Centralnej. Głównym miastem jest Kandy.

</doc>
<doc id="679439" url="https://pl.wikipedia.org/wiki?curid=679439" title="Dembadeniya">
Dembadeniya



</doc>
<doc id="679440" url="https://pl.wikipedia.org/wiki?curid=679440" title="Trackback">
Trackback



</doc>
<doc id="679445" url="https://pl.wikipedia.org/wiki?curid=679445" title="Dambadeniya">
Dambadeniya

Dambadeniya – miasto w Prowincji Północno-Zachodniej w Sri Lance. Dembadeniya była stolicą Sri Lanki w XIII wieku.

</doc>
<doc id="679449" url="https://pl.wikipedia.org/wiki?curid=679449" title="Polonnaruwa">
Polonnaruwa

Polonnaruwa (syng. පොළොන්නරුව, tamil. பொலன்னறுவை) – zabytkowe miasto w Sri Lance. Po zniszczeniu Anuradhapury w 993 n.e. przez władcę hinduskiego Rajaraja Chola I dotychczasowa okresowa rezydencja królewska została przekształcona w stolicę. Zbudowano obiekty religii hinduistycznej, w tym świątynię boga Śiwy.
Odzyskanie Cejlonu przez króla Vikkamabahu (znanego też jako Kassapa VI) nie tylko nie pozbawiło Polonnaruwy funkcji stołecznych, ale została ona zabudowana dodatkowo świątyniami buddyjskimi, z których najważniejsza była Hatadage (Świątynia Zęba Buddy). Największy rozkwit osiągnęła Polonnaruwa w okresie panowania króla Parâkramabâhu I Wielkiego w latach 1153-1186. Stworzył on otoczone potrójnym murem bajkowe miasto-ogród, w którym pałace i świątynie były wtopione w krajobraz.
Z okresu jego panowania pochodzi także Lankatilaka, potężna ceglana budowla z zachowanym wielkim posągiem Buddy oraz Gal Vihara, klasztor z zespołem wielkich rzeźb skalnych. Jeden z jego następców, król Nissanka Malla, zbudował jeszcze jedną imponującą budowlę – Rankot Vihara, jest to stupa o średnicy 175 m i o wysokości 55 m. W późniejszym okresie miasto było często najeżdżane przez sąsiadów, funkcję stolicy pełniło jeszcze okresowo w XIII wieku. Starożytne miasto Polonnaruwa zostało w 1982 r. wpisane na Listę zabytków światowego dziedzictwa UNESCO.

</doc>
<doc id="679451" url="https://pl.wikipedia.org/wiki?curid=679451" title="Krzywa pobudliwości włókien nerwowych">
Krzywa pobudliwości włókien nerwowych

Krzywa pobudliwości włókien nerwowych (krzywa Hoorwega-Weissa) - wykres przedstawiający zależność między napięciem przyłożonym do włókna nerwowego (oś Y), a czasem potrzebnym do zainicjowania potencjału czynnościowego (oś X).
Zauważono, że przykładając coraz większe napięcie, czas, w którym obserwuje się początek reakcji (reakcja w postaci potencjału czynnościowego) jest krótszy. Krzywa pobudliwości ma przebieg podobny do wykresu funkcji y=1/x w I ćwiartce kartezjańskiego układu współrzędnych (hiperbola). 
Z krzywą łączą się trzy ważne pojęcia:
Czas użyteczny.
Czas potrzebny aby bodziec o określonym natężeniu wywołał reakcję. Zazwyczaj podawany dla bodźca o maksymalnej sile.
Reobaza.
To najniższe natężenie prądu, którym zostaje wywołany potencjał czynnościowy.
Chronaksja.
To czas, w którym nastąpi pobudzenie włókna, jeżeli przyłożone zostanie natężenie dwukrotnie większe od reobazy.
Chronaksja służy do określania stopnia pobudliwości włókien nerwowych (w zależności od rodzaju włókna waha się w przedziale 0,1-0,5ms
Do pomiaru chronaksji używa się chronaksometrów.

</doc>
<doc id="679452" url="https://pl.wikipedia.org/wiki?curid=679452" title="Krzywa Hoorwega-Weissa">
Krzywa Hoorwega-Weissa



</doc>
<doc id="679453" url="https://pl.wikipedia.org/wiki?curid=679453" title="Márta Mészáros">
Márta Mészáros

Márta Mészáros, wym. [] (ur. 19 września 1931 w Budapeszcie) – węgierska reżyserka i scenarzystka filmowa.
Marta Mészáros zdobyła nagrodę Złotego Niedźwiedzia oraz Srebrnego Niedźwiedzia na Międzynarodowym Festiwalu Filmowym w Berlinie, Srebrną Muszlę na Międzynarodowym Festiwalu Filmowym w San Sebastián oraz nagrodę FIPRESCI na Festiwalu Filmowym w Cannes.
Życiorys.
Wczesne lata.
Urodzona w Budapeszcie, spędziła pierwsze dwa lata swojego życia Kirgistanie w Związku Radzieckim, gdzie jej rodzice wyemigrowali jako artyści komunistyczni w 1936. Tam jej ojciec, László Mészáros, został aresztowany i zabity w 1938 pod rządami stalinowskiego reżimu. Matka zmarła przy porodzie. Osierocona Mészáros była wychowywana przez swoją przybraną matkę w ZSRR, gdzie uczęszczała do szkoły. W 1946 przyjechała do Moskwy na studia w VGIK, a na Węgry powróciła dopiero po ukończeniu studiów w 1956. 
Kariera.
Początkowo pracowała w studiu kroniki filmowej w Budapeszcie, a następne dwa lata w wytwórni filmów dokumentalnych w Bukareszcie. Po powrocie na Węgry w 1958 roku realizowała początkowo filmy popularnonaukowe i dokumentalne, których ma w swym dorobku blisko trzydzieści. W 1968 zadebiutowała filmem fabularnym "Dziewczyna". Márta Mészáros wyreżyserowała dwadzieścia jeden pełnometrażowych filmów fabularnych, głównie na temat prześladowania ludzi przez system totalitarny i prześladowania kobiet. Reżyserowała także znany w Kanadzie dokumentalny serial telewizyjny "English Teachers" (znany jako "Taipei Diaries"). W latach 80. nakręciła cykl filmów autobiograficznych. W latach 2003–2004 wyreżyserowała film o Imre Nagyu "Niepochowany". Niektóre jej filmy (np. "Córy szczęścia") powstały w Polsce lub w koprodukcji polsko-węgierskiej. 
Życie prywatne.
W latach 1957–1959 jej mężem był László Karda. W 1960 wyszła za mąż za węgierskiego reżysera Miklósa Jancsó. Mają dwóch synów – Nyikę (ur. 22 czerwca 1952) i Miklósa Juniora, którzy pracowali jako operatorzy filmowi na planie wielu z jej filmów, oraz córkę Kasię (ur. 1955). W 1973 doszło do rozwodu.
Przez wiele lat była związana z polskim aktorem Janem Nowickim, który wystąpił w jej licznych filmach. Często powierzała mu główne role – w tym Imre Nagya. Również syn Nowickiego z wcześniejszego związku, Łukasz Nowicki wystąpił w jednej z głównych ról w filmie Mészáros "Mała Vilma". Nowicki i Mészáros rozstali się w 2008.
Mieszka w Polsce.

</doc>
<doc id="679454" url="https://pl.wikipedia.org/wiki?curid=679454" title="Czas użyteczny">
Czas użyteczny



</doc>
<doc id="679456" url="https://pl.wikipedia.org/wiki?curid=679456" title="Alfa1-antytrypsyna">
Alfa1-antytrypsyna

Alfa1-antytrypsyna (α1-antytrypsyna, A1AT) – białko osocza krwi (frakcji α1-globulin), będące jednym z najsilniejszych krążących inhibitorów proteaz serynowych (serpin). α1-antytrypsyna jest białkiem ostrej fazy, glikoproteiną, na którą składa się 394 reszt aminokwasowych, mającą masę 52 kDa. Jest syntetyzowana przede wszystkim w wątrobie, ale też przez makrofagi, a jej prawidłowe stężenie w osoczu wynosi 150–350 mg% (które znacznie wzrasta w przebiegu aktywnego stanu zapalnego). A1AT ma zdolność inaktywacji szeregu enzymów proteolitycznych (np. katepsyny G), ale jej najważniejsze działanie to inaktywacja elastazy uwalnianej w wyniku reakcji zapalnej przez granulocyty obojętnochłonne (neutrofile) np. w odpowiedzi na zakażenie bakteryjne. Jej działanie stanowi mechanizm ochronny przed niszczącym wpływem na tkankę łączną. Gdy stężenie A1AT spada poniżej 40% wartości prawidłowych, może dochodzić do uszkodzenia tkanek, głównym skutkiem jest rozedma płuc.
Aspekty genetyczne.
α1-antytrypsyna jest kodowana przez gen SERPINA1 (inne popularne nazwy to "AAT" i "A1AT") zlokalizowany na długim ramieniu chromosomu 14 (14q32.1).
Opisano ponad 120 mutacji tego genu. Niektóre z nich są nieszkodliwe, ale inne mogą prowadzić do umiarkowanego lub ciężkiego niedoboru α1-antytrypsyny we krwi i do wystąpienia objawów chorobowych. Często występująca mutacja powoduje zmiany aminokwasu w pozycji 342 łańcucha polipeptydowego A1AT z kwasu glutaminowego na lizynę (Glu342Lys). Powoduje to powstawanie polimerów α1-antytrypsyny, które zalegają w hepatocycie (ok. 85%) nie mogąc przejść do krwiobiegu. Polimery tworzą większe kompleksy, które uszkadzają komórki wątroby, prowadząc do jej marskości. W przebiegu innych mutacji też może dochodzić do powstawania polimerów A1AT, ale wolniej i w mniejszym stopniu.
Na podstawie zachowania w elektroforezie dokonano klasyfikacji różnych alleli genu za pomocą systemu Pi (). Prawidłowy gen oznaczono literą "M" ze względu na migrację w środku pola (ang. "" – środek), warianty, które migrują szybciej, oznacza się literami "A" do "L", a migrujące wolniej literami "N" do "Z". Genotyp prawidłowy oznacza się jako PiMM lub PiM, heterozygotyczne warianty allela Z oznacza się jako PiMZ, a homozygotyczne PiZZ. W wypadku homozygot PiZZ stężenie α1-antytrypsyny wynosi zaledwie 20–45 mg% (przy prawidłowym poziomie 150–350 mg%).
Istnieje również wyjątkowo rzadka mutacja typu null, w której w ogóle nie stwierdza się A1AT we krwi, a także mutacja powodująca czynnościową nieaktywność A1AT mimo jej prawidłowego poziomu we krwi.
Fenotypy:

</doc>
<doc id="679457" url="https://pl.wikipedia.org/wiki?curid=679457" title="Culavamsa">
Culavamsa

Culavamsa (Pomniejsza Kronika) - kronika zapisana w języku pālijskim w której zapisani są królowie Sri Lanki, od IV wieku do 1815 r. Zapisywali ją syngalescy mnisi buddyjscy.

</doc>
<doc id="679459" url="https://pl.wikipedia.org/wiki?curid=679459" title="Syngalezi">
Syngalezi

Syngalezi – naród zamieszkujący głównie południe Sri Lanki. Posługują się językiem syngaleskim z rodziny języków indoaryjskich – przybyli na Lankę z północy subkontynentu indyjskiego około IV wieku p.n.e. Główną religią wśród nich jest buddyzm.
Zgodnie z legendą Syngalezi mają pochodzić ze związku lwa ("sinha") z bengalską księżniczką. Początkowo zamieszkali tylko w żyznych dolinach, ale z czasem opanowali i rozwinęli sztukę nawadniania oraz budowy zbiorników wodnych, dzięki czemu skolonizowali suche równiny w głębi wyspy.
Północ Sri Lanki zamieszkują pozostający w konflikcie z syngaleską większością Tamilowie, wyznający hinduizm i mówiący językiem z rodziny drawidyjskiej.
Liczebność ogółem 15 mln, głównie w Sri Lance, ale też ok. 300 tys. w Australii, Kanadzie, Tajlandii, Zjednoczonych Emiratach Arabskich, USA i w innych krajach.

</doc>
<doc id="679461" url="https://pl.wikipedia.org/wiki?curid=679461" title="Badulla">
Badulla

Badulla (syng. බදුල්ල, tamil. பதுளை) – stolica prowincji Uva w Sri Lance, miasto leży na południowym wschodzie miasta Kandy.
Liczba mieszkańców w 2003 wynosiła ok. 43 tys.

</doc>
<doc id="679463" url="https://pl.wikipedia.org/wiki?curid=679463" title="Jan Bok">
Jan Bok

Jan Bok (łac. Ioannes Bocatius, niem. Johannes Bock) (ur. 1569 w Wietoszowie, zm. 1621) - humanistyczny poeta, polityk oraz pedagog pochodzenia dolnołużyckiego.

</doc>
<doc id="679464" url="https://pl.wikipedia.org/wiki?curid=679464" title="Junius Richard Jayewardene">
Junius Richard Jayewardene

Junius Richard Jayewardene znany także jako JR (syng. ජුනියස් රිචඩ් ජයවර්ධන, tamil. ஜூனியஸ் ரிச்சட் ஜயவர்தனா, ur. 17 września 1906, zm. 1 listopada 1996) – polityk i prawnik lankijski, uczestnik ruchu antykolonialnego, 1947–1953 minister finansów, 1953–1956 minister rolnictwa, 1965–1970 minister bez teki, 1973–1989 przywódca Zjednoczonej Partii Narodowej, 1977–1978 premier, 1978–1988 prezydent Sri Lanki.

</doc>
<doc id="679465" url="https://pl.wikipedia.org/wiki?curid=679465" title="Urús">
Urús

Urús – gmina w Hiszpanii, w Katalonii, w prowincji Girona, w comarce Baixa Cerdanya.
Powierzchnia gminy wynosi 17,41 km². Zgodnie z danymi INE, w 2005 roku liczba ludności wynosiła 205. Wysokość bezwzględna gminy równa jest 1263 metrów. Współrzędne geograficzne Urús to 42°21'9"N 1°51'12"E. Kod pocztowy do gminy to 17538. Burmistrzem Urús jest Jordi Cruilles i Rigola.
Miejscowości.
W skład gminy Urús wchodzą dwie miejscowości, w tym miejscowość gminna o tej samej nazwie:

</doc>
<doc id="679469" url="https://pl.wikipedia.org/wiki?curid=679469" title="S-45">
S-45



</doc>
<doc id="679470" url="https://pl.wikipedia.org/wiki?curid=679470" title="Vilho Väisälä">
Vilho Väisälä

Vilho Väisälä (ur. 28 września 1889, zm. 12 sierpnia 1969) – fiński meteorolog i fizyk, brat Yrjö Väisälä.
Od 1912 Väisälä pracował w Instytucie Meteorologii Finlandii, gdzie specjalizował się w pomiarach aerologicznych, które w tym czasie robiono przy wykorzystaniu latawców. 
Väisälä pracował nad rozwojem radiosondy, instrumentu przymocowanego do balonu meteorologicznego. W 1936 stworzył firmę produkującą radiosondy i inne instrumenty meteorologiczne. Obecnie (2006) jest to jedna z największych firm meteorologicznych na świecie.
W 1948 został profesorem meteorologii na Uniwersytecie Helsińskim.

</doc>
<doc id="679471" url="https://pl.wikipedia.org/wiki?curid=679471" title="Richard Lugar">
Richard Lugar

Richard Green Lugar, Dick Lugar (ur. 4 kwietnia 1932 w Indianapolis, zm. 28 kwietnia 2019 w Falls Church) – amerykański polityk, członek Partii Republikańskiej, senator ze stanu Indiana (wybrany w 1976 i ponownie w 1982, 1988, 1994, 2000 i 2006).
Życiorys.
Zdobył szóstą kadencję w wyborach, które odbyły się 7 listopada 2006. Poparcie dla niego było tak silne, że Partia Demokratyczna nie wystawiła swojego kandydata w wyborach, więc jego zwycięstwo było przesądzone.
Lugar był jednym z najbardziej poważanych i popularnych senatorów. W latach 1985–1987 i 2003–2007 był przewodniczącym wpływowej Komisji Spraw Zagranicznych Senatu.
W latach 90. był zaangażowany w inicjatywę rozbrojenia krajów byłego ZSRR. Próbował w wyborach w 1996 kandydować na prezydenta, jednakże poniósł porażkę w prawyborach.
Po porażce Teda Stevensa w walce o siódmą kadencję w 2008 i odejściu w tym samym czasie Pete’a Domenici na emeryturę, Lugar był najdłużej urzędującym republikańskim senatorem w nowym Senacie, który zebrał się w styczniu 2009.
W 2012 próbował ponownie ubiegać się o stanowisko senatora, jednak przegrał w prawyborach z Richardem Mourdockiem, skarbnikiem stanu Indiana.
Odznaczony w 2012 filipińskim Wielkim Łańcuchem Orderu Lakanduli.
Zmarł 28 kwietnia 2019 w szpitalu kardiologicznym w Falls Church, przyczyną śmierci były powikłania wynikłe z CIDP.
Linki zewnętrzne.
 

</doc>
<doc id="679480" url="https://pl.wikipedia.org/wiki?curid=679480" title="Explorer 10">
Explorer 10

Explorer 10 – amerykański satelita naukowy. Umieszczony na silnie wydłużonej orbicie, zbierał dane o polu magnetycznym i plazmie w sąsiedztwie Ziemi i Księżyca. Z powodu ograniczonej żywotności baterii zasilających, użyteczne dane napływały ze statku jedynie przez pierwsze 52 godziny misji. Ostatnie bity użytecznych danych napłynęły, gdy statek znajdował się w odległości 42,3 promienia Ziemi – było to o godzinie 22 czasu lokalnego. Kilka godzin później łączność ze statkiem całkowicie ustała.
Nieudane próby.
Satelity typu P-14 próbowano wystrzelić trzy razy. Jedynym sukcesem był drugi start, czyli misja Explorera 10. Pierwsza, z 25 lutego 1961, rakietą Juno II, z Cape Canaveral Space Force Station, zakończyła się niepowodzeniem z powodu nie włączenia się 3. członu rakiety. Zniszczony statek oznaczono jako S-45, a nieudaną próbę satelizacji, jako 1961 - F01.
Trzecia próba odbyła się 24 maja 1961 z przylądka Canaveral, ponownie rakietą Juno II. Próba ta również zakończyła się niepowodzeniem. Tym razem zawiódł drugi człon rakiety. Statek oznaczono symbolem S-45A, a w indeksie COSPAR, jako 1961-F04.
Budowa i działanie.
Statek był stabilizowany obrotowo, z okresem obrotu 0,548 sekundy (około 109,5 obr./min). Łączność odbywała się z pomocą nadajnika na częstotliwości 108 MHz, o mocy 6 W. Korzystał on z czterech anten prętowych o całkowitej rozpiętości 2,16 m.

</doc>
<doc id="679481" url="https://pl.wikipedia.org/wiki?curid=679481" title="Chandra Wickramasinghe">
Chandra Wickramasinghe

Nalin Chandra Wickramasinghe (ur. 20 stycznia 1939 w Kolombo, Sri Lanka) – brytyjski matematyk, fizyk, astronom i astrobiolog, dyrektor Buckingham Centre for Astrobiology na University of Buckingham, profesor matematyki stosowanej i astronomii na uniwersytecie Cardiff w Walii. Ekspert w zastosowaniu podczerwieni do badania materii międzygwiazdowej, propagator teorii panspermii. Autor prawie 300 artykułów naukowych (w tym ponad 70 w czasopiśmie „Nature”) i 31 książek.

</doc>
<doc id="679482" url="https://pl.wikipedia.org/wiki?curid=679482" title="S-45A">
S-45A



</doc>
<doc id="679487" url="https://pl.wikipedia.org/wiki?curid=679487" title="Ranil Wickremesinghe">
Ranil Wickremesinghe

Ranil Wickremesinghe (syng. රනිල් වික්‍රමසිංහ, tamil. ரணில் விக்ரமசிங்க, ur. 24 marca 1949 w Kolombo) – lankijski polityk, premier Sri Lanki w latach 1993–1994, 2001–2004, 2015–2018, 2018–2019 i w 2022. Od 15 lipca do 21 lipca 2022 pełniący obowiązki prezydenta Sri Lanki. Prezydent Sri Lanki od 2022.
20 lipca 2022 roku został wybrany przez parlament Sri Lanki na prezydenta kraju, dzień później objął urząd.
Nieprzerwanie od 1994 roku sprawuje urząd przewodniczącego Zjednoczonej Partii Narodowej (UNP).

</doc>
<doc id="679491" url="https://pl.wikipedia.org/wiki?curid=679491" title="Rejon podhajecki">
Rejon podhajecki

Podhajecki rajon – jednostka administracyjna w obwodzie tarnopolskim na Ukrainie. Siedzibą władz rejonu jest miasto Podhajce.

</doc>
<doc id="679493" url="https://pl.wikipedia.org/wiki?curid=679493" title="Józef Krukowski">
Józef Krukowski

 
Józef Krukowski (ur. 4 stycznia 1936 w Sułowcu) – ksiądz katolicki, teolog, kanonista, profesor zwyczajny, pierwszy dziekan reaktywowanego Wydziału Prawa Kanonicznego i Świeckiego na Katolickim Uniwersytecie Lubelskim. Specjalista z zakresu kanonicznego prawa małżeńskiego, stosunków Państwo-Kościół, prawa konkordatowego i prawa wyznaniowego. Wieloletni wykładowca KUL i UKSW. 
Życiorys.
Edukację podstawową odbył w 1949 w Radecznicy. W 1953 ukończył Liceum Biskupie w Lublinie i wstąpił do Wyższego Seminarium Duchownego w Lublinie. Otrzymał święcenia kapłańskie. Na Wydziale Teologii Katolickiego Uniwersytetu Lubelskiego uzyskał w 1959 tytuł magistra teologii. W 1964 na Wydziale Prawa Kanonicznego KUL otrzymał tytuł magistra i licencjata prawa kanonicznego. Został zatrudniony na tym wydziale. W 1968 uzyskał tam stopień naukowy doktora prawa kanonicznego na podstawie napisanej pod kierunkiem Józefa Rybczyka rozprawy pt. "Wpływ bojaźni z szacunku na ważność umowy małżeńskiej". W 1973 na tym samym wydziale na podstawie dorobku naukowego oraz rozprawy pt. "Wpływ intencji sprawcy bojaźni na wartość umowy małżeńskiej w prawie kanonicznym" nadano mu stopień naukowy doktora habilitowanego prawa kanonicznego. W 1974 został docentem, w 1978 profesorem nadzwyczajnym a w 1985 nadano mu tytuł profesora zwyczajnego nauk prawnych.
Według informacji podanej przez tygodnik „Gość Niedzielny”, w latach 1969–1989 był tajnym współpracownikiem Służby Bezpieczeństwa z pseudonimem „Ignacy Zawadzki”.
W latach 1990–1993 był członkiem Centralnej Komisji do Spraw Stopni i Tytułów.
Członek Papieskiej Rady ds. Interpretacji Tekstów Prawnych. Prezes Stowarzyszenia Kanonistów Polskich. Współtwórca przepisów z zakresu prawa wyznaniowego w Konstytucji Rzeczypospolitej Polskiej z 2 kwietnia 1997 roku. Członek Rady Programowej Polskiego Towarzystwa Prawa Wyznaniowego oraz Rady Naukowej czasopisma "Przegląd Prawa Wyznaniowego".
Odznaczenia.
9 sierpnia 2000 został odznaczony Krzyżem Kawalerskim Orderu Odrodzenia Polski, a 18 października 2009 Złotym Medalem za Długoletnią Służbę.
16 maja 2012 otrzymał Nagrodę im. Księdza Idziego Radziszewskiego Towarzystwa Naukowego KUL za rok 2011.

</doc>
<doc id="679496" url="https://pl.wikipedia.org/wiki?curid=679496" title="Rafinacja ołowiu">
Rafinacja ołowiu

Rafinacja ołowiu – proces oczyszczania surowego ołowiu (otrzymywanego w procesach IS, QSL, w piecu Dorschla lub w piecu Kaldo) z zanieczyszczeń. Surowy ołów (ok. 99% Pb) po procesie rafinacji powinien zawierać:
Szlikrowanie i odmiedziowanie likwacyjne.
Operacje szlikrowania i odmiedziowania likwacyjnego przeprowadza się w tych samych kotłach, w których ołów został roztopiony. Proces ten rozpoczyna się od podgrzania ołowiu do temperatury ok. 450 °C. Przekroczenie tej temperatury powoduje opóźnienie procesu rafinacji oraz nadmierneme zużycie gazu.
Po osiągnięciu zadanej temperatury należy przerwać opalanie i wstawić mieszadło szybkoobrotowe, celem wymieszania całej zawartości kotła. W wyniku mieszania następuje wydzielenie się szlikrów, które wypływają na powierzchnię kąpieli. Czas mieszania kąpieli zależy od ilości zanieczyszczeń, które przejdą do szlikrów. Większa ilość zanieczyszczeń przedłuża czas mieszania. Operację szlikrowania należy tak prowadzić, aby szlikry zawierały jak najmniejszą ilość ołowiu. W celu oddzielenia szlikirów od ołowiu dodaje się zwilżone trociny drzewne do leja wytworzonego przez szybko obrotowe mieszadło. Czas mieszania wynosi około 45-60min. W wyniku mieszania szlikry otrzymują postać pylistą. Powstałe szlikry należy zdjąć z powierzchni ołowiu. Po całkowitym oczyszczeniu powierzchni kąpieli należy pobrać próbę ołowiu dla określenia składu chemicznego. Uzyskany wynik analityczny jest podstawą do postępowania technologicznego w następnych operacjach rafinacyjnych.
Analiza powinna podawać zawartość: Ag, Sb, As, Sn, Cu, Bi, Zn, Tl, In, Cd i Fe. Dla uzyskania właściwego wypełnienia kotła należy poziom uzupełnić surowym ołowiem.
Po zakończeniu operacji szklirowania należy przystąpić do procesu likwacyjnego odmiedziowania. W wyniku obniżenia temperatury kąpieli z ołowiu wypływają kryształy miedzi oraz związki międzymetaliczne miedzi z arsenem, cyną i antymonem, które krzepną na powierzchni ołowiu. W temperaturze około 330 °C należy ołów przepompować do następnego kotła przeznaczonego do procesu odmiedziowania siarką.
Zakończenie pompowania i zdemontowanie układu pompowania kończy proces szlikrowania i odmiedziowania likwacyjnego.
Odmiedziowanie siarką.
Proces odmiedziowania należy prowadzić w temperaturze 320-330 °C. Do procesu odmiedziowania można stosować:
Z uwagi na największą dostępność stosuje się mieszankę S i PbS w celu ograniczenia upału siarki w czasie jej wsadowania do kotła oraz dla przyśpieszenia procesu.
W czasie odmiedziowania siarką zachodzą następujące reakcje:
Jeżeli zawartość miedzi wynosi powyżej 0,005% to operację odmiedziowania siarką należy powtórzyć.
Rafinacja metodą Harrisa, usuwanie Sn, As, Sb, Zn.
Ołów po odmiedziowaniu zawiera jeszcze inne zanieczyszczenia takie jak: Sn, As, Sb, Bi, Ag, Au oraz sodę kaustyczną NaOH, która pełni rolę kolektora dla powstałych tlenków.
Wstępna rafinacja ma na celu usunięcie arsenu, cyny i antymonu do takich wartości, aby osiągnąć sprzyjające warunki dla późniejszego odzysku srebra. Proces ten jest selektywny. Utlenianie domieszek następuje w kolejności: As, Sn i Sb.
Uważa się, że w obecności NaOH i NaNO3 zachodzą następujące reakcje:
Temperatura procesu wynosi ok. 480-500 °C, czas mieszania wynosi ok. 180min. Pod koniec procesu należy zebrać zgary.
Rafinację wstępną uważa się za zakończoną, jeżeli zawartość zanieczyszczeń wynosi maksymalnie
Odsrebrzanie.
Ołów oczyszczony z Cu, Sn, As i Sb zawiera jeszcze Ag. Proces odsrebrzania Pb prowadzi się metodą Parkesa. Polega on na dodawaniu Zn do płynnego ołowiu.
Odsrebrzanie ołowiu przeprowadzać należy w ten sposób, aby:
W trakcie odsrebrzania do piany przechodzi cała zawartość Cu z ołowiu poddanego odsrebrzaniu. Czas odsrebrzania wynosi około 20h i limitowany jest przez szybkość grzania i chłodzenia ołowiu. Najbogatsza piana srebronośna jest z początkowej fazy ściągania. W związku z tym powinno się pierwsze 60-70% piany kierować do mufli likwacyjnej, natomiast z końcówki 30-40% piany powinno zawrócić do kotła odsrebrzającego w czasie napełniania. Takie postępowanie wzbogaca pianę w srebro i zmniejsza zużycie Zn. Bardzo istotnym czynnikiem jest temperatura rozpoczęcia procesu odsrebrzania, która powinna wynosić ok. 460-470 °C. W sposób widoczny utlenia Zn powiększając masę piany i stratę reagenta. Mieszadło w kotle powinno pracować na obrotach optymalnych.
Odcynkowanie.
W odsrebrzonym ołowiu pozostaje ok. 0,5% Zn. Usuwanie cynku prowadzi się w kotłach destylacyjnych. W wyniku destylacji próżniowej odparowane jest niemalże 100% cynku.
Odbizmutowanie.
Operacja odbizmutowania Pb przeprowadza się po zakończeniu usuwania Zn przy wynikowej zawartości Sb. Bizmut usuwa się z Pb za pomocą metalicznego wapnia i magnezu (proces Kroll-Bettertona). Można stosować stop MgCa zawierający 70% Mg i 30% Ca. Sb tworzy związki złożone z Mg, Ca i Bi przyczyniając się do zmniejszenia zużycia Ca i Mg. W procesie odbizmutowania Pb tworzą się trzy rodzaje związków: Ca2Bi2, CaMg2Bi2 i BiCa2Mg10Sb5. Wzajemny stosunek tych związków zależy od warunków przeprowadzenia procesu, Ca2Bi2 wydziela się w temperaturze 400-350 °C oraz dostatecznej ilości Ca i Bi, natomiast przy zawartościach Bi poniżej 0,04% i w temp. powyżej 350 °C wydziela się podwójny bizmutek wapnia i magnezu. CaMg2Bi2. Związek BiCa2Mg10Sb5 tworzy się w niskich temperaturach i posiada bardzo małą rozpuszczalność w ołowiu.
Odtalowanie.
Odtalowanie przeprowadzane jest w tych samym kotle, co wcześniejszy proces odbizmutowania. Istotą rozwiązania jest zastosowanie do usuwania talu z ołowiu dodatku wapnia metalicznego w celu związania go w trudnotopliwe związki międzymetaliczne.
W związku z silną tendencją talu do tworzenia kongruentnie topiących się związków międzymetalicznych z wapniem sprawdzono, że dodatek metalicznego wapnia do ciekłego ołowiu pozwala na usunięcie z ołowiu talu. Przesłanką do takiego postępowania były diagramy równowag podwójnych Ca-Tl i Ca-Pb.
Z powyższych diagramów wynika, że dodatek metalicznego wapnia do ciekłego ołowiu zanieczyszczonego talem będzie generował przebieg następujących reakcji chemicznych:
Pb + n Ca = CanPb, gdzie n=1/3, 1, 2
Tl + n Ca = CanTl, gdzie n=1/3, ¾, 1
Temperatury topienia powyższych związków są znacznie wyższe od temperatury procesu. Przy założeniu, że temperatura procesu będzie wynosiła około 370 °C związki te utworzą stałą mieszaninę na powierzchni ciekłego ołowiu i będą mogły zostać łatwo usunięte.
Metaliczny wapń może być do kąpieli dodawany albo w postaci granulowanej przy intensywnym mieszaniu, które zapobiegać będzie jego utlenianiu, albo w postaci gąsek, umieszczanych w odpowiednich koszach podwieszanych na mieszadle.
Usuwanie magnezu i wapnia.
Celem rafinacji końcowej jest usunięcie z Pb: Ca i Mg oraz pozostałych z poprzednich procesów resztek: Zn, As, Sn, Sb. Dla pozbycia się tych zanieczyszczeń prowadzi się rafinację utleniającą:
Kolejność usuwania zanieczyszczeń jest zgodna z kolejnością podanych wyżej reakcji.
Proces rozpoczyna się w temperaturze 450 °C, pamiętając, że ma charakter egzotermiczny.
Odlewanie.
Proces odlewania ołowiu prowadzi się w temp. 420-440 °C. Kocioł odlewniczy jest wyposażony w tubus z zaworem, który umożliwia całkowite spuszczenie z niego ołowiu i skierowanie na taśmę maszyny odlewniczej. Odlane gąski wymagają oczyszczenia ze zgarów. Celem szybkiego krzepnięcia odlanych gąsek stosuje się chłodzenie form wodą. Ołów rafinowany identyfikowany jest znakiem wytwórcy umieszczony w formie oraz numeratorem umieszczonym na końcu maszyny.

</doc>
<doc id="679498" url="https://pl.wikipedia.org/wiki?curid=679498" title="Jan Fryderyk Knöbel">
Jan Fryderyk Knöbel



</doc>
<doc id="679502" url="https://pl.wikipedia.org/wiki?curid=679502" title="Johann Friedrich Knöbel">
Johann Friedrich Knöbel

Johann Friedrich Knöbel (ur. 14 czerwca 1724 w Dreźnie, zm. 26 września 1792 tamże) – niemiecki architekt, przedstawiciel saskiego rokoka.
Życiorys.
W latach 1753-1765 pracował w Polsce, od 1754 dyrektor Saskiego Urzędu Budowlanego w Warszawie. Jego głównym zleceniodawcą był Henryk Brühl, dla którego wykonał przebudowę pałacu Brühla na Placu Saskim i pałacu na Młocinach.
Jako dyrektor Saskiego Urzędu Budowlanego sfinalizował też m.in. budowę murowanego kościoła św. Wawrzyńca na Woli.

</doc>
<doc id="679505" url="https://pl.wikipedia.org/wiki?curid=679505" title="Cykl życia produktu">
Cykl życia produktu

Cykl życia produktu – pojęcie z teorii marketingu oznaczające okres, w którym produkt jest obecny na rynku. Innymi słowy jest to rynkowy cykl życia produktu.
Cykl ten składa się z czterech faz:
Cykl życia produktu często obrazowany jest za pomocą wykresu funkcji, gdzie oś "x" to czas, jaki produkt obecny jest na rynku, a oś "y" to wielkość sprzedaży. 
Wprowadzenie.
W tej fazie podejmowane są działania w zakresie informowania klientów o pojawieniu się produktu na rynku. Z marketingowego punktu widzenia wymaga ona ogromnych nakładów na poinformowanie potencjalnych odbiorców o istnieniu produktu. Niekiedy w fazie tej odbywa się edukowanie konsumentów o sposobie użytkowania produktu. Wysokie nakłady na promocję oraz dystrybucję, a także wcześniejsze: na zaprojektowanie i wdrożenie produktu, rekompensowane są w pewnym stopniu przez cenę i marżę. Cena jednak musi być dostosowana do możliwości nabywczych konsumentów oraz zachęcać ich do zakupu. Zatem ceny nowych produktów najczęściej ustalane są na poziomie jedynie zapewniającym zwrot kosztów.
Jednak przedsiębiorstwo w fazie wprowadzenia produktu na rynek może przyjąć jedną ze strategii marketingowych:
Strategia szybkiego „zbierania śmietanki” polega na ustanowieniu dość wysokiej ceny na produkt oraz jednoczesnym intensywnym promowaniu nowości rynkowej. Strategia ta może być stosowana, gdy niewielu klientów jest świadomych istnienia produktu oraz gdy na rynku występuje silna konkurencja. Szeroko zakrojone działania promocyjne pozwalają wtedy zbudować pozytywny wizerunek, a zachęceni klienci gotowi są zapłacić wyższą cenę.
Strategia wolnego „zbierania śmietanki” to również ustawienie ceny na wysokim poziomie, ale połączone z mniejszymi nakładami na promocję. Powoduje to, że przedsiębiorstwo dłużej będzie musiało czekać na zysk ze sprzedaży, ale będzie on tym większy, im bardziej będzie wzrastała sprzedaż. Strategię tę można stosować na ograniczonych rynkach i w przypadku, gdy konsumenci są świadomi istnienia dobra.
Szybkie zwiększenie udziałów produktu w rynku jest możliwe przy zastosowaniu strategii szybkiej penetracji, tj. ustanowienia cen na niskim poziomie oraz poniesienia wysokich nakładów na promocję. Strategia ta jest odpowiednia dla rozległych rynków oraz nieznanych produktów – wysoka promocja zapewnia szybkie poznanie dobra, a niska cena zachęca do zakupu. Stąd też wynika ograniczenie dla potencjalnych konkurentów. Niska cena stanowi dla nich barierę wejścia na rynek, a tym samym produktowi zapewnia szeroką penetrację. Główny zysk przedsiębiorstwa jest kształtowany przez wielkość sprzedaży.
Strategia wolnej penetracji możliwa jest do zastosowania gdy zagrożenie ze strony konkurentów jest niewielkie, konsumenci wiedzą o istnieniu produktu, rynek jest rozległy, a nabywcy wrażliwi na poziom cen. Strategia ta polega na stosowaniu niskich cen oraz ograniczonych wydatków na promocję. Pozwala to osiągnąć wysokie zyski w długim okresie.
Wzrost.
Faza, w której następuje najszybszy wzrost sprzedaży, powodujący obniżenie kosztów jednostkowych produkcji oraz promocji oraz dalszy wzrost rynku. O ile w fazie wprowadzenia na rynek towar nie miał konkurentów, to na etapie wzrostu pojawiają się już substytuty produktu. Zatem z punktu widzenia przedsiębiorstwa istotne jest stałe powiększanie udziału w rynku. Może się to odbywać przez obniżenie ceny i marży. Ilość substytutów oraz ich siła oddziaływania na rynek może wymusić na producencie konieczność modyfikacji swojego produktu.
Dojrzałość.
Sprzedaż w tej fazie rośnie, ale wzrost ten jest słabszy niż wzrostu występujący w fazie poprzedniej. Producent w tej fazie powinien podejmować działania w zakresie zdobywania nowych rynków czy nowych segmentów rynku, na którym przedsiębiorstwo funkcjonuje.
W tej fazie można mówić już o stałych użytkownikach produktu – takich, którzy wypróbowali towar i powtarzają zakup. Ich zakupy dostarczają firmie znacznych zysków, gdyż na rynku działa już wtedy wielu konkurentów, pomiędzy których rozdzielają się klienci.
W fazie tej wyróżnia się trzy okresy:
Faza dojrzałości charakteryzuje się tym, że klienci są w mniejszym stopniu podatni na reklamę, a decydujące znaczenie zaczyna mieć cena. To właśnie na tym etapie pojawiają się obniżki, promocje i opusty mające zachęcić konsumentów do kolejnych zakupów. Wprawdzie zyski jednostkowe maleją, zwłaszcza za sprawą zintensyfikowanej dystrybucji, ale produkt nadal ma nabywców i zapewnia firmie przychód.
Długość tego stanu rzeczy zależy od kilku czynników. Przede wszystkim od rodzaju branży (im stabilniejsza, tym faza dojrzałości dłuższa), gustów odbiorców, od tego, czy przedsiębiorstwo jest liderem na rynku, i od stopnia innowacyjności towaru (im bardziej przełomowy wynalazek, tym większą ma szansę dłużej istnieć na rynku). Producent może próbować przedłużyć tę fazę poprzez modyfikację jakości, cech użytkowych lub zewnętrznego wyglądu, co ma swoje uzasadnienie w zachowaniu poszczególnych segmentów rynku. Klienci znają już produkt dobrze i rozpoczynają poszukiwania jego odmian najbardziej zaspokajających ich potrzeby oraz dogodnych punktów sprzedaży.
Spadek.
W fazie tej następuje spadek produkcji i sprzedaży. Przestaje działać reklama i inne instrumenty promocji. Skutecznym instrumentem promocji może być obniżanie ceny, znalezienie nowych kanałów dystrybucji, zastosowań, klientów lub modyfikacja.
Ważne jest, aby w czasie, kiedy sprzedaż zaczyna spadać, przedsiębiorstwo zidentyfikowało słabe punkty firmy oraz zebrało dokładne informacje o dotychczasowej sprzedaży (udział w rynku, koszty, ceny). Dopiero na tej podstawie można podjąć decyzję o:
Zmiana strategii może obejmować np. wycofanie produktu z nierentownych segmentów, a umocnienie pozycji towaru na jednym lub kilku najbardziej perspektywicznych bądź próby umocnienia pozycji firmy na całym rynku. Decyzja ta zależy w głównej mierze od otoczenia firmy oraz jej wewnętrznych możliwości. W przypadku, gdy firma postanowi wycofać produkt z rynku, konieczne jest zastanowienie się nad prędkością tego procesu i sposobem jego przebiegu. Wycofywanie może przebiegać gwałtownie lub umiarkowanie i wiązać się np. z odsprzedaniem produktu innym podmiotom – produkt nie znika wtedy z rynku, ale jedynie z portfela producenta. W przypadku dóbr trwałych koniecznym staje się odpowiedzenie na pytanie: w jaki sposób zapewnić serwis dotychczasowym klientom.

</doc>
<doc id="679509" url="https://pl.wikipedia.org/wiki?curid=679509" title="Miernik poziomu sygnału">
Miernik poziomu sygnału



</doc>
<doc id="679510" url="https://pl.wikipedia.org/wiki?curid=679510" title="Załoga Polskiej Wytwórni Papierów Wartościowych">
Załoga Polskiej Wytwórni Papierów Wartościowych

Załoga Polskiej Wytwórni Papierów Wartościowych - jednostki bojowe Armii Krajowej walczące w okresie powstania warszawskiego.
Organizacja.
Załoga została utworzona 1 sierpnia w składzie I rejonu „Róg” na bazie samodzielnej grupy specjalnej PWB/17/S (Podziemna Wytwórnia Banknotów), która została sformowana w 1940 przez mjr. Mieczysława Chyżyńskiego ps. „Pełka” i podlegała VII Oddziałowi Komendy Głównej AK.
Szlak bojowy.
W godzinie „W” oddział liczył ok. 100 ludzi i składał się z sekcji: bojowej, sanitarnej, technicznej, gospodarczej oraz szturmowej pod dowództwem kpr. Romana Marchla ps. „Rom”.
2 sierpnia w składzie zgrupowania „Róg”, atakiem od wewnątrz, załoga brała udział w opanowaniu PWPW i przeszła do obrony obiektu. 10 sierpnia została wzmocniona kompanią „Osa” z batalionu „Kiliński”. Od 16 sierpnia oddział walczył w zgrupowaniu Kedywu pod dowództwem ppłk. Franciszka Rataja ps. „Paweł”, a następnie wszedł w skład oddziału „Leśnik”, któremu powierzono obronę PWPW. Wspólnie z nim załoga odpierała niemieckie ataki na wytwórnię. Od 26 sierpnia załogą dowodził (poległy 28 sierpnia) por. Czesław Lech ps. „Biały”. Wskutek braku dowództwa załoga przestała istnieć. Pozostałych przy życiu żołnierzy wcielono do innych jednostek.

</doc>
<doc id="679515" url="https://pl.wikipedia.org/wiki?curid=679515" title="Miernik poziomu sygnału elektrycznego">
Miernik poziomu sygnału elektrycznego



</doc>
<doc id="679523" url="https://pl.wikipedia.org/wiki?curid=679523" title="Filtr selektywny">
Filtr selektywny

Filtr selektywny – układ elektroniczny, bądź algorytm przepuszczający składowe sygnału tylko w bardzo bliskim otoczeniu ustalonej częstotliwości. Jest to rodzaj filtru środkowoprzepustowego zwykle o bardzo wąskiej i stromej charakterystyce częstotliwościowej.
Filtry selektywne w postaci układu elektronicznego wykonane są zwykle z wykorzystaniem wzmacniaczy operacyjnych, w których zastosowano ujemne sprzężenie zwrotne.
Filtry selektywne używane w telekomunikacyjnych przyrządach pomiarowych.
Selektywne mierniki poziomu służące do pomiaru typowych telekomunikacyjnych traktów telefonicznych wyposażone są najczęściej w (odłączalne) filtry wejściowe o szerokościach:
inne rzadziej spotykane filtry to:

</doc>
<doc id="679530" url="https://pl.wikipedia.org/wiki?curid=679530" title="Pikieta (demonstracja)">
Pikieta (demonstracja)



</doc>
<doc id="679531" url="https://pl.wikipedia.org/wiki?curid=679531" title="Korabl-Sputnik 5">
Korabl-Sputnik 5

Korabl-Sputnik 5 – testowy radziecki statek kosmiczny, piąty, ostatni, prototyp statków Wostok, drugi w konfiguracji "3KA" – całkowicie przygotowanej do lotu człowieka – którą, 12 kwietnia 1961, poleciał Jurij Gagarin. W ramach programu Wostok wyniósł na orbitę psa „Gwiazdeczkę” i manekina „Iwana Iwanowicza”. Jednym z ważniejszych celów tej misji było sprawdzenie systemów łączności radiowej i głosowej ze statkiem na orbicie.
Przebieg misji.
Wszystkie transmitowane komunikaty z i do statku zostały nagrane wcześniej. Jednym z komunikatów był nagrany przez szefa kosmonautów, Nikołaja Kamanina, tekst "„Kedr”," (nazwa kodowa pojazdu Wostok 1 pilotowanego przez Gagarina w kwietniu 1961) "ja „Zaria”," [nazwa kodowa centrum dowodzenia] "sprawdzenie nadawania: 1, 2, 3, 4, 5. Jak mnie odbierasz? Ja „Zaria”. Odbiór."
Na godzinę przed startem pojawiła się sygnalizacja usterki w trzecim członie rakiety. Siergiej Korolow, po konsultacjach z Kosbergiem, postanowił kontynuować start.
Po pomyślnym wystrzeleniu i wykonaniu jednego okrążenia Ziemi, kapsuła powrotna oddzieliła się od reszty statku i weszła w atmosferę. 18 minut po starcie, już z orbity, otrzymano pierwsze sygnały ze statku. Trzema samolotami Ił-14 do Moskwy wrócili obserwujący start oficerowie wojska i kosmonauci, łącznie 34 osoby. Tuż przed odlotem otrzymali wiadomość, że lądowanie kapsuły nastąpiło koło wsi Bolszaja Sosnowa (ang. "Bolshaya Sosnova"), około godziny 7:40. Manekin, „Iwan Iwanowicz”, został katapultowany wcześniej i wylądował na spadochronie. Odebrano silne sygnały z radionadajników statku oraz poprawny sygnał otworzenia spadochronu.Podczas powrotu z orbity wystąpiła podobnie jak wcześniej awaria rozłączenia elementów statku. W związku z tym lądowanie nastąpiło 660 km od zaplanowanego.
Odzyskanie kapsuły powrotnej.
Znalezienie i odzyskanie kapsuły powrotnej sprawiło Sowietom dużo problemów, głównie z powodu śnieżnych zamieci przechodzących nad terenem lądowania. Opis akcji poszukiwawczej zachował się we wspomnieniach V.P. Efimowa, pracownika zakładów NPP Zwiezda, odpowiedzialnego za skafander kosmiczny.
Efimow opisuje również oburzenie mieszkańców wsi, którzy skarżyli się, że spadochroniarze nie pozwolili im udzielić pomocy człowiekowi w skafandrze kosmicznym. Mieszkańcy nie wierzyli zapewnieniom żołnierzy, że w skafandrze znajduje się manekin. Aby ich uspokoić, zezwolono jednemu z członków starszyzny na podejście do „Iwana Iwanowicza” i dotknięcie jego gumowej twarzy. To usatysfakcjonowało mieszkańców i wrócili oni do swoich normalnych spraw.

</doc>
<doc id="679533" url="https://pl.wikipedia.org/wiki?curid=679533" title="Sputnik 10">
Sputnik 10



</doc>
<doc id="679535" url="https://pl.wikipedia.org/wiki?curid=679535" title="Gwiazdeczka">
Gwiazdeczka



</doc>
<doc id="679540" url="https://pl.wikipedia.org/wiki?curid=679540" title="Sylabariusz czirokeski">
Sylabariusz czirokeski

Sylabariusz czirokeski – system zapisu języka czirokeskiego, sylabariusz stworzony przez Sekwoję, metysa z plemienia Czirokezów. W sylabariuszu każdy symbol (85 znaków) służy do zapisu sylaby, nie zaś pojedynczego fonemu. Niektóre symbole są podobne do liter łacińskich, ale służą one do zapisu zupełnie innych dźwięków. Sekwoja widywał bowiem zapisy w języku angielskim, ale nie wiedział, co one oznaczają. 

</doc>
<doc id="679541" url="https://pl.wikipedia.org/wiki?curid=679541" title="Hasło jednorazowe">
Hasło jednorazowe

Hasło jednorazowe (ang. "one-time password", w skrócie: OTP) – hasło zmieniane po każdym użyciu, stosowane w celu autoryzacji dostępu w systemach teleinformatycznych.
Hasła jednorazowe pozwalają ograniczyć związane ze stosowaniem statycznych haseł zagrożenie podsłuchania lub podejrzenia hasła przez osoby niepowołane i posługiwania się nim bez wiedzy właściciela. Hasło jednorazowe, jak sama nazwa wskazuje, jest wykorzystywane tylko raz i traci ważność po wykorzystaniu.
Bankowość elektroniczna.
W bankowości elektronicznej hasła jednorazowe służą do autoryzowania operacji o podwyższonym stopniu ryzyka, takich jak przelewy. Hasła są tutaj zwykle dostarczane w postaci wydrukowanej listy, zdrapki (dla kilkudziesięciu transakcji naprzód) lub przesyłane SMSem na określony przez właściciela konta numer telefonu komórkowego (dla każdej transakcji oddzielnie).
Generowanie haseł jednorazowych.
Hasła jednorazowe mogą być wartościami losowymi, co wymaga by system przechowywał je po wygenerowaniu i przekazaniu użytkownikowi. Ze względów praktycznych częściej stosuje się hasła generowane i weryfikowane w oparciu o algorytm wykorzystujący kryptograficzne jednokierunkowe funkcje skrótu. Najczęściej spotykane algorytmy generowania haseł jednorazowych to:

</doc>
<doc id="679543" url="https://pl.wikipedia.org/wiki?curid=679543" title="Uruchamianie kontrolowane">
Uruchamianie kontrolowane

Uruchamianie kontrolowane – typ uruchamiania systemu operacyjnego, w którym użytkownik jest pytany o to, czy załadować dany element do pamięci operacyjnej (np. czy załadować obsługę myszy). Stosowane głównie do rozwiązywania problemów ze sprzętem i sterownikami.

</doc>
<doc id="679547" url="https://pl.wikipedia.org/wiki?curid=679547" title="Libxml">
Libxml

libxml (właściwie libxml2) – biblioteka programistyczna służąca do obsługi dokumentów zgodnych ze standardem XML. Biblioteka dostarcza API do analizy składniowej (ang. "parsing") dokumentów XML w języku C. Pierwotnie stworzona dla środowiska GNOME, później portowana także na inne środowiska i języki programistyczne. Biblioteka uchodzi za bardzo przenośną (sama używa jedynie funkcji ze standardowej biblioteki języka C), więc można ją spotkać jako część oprogramowania w różnych systemach operacyjnych.

</doc>
<doc id="679548" url="https://pl.wikipedia.org/wiki?curid=679548" title="Kadra 2012">
Kadra 2012

Kadra 2012 – program telewizyjny dla młodzieży o tematyce piłkarskiej, nadawany w latach 2006-2007 na antenie TVP1 i TVP Sport. Jego głównym zadaniem było zachęcanie młodych ludzi do uprawiania piłki nożnej i poparcia idei organizowania w Polsce i na Ukrainie Mistrzostw Europy w Piłce Nożnej 2012. Prowadzącym ten program był Maciej Iwański. Program zastąpiony został przez Orliki gola.

</doc>
<doc id="679552" url="https://pl.wikipedia.org/wiki?curid=679552" title="Jakub de la Gardie">
Jakub de la Gardie



</doc>
<doc id="679556" url="https://pl.wikipedia.org/wiki?curid=679556" title="Automatyczna regulacja częstotliwości">
Automatyczna regulacja częstotliwości

Automatyczna regulacja częstotliwości, ARC (AFC, ang. "Automatic frequency control") – metoda (lub urządzenie) służąca do automatycznego dostrajania odbiornika radiowego do odbieranej fali elektromagnetycznej (technika radiowa lub mikrofalowa).
AFC działa zwykle w oparciu o sprzężenie zwrotne. Gdy odbiornik nie jest dokładnie dostrojony do odbieranej częstotliwości, układ elektroniczny AFC wytwarza sygnał zmieniający częstotliwość rezonansową obwodów wejściowych i heterodyny zmniejszając stopień niedostrojenia odbiornika. W przypadku niektórych układów jest możliwe całkowite zredukowanie błędu strojenia. Detektory FM dekodujące częstotliwość, wytwarzają składową stałą zależną od odstrojenia, która jest dostarczana do systemu dostrojenia do układu AFC.
Układy używające pętli synchronizacji fazowej (PLL) (synteza częstotliwości), zbudowane na układach cyfrowych, wytwarzają tak precyzyjne sygnały, że automatyczna regulacja częstotliwości nie jest im potrzebna. W odbiornikach radiowych i telewizyjnych automatyka AFC może być także oznaczana jako AFT (ang. "Automatic Fine Tuning").

</doc>
<doc id="679560" url="https://pl.wikipedia.org/wiki?curid=679560" title="Wielki książę">
Wielki książę

Wielki książę ("welikij kniaź"), forma żeńska wielka księżna – tytuł monarszy, feudalny lub arystokratyczny, między rangą królewską a książęcą. Wyróżnia się dwie podstawowe formy wielkiego księcia, nierozróżnialne jednak w języku polskim: (z łac.) magnus princeps (niem. "Großfürst") i magnus dux (niem. "Großherzog", franc. "Grand Duc"). Na temat rozróżnienia tych dwóch form patrz hasło – książę.
Magnus Dux.
Na Litwie początkowo używany przez władców Kiernowa, potem Trok i Wilna. Pierwszym historycznie potwierdzonym księciem zwierzchnim nad książętami litewskimi był Mendog (od 1238). 
Po unii polsko-litewskiej przyjęty także przez królów Polski. W okresie rządów Witolda na Litwie istniało rozróżnienie między księciem zwierzchnim litewskim ("supremus dux Lithuanie") a wielkim księciem litewskim ("magnus dux Lithuanie"). M.in. unia wileńsko-radomska wprowadzała to rozróżnienie: Władysław Jagiełło ("supremus dux"), Witold ("magnus dux").
W zachodniej Europie pierwszy raz przyznany księciu Cosimo Medici, władcy Toskanii przez papieża w 1569 roku. Tytuł ten był nadawany również przez Napoleona – m.in. Joachimowi Muratowi, landgrafom Hesji, kurfürstom Badenii. Po kongresie wiedeńskim przyznany władcom Oldenburga, Meklemburgii, Luksemburga.
Magnus Princeps.
Tytuł używany:

</doc>
<doc id="679561" url="https://pl.wikipedia.org/wiki?curid=679561" title="Grand Duc">
Grand Duc



</doc>
<doc id="679562" url="https://pl.wikipedia.org/wiki?curid=679562" title="Grossherzog">
Grossherzog



</doc>
<doc id="679563" url="https://pl.wikipedia.org/wiki?curid=679563" title="Magnus Dux">
Magnus Dux



</doc>
<doc id="679566" url="https://pl.wikipedia.org/wiki?curid=679566" title="Pismo czirokeskie">
Pismo czirokeskie



</doc>
<doc id="679567" url="https://pl.wikipedia.org/wiki?curid=679567" title="Płatnik">
Płatnik

Płatnik – osoba fizyczna lub prawna, która jest posiadaczem rachunku płatniczego i zezwala na wykonanie zlecenia płatniczego z tego rachunku płatniczego, lub w przypadku gdy nie występuje rachunek płatniczy – osoba fizyczna lub prawna, która składa zlecenie płatnicze.

</doc>
<doc id="679568" url="https://pl.wikipedia.org/wiki?curid=679568" title="AFT">
AFT

Skrót AFT może oznaczać:

</doc>
<doc id="679569" url="https://pl.wikipedia.org/wiki?curid=679569" title="Sylabariusz czerokeski">
Sylabariusz czerokeski



</doc>
<doc id="679570" url="https://pl.wikipedia.org/wiki?curid=679570" title="Pismo czerokeskie">
Pismo czerokeskie



</doc>
<doc id="679572" url="https://pl.wikipedia.org/wiki?curid=679572" title="Immunologia weterynaryjna">
Immunologia weterynaryjna



</doc>
<doc id="679574" url="https://pl.wikipedia.org/wiki?curid=679574" title="Pontus de la Gardie">
Pontus de la Gardie



</doc>
<doc id="679575" url="https://pl.wikipedia.org/wiki?curid=679575" title="ARCz">
ARCz



</doc>
<doc id="679578" url="https://pl.wikipedia.org/wiki?curid=679578" title="George Guess">
George Guess



</doc>
<doc id="679587" url="https://pl.wikipedia.org/wiki?curid=679587" title="Erzherzog">
Erzherzog



</doc>
<doc id="679589" url="https://pl.wikipedia.org/wiki?curid=679589" title="Archidux">
Archidux



</doc>
<doc id="679590" url="https://pl.wikipedia.org/wiki?curid=679590" title="Duc">
Duc

Zobacz też:

</doc>
<doc id="679591" url="https://pl.wikipedia.org/wiki?curid=679591" title="Pętla synchronizacji fazy">
Pętla synchronizacji fazy

Pętla synchronizacji fazy, pętla sprzężenia fazowego, PLL (ang. "Phase Locked Loop") - układ elektroniczny działający na zasadzie sprzężenia zwrotnego, służący do automatycznej regulacji częstotliwości.
Stosowana jest najczęściej w syntezerach częstotliwości heterodyny w odbiornikach radiowych i telewizyjnych oraz w generatorach częstotliwości wzorcowych i powielaczach częstotliwości. Ponadto może być stosowana do generacji sygnału referencyjnego przy demodulacji sygnałów FM i AM.
Układy PLL są znane od dawna, jednak praktyczne ich zastosowanie stało się możliwe dopiero po rozpowszechnieniu techniki monolitycznych układów scalonych. Układy PLL początkowo były stosowane jedynie do synchronizowania przebiegu generatora z przebiegiem wejściowym. Jednak z czasem zakres ich zastosowań rozszerzył się. Okazało się, że układy PLL mogą być używane nie tylko do synchronizacji, ale również do przemiany częstotliwości, tj. w układach modulacji i demodulacji AM, FM i PM, w syntezerach częstotliwości, w powielaczach i dzielnikach częstotliwości, w dekoderach sygnały stereofonicznego, w urządzeniach cyfrowych i innych. Parametry układów przemiany częstotliwości z pętlą PLL są na ogół korzystniejsze niż parametry układów konwencjonalnych.
Najprostszy układ PLL składa się z:
Sygnał wysokiej częstotliwości generowany przez VCO jest sygnałem na wyjściu całego urządzenia. Jednocześnie podawany jest do pętli sprzężenia zwrotnego, w której zwykle następuje dzielenie jego częstotliwości tak, aby była równa częstotliwości sygnału referencyjnego. Dzięki temu różnica faz obu sygnałów - uzyskana w detektorze fazy - po przejściu przez filtr steruje generatorem VCO, korygując jego częstotliwość.

</doc>
<doc id="679593" url="https://pl.wikipedia.org/wiki?curid=679593" title="PLL">
PLL



</doc>
<doc id="679594" url="https://pl.wikipedia.org/wiki?curid=679594" title="Pętla sprzężenia fazowego">
Pętla sprzężenia fazowego



</doc>
<doc id="679596" url="https://pl.wikipedia.org/wiki?curid=679596" title="Porażenie mózgowe">
Porażenie mózgowe



</doc>
<doc id="679603" url="https://pl.wikipedia.org/wiki?curid=679603" title="Club Silvio Pettirossi">
Club Silvio Pettirossi

Club Silvio Pettirossi jest paragwajskim klubem piłkarskim z siedzibą w mieście Asunción w dzielnicy Republicano.
Historia.
Klub założony został 11 marca 1926. Inspiracją dla nazwy klubu był słynny paragwasjki pionier lotnictwa Silvio Pettirossi. W roku 2005 oddano do użytku nowy stadion klubu Estadio Benadet Pedrozo. Klub Silvio Pettirossi był przez większość czasu klubem z pogranicza drugiej i trzeciej ligi paragwajskiej. W roku 2004 po kolejnym wygraniu Primera de Ascenso wrócił do drugiej ligi (División Intermadia).

</doc>
<doc id="679606" url="https://pl.wikipedia.org/wiki?curid=679606" title="Pontus De la Gardie">
Pontus De la Gardie

Pontus De la Gardie, właściwie Ponce d’Escouperie (ur. w 1520 w Russol w Aude, zm. 5 listopada 1585 niedaleko Narwy) – francuski szlachcic i najemnik, m.in. w służbie króla Szwecji.
Życiorys.
Urodzony we Francji na zamku Russol w Langwedocji, syn Jacques'a d’Escouperie i Catharine de Sainte-Colombe, swoje doświadczenie wojenne zdobywał we Włoszech pod dowództwem Brissaca, potem we Francji (Bitwa pod St. Quentin w 1557) i Szkocji (w służbie Marii Stuart). Jako najemnik Królestwa Danii w czasie pierwszej wojny północnej (1563–1570) został wzięty w 1565 do szwedzkiej niewoli i został najemnikiem Królestwa Szwecji.
Brał udział w wojnie z Rosją 1572–1583 (wojna inflancka), gdzie 6 września 1581 najemna armia szwedzka pod jego dowództwem zdobyła od Rosji Narwę (w dzisiejszej Estonii). Zwycięstwo to zakończyło się rzezią ludności, w której wymordowano, często w sposób dość okrutny, około 7000 ludzi. 
4 lutego 1580 w zamku Vadstena poślubił Sofię Gyllenhielm (1556–1583), nieślubną córkę króla szwedzkiego Jana III Wazy i fińskiej szlachcianki Karin Hansdotter (fin. "Kaarina Hannuntytär").
Grób jego i jego żony znajduje się w katedrze Najświętszej Marii Panny na wzgórzu Toompea w Tallinnie (Estonia).

</doc>
<doc id="679609" url="https://pl.wikipedia.org/wiki?curid=679609" title="Operacja Fontana">
Operacja Fontana

Operacja Fontana – zabieg kardiochirurgiczny, który jest raczej procedurą o charakterze paliatywnym, pierwotnie zastosowany w celu leczenia atrezji zastawki trójdzielnej, a obecnie wykonywany także w innych wadach serca z przewodozależnym przepływem sercowym, tj. w wadach typu serca jednokomorowego – w zespole hipoplazji lewego serca oraz w zespole hipoplazji prawego serca. Operacja ma na celu oddzielenie krążenia systemowego od krążenia płucnego i poprawę utlenowania krwi tętniczej. Dzieci po operacji Fontana biorą udział w zajęciach szkolnych z włączeniem w aktywność pozalekcyjną, jednak z ograniczoną wydolnością fizyczną w porównaniu z dziećmi zdrowymi. W trakcie modyfikacji pierwotnie jednoetapowa operacja Fontana obecnie z reguły przeprowadzana jest dwuetapowo.
Leczenie wykorzystujące procedurę Fontana ma jednak i ujemne strony. Trwale podwyższone centralne ciśnienie żylne powoduje zwłóknienie wątroby u pacjentów po operacjach metodą Fontana i zaburzenia krzepnięcia. W miarę upływu czasu zwłóknienie nasila się i może w przyszłości prowadzić do niewydolności wątroby. Trzeba rozpocząć badania i działania w kierunku zapobiegania tym zmianom.
Powstanie metody.
Naukowcy Glenn, Robicsek oraz Bakuljew i Kolesnikow w swoich pracach po raz pierwszy dowiedli, że ośrodkowe ciśnienie żylne jest wystarczające dla podtrzymania przepływu płucnego. Dało to podstawy do powstania metody zespolenia żyły głównej górnej z prawym pniem tętniczym, tzw. zespolenia Glenna metodą klasyczną. Hopkins, Kawashima i Abrams w swoich pracach przedstawili modyfikację tej metody, polegającą na zespoleniu żyły głównej górnej dwukierunkowo (krew z żyły głównej górnej płynie obiema tętnicami płucnymi) lub dwukierunkwo i obustronnie (tj. zespolenie dotyczy też rzadko występującej, przetrwałej lewej żyły głównej górnej).
Kawashima w swojej pracy naukowej przedstawił całkowite krążenie typu Fontana, w którym występowało dwukierunkowe połączenie żylno-płucne z przerwaniem ciągłości żyły głównej dolnej, gdzie układem drenującym są naczynia wieńcowe wraz z żyłami wątrobowymi.
W 1968 roku Francis Fontan i Eugene Baudet przeprowadzili pierwszą udaną operację u dziecka z atrezją zastawki trójdzielnej, polegającą na zespoleniu Glenna oraz bezpośrednim połączeniu uszka prawego przedsionka z prawą tętnicą płucną co w założeniu miało polegać na tym, że prawy przedsionek przejmie funkcję pompy ssącej krew z żyły głównej dolnej i będzie ją tłoczyć do krążenia płucnego. Ta jak i inne modyfikacje techniki Fontana z wykorzystaniem prawego przedsionka są tylko metodami historycznymi.
Opis metody.
Obecnie operacja Fontana jest najczęściej dwuetapową operacją, stosowaną jako drugi i trzeci etap procedury Norwooda. Zabieg polega w pierwszym etapie na wykonaniu dwukierunkowego zespolenia Glenna, lub tzw. operacji hemi-Fontana. Krew z żyły głównej (VCS) spływa bezpośrednio do tętnic płucnych, a z żyły głównej dolnej (VCI) miesza się nadal z krwią tętniczą na poziomie serca. W drugim etapie operacji Fontana wykonuje się najczęściej zewnątrzsercowe połączenie VCI z tętnicą płucną lub połączenie wewnątrzsercowe (tzw. operacja de Levala – Total Intracardiac Cavo−Pulmonary Connection). Od tego momentu krążenie duże (systemowe) i małe (płucne) są oddzielone, gdzie krew żylna przepływa przez płuca pod wpływem ciśnienia żylnego, a krew tętnicza pompowana jest do aorty przez pojedynczą komorę serca.
Najczęściej stosuje się dwie modyfikacje operacji Fontana:
Wyniki.
Po leczeniu metodą Fontana ok. 90% pacjentów znajduje się w skali NYHA w klasie I–II, ale posiadają zmniejszoną wydolność wysiłkową w stosunku do populacji zdrowych. 2/3 z nich nie wymaga leków poprawiających krążenie. Pacjenci z anatomicznie lewą komorą serca posiadają z reguły lepszą tolerancję wysiłku, niż grupa z anatomicznie prawą komorą serca

</doc>
<doc id="679610" url="https://pl.wikipedia.org/wiki?curid=679610" title="Paul Schrader">
Paul Schrader

Paul Joseph Schrader (ur. 22 lipca 1946 w Grand Rapids) – amerykański scenarzysta, reżyser i krytyk filmowy.
Życiorys.
Wczesne lata.
Urodził się w Grand Rapids w Michigan w rodzinie kalwinistów jako syn Joan (z domu Fisher) i Charlesa Allana Schradera, dyrektora wykonawczego. Jego matka była pochodzenia holenderskiego, córką imigrantów z Fryzji, a ojciec miał korzenie niemieckie i angielskie. Jego brat Leonard Schrader (ur. 30 listopada 1943, zm. 2 listopada 2006) był scenarzystą i reżyserem. Rodzina była holenderskimi kalwinistami. Jego ojciec nawrócił się na religię swojej matki. Paul opisał siebie jako „wiejskiego chłopca protestanckiego z Holandii”. Wychowany w ściśle religijnym domu rodzinnym, w 1968 ukończył studia na wydziale teologii w Calvin College. Uczęszczał na Uniwersytet Columbia.
W wieku siedemnastu lat po raz pierwszy obejrzał film pt. "Latający profesor". Zafascynowany kinem i zachęcony przez krytyczkę Pauline Kael, przeprowadził się do Los Angeles i w 1970 ukończył studia na wydziale filmowym na UCLA.
Kariera.
Na przełomie lat 60. i 70. pisał recenzje filmowe. Pracował jako dziennikarz filmowy dla „Los Angeles Free Press”, ale został zwolniony w 1969 po tym, jak napisał krytyczną recenzję dramatu "Swobodny jeździec". Redagował potem magazyn „Cinema”. W 1972 napisał bardzo wpływowy esej krytyczny "Transcendental Style in Film: Ozu, Bresson, Dreyer", gdzie badał podobieństwa między twórczością Roberta Bressona, Yasujirō Ozu a Carla Theodora Dreyera. 
W 1974, po okresie intensywnego nadużywania alkoholu i poważnej depresji, swój pierwszy scenariusz do japońskiego dreszczowca "Yakuza", napisany wspólnie ze swoim bratem Leonardem i Robertem Towne sprzedał za 325 tys. dolarów. Film wyreżyserował Sydney Pollack, a główną rolę zagrał Robert Mitchum. W następnym roku Schrader napisał "Taksówkarza", ponurą opowieść o miejskiej alienacji. Film ten rozpoczął udaną współpracę z Martinem Scorsese. Był potem autorem scenariusza do kilku jego filmów, w tym kontrowersyjnego "Ostatniego kuszenia Chrystusa" (1988). Współpracował także z innymi reżyserami, m.in. Brianem De Palmą ("Obsesja") i Peterem Weirem ("Wybrzeże moskitów"). 
W 1978 zadebiutował jako reżyser dramatu społeczno-kryminalnego "Niebieskie kołnierzyki". Jego ulubionymi reżyserami są Yasujirō Ozu, Carl Theodor Dreyer i Robert Bresson.
Bohaterami sygnowanych przez niego utworów często są ludzie przegrani, niedający sobie rady w otaczającym ich świecie, a ulubioną scenerią Schradera jest Nowy Jork, zwłaszcza nocą.
Przewodniczył jury konkursu głównego na 57. MFF w Berlinie (2007) oraz jury sekcji „Horyzonty” na 70. MFF w Wenecji (2013).
Schrader napisał dwie sztuki sceniczne, "Berlinale" i "Cleopatra Club". Spektakl "Cleopatra Club" miał swoją premierę w Powerhouse Theatre w Poughkeepsie w Nowym Jorku w 1995, a jego debiut w języku obcym miał miejsce w Wiedniu w 2011.
W maju 2022 r. otrzymał Złotego Lwa za życiowe osiągnięcia podczas festiwalu filmowego w Wenecji.
Życie prywatne.
W latach 1969-1976 był żonaty ze scenografką Jeannine Claudia Oppewall. 6 sierpnia 1983 poślubił aktorkę Mary Beth Hurt. Mają dwoje dzieci: córkę Molly Johannę (ur. 1984) i syna Sama (ur. 1988).

</doc>
<doc id="679624" url="https://pl.wikipedia.org/wiki?curid=679624" title="Maurice Macmillan">
Maurice Macmillan

Maurice Victor Macmillan, wicehrabia Macmillan of Ovenden (ur. 27 stycznia 1921, zm. 12 marca 1984) – brytyjski polityk, syn premiera Harolda Macmillana i lady Dorothy Cavendish, córki 9. księcia Devonshire.
Kształcił się w Eton College i w Balliol College na Uniwersytecie Oksfordzkim. Podczas II wojny światowej służył w oddziałach ochotniczych z Sussex na froncie zachodnim. Podobnie jak ojciec był prezesem Macmillan Publishers oraz dyrektorem dwóch agencji informacyjnych.
Swoją karierę polityczną związał z konserwatystami. W 1945 r. bez powodzenia startował w wyborach do Izby Gmin z okręgu Seaham, w 1951 r. z podobnym skutkiem z okręgu Wakefield. Do parlamentu udało mu się dostać dopiero w 1955 r. z okręgu Halifax. Miejsce w parlamencie utracił w 1964 r. na okres dwóch lat, kiedy to wygrał wybory uzupełniające w okręgu Farnham. Po likwidacji tego okręgu w 1983 r., Macmillan aż do swojej śmierci w roku następnym reprezentował okręg South West Surrey.
Był również członkiem Rady Kensington Borough w latach 1949–1953, naczelnym sekretarzem skarbu w latach 1970–1972, ministrem zatrudnienia w latach 1972–1973 i pełnił funkcję Paymaster-General w latach 1973–1974. Od roku 1972 był członkiem Tajnej Rady.
22 sierpnia 1942 r. poślubił Katherine Margaret Alice Ormsby-Gore (ur. 4 stycznia 1921), córkę Williama Ormsby-Gore’a, 4. barona Harlech, i lady Beatrice Cecil, córki 4. markiza Salisbury. Maurice i Katherine mieli razem czterech synów i córkę:
10 lutego 1984 r. Harold Macmillan otrzymał od królowej Elżbiety tytuł hrabiego Stockton. Maurice, jako jego najstarszy syn, otrzymał tytuł wicehrabiego Macmillan of Ovenden. Nigdy nie otrzymał tytułu hrabiowskiego. Zmarł dwa lata przed swoim ojcem po operacji serca. Jego dziedzicem został jego najstarszy syn.

</doc>
<doc id="679634" url="https://pl.wikipedia.org/wiki?curid=679634" title="Feldmarszałek">
Feldmarszałek



</doc>
<doc id="679638" url="https://pl.wikipedia.org/wiki?curid=679638" title="Hipoalbuminemia">
Hipoalbuminemia

Hipoalbuminemia – zmniejszenie ilości albumin w osoczu.
Prawidłowe stężenie albumin wynosi 34-47 g/l.

</doc>
<doc id="679639" url="https://pl.wikipedia.org/wiki?curid=679639" title="James Root">
James Root

James Root (ur. 2 października 1971 w Las Vegas w stanie Nevada) – amerykański muzyk, kompozytor i instrumentalista. Sławę zyskał jako gitarzysta grupy muzycznej Slipknot. Root był ponadto członkiem grupy Stone Sour.
Instrumentarium.
Gitary
Wzmacniacze i kolumny głośnikowe
Pozostały sprzęt

</doc>
<doc id="679640" url="https://pl.wikipedia.org/wiki?curid=679640" title="Naczelny sekretarz skarbu">
Naczelny sekretarz skarbu

Naczelny sekretarz skarbu (ang. "Chief Secretary to the Treasury") – brytyjski urząd ministerialny powstały w 1961 r. Zajmuje się negocjacjami budżetowymi, sektorem świadczeń publicznych oraz polityką walutową rządu. Choć nie ma własnego ministerstwa – jest drugą po kanclerzu skarbu osobą w resorcie finansów – jest członkiem gabinetu i uczestniczy w jego pracach na prawach równych ministrom.

</doc>
<doc id="679643" url="https://pl.wikipedia.org/wiki?curid=679643" title="Hypoalbuminemia">
Hypoalbuminemia



</doc>
<doc id="679645" url="https://pl.wikipedia.org/wiki?curid=679645" title="Torbiel rzekoma">
Torbiel rzekoma

Torbiel rzekoma (łac. "pseudocystis") - nienowotworowa przestrzeń jamista wypełniona płynem. Od torbieli odróżnia ją brak wyściółki nabłonkowej.

</doc>
<doc id="679646" url="https://pl.wikipedia.org/wiki?curid=679646" title="Morejno">
Morejno



</doc>
<doc id="679650" url="https://pl.wikipedia.org/wiki?curid=679650" title="Generał armii">
Generał armii

Generał armii – w wielu armiach świata najwyższy stopień wojskowy.
W Polsce stopień generała armii ustanowiony został po raz pierwszy 19 kwietnia 1951 roku. Na stopień generała armii mianował Prezydent RP na wniosek Ministra Obrony Narodowej. Najwyższym stopniem w Wojsku Polskim pozostał stopień marszałka Polski. Na stopień marszałka Polski mianował Prezydent RP „za wyjątkowe zasługi dla Sił Zbrojnych Polski Ludowej”.
9 stycznia 1958 roku, na fali odwilży październikowej 1956 oraz idących za nią zmianach personalnych w Wojsku Polskim, polegających między innymi na zwolnieniu oficerów Armii Radzieckiej zajmujących kierownicze stanowiska w Siłach Zbrojnych PRL, zniesiony został stopień generała armii, który został przywrócony 28 września 1973 roku. Na stopień generała armii mianowała Rada Państwa. Najwyższym stopniem wojskowym pozostał marszałek Polski. Na stopień marszałka Polski mianowała oficera Rada Państwa „za wyjątkowe zasługi dla Polskiej Rzeczypospolitej Ludowej i Jej Sił Zbrojnych”.
Po przemianach ustrojowych, 9 grudnia 1991 roku stopień generała armii został zniesiony, ale żołnierze mianowani na stopień wojskowy generała armii przed tym dniem zachowali posiadane stopnie.
Oficerowie ludowego Wojska Polskiego awansowani do stopnia generała armii:
1 stycznia 2002 roku w Siłach Zbrojnych RP ustanowione zostały stopnie wojskowe „generała” oraz „admirała floty”, który odpowiada stopniowi generała broni. W ten sposób stopień admirała pozostał najwyższym stopniem w Marynarce Wojennej RP i stał się odpowiednikiem nowo utworzonego „generała”. Oznakami obu tych stopni wojskowych są między innymi cztery gwiazdki. Wprowadzenie tak nazwanego stopnia generalskiego spotkało się z krytyką, gdyż – jak podkreślano – stanowi on bezpośrednią kalkę z Armii Stanów Zjednoczonych i całkowicie ignoruje polską tradycję nazewnictwa stopni generalskich (tj. * – generał brygady, ** – generał dywizji, *** – generał broni, **** – generał armii):
W Stanach Zjednoczonych istnieją dwa stopnie tłumaczone jako „generał armii”: "General of the Army" (jednej armii – pięciogwiazdkowy) oraz "General of the Armies" (wielu armii – sześciogwiazdkowy). Obecnie w wielu krajach ten stopień występuje jako najwyższy po marszałku lub po prostu jako najwyższy stopień.
Oznaczenia stopnia.
Oznaki w kolorze srebrnym: wężyk generalski i cztery gwiazdki na naramiennikach i otoku czapki; dwa galony na daszku; orzełki na kołnierzach kurtek od mundurów i płaszczy.
Zgodnie z przepisami ubiorczymi żołnierzy Wojska Polskiego z 1972 roku (po nowelizacji dokonanej w 1973 roku) generał armii na daszku czapki garnizonowej posiadał dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku.
Na taśmie otokowej czapki – wężyk generalski szerokości 3 cm i wysokości 3,5 cm. Ponadto na środku taśmy otokowej w przerwie wężyka cztery gwiazdki umieszczone na linii równoległej do krawędzi taśmy. Na naramiennikach – wężyk generalski wysokości 3,5 cm umieszczony w poprzek całego naramiennika, w odległości 5 mm od wszycia rękawa oraz cztery gwiazdki umieszczone wzdłuż linii prostej biegnącej przez środek naramiennika. Pierwsza gwiazdka w odległości 2 mm od wężyka, następna w odległości 2 mm od wierzchołka ramienia pierwszej gwiazdki do kąta wklęsłego ramion drugiej gwiazdki, pozostałe w takich samych odległościach.

</doc>
<doc id="679652" url="https://pl.wikipedia.org/wiki?curid=679652" title="I liga paragwajska w piłce nożnej (2005)">
I liga paragwajska w piłce nożnej (2005)

Mistrzem Paragwaju został klub Cerro Porteño, natomiast wicemistrzem Paragwaju – Club Libertad.
Sezon podzielony został na dwa turnieje – Apertura i Clausura. Zwycięzcy obu turniejów mieli zmierzyć się o mistrzostwo kraju. Zwycięzca miał zdobyć tytuł mistrza, a przegrany tytuł wicemistrza Paragwaju. Ponieważ zarówno turniej Apertura jak i Clausura wygrał klub Cerro Porteño, nie było konieczności rozgrywania meczów o tytuł mistrza Paragwaju. Rozegrano jednak pojedynek o tytuł wicemistrza między wicemistrzem turnieju Apertura (Club Guaraní) a wicemistrzem turnieju Clausura (Club Libertad).
Do turniejów międzynarodowych zakwalifikowały się następujące kluby:
Do drugiej ligi spadł ostatni w tabeli sumarycznej klub General Caballero Asunción. Na jego miejsce z drugiej ligi awansowały dwa kluby: Club 2 de Mayo i Fernando de la Mora. Pierwsza liga w sezonie 2006 powiększona została do 11 klubów, a gdy na miejsce jednego spadkowicza z drugiej ligi ponownie awansują dwa kluby to w sezonie 2007 zgodnie z założonym planem pierwsza liga osiągnie liczbę 12 klubów.
Torneo Pre-Sudamericana.
Mistrz Torneo Apertura otrzymał prawo gry w Copa Sudamericana 2005. Turniej Pre-Sudamericana rozegrały między sobą pozostałe cztery najlepsze kluby turnieju Apertura, a zwycięzca tego turnieju otrzymał jako drugi klub prawo reprezentowania Paragwaju w Copa Sudamericana 2005.
Finał.
Obok mistrza turnieju Apertura, klubu Cerro Porteño, prawo gry w Copa Sudamericana 2005 zdobył klub Club Guaraní
Campeonato Paraguay 2005.
O tytuł mistrza Paragwaju stoczyć mieli pojedynek mistrzowie turniejów Apertura i Clausura. W tym sezonie nie było to konieczne, gdyż w obydwu turniejach zwyciężył Cerro Porteño, stając się tym samym mistrzem Paragwaju w sezonie 2005.
Tytuł wicemistrza Paragwaju zdobywał zwykle przegrany w walce o mistrzostwo pomiędzy zwycięzcami turniejów Apertura i Clausura. Ponieważ w tym sezonie jeden klub wygrał oba turnieje, o tytuł wicemistrza Paragwaju zmierzyli się wicemistrzowie turniejów Apertura (Club Guaraní) i Clausura (Club Libertad).
Do Copa Libertadores 2006 obok mistrza Paragwaju Cerro Porteño kwalifikował się także wicemistrz Paragwaju, czyli Club Libertad.
Sumaryczna tabela sezonu 2005.
Spadł tylko jeden klub – General Caballero Asunción, a na jego miejsce awansowały dwa kluby (Club 2 de Mayo i Fernando de la Mora). Tym sposobem w sezonie 2006 w pierwszej lidze paragwajskiej będzie grało 11 klubów (po podobnej operacji w sezonie 2007 będzie 12 klubów).
Baraż do Copa Sudamericana 2006.
Bafraż został rozegrany pomiędzy drugą drużyną w tabeli sumarycznej (Club Nacional) a wicemistrzem Paragwaju (Club Libertad).
Do Copa Sudamericana 2006 zakwalifikował się klub Club Libertad.

</doc>
<doc id="679659" url="https://pl.wikipedia.org/wiki?curid=679659" title="Discoverer 22">
Discoverer 22

Discoverer 22 - amerykański satelita wywiadowczy. Stanowił część tajnego programu CORONA. Start, który odbył się 30 marca 1961, o godzinie 20:34:43, z kosmodromu Vandenberg, nie powiódł się - awarii uległ drugi stopień rakiety nośnej przez co rakieta nie osiągnęła wystarczającej prędkości do satelizacji. Rakieta uległa zniszczeniu wraz z ładunkiem. Niepowodzenie to oznaczono w katalogu COSPAR, jako 1960-F02.
Discoverer 22 przenosił najprawdopodobniej taki sam ładunek jak misja Discoverer 18. 
Kapsuła powrotna statku nosiła oznaczenie SRV 509.
Inne nazwy misji: CORONA 22, Corona 22, KH-5 9015, Agena B 1105, FTV-1105.

</doc>
<doc id="679667" url="https://pl.wikipedia.org/wiki?curid=679667" title="Kałboj">
Kałboj



</doc>
<doc id="679670" url="https://pl.wikipedia.org/wiki?curid=679670" title="Ministrowie pracy Wielkiej Brytanii">
Ministrowie pracy Wielkiej Brytanii



</doc>
<doc id="679684" url="https://pl.wikipedia.org/wiki?curid=679684" title="Jan z Kapistranu">
Jan z Kapistranu



</doc>
<doc id="679687" url="https://pl.wikipedia.org/wiki?curid=679687" title="Keith Mitchell">
Keith Mitchell

Keith Claudius Mitchell (ur. 12 listopada 1946 w Saint George’s) – grenadyjski polityk, w latach 1995–2008 i 2013–2022 premier Grenady.
Życiorys.
Keith Mitchell urodził się w Saint George’s. Edukację na poziomie podstawowym odebrał w szkołach Happy Hill R.C. School oraz J.W. Fletcher Memorial School, po czym uczęszczał do szkoły średniej Presentation Brothers College. W 1971 zdobył stopień licencjacki w dziedzinie chemii i matematyki na Uniwersytecie Indii Zachodnich z siedzibą w Cave Hill w Barbadosie. W 1975 uzyskał stopień magistra na Howard University w Waszyngtonie, a cztery lata później doktoryzował się w zakresie matematyki i statystyki na waszyngtońskim American University.
W młodości należał do narodowej drużyny krykieta (1964–1966). W 1973 został mianowany jej kapitanem, jak również kapitanem połączonych drużyn młodzieżowych Leeward Islands i Windward Islands (pol. Wysp Nawietrznych). W latach 1977–1983 wykładał matematykę na Howard University. W tym samym czasie założył w Waszyngtonie własną firmę konsultingową, doradzając amerykańskim agencjom rządowym oraz prywatnym korporacjom.
W 1984 został po raz pierwszy deputowanym do Izby Reprezentantów z ramienia Nowej Partii Narodowej (NNP) w okręgu St. George North West. Mandat deputowanego odnawiał w każdych kolejnych wyborach. W latach 1988–1989 zajmował urząd ministra komunikacji i robót publicznych w rządzie premiera Herberta Blaize’a. W 1989 pokonał Blaize’a, zostając nowym przewodniczącym partii.
Pod jego przywództwem NPP wygrała wybory parlamentarne z 20 czerwca 1995, zdobywając 8 miejsc w 15-osobowej Izbie Reprezentantów. Dwa dni później Mitchell objął urząd premiera Grenady, który zajmował przez ponad 13 lat. We wcześniejszych wyborach z 18 stycznia 1999 Nowa Partia Narodowa zdobyła wszystkie miejsca w parlamencie, a w kolejnych z 27 listopada 2003 utrzymała większość, uzyskując 8 mandatów.
W czasie pełnienia urzędu premiera Mitchell zajmował również stanowisko ministra bezpieczeństwa publicznego, finansów, handlu, przemysłu planowania i informacji. W latach 1996–1997 pełnił funkcję przewodniczącego Rady Ministerialnej Stowarzyszenia Państw Karaibskich, od 1997 do 1998 był przewodniczącym Zarządu Gubernatorów Karaibskiego Banku Rozwoju, od 2000 do 2002 przewodniczącym Organizacji Państw Wschodnich Karaibów (OECS), a od 2001 do 2002 przewodniczącym Regionalnego Systemu Obronny. W latach 1998–2004 pełnił funkcję przewodniczącego Wspólnoty Karaibskiej, a w lutym 2004 został mianowany przez królową Elżbietę II członkiem Tajnej Rady Wielkiej Brytanii.
W wyborach parlamentarnych z 8 lipca 2008 Nowa Partia Narodowa poniosła porażkę, zdobywając tylko 4 mandaty w 15-osobowej Izbie Reprezentantów i znalazła się w opozycji. Wybory wygrał Narodowy Kongres Demokratyczny (uzyskując 11 mandatów), a jego lider Tillman Thomas 9 lipca 2008 zastąpił Mitchella na stanowisku szefa rządu. 16 lipca 2008 Mitchell został oficjalnie mianowany Liderem Opozycji w parlamencie.
W kolejnych wyborach z 19 lutego 2013 Nowa Partia Narodowa zdobyła wszystkie miejsca w Izbie Reprezentantów, a następnego dnia Keith Mitchell po raz drugi objął urząd premiera Grenady.
W wyborach wyborach parlamentarnych w 2018 Nowa Partia Narodowa ponownie zdobyła wszystkie 15 miejsc w Izbie Reprezentantów.

</doc>
<doc id="679702" url="https://pl.wikipedia.org/wiki?curid=679702" title="Durbach">
Durbach

Durbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Offenburg. Leży ok. 5 km na północny wschód od Offenburga.
Współpraca.
Miejscowości partnerskie:

</doc>
<doc id="679706" url="https://pl.wikipedia.org/wiki?curid=679706" title="Henryk Albert de la Grange d’Arquien">
Henryk Albert de la Grange d’Arquien

Henryk Albert de la Grange d’Arquien (fr. "Henri Albert de la Grange d’Arquien") (ur. 8 września 1613 w Calais, zm. 24 maja 1707 w Rzymie) – kardynał, markiz d’Arquien
Życiorys.
Był synem gubernatora Calais, Antoniego de la Grange d’Arquien.
Podobnie jak ojciec był zawodowym wojskowym. Karierę rozpoczął w 1643 roku od rangi kapitana w regimencie kawalerii armii księcia Gastona Orleańskiego. W 1651 roku został dowódcą regimentu. W lipcu 1652 roku podczas wojny we Flandrii został nominowany marszałkiem polnym armii francuskiej. Od 1654 roku był kapitanem Gwardii Szwajcarskiej
W 1672 roku przybył do Rzeczypospolitej i pozostawał pod opieką córki Marii Kazimiery, żony Jana III Sobieskiego. Dzięki jej staraniom w 1679 roku otrzymał tytuł diuka, a następnie po owdowieniu w 1695 roku został kreowany kardynałem diakonem San Nicola in Carcere.
W 1699 roku zamieszkał w Rzymie. W 1700 roku brał udział w konklawe, które wybrało papieża Klemensa XI.
Zmarł w Rzymie w 1707 roku. Pochowany został w kościele San Luigi dei Francesi.
Życie prywatne.
Znany był z hulaszczego życia i licznych romansów. Dwukrotnie żonaty. Doczekał się siedmiorga dzieci:

</doc>
<doc id="679710" url="https://pl.wikipedia.org/wiki?curid=679710" title="Hohberg (Badenia-Wirtembergia)">
Hohberg (Badenia-Wirtembergia)

Hohberg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Offenburg. Leży ok. 6 km na południowy zachód od Offenburga, przy drodze krajowej B3.

</doc>
<doc id="679711" url="https://pl.wikipedia.org/wiki?curid=679711" title="Alexander Macmillan (hrabia)">
Alexander Macmillan (hrabia)

Alexander Daniel Alan Macmillan, 2. hrabia Stockton (ur. 10 października 1943 w Oswestry) – brytyjski polityk, były członek Izby Lordów, poseł do Parlamentu Europejskiego V kadencji.
Życiorys.
Jest najstarszym synem Maurice’a Macmillana (syna Harolda Macmillana) oraz Katherine Ormsby-Gore (córki Williama Ormsby’ego-Gore). Kształcił się w Eton College, następnie studiował na Uniwersytecie Paryskim i na University of Strathclyde.
W 1963 rozpoczął pracę dla „Glasgow Herald”. W 1965 został korespondentem zagranicznym „The Daily Telegraph”, zaś w latach 1968–1970 był głównym zagranicznym korespondentem "The Sunday Telegraph". W 1970 został udziałowcem rodzinnej firmy wydawniczej Macmillan Publishers, w 1984 objął funkcję jej wiceprezesa, a rok później prezesa. Między 1970 a 1989 zajmował się również rodzinnymi posiadłościami ziemskimi na południu Anglii, liczącymi ok. 2000 akrów powierzchni. Posiadał liczne stada bydła i owiec. Reprezentował rolników z Sussex, Kentu i Surrey w sporach z ministerstwem środowiska po huraganie 1987. W 1994 przeprowadził się do zachodniego Devon, gdzie zakupił kolejne 300 akrów ziemi, głównie pod pastwiska.
Po śmierci dziadka w 1986 odziedziczył tytuł hrabiego Stockton i zasiadł w Izbie Lordów. Zajmował się tam głównie sprawami europejskimi, edukacją, obroną narodową i ustawodawstwem w sprawie alarmów przeciwpożarowych. Członkostwo w wyższej izbie brytyjskiego parlamentu utracił w związku z reformą w 1999. W latach 1999–2004 z ramienia Partii Konserwatywnej sprawował mandat posła do Parlamentu Europejskiego. Należał m.in. do frakcji chadeckiej, pracował w Komisji Spraw Konstytucyjnych i w Komisji Petycji. Reprezentował Europarlament w Konwencie Europejskim.
Życie prywatne.
W 1970 poślubił Helene Birgitte Hamilton, córkę Alana Hamiltona. Małżeństwo to zakończyło się rozwodem w 1991. Do tego czasu małżonkowie doczekali się syna Daniela Maurice’a Alana (ur. 1974), wicehrabiego Macmillan of Ovenden, a także dwóch córek: Rebekki Elisabeth (ur. 1980) i Louisy Alexandry (ur. 1982). 23 grudnia 1995 hrabia Stockton poślubił Mirandę Quarry, byłą żonę aktora Petera Sellersa.

</doc>
<doc id="679713" url="https://pl.wikipedia.org/wiki?curid=679713" title="Helena Przezdziecka">
Helena Przezdziecka

Helena z Przezdzieckich Radziwiłłowa (ur. 6 stycznia 1753, zm. 1 kwietnia 1821 w Warszawie) – wojewodzina wileńska, założycielka Arkadii pod Łowiczem, dama dworu rosyjskiego odznaczona orderem św. Katarzyny. 
Życiorys.
Była córką Antoniego Tadeusza Przezdzieckiego, podkanclerzego litewskiego, i Katarzyny Ogińskiej, wojewodzianki trockiej. 26 kwietnia 1771 poślubiła Michała Hieronima Radziwiłła. Z tej okazji Adam Tadeusz Naruszewicz napisał utwór "Oda XVII. Na Akt Weselny Książęcia Michała Radziwiłła Miecznika W. Ks. Lit. Z Heleną Przeździecką Podkanclerzanką Lit."
Znana była z urody i romansów, m.in. z rosyjskim ambasadorem w Warszawie, Ottonem Magnusem von Stackelbergiem i posłem Jakobem Sieversem. Była matką Ludwika Mikołaja (którego do chrztu trzymał król Stanisław August Poniatowski), Antoniego Henryka, Michała Gedeona, Karola Łukasza oraz Andrzeja Walentego, a także Krystyny Magdaleny, Anieli i Róży Katarzyny.
Była inicjatorką powstania parku Arkadia niedaleko Nieborowa, zaprojektowanego w stylu angielskim.
Helena z Przezdzieckich Radziwiłłowa posiadała najwyższy rosyjski order kobiecy. W kwietniu 1797, przy okazji koronacji Pawła I, została odznaczona małym krzyżem orderu św. Katarzyny. Jednocześnie mianowano ją "stats-damą" – honorową damą dworu (damą stanu dworu cesarskiego).
Była członkinią loży adopcyjnej Dobroczynności (de la Bienfaisance) od 1785.

</doc>
<doc id="679716" url="https://pl.wikipedia.org/wiki?curid=679716" title="Janowiec (powiat zielonogórski)">
Janowiec (powiat zielonogórski)

Janowiec – osada w Polsce położona w województwie lubuskim, w powiecie zielonogórskim, w gminie Babimost.
W latach 1975–1998 miejscowość administracyjnie należała do województwa zielonogórskiego.

</doc>
<doc id="679719" url="https://pl.wikipedia.org/wiki?curid=679719" title="Hrabia Stockton">
Hrabia Stockton

Informacje ogólne.
Hrabiowie Stockton 1. kreacji (parostwo Zjednoczonego Królestwa)
Następca 2. hrabiego Stockton: Daniel Maurice Alan Macmillan, wicehrabia Macmillan of Ovenden

</doc>
<doc id="679722" url="https://pl.wikipedia.org/wiki?curid=679722" title="Alexander Daniel Alan Macmillan, 2. hrabia Stockton">
Alexander Daniel Alan Macmillan, 2. hrabia Stockton



</doc>
<doc id="679724" url="https://pl.wikipedia.org/wiki?curid=679724" title="Ortenberg (Badenia-Wirtembergia)">
Ortenberg (Badenia-Wirtembergia)

Ortenberg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Offenburg. Leży ok. 3 km na południe od centrum Offenburga.
Współpraca.
Miejscowości partnerskie:

</doc>
<doc id="679731" url="https://pl.wikipedia.org/wiki?curid=679731" title="Schutterwald">
Schutterwald

Schutterwald – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Offenburg. Leży ok. 5 km na zachód od centrum Offenburga, przy autostradzie A5.
Współpraca.
Miejscowości partnerskie:

</doc>
<doc id="679732" url="https://pl.wikipedia.org/wiki?curid=679732" title="Fik Mik Figle">
Fik Mik Figle



</doc>
<doc id="679736" url="https://pl.wikipedia.org/wiki?curid=679736" title="Daniel Williams">
Daniel Williams

Sir Daniel Charles Williams (ur. 4 listopada 1935) – gubernator generalny Grenady w latach 1996-2008.
Mianowany oficjalnie na to stanowisko przez królową brytyjską Elżbietę II 9 sierpnia 1996, po uprzednim uzyskaniu nominacji od premiera Grenady Keitha Mitchella. Urząd zajmował przez 12 lat, do 27 listopada 2008. W 1996 otrzymał tytuł szlachecki.

</doc>
<doc id="679738" url="https://pl.wikipedia.org/wiki?curid=679738" title="Ribbon">
Ribbon



</doc>
<doc id="679741" url="https://pl.wikipedia.org/wiki?curid=679741" title="Seelbach (Badenia-Wirtembergia)">
Seelbach (Badenia-Wirtembergia)

Seelbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Seelbach. nad Schutter, ok. 18 km na południe od centrum Offenburga.

</doc>
<doc id="679743" url="https://pl.wikipedia.org/wiki?curid=679743" title="Kidō Keiji Jiban">
Kidō Keiji Jiban

 – japoński serial tokusatsu wyprodukowany przez Toei Company. Należy do cyklu "Metalowi herosi", jest jego ósmą częścią. Jiban zalicza się jako drugi do działu o nazwie "herosi-cyborgi". Emitowany w latach 1989-1990 na kanale TV Asahi, serial liczył 52 odcinki. W dużej mierze seria była wzorowana na amerykańskim filmie "Robocop", stąd Jiban jest czasem nazywany "japońskim Robocopem".
Fabuła.
Niezdarny, świeżo upieczony policjant Naoto Tamura zostaje podczas służby zabity przez agenta organizacji mutantów zwanej Bioron. Doktor Kenzō Igarashi, który był odpowiedzialny za powstanie owych mutantów, postanawia wskrzesić Naoto jako policjanta-cyborga zwanego Jibanem. Od tej pory celem tego młodego człowieka jest pokonanie Bioron, który zagraża światu, jak i jego przybranej siostrze Mayumi. 

</doc>
<doc id="679745" url="https://pl.wikipedia.org/wiki?curid=679745" title="Henri Albert de La Grange d'Arquien">
Henri Albert de La Grange d'Arquien



</doc>
<doc id="679746" url="https://pl.wikipedia.org/wiki?curid=679746" title="Ribbon (wodospad)">
Ribbon (wodospad)

Ribbon – wodospad w Stanach Zjednoczonych, w stanie Kalifornia. Jego wysokość wynosi 491 m, co czyni go najwyższym w Stanach Zjednoczonych wodospadem o jednej strudze. Znajduje się on na terenie Doliny Yosemite i jest jedną z atrakcji turystycznych Parku Narodowego Yosemite. Inne nazwy wodospadu to: Lung-yo to-co-ya, Pigeon Creek Fall oraz Virgins Tears.

</doc>
<doc id="679748" url="https://pl.wikipedia.org/wiki?curid=679748" title="Smilodon gracilis">
Smilodon gracilis

Smilodon gracilis – pierwszy gatunek zaliczony do tego rodzaju. Pojawił się ok. 2,5 miliona lat temu, zasiedlał wschodnie obszary kontynentu północnoamerykańskiego. Wywodził się prawdopodobnie od innego kota szablastozębnego – megantereona. "Smilodon gracilis" był najmniejszym i nalżej zbudowanym z trzech poznanych dotychczas gatunków smilodonów. Wielkością był zbliżony do lamparta "Panthera pardus", ale był znacznie bardziej od niego masywny i cięższy, osiągając wagę ok. 100 kg. Po połączeniu obu kontynentów amerykańskich, "Smilodon gracilis" zasiedlił tereny Ameryki Południowej. Od niego wywodzi się największy z opisanych smilodontów – "Smilodon populator".

</doc>
<doc id="679752" url="https://pl.wikipedia.org/wiki?curid=679752" title="Schuttertal">
Schuttertal

Schuttertal – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Seelbach. Leży nad rzeką Schutter, ok. 22 km na południe od centrum Offenburga.

</doc>
<doc id="679753" url="https://pl.wikipedia.org/wiki?curid=679753" title="Rica">
Rica

Rica (abch. Риҵа) – jezioro w zachodnim Kaukazie położone w północnej części Abchazji, w rejonie Gudauta. 
Znajduje się ono w dorzeczu Bzypu. Ma powierzchnię 1,49 km², a głębokość dochodzi do 102 m. Temperatura jeziora waha się od 4,8 zimą do 17-20 stopni Celsjusza.

</doc>
<doc id="679756" url="https://pl.wikipedia.org/wiki?curid=679756" title="Yawovi Agboyibo">
Yawovi Agboyibo

Yawovi Agboyibo (ur. 31 grudnia 1943 w Kouvé, zm. 30 maja 2020 w Paryżu) – togijski polityk, premier Togo od 20 września 2006 do 6 grudnia 2007. Lider Komitetu Działania na rzecz Odnowy ("Comité d’Action pour la Renouveau", CAR). Kandydat w wyborach prezydenckich w 1998, 2003 oraz w 2010.
Życiorys.
Yawovi Agboyibo urodził się w Kouvé w prefekturze Yoto. Z wykształcenia prawnik, ukończył studia prawnicze w Orleanie, Abidżanie oraz Lomé. W 1960 wstąpił w szeregi adwokatury, na czele której stał od 1987 do 1990. W latach 1990–1995 był prezesem Związku Adwokatów Afryki Zachodniej. W latach 1985–1991 wchodził w skład Zgromadzenia Narodowego (parlamentu) jako niezależny deputowany. Był aktywnym działaczem praw człowieka. W październiku 1987 stanął na czele utworzonej przez togijski rząd Narodowej Komisji Praw Człowieka ("Commission Nationale des Droits de l’Homme", CNDH), pełniąc ten urząd do 1990.
W 1990 wszedł w skład Komisji Konstytucyjnej. W tym samym roku założył partię polityczną, Front Stowarzyszeń na rzecz Odnowy ("Front des Associations pour le Renouveau", FAR), która rok później przekształciła się w Komitet Działania na rzecz Odnowy ("Comité d’Action pour la Renouveau", CAR). W lipcu i sierpniu 1991 uczestniczył w Narodowej Konferencji, zadaniem której było zaprowadzenie w kraju demokratycznego systemu rządów. W jej rezultacie, w 1991 został członkiem Najwyższej Rady Republiki, pełniącej rolę przejściowego parlamentu od 1991 do 1992. W latach 1990–1995 wchodził w skład Papieskiej Rady Sprawiedliwości i Pokoju.
Choć początkowo był kandydatem w wyborach prezydenckich w sierpniu 1993, wycofał się ostatecznie z udziału w nich i razem z innym kandydatem opozycji, Edemem Kodjo, ogłosił bojkot głosowania. Zarzucił administracji prezydenta Gnassingbé Eyadémy oszustwa wyborcze, w tym fałszowanie list wyborców. Wybory ze zdecydowaną przewagą wygrał urzędujący prezydent Eyadema.
W 1994 został wybrany do Zgromadzenia Narodowego i zasiadał w nim do 1999. Był w tym czasie przewodniczącym klubu parlamentarnego CAR. W czerwcu 1998 wziął udział w wyborach prezydenckich, w których według oficjalnych wyników zajął trzecie miejsce i zdobył 9,6% głosów poparcia, przegrywając z prezydentem Eyademą. Odrzucił jednak wyniki wyborów, oskarżając władze o fałszerstwa. Opozycja ogłosiła, że prawdziwym zwycięzcą wyborów został jej kandydat, Gilchrist Olympio.
W 2001 został oskarżony o znieważenie premiera Agbéyomé Kodjo. Miał dwa lata wcześniej zarzucić premierowi, że ten współpracował z grupami bojówkarzy w czasie gdy był dyrektorem portu w Lomé. 3 sierpnia 2001 Agboyibo został skazany na 6 miesięcy więzienia i grzywnę w wysokości 100 tys. franków CFA. W styczniu 2002 sąd apelacyjny oddalił zarzuty przeciwko niemu, jednak z więzienia Agboyibo został zwolniony dopiero 14 marca 2002, decyzją prezydenta Eyademy.
W czerwcu 2003 po raz drugi wziął udział w wyborach prezydenckich, zajmując według oficjalnych wyników trzecie miejsce z 5,1% głosami poparcia. Również i tym razem odrzucił oficjalne wyniki, które wskazywały na zwycięstwo Eyademy (57,8%). Jego zdaniem wybory miał wygrać kandydat opozycyjnej partii UFC, Emmanuel Bob-Akitani, który zamiast oficjalnych 33,7% głosów miał zdobyć 54,8% głosów. On sam miał uzyskać ponad 13% głosów, a prezydent Eyadema tylko ok. 11%.
W latach 1996-2004 pełnił funkcję przewodniczącego Związku Afrykańskich Partii na rzecz Demokracji i Rozwoju. W czasie wyborów prezydenckich w kwietniu 2005, wygranych przez syna zmarłego prezydenta Gnassingbé Eyadémy – Faure Gnassingbé, był generalnym koordynatorem opozycji. Dzień przed głosowaniem określił wybory "wyborczą maskaradą". Po wygranej, nowy prezydent, próbując załagodzić napięcia w kraju rozpoczął dialog z opozycją. Od kwietnia do sierpnia 2006 Agboyibo pełnił funkcję przewodniczącego Biura Dialogu Międzytogijskiego.
Premier.
16 września 2006 został mianowany przez prezydenta Faure Gnassingbé na urząd premiera. Cztery dni później utworzył gabinet składający się z 35 ministrów.
W wyborach parlamentarnych z 14 października 2007 startował z list partii CAR w prefekturze Yoto. Został jednym z czterech kandydatów tej partii, którzy uzyskali mandat w Zgromadzeniu Narodowym. Po wyborach, 13 listopada 2007 premier Agboyibo podał swój rząd do dymisji. 3 grudnia 2007 prezydent mianował jego następcą Komlana Mally’ego, który oficjalnie objął urząd 6 grudnia 2007.
W październiku 2008 został wybrany kandydatem CAR w wyborach prezydenckich w 2010. 15 stycznia 2010 oficjalnie zgłosił swoją kandydaturę do komisji wyborczej. W wyborach 4 marca 2010 zajął trzecie miejsce, zdobywając 2,96% głosów.

</doc>
<doc id="679757" url="https://pl.wikipedia.org/wiki?curid=679757" title="Riesling">
Riesling

Riesling – biała odmiana winorośli pochodząca z doliny Renu w Niemczech. Jest aromatycznym gatunkiem winorośli o kwiatowym, niemal perfumowanym bukiecie i wysokiej kwasowości. Wykorzystywany jest do produkcji win wytrawnych, półsłodkich i musujących. Rieslingi zazwyczaj są czyste odmianowo i nie są poddawane dojrzewaniu w dębowych beczkach. W roku 2004 oszacowano, że riesling jest dwudziestą najczęściej uprawianą odmianą winorośli (łączny areał 48,7 tys. hektarów z tendencją rosnącą), jednak pod względem ważności wśród białych win gatunkowych plasuje się zazwyczaj w obrębie pierwszej trójki razem z odmianami chardonnay i sauvignon blanc. Riesling cechuje się wysoką ekspresją "terroir," co oznacza, że na właściwości rieslingów wyraźnie wpływa miejsce, z którego pochodzą owoce.
Riesling, z wynikiem 20,8% i 21 tys. ha, był najpowszechniej uprawianą winoroślą w Niemczech w roku 2006, jak również we francuskiej Alzacji, gdzie stanowił 21,9% upraw, zajmujących 3350 hektarów. Rejony upraw o znacznej powierzchni znajdują się także w Austrii, Czechach, Luksemburgu, północnych Włoszech, Australii, Nowej Zelandii, regionie Finger Lakes w USA, w Kanadzie, RPA, Chinach i na Ukrainie. Miejscami uprawy rieslinga są głównie chłodne regiony i lokalizacje.
Historia.
Riesling ma długą historię, istnieje kilka pisemnych wzmianek o odmianie z XV wieku i późniejszych, jednak nazwa gatunku w nich zawarta różni się pisownią. Najwcześniejsza wzmianka pochodzi z 13 marca 1435 roku, kiedy w Rüsselsheim am Main podczas inwentarzu magazynu grafa Jana VI z Katzenelnbogen odnotowano rachunek za sadzonki rieslinga w winnicy w wysokości 22 szylingów ("22 ß umb seczreben Rießlingen in die wingarten"). Pisownia "rießlingen" pojawia się też w wielu innych ówczesnych dokumentach. Współczesna pisownia "riesling" została udokumentowana po raz pierwszy w 1552 roku, kiedy o odmianie wspomniał Hieronim Bock w swoim napisanym w języku łacińskim zielniku.
Na mapie alzackiego Kintzheim z 1348 roku widnieje napis "zu dem Russelinge", jednak nie ma pewności, czy zwrot odnosi się do odmiany winorośli. Nazwa gatunku "rissling" została udokumentowana w Alzacji w 1477 roku. Austriacy z Wachau utrzymują, że nazwa rieslinga pochodzi od tamtejszego potoku "Ritzling" i określanej w ten sam sposób niewielkiej winnicy. Jednak przekonanie to nie jest powszechne, ze względu na brak dowodów na jego poparcie.
Pochodzenie.
Niegdyś można było spotkać się z przekonaniem, że riesling wywodzi się od dzikich odmian winorośli znad Renu, brakowało jednak dowodów, by uznać je za fakt. Niedawne badania DNA przeprowadzone przez Ferdinanda Regnera wykazały, że jednym ze źródeł powstania rieslinga jest gouais blanc, odmiana znana w Niemczech pod nazwą "weißer heunisch", obecnie rzadko spotykana, jednak w czasie średniowiecza uprawiana na szeroką skalę przez francuskie i niemieckie włościaństwo. Drugim źródłem jest krzyżówka traminera z dziką odmianą winorośli. Ze względu na długą, udokumentowaną historię niemieckich upraw gouais blanc, zwanego również heunishem, jak i traminera, przyjmuje się, że korzenie rieslinga znajdują się w dolinie Renu, każda z tych odmian przybyła z innej strony Adriatyku. Skrzyżowanie mogło nastąpić jeszcze w trakcie podróży.
Pojawiały się również niepoparte dowodami sugestie, że poprzednikiem powszechnego „białego” rieslinga jest jego czerwona wersja. Minimalne różnice genetyczne pomiędzy białym i czerwonym rieslingiem są najprawdopodobniej analogiczne do różnic między odmianami pinot noir i pinot gris.
Trwałość.
Rieslingi często są poddawane konsumpcji jako młode wino, na tym etapie jest ono owocowe i aromatyczne, może uwalniać aromaty zielonych lub innych jabłek, grejpfruta, brzoskwini, agrestu, miodu, kwiatu róży czy świeżo ściętej trawy, zazwyczaj również ma rześki smak spowodowany wysoką kwasowością. Wysoka kwasowość i gama smakowa rieslinga sprawiają, że wino nadaje się do długiego leżakowania. Michael Broadbent, ekspert winiarski o międzynarodowej renomie, zajmuje się oceną wieloletnich niemieckich rieslingów, niektóre liczą sobie setki lat. Słodkie rieslingi, takie jak niemiecki trockenbeerenauslese, w szczególności nadają się do długiego przechowywania w piwnicach, jako że zawierają wysoki poziom cukru, który stanowi dodatkową konserwację. Niemniej, wysokiej jakości wytrawny lub też inny typ rieslinga jest w stanie nie tylko przetrwać, ale też zachować przyjemny smak, licząc sobie nawet przeszło 100 lat.
Kolekcja niemieckich win, również wyprodukowanych z odmiany riesling, znajduje się w ratuszu niemieckiego miasta Bremy, najstarsze mieszczące się tam wino beczkowe pochodzi z rocznika 1653.
Bardziej powszechnymi okresami leżakowania rieslinga są: 5–15 lat w przypadku wina wytrawnego, 10–20 lat dla półsłodkiego i 10–30+ dla win słodkich.
Nuty naftowe w dojrzałym rieslingu.
Z wiekiem w winach riesling często pojawia się nuta benzynowa (fr. "goût de pétrole"), którą można również kojarzyć z naftą, olejem lub gumą. Jest to nieodzowny element bukietu dojrzałego rieslinga, poszukiwany przez wielu koneserów wina, jednak na osoby nieprzyzwyczajone do specyficznego smaku oraz dla tych, którzy wolą młode i owocowe aromaty, może działać odpychająco. Zdaje się, że negatywne nastawienie do bukietu dojrzałego rieslinga i preferowanie młodych win z tej odmiany, jest bardziej obecne w obrębie Niemiec, niż w Alzacji, czy na rynkach eksportowych. Niektórzy z niemieckich producentów, szczególnie ci, którym zależy na ilości, zaczęli wręcz uważać nuty naftowe za defekt, którego starają się unikać. W tym duchu, niemiecki Instytut Wina radykalnie zdecydował się na pominięcie wzmianki o „naftowym” jako ewentualnym aromacie umieszczonym na niemieckojęzycznym Winiarskim Kole Aromatów, specjalnie zaadaptowanym do niemieckich win. Stało się tak pomimo faktu, że twórczyni koła, profesor , zawarła naftę w jego pierwotnej wersji.
Uważa się, że aromat benzynowy jest wynikiem związku 1,1,6-trimetylo-1,2-dihydronaftalen (TDN), który tworzy się z prekursorów kartenoidowych w hydrolizie kwasów w czasie dojrzewania wina. Potencjał do rozwoju TDN i aromatu benzynowego podczas procesu starzenia uwarunkowany jest początkowym stężeniem prekursorów występujących w danym winie. Zgodnie z wiedzą o wytwarzaniu karotenoidów w winogronach, do czynników, w obecności których może występować przyrost zasobu TDN należą:
W uzyskaniu wysokiej jakości rieslingów mają brać udział te same czynniki, więc prawdopodobieństwo wystąpienia nut benzynowych jest większe w najlepszych winach, niż w zwykłych, pochodzących z winnic o wysokiej wydajności. Chodzi tu głównie o lokalizacje w tak zwanym „Nowym Świecie” (czyli poza Europą), gdzie powszechnie stosuje się irygację.
Szlachetna pleśń.
Najdroższymi rieslingami są wina deserowe z późnego zbioru, winogrona stosowane do ich wytworzenia pozostają na krzakach o wiele dłużej, niż zwykle ma to miejsce. W wyniku ewaporacji spowodowanej grzybem "Botrytis cinerea" („szlachetna pleśń”) lub też przez zmrożenie, tak jak w przypadku wina lodowego (niem. Eiswein), woda z gron zostaje usunięta a wytworzone wino zyskuje wyczuwalną na podniebieniu bogatą strukturę. Te gęste wina zawierają w sobie więcej cukru (w skrajnych sytuacjach setki gramów na litr), mają podwyższoną kwasowość (aby zachować równowagę z cukrem) oraz są bardziej aromatyczne i złożone. Wszystkie wymienione elementy tworzą jedno z najbardziej długowiecznych białych win. Korzystne działanie pojawiającej się na owocach rieslinga „szlachetnej pleśni”, odkryto w winiarni pod koniec XVII wieku. Na zbieranie gron rieslinga niezbędne tam było pozwolenie z klasztoru w Fuldzie (winnica należała do zakonu), które nadeszło zbyt późno i winogrona zaczęły gnić; okazało się, że wino wytworzone z takich owoców nie straciło na jakości.
Regiony produkcyjne.
Riesling jest odmianą winorośli, która w znakomity sposób potrafi oddać charakter "terroir", na którym wzrasta. W szczególny sposób nadaje się do uprawy na glebie łupkowej i piaszczystej glinie.
Niemcy.
Riesling jest wiodącą odmianą winorośli w swym rodzimym kraju. Robione z niego wino słynie z charakterystycznej „transparentności” w smaku i ekspresji "terroir", jak również ze zbalansowanych owocowych i mineralnych aromatów. Na terenie Niemiec dojrzewanie rieslinga rozpoczyna się przy końcu września i trwa do ostatnich dni listopada, natomiast późny zbiór może mieć miejsce nawet w styczniu.
Trzema ogólnymi cechami niemieckiego rieslinga są rzadkie mieszanie z innymi typami wina, niemal zupełny brak wystawienia na działanie drożdży i brak ekspozycji na wpływ aromatów dębowych (chociaż niektórzy winiarze stosują fermentację w „neutralnych” beczkach dębowych). Niemniej jednak winiarze z regionów takich jak Palatynat (Pfalz) i Baden, eksperymentują z leżakowaniem w nowych beczkach dębowych. Wyższe temperatury panujące w tych regionach owocują cięższymi winami o większej zawartości alkoholu, które dobrze współgrają z aromatem nowego drewna dębowego. Młody niemiecki riesling prezentuje pojedyncze, wyraziste aromaty, jednak wraz z dojrzewaniem, w szczególności w okolicy dziesiątego roku, ulega harmonizacji.
W Niemczech bardzo ważnym czynnikiem w procesie produkcji wina jest obecna w okresie zbioru zawartość cukru w owocach i przyznawana na tej podstawie ocena poziomu naturalnej słodyczy wina, tak zwany "prädikat". Równie ważne dla hodowców winorośli jest zachowanie odpowiedniego balansu kwasowości między kwasem jabłkowym o zielonych tonach a bardziej cytrusowym kwasem winowym. Jeśli rok jest chłodny, niektórzy hodowcy mogą czekać ze zbiorem aż do listopada w nadziei na osiągnięcie możliwie maksymalnej dojrzałości winogron, oraz na pojawiający się w jej następstwie kwas winowy.
Zanim do winiarni weszła technologia, która umożliwia stabilizację termiczną, niskie temperatury w okresie zimy w regionach na północy Niemiec utrudniały fermentację, co w rezultacie pozostawiało wina z ich naturalnym poziomem cukru oraz niską zawartością alkoholu. Następnie, zgodnie z lokalną tradycją, nadchodzi w czas na przelanie wina do wysokich, zwężających się ku górze, zielonych butelek, w kształcie kojarzonym często z winem reńskim. Butelki stosowane przy produkcji rieslinga w regionie Renu są jednak w kolorze brązowym.
Riesling jest winoroślą najchętniej używaną do produkcji niemieckiego wina musującego Deutscher Sekt.
Niemieckie rieslingi obejmują szeroki wachlarz smaków, od słodkiego przez półwytrawne ("halbtrocken"), do wytrawnego ("trocken"). Winogrona z późnego zbioru mają warunki do długiego dojrzewania, przez co umożliwiają wyprodukowanie bardzo słodkich win deserowych klasy beerenauslese (BA) i trockenbeerenauslese (TBA).
Alzacja (Francja).
Jak podają źródła historyczne, niemiecka odmiana winorośli zaczęła być uprawiana w Alzacji najpóźniej w 1477 roku, kiedy to jakość rieslinga wychwalał sam książę Lotaryngii. Odmiana pokrywa obecnie ponad jedną piątą alzackich winnic, głównie w departamencie Górnego Renu. Jednoodmianowy alzacki riesling znacznie różni się od produkowanego u sąsiadów niemieckiego rieslinga. Częściowo odpowiedzialna jest za to różnica w ziemi. Gliniasta gleba Alzacji jest bardziej wapienna od łupkowego podłoża w Rheingau. Styl produkcji wina również jest odmienny; mieszkańcy Alzacji preferują metody ukierunkowane na zaspokojenie francuskich oczekiwań, czyli takie, których efektem są wina o większej zawartości alkoholu (zazwyczaj około 12%) oraz bardziej pełne, ze względu na dłuższy czas przechowywania w stalowych zbiornikach. Powstałe wino nigdy nie dojrzewa w dębowych beczkach. Alzackie rieslingi mogą zostać poddawane szaptalizacji, czyli procesowi podczas którego do moszczu dodany zostaje cukier, co prowadzi do zwiększenia zawartości alkoholu, zabieg ten jest natomiast zabroniony przez niemieckie prawo winiarskie.
W przeciwieństwie do innych win alzackich, rieslingi zazwyczaj nie są przeznaczone do konsumpcji jako wina młode, mimo to wiele z nich smakuje najlepiej w pierwszych latach dojrzewania. Alzackie rieslingi są zwykle bardzo wytrawne, o odświeżającej kwasowości. Są to wina gęste, otulające podniebienie. Wina te starzeją się wyjątkowo dobrze, dojrzewanie wysokiej jakości dobrych roczników trwa do 20 lat. Jest to korzystne, jako że aromaty alzackiego wina często rozkwitają dopiero po trzech latach, ukazując bardziej miękkie i owocowe aromaty. Riesling jest odmianą bardzo odpowiednią do późnych zbiorów (fr. "vendange tardive") i do poddawania działaniu szlachetnej pleśni (fr. "sélection de grains nobles"), cechuje się również dobrym balansem słodyczy i kwasowości.
Riesling, wraz z odmianami muscat, gewürztraminer i pinot gris jest szczepem winorośli dopuszczonym do najwyższego stopnia klasyfikacji win alzackich, "Alsace grand cru".
Australia i Nowa Zelandia.
W 1838 roku William Macarthur zasadził sadzonki rieslinga niedaleko Penrith w Nowej Południowej Walii. Aż do wczesnych lat 90. XX wieku, kiedy mocno wzrosła popularność gatunku chardonnay, riesling był najczęściej sadzoną białą odmianą winorośli w Australii. Odmiana w dalszym ciągu bujnie obrasta tereny Clare Valley, szczególnie regionów miasteczka Watervale i wokół Polish Hill River oraz chłodniejszego Eden Valley i High Eden. Riesling zyskuje na popularności w regionach Albany, Frankland River i Porongorup leżących w Australii Zachodniej. Cieplejszy australijski klimat sprawia, że winogrona mają grubszą skórkę, czasem nawet siedmiokrotnie, w stosunku do winogron niemieckich. Winogrona dojrzewające na lekkiej, przepuszczalnej glebie, która składa się z czerwonej gleby pokrywającej wapienne i łupkowe podłoże. Warunki te dają w rezultacie wiotkie wino, które z czasem nabiera ciepłych, miodowych i wapiennych aromatów i smaków. Australijskie rieslingi fermentują zwykle w niskich temperaturach, w zbiornikach ze stali nierdzewnej, gdzie nie zachodzi utlenianie wina; po niedługim czasie następuje butelkowanie.
Australijskie rieslingi ceni się za oleistą strukturę i cytrusowe aromaty podczas pierwszych lat, a także za gładką równowagę pod względem świeżości i kwasowości w miarę ich dojrzewania. Rieslingi z owoców dotkniętych szlachetną pleśnią odznaczają się niesamowitą złożonością nagromadzonych aromatów, która jest przychylnie porównywana do marmolady cytrynowej.
W Nowej Zelandii riesling został posadzony po raz pierwszy w latach 70. XX wieku i wspaniale rozwinął się w nieco chłodnym klimacie okolic Marlborough, a także, w regionie Nelson, z przeznaczeniem na późny zbór. W porównaniu z australijskim rieslingiem, wina z Nowej Zelandii są lżejsze i bardziej delikatne, z szerokim wachlarzem od słodkich do wytrawnych. Ostatnimi czasy środkowe Otago, siedlisko win klimatu chłodnego, stało się kolejnym obszarem wydającym wina, na które silny wpływ ma terroir.
Austria.
Riesling jest tu drugą wiodącą odmianą białych winogron zaraz po rodzimej grüner veltliner. Austriacki riesling jest gęsty, otulający podniebienie, łączy w sobie bardzo wyrazisty smak z apetycznie kuszącym aromatem. Znakiem rozpoznawczym austriackiego rieslinga jest długi finisz, zawierający szczyptę białego pieprzu. Najlepiej rozwija się w chłodnym klimacie i na przepuszczalnej granitowej i mikowej glebie doliny Wachau, gdzie winiarskie prawa austriackie zezwalają na irygację. Zawartość alkoholu w tutejszym rieslingu jest wysoka, maksymalną wartość osiąga po 5 latach i wynosi zazwyczaj 13%. Austriacki riesling nie jest kojarzony ze słodyczą, zazwyczaj jest to wino wytrawne, z winogron rzadko dotkniętych szlachetną pleśnią.
Stany Zjednoczone.
Winorośl z odmiany riesling przywieźli tu ze sobą niemieccy imigranci pod koniec XIX wieku, w celu potwierdzenia, że jest „prawowitym” niemieckim rieslingiem, nadali jej nazwę johannisberg riesling. Nowy Jork był jednym z pierwszych miejsc na terenie USA, gdzie zajęto się produkcją rieslinga, zwłaszcza region w pobliżu jezior zwanych Finger Lakes. W 1857 roku pojawiły się pierwsze nasadzenia w Kalifornii, a w 1871 roku również w stanie Waszyngton.
W Kalifornii riesling pod względem popularności jest daleko w tyle za chardonnayami, zwykle nie jest tam sadzony. Jednak godnym uwagi wyjątkiem jest stabilny rozwój produkcji wysokiej jakości win deserowych z późnego zbioru. Wina z późnego zbioru jak dotąd największy sukces pod względem produkcji osiągnęły w regionach Anderson i Alexander Valley, gdzie pogoda sprzyja rozwojowi szlachetnej pleśni. Kalifornijski riesling jest zwykle miększy, pełniejszy i bardziej zróżnicowany w smaku, niż „typowy” riesling niemiecki.
Na północno-zachodnim wybrzeżu Pacyfiku występują wyraźne różnice w produkcji rieslinga. Winogrona odnotowują wzrost w stanie Waszyngton, ale spadek w sąsiednim Oregonie. Riesling z tego terenu występuje w formie win od wytrawnego, do słodkiego, cechuje się rześką lekkością, która prognozuje łatwość picia. Znajduje się w nim bez trudu wyczuwalne brzoskwiniowo-mineralne zestawienie. Niektórzy waszyngtońscy producenci, tacy jak z winiarni Chateau Ste. Michelle, adaptują niemieckie metody produkcji, a nawet współpracują ze znanymi niemieckimi winiarzami, między innymi z Ernestem Loosenem, by stworzyć najwyższej jakości wina, takie jak Eroica Riesling. Z roczną produkcją przekraczającą 600 000 skrzynek Chateau Ste. Michelle pod względem ilości jest światowym liderem w wytwarzaniu win ze szczepu riesling. W 2007 roku Pacific Rim Winemakers, inna winiarnia północno-zachodniego wybrzeża, należąca do Randalla Grahma z winiarni Bonny Doon, zbudowała pierwszy obiekt winiarski w regionie Red Mountain AVA, przeznaczony wyłącznie na produkcję rieslinga.
Kanada.
Odmianę riesling w regionie Ontario stosuje się powszechnie do produkcji wina lodowego (Ice wine), które słynie ze swojego bukietu i złożoności. Region Niagara jest jednym z ważniejszych producentów wina lodowego na świecie, na tym polu dorównuje Niemcom. Z rieslinga wytwarzane są wina z późnego zbioru i niektóre z win musujących, jednak to wytrawne i półwytrawne wina stołowe stanowią największy udział w produkcji. Zwykle podczas okresu letniego w regionie utrzymuje się ciepły klimat, który czyni wina bardziej złożonymi, o większej głębi. Herman Weiss, założyciel winiarni St. Urbanshoff w regionie Mozeli, sprzedając wielu producentom zachodniej Niagary własną odmianę mozelskiego klona rieslinga (obecnie krzaki tych winorośli mają już powyżej 20 lat), został pionierem nowoczesnej uprawy winorośli w regionie Niagara. Ten szczególny klon i letni skwar obecny w regionie Niagara tworzą wyjątkowo jasne wina, które często pojawiają się w różnych ciekawych wersjach wina wytrawnego.
W Kolumbii Brytyjskiej riesling jest odmianą powszechnie uprawianą na wino lodowe, stołowe i na wina musujące.
Inne regiony.
Innymi miejscami, gdzie riesling jest powszechnie uprawiany to: Południowa Afryka, Chile, środkowa Europa, w szczególności Rumunia i Mołdawia.
Produkcja.
Podczas produkcji wina delikatna natura winogron rieslinga wymaga specjalnego traktowania podczas zbiorów, aby uniknąć zmiażdżenia lub obtłuczenia skórki. W innym wypadku pęknięta skórka mogłaby wydzielić do soku taniny, dając wyraźnie szorstki smak i naruszając proporcje smaków i aromatów rieslinga.
Owoce i sok z gron rieslinga, które są najlepsze w możliwie „najświeższym” stanie, podczas procesu winifikacji często poddawane są chłodzeniu. Po raz pierwszy tuż po zbiorze, by zachować delikatny smak winogron. Drugi raz, po przepuszczeniu przez prasę winiarską, niedługo przed fermentacją. Podczas fermentacji wino w zbiornikach ze stali nierdzewnej utrzymuje się w kontrolowanej, chłodnej temperaturze w wysokości od 10 do 18 °C. Etap ten różni się od fermentacji win czerwonych, która zachodzi w temperaturze od 24 do 29 °C.
W przeciwieństwie do odmiany chardonnay, większość rieslingów nie przechodzi fermentacji jabłkowo-mlekowej. Pozwala to zachować cierpki, kwaśny element wina, która nadaje rieslingowi jego „gaszące pragnienie” właściwości (Z tego samego powodu również producenci win odmian sauvignon blanc i pinot grigio unikają fermentacji jabłkowo-mlekowej). Riesling często poddawany jest procesowi stabilizacji na zimno, podczas którego wino przechowywane jest w temperaturze niewiele wyższej od zera. Wino przetrzymywane jest w tej temperaturze do czasu, aż wykrystalizuje się znaczna ilość kwasu winowego, który oddzieli się od wina. Zapobiega to skrystalizowaniu kwasu (nazywanego często „winnymi diamentami”) w butelce. Następnie wino zwykle zostaje ponownie przefiltrowane, by oczyścić pozostałe w nim drożdże lub zanieczyszczenia.
Główne elementy składowe, ważne przy uprawie rieslinga, można wyrazić słowami „niespiesznie i nisko” – co oznacza, że idealne warunki zapewnia rieslingowi klimat, który pozwala na długie, powolne dojrzewanie, oraz że nie należy zapominać o prawidłowym przycinaniu, aby utrzymać niską wydajność i wysoką koncentrację smaku.
Z jedzeniem.
Dzięki równowadze słodyczy z kwasowością riesling jest winem wszechstronnym pod względem harmonii z jedzeniem. Dobrze współgra z rybami czy wieprzowiną i jest jednym z nielicznych win, które mogą stawić czoła silniejszym smakom i przyprawom kuchni tajskiej czy chińskiej. Kwiaty, egzotyczne owoce i kamienie mineralne (takie jak łupki czy kwarc) są typowymi dla rieslinga aromatami, jednak z upływem czasu, jak już zostało wspomniane, nabiera nuty benzynowej.
Riesling niezmiernie rzadko jest poddawany fermentacji czy dojrzewaniu w nowych beczkach dębowych (chociaż duże, stare, dębowe beczki są często wykorzystywane w Niemczech i Alzacji do przechowywania i stabilizacji win opartych na rieslingu). Ze względu na brak wymienionych czynników, riesling jest zwykle winem lżejszym, a więc nadaje się do szerszej gamy potraw. Wyrazista kwasowość/słodycz obecna w rieslingach wprowadzi równowagę do jedzenia o dużej zawartości soli. W Niemczech riesling jest niekiedy dodawany do gotującej się kapusty, by zniwelować zapach warzywa.
Tak samo, jak w przypadku innych białych win, wytrawnego rieslinga serwuje się schłodzonego do 11 °C. Słodsze rieslingi podawane są często w temperaturze pokojowej
Klony.
Istnieje wiele komercyjnych klonów rieslinga, o nieco odmiennych właściwościach. W Niemczech zaaprobowano około 60 klonów, z których najbardziej znane są gatunki oferowane w winnicach Schloss Johannisberg. Większość krajów sprowadziło swoje klony rieslinga bezpośrednio z Niemiec, jednak dalsze rozpowszechnianie odbywa się czasem pod innymi oznaczeniami.
Czerwony riesling.
Bardzo rzadkim typem rieslinga, któremu dopiero niedawno zaczęto poświęcać większą uwagę, jest riesling czerwony ("roter riesling"). Jak sama nazwa wskazuje, jest to klon rieslinga o czerwonym kolorze (barwa skórki powszechnie spotykana na przykład w odmianie gewürztraminer), jednak nie jest to klon posiadający ciemny odcień, więc wciąż jest to gatunek winorośli na wino białe. Odmianę uważa się za mutację białego rieslinga, jednak niektórzy eksperci sugerują możliwość wręcz odwrotną, miałoby to oznaczać, że czerwony riesling może być prekursorem białego rieslinga. Czerwony riesling w niewielkiej ilości uprawiany jest na terenie Niemiec i Austrii. W 2006 roku winiarnia Fritz Allendorf w regionie Rheingau zasadziła krzewy tego gatunku w ilości po raz pierwszy uznanej jako komercyjną. By jeszcze bardziej skomplikować sytuację, „czerwonego rieslinga” używano jako synonim w stosunku do winogron traminera o czerwonej skórce (np. do odmiany savagnin rose z regionu Klevener de Heiligenstein) i do mało znanej odmiany Hanns, rośliny nasiennej z gatunku roter veltliner.
Krzyżówki.
Pod koniec XIX wieku niemieccy ogrodnicy włożyli wiele wysiłku do stworzenia nowej hybrydy rieslinga, która rodziłaby bardziej uległe, mniej kapryśne winogrona, które wciąż zachowałyby niektóre z eleganckich cech rieslinga. Na szczególną uwagę zasługuje müller-thurgau, odmiana stworzona w niemieckim instytucie w Geisenheim w 1882 roku, która jest krzyżówką rieslinga z odmianą madeleine royale (chociaż długo istniało przekonanie, że jest to riesling x silvaner). Krzyżówkami riesling/silvaner są między innymi scheurebe i rieslaner, ulubione odmiany w Palatynacie. Kerner, krzyżówka rieslinga z odmianą o czerwonych owocach, trollingerem, jest wysokiej jakości krzyżówką, która niedawno przyćmiła rieslinga pod względem nowych obsadzeń.
Instytut Hodowli Winorośli Geilweilerhof wymienia następujące krzyżówki z rieslingiem jako pierwszy rodzic:
alb de yaloven, arnsburger, augustriesling, beutelriesling, bouquetriesling, dalkauer, edelmuskat, ehrenfelser, feinriesling, floricica, frühriesling, geisenheim 195, geisenheim 643-10, geisenheim 643-20, geisenheim 649, johanniter, kocsis zsuzsa, manzoni bianco, marienriesling, müller thurgau, multaner, muscat de la republique, naumburg 231-52, oraniensteiner, osiris, osteiner, quanyu B, rabaner, rieslina, riesling magaracha, romeo, weinsberg S186, weinsberg S195
A jako drugi rodzic: aris, arnsburger, aurelius, dalmasso 12-40, dona emilia, dr. deckerrebe, elbriesling, freiburg 3-29, geilweilerhof F.S. 4-208-13, geilweilerhof koe-49-81, geilweilerhof koe-68-107, geilweilerhof koe-70-4, geilweilerhof koe-70-96, geilweilerhof sbl. 2-19-43, geisenheim 154, geisenheim 156, kamchia, kerner, lafayette, misket varnenski, negritienok, president carnot, rabaner, rieslaner, riesling bulgarski, ruling, thurling, weinsberg S509, weinsberg S516, weinsberg S523, weinsberg S2630
Nazewnictwo.
Wiele odmian winorośli zawierających w nazwie słowo riesling, nie są rzeczywistymi rieslingami. Na przykład:
Inne synonimy to:
beregi riesling, beyaz riesling, biela grasevina, dinca grasiva biela, edelriesling, edle gewuerztraube, feher rajnai, gentil aromatique, gentile aromatique, gewuerzriesling, gewuerztraube, graefenberger, graschevina, grasevina rajnska, grauer riesling, grobriesling, hochheimer, johannisberg, johannisberger, karbacher riesling, kastellberger, kis rizling, kleigelberger, kleiner riesling, kleinriesler, kleinriesling, klingelberger, krauses, krausses roessling, lipka, moselriesling, niederlaender, oberkircher, oberlaender, petit rhin, petit riesling, petracine, pfaelzer, pfefferl, piros rajnai rizling, pussilla, raisin du rhin, rajinski rizling, rajnai rizling, rajnski ruzling, rano, reichsriesling, reissler, remo, rendu, reno, renski rizling, rezlik, rezlin, rezlink, rhein riesling, rheingauer, rheinriesling, rhiesling, riesler, riesling bianco, riesling blanc, riesling de rhin, riesling echter weisser, riesling edler, riesling gelb mosel E43, riesling giallo, riesling grosso, riesling gruener mosel, riesling mosel, riesling reinskii, riesling rhenan, riesling rhine, rieslinger, rislinenok, rislinok, rizling linner, rizling rajinski, rizling rajnai, rizling rajnski, rizling reinskii, rizling rynsky, roessling, rohac, rossling, rosslinger, ruessel, ruessling, russel, ryn-riesling, ryzlink rynsky, starosvetske, starovetski, szuerke rizling, uva pussila, weisser riesling.

</doc>
<doc id="679758" url="https://pl.wikipedia.org/wiki?curid=679758" title="DAC">
DAC



</doc>
<doc id="679761" url="https://pl.wikipedia.org/wiki?curid=679761" title="Rezerwa wieńcowa">
Rezerwa wieńcowa

Rezerwa wieńcowa – termin stosowany w kardiologii, określający maksymalny możliwy wzrost przepływu przez naczynia wieńcowe, wyrażony jako odsetek przepływu wieńcowego wyjściowego (spoczynkowego). Mniejsze znaczenie dla rezerwy ma również niepełne odtlenowanie krwi opuszczającej serce. Serce w spoczynku wykorzystuje 75% dostarczanego przez tętnice tlenu. Pozostała część może być wykorzystana w razie zwiększonego zapotrzebowania. 
U osób zdrowych, rezerwa wieńcowa wynosi 300-600%, co oznacza, że w zdrowym sercu przepływ przez naczynia wieńcowe może wzrosnąć 3-6 razy, nie powodując przy tym zaburzeń ukrwienia mięśnia sercowego.

</doc>
<doc id="679762" url="https://pl.wikipedia.org/wiki?curid=679762" title="Alopen">
Alopen

Biskup Alopen (Alopen Abraham; ) – jeden z pierwszych znanych misjonarzy chrześcijańskich, który dotarł do Chin.
W roku 635 Alopen był w stolicy dynastii Tang. Cesarz Taizong (627–649) panujący w tamtym czasie był przyjaźnie nastawiony do misji. Nakłonił on Alopena (Olopena) do przetłumaczenia pism chrześcijańskich na język chiński oraz wydał w 638 edykt tolerancyjny, który zapisano na steli z Xi’an. Edykt ten wspomina także, że w tamtym czasie w Chinach znajdowało się 21 mnichów nestoriańskich.

</doc>
<doc id="679763" url="https://pl.wikipedia.org/wiki?curid=679763" title="Riigikogu">
Riigikogu



</doc>
<doc id="679766" url="https://pl.wikipedia.org/wiki?curid=679766" title="Rigsdag">
Rigsdag

Rigstag – w latach 1849-1953 parlament w Danii, ustanowiony w konstytucji z 5 czerwca 1849 roku. Składał się z dwóch izb: Folketingetu - izby niższej i Landstingetu - izby wyższej.

</doc>
<doc id="679776" url="https://pl.wikipedia.org/wiki?curid=679776" title="Uderzenie koniuszkowe serca">
Uderzenie koniuszkowe serca

Uderzenie koniuszkowe – termin medyczny, określający występowanie pulsowania w okolicy przedsercowej w trakcie badania palpacyjnego (dotykiem) tej okolicy. Powstaje wskutek uderzenia części lewej komory o ścianę klatki piersiowej, powstałe w trakcie jej skurczu, podczas którego dochodzi do obniżenia podstawy serca oraz rotacji i przesunięciu koniuszka serca.
Fizjologicznie jest wyczuwalne w V lub VI przestrzeni międzyżebrowej w linii środkowo-obojczykowej lewej (linii przeprowadzonej w kierunku dolnym przez środek obojczyka).
U osób z dekstrokardią zazwyczaj znajduje się w prawej linii środkowo-obojczykowej na tej samej wysokości.
Patologia.
W różnych stanach patologii cechy uderzenia koniuszkowego ulegają zmianie i stanowią użyteczny klinicznie objaw:

</doc>
<doc id="679778" url="https://pl.wikipedia.org/wiki?curid=679778" title="Rocha (miasto)">
Rocha (miasto)

Rocha – miasto w południowo-wschodnim Urugwaju, w pobliżu wybrzeża Oceanu Atlantyckiego. Jest stolicą departamentu o tej samej nazwie. W 2011 roku liczyło 25 420 mieszkańców. 
Miasto położone jest około 200 km na wschód od stolicy kraju, Montevideo oraz około 30 km od miejscowości La Paloma, która jest położona nad Oceanem Atlantyckim. 
W mieście rozwinął się przemysł spożywczy oraz włókienniczy.

</doc>
<doc id="679779" url="https://pl.wikipedia.org/wiki?curid=679779" title="Uderzenie koniuszkowe">
Uderzenie koniuszkowe



</doc>
<doc id="679791" url="https://pl.wikipedia.org/wiki?curid=679791" title="Maria Radziwiłłowa (1625–1660)">
Maria Radziwiłłowa (1625–1660)

Maria Radziwiłłowa z domu Lupu (ur. 1625 w Mołdawii, zm. 1660 w Łucku) – żona Janusza Radziwiłła, hetmanowa wielka litewska i wojewodzina wileńska, hospodarówna mołdawska. Patronka Mołdawii.
Życiorys.
Maria była córką Bazylego Lupu i Bazylissy Bucioc. Jej siostra Rozanda wyszła za Tymosza Chmielnickiego, a jej brat przyrodni Stefan Lupu w latach 1659–1661 był hospodarem Mołdawii. Maria odebrała w młodości wykształcenie, dzięki któremu mówiła greką i łaciną, a także później językiem polskim.
W roku 1645 w Jassach poślubiła Janusza, hetmana wielkiego litewskiego. Małżeństwo było bezpotomne. Małżeństwo miało zacieśnić więzy polityczne między Mołdawią a Rzecząpospolitą Obojga Narodów. Ceremonię odprawił metropolita kijowski Piotr Mohyła. Świadkowie ceremonii chwalili piękno i bogatą biżuterię panny młodej.
Maria wniosła do małżeństwa posag od ojca, a od męża otrzymała 45 000 złotych, diamenty, złoto i srebro warte 15 000 złotych, oraz ziemie darowane przez Władysława IV. Para spędziła miesiąc miodowy we Włoszech.
Kiedy w 1652 jej mąż (kalwin) ufundował prawosławny monaster w Kiejdanach, Maria wraz z ojcem darowali środki na jego uposażenie. Maria przeżyła męża, po jego śmierci w 1655, Maria wdała się w długą i niezbyt skuteczną bitwę o część jego spadku.
Maria Radziwiłł wspierała prawosławne cerkwie w Rzeczypospolitej i Mołdawii. W testamencie z listopada 1659, darowała 200 000 złotych na rzecz klasztoru Ducha Świętego w Wilnie i 471 000 złotych na rzecz 13 monastrów, 7 cerkwi, szpitali i jednej szkoły.
Maria Radziwiłł była wielokrotnie portretowana, zachowało się co najmniej 8 jej wizerunków.
Pogrzeb w cerkwi prawosławnej sprawił jej kalwin ks. Bogusław Radziwiłł. Została pochowana w klasztorze trynitarzy w Łucku, w 1917 jej trumna została usunięta z klasztoru (który w II RP był sądem okręgowy, obecnie szpitalem wojskowym).
Od 2018 w Kiejdanach odbywa się "Maria Lupu-Radvilienė Essay Contest", organizowany przez rumuńską ambasadę na Litwie.

</doc>
<doc id="679795" url="https://pl.wikipedia.org/wiki?curid=679795" title="USS Unicorn (SS-436)">
USS Unicorn (SS-436)

USS Unicorn (SS-436), okręt podwodny typu "Tench" był drugim okrętem US Navy noszącym nazwę pochodzącą od narwala. Jego konstrukcja została zatwierdzona i budowę rozpoczęto w Electric Boat Company w Groton, stępkę położono 25 kwietnia 1945. Kontrakt anulowano 7 stycznia 1946, jednak prace zostały wznowione 26 lutego 1946, aby "ukończyć niektóre rzeczy" (ang. "completion of specific items") i okręt został wodowany 1 kwietnia 1946. Matką chrzestną została pani William A. Rowan, i włączony do służby 3 września. Odholowany do Portsmouth Naval Shipyard 15 września okręt został przesunięty do New London dwa miesiące później i włączony do Atlantyckiej Floty Rezerwowej. Pozostawał poza służbą, w rezerwie, do 29 czerwca 1958, kiedy został skreślony z listy floty i sprzedany na złom.

</doc>
<doc id="679801" url="https://pl.wikipedia.org/wiki?curid=679801" title="Million Dead">
Million Dead

Million Dead - zespół założony w 2001 roku w Londynie, wykonujący muzykę z pogranicza rocka alternatywnego, punka i hardcore.
Historia.
Zespół powstał w połowie 2001 roku, kiedy Julia Ruzicka (bass) oraz Cameron Dean (gitarzysta) przybyli do Wielkiej Brytanii z Australii planując założenie zespołu. Spotkali się i zaczęli tworzyć teksty, jeszcze przed zwerbowaniem Bena Dawsona (perkusja), który był podwładnym Cammerona w sklepie muzycznym. To właśnie Ben zaprosił do projektu Franka Turnera - swojego starego znajomego, który śpiewał w różnych zespołach odkąd ukończył jedenaście lat. Nazwa zespołu pochodzi z tekstu piosenki "The Apollo Programme Was a Hoax" szwedzkiego zespołu Refused. We wrześniu 2001 roku zespół nagrał pierwsze demo i rozpoczął koncertowanie w Wielkiej Brytanii.
W ciągu następnego roku występowali jako support przed koncertami takich zespołów jak: Cave In, The Eighties Matchbox B-Line Disaster, The Icarus Line and Alec Empire. Pod koniec 2002 roku nawiązali kontakt z wytwórniami Integrity Records oraz Xtramile Recordings, w lutym 2003 wydany został pierwszy singel - "Smiling At Strangers On Trains" (teledysk do tej piosenki był bardzo rzadko emitowany w wersji nieocenzurowanej, zawierającej sceny przedstawiające człowieka w charakterystycznej, skórzanej masce masochisty jak również bezdomnego oddającego mocz do skrzynki pocztowej oraz na Deana). 
W kwietniu 2003 widziano ich w Mighty Atom Studios podczas nagrywania materiału do ich pierwszego albumu - "A Song To Ruin", który ukazał się we wrześniu, niedługo po wydaniu drugiego singla - "Breaking The Back" oraz otrzymaniu nominacji do nagrody magazynu Kerrang! w kategorii najlepszy debiutant. Ich trzeci singel - "I am the party" był najczęściej słuchanym utworem według stacji MTV2. W grudniu rozpoczęła się trasa koncertowa promująca album "A Song to Ruin", podczas której występowali jako główna gwiazda, wraz z supportującymi ich Jarecrew oraz Minus.
W roku 2004 pojawili się w Austin w Teksasie, podczas obchodów South by Southwest Festival oraz wyruszyli w trasę promującą nowy singel - "I gave my eyes to Stevie Wonder", wydany siedemnastego maja. Cammeron opuścił zespół z powodu swojego małżeństwa, miejsce dawnego gitarzysty zajął Tom Fowler (poprzednio grający w zespołach Abjure oraz Pale Horse). Po serii letnich koncertów, w czasie których zaprezentowano wiele nowego materiału, pod koniec 2004 roku zespół rozpoczął pracę nad nowym albumem. Pisanie i nagrywanie trwało około ośmiu tygodniu, "Harmony no Harmony" został ostatecznie wypuszczony na rynek w 2005 roku, co zostało poprzedzone wydaniem singli "Living The Dream" w marcu oraz "After The Rush Hour" tuż przed wydaniem albumu.
Podczas trasy koncertowej w lutym 2005 roku ogłoszono, że nowy singel ukaże się we wrześniu. Podczas koncertu w Nottingham wokalista stwierdził, że jest "obecnie bezdomny" i poprosił tłum o wsparcie w postaci zakupu koszulek. W sierpniu za pośrednictwem oficjalnej strony zespołu ogłoszono rozpoczęcie prac nad wydawnictwem DVD zatytułowanym "Schminstrument", płyta miała się ukazać jesienią. Obecnie jednak jej wydanie zdaje się być bardzo mało prawdopodobne.
We wrześniu 2005 roku na oficjalnej stronie zespołu ukazała się wiadomość o następującej treści: "Niemożliwe do pogodzenia różnice wewnątrz zespołu uniemożliwiają kontynuowanie dalszej jego działalności, i tak w ogóle wolimy pozostawić dobrze wyglądające zwłoki. Nasze powody są osobiste." Swój ostatni koncert zagrali podczas Southampton's Joiners, 23 września 2005.
Frank Turner szybko pojawił się ponownie na scenie, rozpoczynając solową karierę, wypuszczając mini-album "Campfire Punk Rock" oraz płytę długogrającą "Sleep is for the Week" Mocne, rockowe brzmienia, charakterystyczne w twórczości Million Dead zostały zastąpione przez refleksyjne ballady wykonywane przy akompaniamencie gitary akustycznej. Gitarzysta Tom Fowler oraz basistka Julia Ruzicka powołali do życia zespół Who Owns Death TV. Perkusista Ben Dawson obecnie występuje w Palehorse, planując założenie zespołu wraz z Turnerem oraz ludźmi z obsługi technicznej Million Dead.

</doc>
<doc id="679802" url="https://pl.wikipedia.org/wiki?curid=679802" title="Liquigas-Bianchi">
Liquigas-Bianchi



</doc>
<doc id="679807" url="https://pl.wikipedia.org/wiki?curid=679807" title="Makatea">
Makatea

Makatea – wyspa na Oceanie Spokojnym, koralowy atol, w archipelagu Tuamotu w Polinezji Francuskiej.
Historia.
Wyspa została odkryta przez holenderskiego żeglarza i odkrywcę Jakoba Roggeveena w roku 1722. Odkrywca nadał jej nazwę Aurora. W późniejszym okresie wyspa została przez miejscowych Polinezyjczyków przemianowana na Papa Tea (Biała Skała – nawiązując do występujących tu złóż fosforytów).
Ludność.
Powierzchnia wyspy wynosi 25 km², zamieszkuje ją 94 stałych mieszkańców (2002).
Lokalnym ośrodkiem administracji francuskiej jest wieś Moumu na wschodnim wybrzeżu wyspy. Od roku 1964 rejestruje się ciągły spadek liczby ludności wyspy, powiązany ze wstrzymaniem wydobycia fosforytów. Znajdują się tu również dwie opuszczone i wyludnione wioski: Vaitepaua i Temao (dawny port z którego wywożono wydobyte na wyspie fosforyty). Wyspa stanowi część gminy zbiorowej („Commune associée“) Rangiroa, w skład której wchodzą jeszcze trzy inne atole koralowe. Podstawowym zajęciem mieszkańców jest uprawa kopry i rybołówstwo.

</doc>
<doc id="679809" url="https://pl.wikipedia.org/wiki?curid=679809" title="USS Vendace (SS-430)">
USS Vendace (SS-430)

USS Vendace (SS-430), okręt podwodny typu "Tench" był jedynym okrętem US Navy noszącym nazwę pochodzącą od specyficznego gatunku sielawy pochodzącego z okolic Wielkiej Brytanii. Jego konstrukcja została zatwierdzona i budowę rozpoczęto w Cramp Shipbuilding Company w Filadelfii, ale kontrakt anulowano 29 czerwca 1944 r.

</doc>
<doc id="679812" url="https://pl.wikipedia.org/wiki?curid=679812" title="Instytut Weterynarii">
Instytut Weterynarii



</doc>
<doc id="679814" url="https://pl.wikipedia.org/wiki?curid=679814" title="Instytut Weterynaryjny w Puławach">
Instytut Weterynaryjny w Puławach



</doc>
<doc id="679816" url="https://pl.wikipedia.org/wiki?curid=679816" title="Państwowy Instytut Weterynarii">
Państwowy Instytut Weterynarii



</doc>
<doc id="679818" url="https://pl.wikipedia.org/wiki?curid=679818" title="Państwowy Instytut Weterynarii w Puławach">
Państwowy Instytut Weterynarii w Puławach



</doc>
<doc id="679821" url="https://pl.wikipedia.org/wiki?curid=679821" title="Autopsja">
Autopsja



</doc>
<doc id="679822" url="https://pl.wikipedia.org/wiki?curid=679822" title="Lambaré">
Lambaré

Lambaré − miasto paragwajskie leżące w departamencie Central i wchodzące w skład zespołu miejskiego Asunción. Miasto charakteryzuje duża dynamika wzrostu demograficznego - według spisu ludności z 11 lipca 1982 miasto liczyło 67168 mieszkańców, a dziesięć lat później według spisu z 26 sierpnia 1992 ludność miasta była o połowę większa - 99572 mieszkańców. Według ostatniego spisu z dnia 28 sierpnia 2002 miasto liczyło 119795 mieszkańców.
W mieście rozwinął się przemysł farmaceutyczny, poligraficzny oraz drzewny.
Miasto jest siedzibą klubu piłkarskiego Capitán Figarí.

</doc>
<doc id="679823" url="https://pl.wikipedia.org/wiki?curid=679823" title="Maria Dorota Radziwiłłowa">
Maria Dorota Radziwiłłowa

Maria Dorota Radziwiłłowa (ur. 19 lutego 1840 w Rochette, zm. 10 lipca 1915 w Klenicy) – córka Henryka de Castellane i Pauliny de Talleyrand. Markiza, ordynatowa Nieświeża, autorka licznych wspomnień. Żona Antoniego Wilhelma, którego poślubiła 3 października 1857 w Żaganiu. Matka Stanisława Wilhelma oraz Jerzego Fryderyka.
Po siedmiu latach wychowania się na dworze paryskim, przyjechała do Żagania, gdzie pod dobrą opieką babki Doroty de Talleyrand-Perigord, księżnej żagańskiej i kurlandzkiej, otrzymała niezwykle staranną edukację, pogłębioną jeszcze własnym zamiłowaniem do muzyki i malarstwa.
W Żaganiu Maria wyrosła na smukłą szatynkę o żywym temperamencie. W tym samym duchu wychowała też swojego syna, Stanisława Wilhelma Radziwiłła, który był adiutantem Józefa Piłsudskiego.
Księżna Maria wyszła za mąż za Antoniego Radziwiłła nie tylko z porywu serca, co za namową babki, księżnej Doroty de Dino. Panna młoda liczyła lat 17, a pan młody 24. Ślub odbył się 3 października 1857 roku w żagańskim kościele pw. Wniebowzięcia NMP z udziałem Franciszka Liszta, który zagrał młodej parze "Veni Creator Spiritus" na organach żagańskiego kościoła poaugustiańskiego. 
Księżna wielokrotnie odwiedzała węgierskiego kompozytora w Weimarze, również gościła go w Berlinie i Dreźnie, gdzie prowadziła znane w intelektualnych kręgach salony literacko-polityczne. Prowadziła również działalność charytatywną, ufundowała bogato zdobiony ornat dla szpitala św. Doroty w Żaganiu prowadzony przez siostry zakonne św. Karola Boromeusza z Trier.
Maria Radziwiłł otrzymała od babki dobra klenickie koło Zielonej Góry. Gdy mąż przebywał u boku cesarza Wilhelma I, ona mieszkała w pałacu myśliwskim, gościła tam wiele znakomitości ówczesnej Europy, a po śmierci męża w roku 1904 zamieszkała na stałe. Przygotowywała do druku pamiętniki swojej babki, które zostały wydane w latach 1909–1911 w czternastu tomach: "Duchesse de Dino. Chronique de 1831-1862, publiee par la Princesse Radziwille nee Castellane".
Maria Dorota Radziwiłł w 1875 roku zainicjowała prace mające na celu przywrócenie zamku w Nieświeżu do stanu sprzed 1812 roku. Park o powierzchni 100 ha, przekształciła w park krajobrazowy wzorując się na parku pałacowym w Żaganiu, który był zaprojektowany przez Książęcego Inspektora Ogrodów i Parków, Oskara Teicherta.
Maria urodziła dwóch synów: starszy Jerzy Fryderyk otrzymał Nieśwież, a Stanisławowi Wilhelmowi matka przekazała dobra klenickie. W roku 1906 ożenił się on z Dolores Konstancją Joanną Marią z Radziwiłłów linii szydłowiecko-połanieckiej. 
Księżna Maria Dorota Radziwiłł zmarła 10 lipca 1915 roku w Klenicy, jej szczątki zostały przywiezione do Nieświeża i spoczęły w Mauzoleum rodziny Radziwiłłów w podziemiach kościoła pw. Bożego Ciała.

</doc>
<doc id="679824" url="https://pl.wikipedia.org/wiki?curid=679824" title="Game One">
Game One

Game One – telewizyjny blok poświęcony grom komputerowym, emitowany od 20:00 do 0:00 jako uzupełnienie oferty programowej nieistniejącej już stacji MiniMax. Stacja powstała 1 sierpnia 1999. 1 września 2001 GameOne przekształcił się w Hyper.

</doc>
<doc id="679831" url="https://pl.wikipedia.org/wiki?curid=679831" title="Żanna Biczewska">
Żanna Biczewska

Żanna Biczewska (Żanna Władimirowna Biczewskaja, ros. "Жанна Владимировна Бичевская") (ur. 17 czerwca 1944 w Moskwie) – rosyjska kompozytorka i pieśniarka ludowa, interpretatorka rosyjskich ballad i romansów. Poza tradycyjnym repertuarem rosyjskim i białoruskim śpiewa też ballady Bułata Okudżawy. Mieszka i pracuje w stolicy kraju. Występuje z mężem, kompozytorem i aranżerem Giennadijem Ponomariowem.
Życiorys.
Edukację muzyczną rozpoczęła od ukończenia szkoły muzycznej w klasie gitary. W latach 1966-1971 studiowała w Instytucie Sztuki Cyrkowej i Estradowej. Już wówczas zaczęła gromadzić i zapisywać teksty ludowe. W czasie studiów podjęła pracę nauczycielki muzyki w Zagorsku, a jednocześnie śpiewała jako solistka w zespole Eddiego Rozera. W latach 1971-1973 była solistką instrumentalno-wokalnego zespołu „Dobryje mołodcy”.
Wielokrotnie nagradzana w ZSRR, koncertowała w całej Europie. Często gościła w Polsce, również jako jurorka Festiwalu Piosenki Radzieckiej w Zielonej Górze. Obecnie prowadzi audycję w prawosławnym radiu „Radonież”. Przed aneksją Krymu przez Rosję wykonywała utwór pt. odebrany m.in. przez Tatarów krymskich za nacjonalistyczny, w którym zapowiada, że Rosja odzyska Krym, a także zajmie Stambuł i Jerozolimę.

</doc>
<doc id="679832" url="https://pl.wikipedia.org/wiki?curid=679832" title="USS Whitefish (SS-432)">
USS Whitefish (SS-432)

USS Whitefish (SS-432) - okręt podwodny typu "Tench" był jedynym okrętem US Navy noszącym nazwę pochodzącą od ryby z rodzaju "Coregonus" (z rodziny łososiowatych). Jego konstrukcja została zatwierdzona i budowę rozpoczęto w Cramp Shipbuilding Company w Filadelfii. Została położona stępka okrętu, ale kontrakt anulowano 29 sierpnia 1944. 

</doc>
<doc id="679836" url="https://pl.wikipedia.org/wiki?curid=679836" title="Katarzyna Rzewuska">
Katarzyna Rzewuska

Katarzyna z Rzewuskich Radziwiłłowa, także Catherine Kolb-Danvin (ur. 30 marca 1858 w Petersburgu, zm. 12 maja 1941 w Nowym Jorku) – polska publicystka, pamiętnikarka i powieściopisarka. Wydała wiele książek, w tym pod pseudonimem hrabia Paul Vasili zbiory listów opisujących wyższe sfery Berlina, Wiednia, Londynu, Petersburga, Madrytu, Rzymu i Paryża. Po rozstaniu z mężem księciem Wilhelmem Radziwiłłem, z którym miała pięcioro dzieci, księżna uległa fascynacji brytyjskim politykiem Cecilem Rhodesem, a następnie wyszła za mąż za inżyniera Karla Kolb-Danvina.
Często zmieniała miejsce zamieszkania, podróżując po stolicach Europy, docierając do Kapsztadu, a na koniec osiedlając się w Nowym Jorku. Znana była z czarującej osobowości, inteligencji, dużej kultury i wiedzy, daru obserwacji, dobrej pamięci, łatwości pisania i trafiania w gust czytelników, ale także z ostrego języka i awanturnictwa politycznego.
Życiorys.
Dzieciństwo.
Była córką hrabiego Adama Rzewuskiego, oficera kawalerii w armii carskiej i jego żony Anny, córki carskiego ministra sprawiedliwości Dmitrija Daszkowa. Była siostrą Stanisława, powieściopisarza oraz dramaturga. Jej matka zmarła niedługo po porodzie, a ojciec ożenił się ponownie (z Jadwigą z Jaczewskich), zaś Katarzyna przebywała w majątku Rzewuskich Pohrebyszcze oraz w Petersburgu. Wiele w dzieciństwie podróżowała, była m.in. w Austrii i w Paryżu, gdzie opiekowały się nią siostry ojca – Ewelina Hańska (wdowa po Balzaku) i Karolina Sobańska. Poznała dzięki nim paryską elitę artystyczną, dziennikarską, polityczną i naukową.
Ślub z księciem Wilhelmem Radziwiłłem.
Na życzenie ojca 26 października 1873, w wieku 15 lat, poślubiła w Wierzchowni księcia Wilhelma Adama Karola Radziwiłła, syna Wilhelma, 28-letniego oficera zatrudnionego w dyplomacji pruskiej. Po ślubie przeprowadziła się do Berlina, gdzie mieszkała z rodziną męża i poznawała niemieckie sfery arystokratyczne i rządowe, choć kłopoty sprawiała jej nieznajomość niemieckiego. Towarzyszyła Wilhelmowi w zagranicznych podróżach, dzięki czemu poznała sfery artystyczne, polityczne i dziennikarskie wielu miast Europy (Petersburga, Warszawy, Wiednia, Londynu czy Konstantynopola), brała nawet udział w rozmowach z takimi mężami stanu jak kanclerz Otto von Bismarck.
Publikacja listów o wyższych sferach pod pseudonimem hrabia Paul Vasili.
W sierpniu 1883, pod pseudonimem hrabia (fr. comte, ang. count) Paul Vasili, rozpoczęła w czasopiśmie „La Nouvelle Revue” (wydawanym przez Juliette Adam) publikację listów o świecie berlińskiej arystokracji i niemieckim cesarzu, Wilhelmie II, w których widoczne były sympatia dla Francji i niechęć do Prus. Ujawniono w nich wiele informacji o życiu dworu, polityków i osób związanych z wyższymi sferami. Opisano liczne romanse, a także koterie polityczne i finansowe. Rzekomy dyplomata rosyjski, hrabia Paul Vasili, kierował te listy jakoby do młodego francuskiego przyjaciela, który objął jako nowicjusz dyplomatyczne stanowisko w Berlinie. W połowie 1884 ukazało się wydanie listów "La Société de Berlin par Comte Paul Vasili", a już w 1885 wyszły dwa wydania w języku angielskim (wydanie niemieckie ukazało się dopiero w 1895). Władze niemieckie w obliczu skandalu wywołanego publikacją poszukiwały winnego, a podejrzenie padło na Francuza Augusta Gerarda, którego wydalono z Berlina. Tymczasem księżna Radziwiłłowa, zachęcona sukcesem, w latach 1885–1887 publikowała za pośrednictwem „La Nouvelle Revue”, nadal pod pseudonimem Paul Vasili, kolejne zbiorcze wydania listów, opisujących wyższe sfery Wiednia, Londynu, Petersburga, Madrytu i Rzymu. Informacje były podawane z dużą znajomością tematu i dotyczyły podobnych zagadnień co w pierwszej publikacji. Próbowano dociec, kto jest rzeczywistym autorem tych listów, ale zagadka ostatecznie została rozwiązana dopiero w 1918, gdy Katarzyna przyznała się do autorstwa w książce "Confessions of the Czarina".
Separacja z mężem.
W 1887 opuściła Prusy, po tym jak przestano ją przyjmować na cesarskim dworze (zapewne domyślano się jej udziału w publikacji listów). Udała się z mężem do Egiptu, a następnie do Petersburga, gdzie brała udział w życiu politycznym i towarzyskim. W 1896 jej początkowo wysoka pozycja na rosyjskim dworze zachwiała się z powodu kontaktów z dyplomatami angielskimi i poglądami proangielskimi. Książę Wilhelm Radziwiłł, który został pozbawiony stanowiska na dworze pruskim, a nie zyskał większych wpływów na dworze rosyjskim, zażądał separacji. Odtąd przebywał głównie w Berlinie i Wiedniu, ich czworo dzieci (córki Ludwika i Gabriela oraz synowie Mikołaj i Michał) także w Wiedniu. Ich córka Wanda mieszkała z mężem Gebhardem Blücherem von Wahlstatt, którego poślubiła w 1895, natomiast księżna Radziwiłłowa udała się do Londynu.
Fascynacja Cecilem Rhodesem.
W kwietniu 1896 poznała w Londynie przedsiębiorcę i polityka Cecila Rhodesa, byłego premiera rządu Kolonii Przylądkowej, który stał się obiektem jej szczególnego zainteresowania przez następne lata. Pisała do niego listy, które pozostawały bez odpowiedzi. W 1899 niezrażona tym księżna udała się w rejs statkiem, którym Rhodes wracał do Afryki Południowej i pozyskała jego zaufanie. Rhodes zaprosił ją do swojej posiadłości Groote Schuur. Kiedy jednak po Kapsztadzie zaczęły krążyć plotki o ich projektowanym małżeństwie, opóźnianym jedynie przez brak rozwodu z księciem Radziwiłłem, oraz o współpracy Katarzyny z agentami rządów rosyjskiego i pruskiego, angielski magnat zerwał stosunki z Radziwiłłową, a ta powróciła w marcu 1900 do Londynu. Opublikowała tam sensacyjne artykuły o Afryce Południowej oraz książkę "The Resurrection of Peter. A Reply to Olive Schreiner". W 1901, wraz z synem Mikołajem, udała się ponownie do Kapsztadu, aby pogodzić się z Rhodesem i założyła pismo „Greater Britain” (o poglądach bliskich Rhodesowi), do którego też sama pisała. Jako że pismo nie przynosiło dochodów i wkrótce upadło, a jej oszczędności skończyły się, zaczęła posługiwać się czekami z podrobionym podpisem Rhodesa. 26 marca 1902 zmarł Rhodes, a dzień później Radziwiłłowa została skazana na dwa lata więzienia za posługiwanie się sfałszowanymi czekami.
Nowe utwory w czasie małżeństwa z Karlem Kolb-Danvinem.
Po odbyciu 16 miesięcy kary została zwolniona z więzienia i w 1903 powróciła do Europy. W 1904 wydała pamiętniki ("My Recollections"). W 1906 rozwiodła się z księciem Radziwiłłem, a jej dzieci i większość rodziny odwróciła się od niej. 13 lipca 1909 w Londynie wyszła za mąż za inżyniera i przedsiębiorcę niemiecko-francuskiego pochodzenia, Karla Emile’a Kolb-Danvina, brata pisarki Annette Kolb. Począwszy od 1913 zaczęły ukazywać się jej nowe książki pisane po angielsku – jako pierwszy bestseller "Behind the Veil at the Russian Court", poświęcony sekretom ostatnich Romanowów, w tym postaci Rasputina. Katarzyna w wyniku tej publikacji utraciła możliwość mieszkania w Rosji. W 1914 małżonkowie zamieszkali w Sztokholmie. W okresie I wojny światowej ukazywały się kolejne jej publikacje dotyczące wyższych sfer, w tym "The Royal Marriage Market of Europe" (1915), "The Austrian Court From Within" (1916), "Sovereigns and Statesmen of Europe" (1916), "The Black Dwarf of Vienna, and other weird stories" (1916) i "Germany under Three Emperors" (1917).
Pobyt w Nowym Jorku.
W kwietniu 1917 przybyła do Nowego Jorku, gdzie została już na stałe. W 1921 wyjawiła amerykańskiej prasie, że antysemicka publikacja "Protokoły mędrców Syjonu" została opracowana w latach 1904–1905 przez Matwieja Gołowińskiego i Iwana Manasewicza-Manujłowa na polecenie Piotra Raczkowskiego, szefa agentów Ochrany w Paryżu.
Po rozwodzie w 1922 z Kolb-Danvinem znalazła się w trudnej sytuacji. Zamieszkała w nowojorskich slumsach, nie posiadając majątku i przyjaciół. Opanowała jednak amerykańską odmianę angielskiego i utrzymywała się z pisania, publikując kolejne książki oraz artykuły do czasopism. Zmarła w Nowym Jorku na zawał serca w wieku 83 lat.
Twórczość.
Księżna Katarzyna Radziwiłłowa (Princess Catherine Radziwill) w katalogach bibliotek figuruje także pod pseudonimami Count (Comte) Paul Vasili (spotykane warianty pisowni Vassili i Vassily) oraz Hildegarde Ebenthal, jak również jako Catherine Kolb-Danvin, Catherine Kolb, Catherine Danvin, Mme. Charles Danvin:
"[PV] – pozycja wydana pod pseudonimem hrabia Paul Vasili, [HE] – pozycja wydana pod pseudonimem Hildegarde Ebenthal"

</doc>
<doc id="679840" url="https://pl.wikipedia.org/wiki?curid=679840" title="Ultrasonografia wewnątrzwieńcowa">
Ultrasonografia wewnątrzwieńcowa

Ultrasonografia wewnątrzwieńcowa (ang. intracoronary ultrasound, ICUS) – inwazyjne badanie ultrasonograficzne, będące odmianą ultrasonografii wewnątrznaczyniowej (intravascular ultrasound, IVUS), umożliwiające zobrazowanie światła i ściany naczynia wieńcowego.
Badanie polega na wprowadzeniu do światła naczynia wieńcowego miniaturowej głowicy ultrasonograficznej (o średnicy 1-1,5 mm), emitującej ultradźwięki o częstotliwości 20 - 50 MHz.
W trakcie wycofywania cewnika ultrasonograficznego uzyskuje się sekwencję poprzecznych przekrojów naczynia, która dzięki technikom komputerowym zostaje przedstawiona jako trójwymiarowa rekonstrukcja obrazowanego naczynia.
Wskazania i przygotowanie pacjenta.
Wskazania do badania, jak również sposób przygotowania pacjenta, jest identyczny jak do badania koronarograficznego. Przed badaniem podaje się heparynę, a trakcie badania nitroglicerynę dowieńcowo (aby zapobiec skurczowi naczynia wieńcowego).

</doc>
<doc id="679845" url="https://pl.wikipedia.org/wiki?curid=679845" title="Cewnik Swana-Ganza">
Cewnik Swana-Ganza

Cewnik Swana-Ganza, tzw. cewnik tętnicy płucnej (ang. "pulmonary artery catheterization" lub "right heart catheterization") – rodzaj cewnika dożylnego, który pozwala na pomiar ciśnienia zaklinowania w tętnicy płucnej - parametru, który służy do oceny wydolności i warunków pracy obciążenia wstępnego lewej komory w intensywnej terapii. Został wprowadzony w 1972 przez Jeremy'ego Swana i Williama Ganza.
Konstrukcja.
Cewnik składa się z giętkiego przewodu, który przenosi ciśnienie hydrostatyczne z końcówki pomiarowej do urządzenia mierzącego znajdującego się poza organizmem pacjenta, termistora oraz balonika umieszczonego przed dystalnym ujściem cewnika.
Zasada działania.
Cewnik ten wprowadza się przez wkłucie centralne do prawego przedsionka i dalej do prawej komory; następnie przez zastawkę pnia płucnego, pień tętnicy płucnej i dalej, do odgałęzień tętnicy.
Wielkość balonika jest tak dobrana, aby ostatecznie utknął on w naczyniu płucnym o takim kalibrze, aby jego zamknięcie nie zagrażało zdrowiu pacjenta.
W tej pozycji balonik odizolowuje końcówkę pomiarową od ciśnienia generowanego przez prawą komorę, a ciśnienie które mierzy jest w przybliżeniu ciśnieniem w lewym przedsionku, przenoszącym się wstecznie przez żyły, kapilary i dystalne od zaklinowanego naczynia odgałęzienia tętnicy płucnej.
Przeciwwskazania stosowania.
Zakładanie cewnika Swana-Ganza jest przeciwwskazane w zwężeniu zastawek trójdzielnej i płucnej, w siniczych wadach serca, u chorych z zakrzepami w jamach prawego serca, z założonymi elektrodami do czasowej stymulacji przezżylnej (możliwość zapętlenia) i z zagrażającymi życiu zaburzeniami rytmu serca.
Powikłania.
Podczas zabiegu mogą powstać następujące powikłania u pacjenta:

</doc>
<doc id="679846" url="https://pl.wikipedia.org/wiki?curid=679846" title="USS Whiting (SS-433)">
USS Whiting (SS-433)

USS Whiting (SS-433), okręt podwodny typu "Tench" był jedynym okrętem US Navy noszącym nazwę pochodzącą od witlinka (ryby z rodziny dorszowatych). Jego konstrukcja została zatwierdzona i budowę rozpoczęto w Cramp Shipbuilding Company w Filadelfii, ale kontrakt anulowano 29 lipca 1944.

</doc>
<doc id="679850" url="https://pl.wikipedia.org/wiki?curid=679850" title="Pani z Jeziora">
Pani z Jeziora



</doc>
<doc id="679851" url="https://pl.wikipedia.org/wiki?curid=679851" title="Capitán Figarí Lambaré">
Capitán Figarí Lambaré

Club Capitán Figarí – paragwajski klub piłkarski z siedzibą w mieście Lambaré w dzielnicy Valle Apu´a.
Historia.
Klub założony został 1 marca 1931 roku i obecnie występuje w czwartej lidze paragwajskiej Segunda de Ascenso.

</doc>
<doc id="679852" url="https://pl.wikipedia.org/wiki?curid=679852" title="George Biddell Airy">
George Biddell Airy

Sir George Biddell Airy lub Airey (ur. 27 lipca 1801 w Alnwick, zm. 2 stycznia 1892 w Greenwich) – angielski naukowiec: astronom, fizyk doświadczalny i matematyk. Siódmy Astronom Królewski Wielkiej Brytanii (1835–1881), co w jego czasach wiązało się z posadą dyrektora Królewskiego Obserwatorium Astronomicznego w Greenwich. Prezes Towarzystwa Królewskiego w Londynie (ang. "Royal Society", 1871–1873) oraz czterokrotny prezes Królewskiego Towarzystwa Astronomicznego (ang. "Royal Astronomical Society", 1835–1864 z przerwami). Laureat wiodących nagród naukowych jego czasów – Medalu Copleya (1831) oraz dwóch Złotych Medali RAS (1833 i 1846).
Airy zajmował się m.in. astronomią teoretyczną jak mechanika nieba, optyką astronomiczną oraz geofizyką, w tym badaniem ziemskiego pola grawitacyjnego i magnetycznego. Jego badania w fizyce i astronomii – zwłaszcza w optyce falowej – doprowadziły go do osiągnięć w teorii równań różniczkowych i funkcji specjalnych. Miał też udział w odkryciu planety Neptun, przez kontakt z Johnem Couchem Adamsem i Urbainem Le Verrierem, którzy przewidzieli ten obiekt.
Życiorys.
Ukończył Trinity College na Uniwersytecie Cambridge w roku 1823. W latach 1826–1835 profesor Uniwersytetu Cambridge. Od 1828 dyrektor tamtejszego obserwatorium astronomicznego.
Airy zreorganizował obserwatorium w Greenwich, w którym na jego wniosek zainstalowano nową aparaturę. Ocalił przed zniszczeniem tysiące wyników obserwacji.
Czterokrotnie był prezesem Królewskiego Towarzystwa Astronomicznego – w latach 1835–1837, 1849–1851, 1853–1855 i 1863–1864. Jest jednym z rekordzistów pod względem liczby pełnionych kadencji na tym stanowisku (współrekordzistą jest Francis Baily).
W 1872 został nobilitowany.
Upamiętnienie.
W uznaniu jego pracy jego nazwiskiem nazwano kratery uderzeniowe na Marsie i Księżycu.

</doc>
<doc id="679853" url="https://pl.wikipedia.org/wiki?curid=679853" title="Club Capitán Figarí">
Club Capitán Figarí



</doc>
<doc id="679855" url="https://pl.wikipedia.org/wiki?curid=679855" title="Religia w Kole">
Religia w Kole

Kościół Podwyższenia Krzyża Świętego
Dominującym wyznaniem w Kole jest katolicyzm obrządku łacińskiego. W mieście znajduje się pięć świątyń (trzy parafialne) tego wyznania. Kolskie kościoły administracyjnie podlegają diecezji włocławskiej (dekanat kolski). W Kole także wyznawcy innych religii czynnie prowadzą swoją działalność, m.in. ewangelicy, Świadkowie Jehowy i zbory ewangelikalne.
Kościół łaciński.
Kościół Podwyższenia Krzyża Świętego.
Kościół farny Podwyższenia Krzyża Świętego to budowla gotycka wybudowana planie krzyża. Konsekrowana w 1409 r. Okna i wyposażenie kościoła jest neogotyckie. Świątynia wyróżnia się polichromią oraz cennymi działami sztuki. Wewnątrz na szczególną uwagę zasługują: oryginalna gotycka ambona, późnorenesansowe sakramentarium z piaskowca oraz gotycka płyta nagrobna starosty kolskiego Jana z Garbowa (zm. 1454), a także oryginalne sklepienie gwiaździste w prezbiterium.
W skład parafii wchodzi południowo-zachodnia część miasta (Stare Miasto, Przedmieście Kaliskie oraz zachodni fragment Przedmieścia Warszawskiego), wieś Dzierawy oraz wschodnia część Gozdowa. Liczy 10 000 wiernych. Odpust parafialny odbywa się w niedzielę najbliższą 14 września.
Kościół bernardyński Nawiedzenia Najświętszej Maryi Panny.
Przyklasztorny kościół Nawiedzenia Najświętszej Maryi Panny wybudowany został w latach 1773–1782 w stylu późnobarokowym. Posiada rokokowe wyposażenie wnętrza, m.in.: siedem ołtarzy architektonicznych, cztery konfesjonały, ambona, stalle zakonne. Późnorenesansowy nagrobek Stanisława Ruszkowskiego, epitafium Bartłomieja Wilczyńskiego. Świątynią opiekują się ojcowie bernardyni. Późnogotycki klasztor wybudowano pod koniec XV wieku.
Kościół Matki Bożej Częstochowskiej.
Kościół Matki Bożej Częstochowskiej wybudowany został na przełomie lat 70. i 80. XX wieku. Uroczysta konsekracja świątyni miała miejsce w 1981 r. Kościół wybudowany został na kształt barki. Wewnątrz, w ołtarzu głównym znajduje się witraż będący wotum wdzięczności za 600 lat królowania Matki Bożej nad Polską.
Parafia swoim zasięgiem obejmuje północne osiedla miasta (Przedmieście Warszawskie) i liczy 8000 wiernych. Uroczystości odpustowe mają miejsce 26 sierpnia. Od 2014 r. proboszczem jest ks. kanonik 
Kościół Świętego Bogumiła.
Kościół Świętego Bogumiła zaplanowany został na osiedlu Płaszczyzna. W 2003 r. wytoczono z parafii Podwyższenia Świętego Krzyża, ośrodek duszpasterski. Od 4 października 2005 r. stał się samodzielną parafią. Aktualnie trwają prace architektoniczne przy budowie świątyni. W skład parafii wchodzi osiedle Płaszczyzna oraz osiedle Nagórna, liczy 4000 parafian. Odpust odbywa się 10 czerwca.
Kaplica Przemienienia Pańskiego.
Kaplica Przemienienia Pańskiego wybudowana została na początku XX wieku na cmentarzu rzymskokatolickim w miejscu istniejącej wcześniej budowli gotyckiej. Budynek z wysoką, strzelistą wieżyczką wyróżnia się neogotycką architekturą. W podziemiach kaplicy znajdują się krypty grobowe kolskich duchownych. Uroczystości odpustowe odbywają się 6 sierpnia.
Kościół i szpital Świętego Ducha.
Kościół wraz z przylegającym do niego szpitalem istniał od XIV/XV wieku do 1846 roku. 
Kościół Starokatolicki Mariawitów w RP.
W mieście zamieszkują wierni Kościoła Starokatolickiego Mariawitów, którzy przynależą do parafii św. Mateusza Apostoła i Ewangelisty w Nowej Sobótce.
Kościół Ewangelicko-Augsburski w RP.
W latach 1903–1945 w Kole działała parafia Ewangelicko-Augsburska.
Budowę neogotyckiej świątyni pod wezwaniem Opatrzności Bożej zakończono w 1883 r. Wówczas także kościół został konsekrowany. Doszczętnie zniszczona przez okupanta niemieckiego w czasie II wojny światowej, później także przez władze ludowe. Wysiłkiem niewielkiego grona wyznawców przeprowadzono remonty zabezpieczające kościół. Dopiero od 1998 r. rozpoczęto gruntowne prace renowacyjne. W 2001 r. miała miejsce rekonsekracja świątyni. Budynek obecnie jest kościołem filialnym parafii w Koninie. Nabożeństwa odbywają się tutaj dwa razy w miesiącu.
Kościoły ewangelikalne.
W mieście działają także kilkudziesięcioosobowe protestanckie wspólnoty o charakterze ewangelicznym. Należą do nich:
Świadkowie Jehowy.
Działalność podjęto na początku lat 20. XX wieku. W połowie grudnia 1920 r. w trakcie działalności kaznodziejskiej prowadzonej w Kole i okolicach, w Czołowie zostali aresztowani, pochodzący z tej miejscowości Józef Szcześniak i Stanisław Wypych z Kaczkowic. Po dwudniowym areszcie zostali zwolnieni i otrzymali dozór policyjny. 19 sierpnia 1921 r. Jan Szczesiak złożył w starostwie kolskim prośbę o zezwolenie na otwarcie „domu modlitwy”. W 1928 r. działali kolporterzy Raczek i Stawicki. W Kole działalność prowadzą obecnie dwa zbory Świadków Jehowy (Koło-Wschód, Koło-Zachód). W 2009 r. oddano do użytku Salę Królestwa przy ulicy Piaski 13a.
Judaizm.
Żydzi w Kole pojawili się w XV wieku. Pod koniec XVIII wieku stanowili już znaczną część mieszkańców. W mieście zakładali własne organizacje i stowarzyszenia oraz szkoły. Zamieszkiwali głównie okolice Nowego Rynku. W mieście do 1945 r. działały dwie synagogi, znajdujące się w głębi starówki. W czasie wojny zostały zamienione na magazyny, a następnie spalone. Kolskich Żydów w 1939 r. zamknięto w getcie, a następnie wywieziono do obozu zagłady Kulmhof w Chełmnie nad Nerem.
Cmentarze.
Cmentarz rzymskokatolicki.
Położony jest na Przedmieściu Kaliskim przy ul. Poniatowskiego. Dokładna data założenia cmentarza parafialnego w Kole jest trudna do ustalenia. Dokumenty z 1811 r. informują, że pochówki zmarłych odbywają się na cmentarzu przy kościółku św. Wawrzyńca (znajdującego się w okolicach dzisiejszej kaplicy cmentarnej). W 1908 r. na cmentarzu ks. kanonik Edward Narkiewicz poświęcił kaplicę pod wezwaniem Przemienienia Pańskiego.
Na tej nekropolii pochowane jest kilkadziesiąt tysięcy zmarłych. Obecnie cmentarz zajmuje powierzchnię 3,46 ha. Jego właścicielem jest Kuria Diecezjalna we Włocławku, a użytkownikiem parafia Podwyższenia Krzyża Świętego. Na cmentarzu chowani są także zmarli katolicy z innych kolskich wspólnot.
Cmentarz ewangelicki.
Położony jest na Przedmieściu Kaliskim pomiędzy ulicami Poniatowskiego i Dąbrowskiego. Został założony wraz z powstaniem kościoła ewangelickiego w Kole w 1882 r. W dużej mierze jest miejscem spoczynku tutejszych luterańskich Niemców, choć parafia ewangelicka, która zarządza cmentarzem jest otwarta na pochówek osób każdego wyznania. Mimo stosunkowo niewielkiego obszaru, jaki zajmuje można tu spotkać ciekawe, różnorodne, nagrobki. W 1998 roku został wpisany do rejestru zabytków.
Cmentarz wojenny.
Znajduje się na Przedmieściu Warszawskim na rogu ulic Jana Pawła II i Poległych. Pochowani są tu polscy lotnicy z 1939 r. oraz żołnierze Armii Radzieckiej, którzy polegli w walce o Koło i okolice w styczniu 1945 r. Usytuowano tam dwa główne pomniki. Pierwszy dotyczy walki powietrznej nad Kołem 5 września 1939 r., w której zginęli dwaj młodzi polscy lotnicy. Drugi obiekt to pomnik – obelisk ze symbolem ówczesnego ZSRR – sierpem i młotem, oraz napisem: "Cześć i chwała bohaterom Armii Radzieckiej, poległym w wyzwolenie miasta Koła i okolic w dniach 19–21 stycznia 1945 roku." W lutym 1997 r. pochowano tu także 13 ekshumowanych zwłok żołnierzy radzieckich ze Słupcy.
Cmentarz żydowski.
Usytuowany był na osiedlu Płaszczyzna między ulicami 3 Maja i Słowackiego. Obecnie jest to teren za domem kultury. Wielokrotnie profanowany przez władze lokalne i mieszkańców. W 1993 r. na pamiątkę istnienia usytuowano pomnik w postaci fragmentu muru z cegieł z umieszczoną na nim tablicą.
Cmentarz komunalny.
Usytuowany jest kilka kilometrów od centrum miasta w miejscowości Leśnica, po południowej stronie drogi do Grzegorzewa. Użytkowany jest przez mieszkańców Koła oraz miejscową parafię 108 Męczenników w Powierciu. Pierwsze groby pochodzą z 1992 r. Nekropolia położona jest na wzniesieniu, z którego rozciąga się widok na Koło i okolicę.
Patroni miasta.
Błogosławiony Bogumił.
Kult Bogumiła na ziemi kolskiej był obecny już w średniowieczu. Wynikało to głównie z tego, że Dobrów, w którym osiadł, zmarł i działał cuda, położony jest zaledwie kilka kilometrów na południe od Koła.
Decyzją papieża Jana Pawła II – na wniosek władz miasta oraz biskupa włocławskiego Bronisława Dembowskiego – 16 czerwca 1999 r. bł. Bogumił został oficjalnie uznany "„patronum apud Deum civitatis v.d. Kolo”" (patronem u Boga dla miasta Koła). Od tego czasu – wspomnienie liturgiczne (10 czerwca) obchodzone jest jako święto i tradycyjne zakończenie Dni Koła.
Od dawnych czasów jedna z ulic miejskich nosi nazwę „ulica Bogumiła”. Znajduje się na terenie osiedla Przedmieście Kaliskie i prowadzi w kierunku Dobrowa i Turku. Bogumił jest także uwieczniony na sztandarze miejskim, jego portret wisi też w sali obrad Rady Miejskiej. Rzeźba z jego podobizną, wykonana na początku XX wieku z piaskowca, umieszczona jest w prezbiterium kościoła Podwyższenia Krzyża Świętego. Jego portrety można spotkać także w wielu ulicznych kapliczkach.
Święta Tekla.
W szczególny sposób kult św. Tekli szerzyli bernardyni kolscy. Jednym z przejawów kultu był wzniesiony ku jej czci ołtarz. W 1782 r. na urząd prowincjała został wybrany Władysław Rostski. Mieszkając w klasztorze w Kole sprawował nadzór nad pracami remontowymi i w latach 1782–1789 powstał nowy ołtarz dedykowany św. Tekli wraz z jej wizerunkiem.
Kolejnym przejawem kultu świętej było zainicjowanie bractwa Świętej Tekli. Kanoniczną erekcję bractwa potwierdził papież Klemens XIV. Bractwo działało przy bernardyńskim kościele w Kole do 1864 r.
Innym przejawem kultu była jej ikonografia. Prawdopodobnie już w XVIII wieku mieszczanie kolscy w prywatnych domach posiadali portret świętej.

</doc>
<doc id="679856" url="https://pl.wikipedia.org/wiki?curid=679856" title="Jednota">
Jednota

Jednota, w podtytule: Pismo religijno-społeczne poświęcone polskiemu ewangelicyzmowi i ekumenii – ekumeniczne czasopismo wydawane przez Konsystorz Kościoła Ewangelicko-Reformowanego, w którym prezentowane są artykuły, wywiady, reportaże i wiadomości z życia mniejszości wyznaniowych, kazania, modlitwy, felietony i recenzje. Ukazuje się z przerwami od 1926 roku. 
W 2014 roku czasopismo miało nakład 500 egzemplarzy. W 1993 roku „Jednota” została uznana przez Ministerstwo Kultury i Sztuki za czasopismo niskonakładowe o specjalnych walorach dla kultury polskiej, a w 1999 roku otrzymała medal „Zasłużony dla krzewienia idei tolerancji”, przyznany przez Fundację „Tolerancja”.
Magazyn redaguje Ewa Jóźwiak. Na łamach czasopisma publikowali regularnie m.in. Jerzy Karol Kurnatowski, Paweł Hulka-Laskowski, Dorota Niewieczerzał, Leon Rygier, Kazimierz Bem i inni.

</doc>
<doc id="679857" url="https://pl.wikipedia.org/wiki?curid=679857" title="Blok socjalistyczny">
Blok socjalistyczny



</doc>
<doc id="679858" url="https://pl.wikipedia.org/wiki?curid=679858" title="USS Wolffish (SS-434)">
USS Wolffish (SS-434)

USS Wolffish (SS-434), okręt podwodny typu "Tench" był jedynym okrętem US Navy noszącym nazwę pochodzącą od ryby z rodziny zębaczowatych. Jego konstrukcja została zatwierdzona 9 czerwca 1942 i budowę rozpoczęto w Cramp Shipbuilding Company w Filadelfii, ale kontrakt anulowano 29 lipca 1944.

</doc>
<doc id="679859" url="https://pl.wikipedia.org/wiki?curid=679859" title="Adolf Schärf">
Adolf Schärf

Adolf Schärf (; ur. 20 kwietnia 1890 w Mikulovie, zm. 28 lutego 1965 w Wiedniu) – austriacki prawnik i polityk, socjalista, w latach 1957-1965 prezydent Austrii. Pochowany na Cmentarzu Centralnym w Wiedniu, w krypcie prezydenckiej.

</doc>
<doc id="679862" url="https://pl.wikipedia.org/wiki?curid=679862" title="Adolf Schaerf">
Adolf Schaerf



</doc>
<doc id="679866" url="https://pl.wikipedia.org/wiki?curid=679866" title="Antena Yagi-Uda">
Antena Yagi-Uda



</doc>
<doc id="679872" url="https://pl.wikipedia.org/wiki?curid=679872" title="Opole Zachodnie">
Opole Zachodnie

Opole Zachodnie – stacja kolejowa w Opolu, po zachodniej części Odry, w województwie opolskim. Znajduje się w większej części na wiadukcie nad ulicą Wojska Polskiego. W 2003 stacja przeszła remont wraz z odcinkiem linii Opole-Wrocław.
W roku 2018 stacja obsługiwała 700–1000 pasażerów na dobę.

</doc>
<doc id="679873" url="https://pl.wikipedia.org/wiki?curid=679873" title="Antena offsetowa">
Antena offsetowa



</doc>
<doc id="679881" url="https://pl.wikipedia.org/wiki?curid=679881" title="NGC 3623">
NGC 3623



</doc>
<doc id="679885" url="https://pl.wikipedia.org/wiki?curid=679885" title="Pontus De la Gardie (ujednoznacznienie)">
Pontus De la Gardie (ujednoznacznienie)



</doc>
<doc id="679899" url="https://pl.wikipedia.org/wiki?curid=679899" title="Club Oriental">
Club Oriental

Club Oriental jest paragwajskim klubem piłkarskim z siedzibą w mieście Asunción, w dzielnicy Ricardo Brugada.
Historia.
Klub założony został 12 marca 1912 roku. W roku 1981 oddano do użytku stadion klubu Estadio Oriental. W 1983 roku klub spadł do drugiej ligi i jak dotąd do niej nie wrócił. Obecnie w sezonie 2006 Oriental występuje w czwartej lidze paragwajskiej Segunda de Ascenso.

</doc>
<doc id="679904" url="https://pl.wikipedia.org/wiki?curid=679904" title="Nimue">
Nimue



</doc>
<doc id="679910" url="https://pl.wikipedia.org/wiki?curid=679910" title="Talbot (motoryzacja)">
Talbot (motoryzacja)

Talbot – marka samochodów produkowanych we Francji, Wielkiej Brytanii i Hiszpanii.
Historia.
Początkowo nazwa "Talbot" była używana w odniesieniu do francuskich samochodów Clément-Bayard sprowadzanych od 1903 do Wielkiej Brytanii. Przedsięwzięcie to sfinansował Charles Chetwynd-Talbot – XX Hrabia Shrewsbury, który użyczył firmie swojego nazwiska. W 1905 spółka zaczęła importować samochody pod marką Clément-Talbot oraz montować sprowadzone z Francji części w fabryce w Londynie w dzielnicy Notting Hill. Rozpoczęto też sprzedaż aut pod marką Talbot. W 1906 firma rozpoczęła wytwarzanie własnych pojazdów na Wyspach. Połączyła się z firmą Sunbeam i Darracq. We Francji sprzedawano auta pod marką Talbot-Darracq. W 1954 produkcję zawieszono.
Dwadzieścia cztery lata później markę reaktywował francuski koncern PSA Peugeot Citroën, po przejęciu europejskich filii koncernu Chrysler. Osobowe modele marki zostały zastąpione w połowie lat 80. modelem Peugeot 309. Ostatnim modelem Talbota dotępnym na rynku był dostawczy Talbot Express wycofany w 1992.

</doc>
<doc id="679915" url="https://pl.wikipedia.org/wiki?curid=679915" title="Basilica di San Giovanni in Laterano">
Basilica di San Giovanni in Laterano



</doc>
<doc id="679917" url="https://pl.wikipedia.org/wiki?curid=679917" title="Ołów surowy">
Ołów surowy

Ołów surowy jest głównym produktem procesu wytapiania ołowiu metodami stosowanymi w przemyśle. Ołów surowy zawiera zazwyczaj ok. 99% Pb oraz domieszki, którymi są: 
Wszystkie domieszki pogarszają jakość ołowiu a zwłaszcza zmniejszają jego plastyczność i odporność na korozje. Ołów surowy należy rafinować w celu otrzymania możliwie czystego metalu.

</doc>
<doc id="679923" url="https://pl.wikipedia.org/wiki?curid=679923" title="Sherbrooke">
Sherbrooke

Sherbrooke (wym. []) – miasto w Kanadzie, w prowincji Quebec, przy ujściu rzeki Magog do Saint-François. Sherbrooke jest stolicą i największym miastem regionu Estrie.
W tym mieście rozwinął się przemysł włókienniczy, maszynowy, metalowy, papierniczy, obuwniczy oraz spożywczy.
Liczba mieszkańców Sherbrooke wynosi 147 427. Język francuski jest językiem ojczystym dla 89,9%, angielski dla 4,0% mieszkańców (2006).
W Sherbrooke urodzili się: piosenkarz Pierre Garand, znany bardziej jako Garou, hokeista Éric Bélanger.

</doc>
<doc id="679928" url="https://pl.wikipedia.org/wiki?curid=679928" title="Łada Niva II">
Łada Niva II



</doc>
<doc id="679930" url="https://pl.wikipedia.org/wiki?curid=679930" title="Trois-Rivières">
Trois-Rivières

Trois-Rivières (wym. fr. []) – miasto w Kanadzie, w prowincji Quebec, położone u ujścia Saint-Maurice do Rzeki Świętego Wawrzyńca. Przy samym ujściu Saint-Maurice położone są dwie duże wyspy (Île Saint-Quentin i Île La Poterie), co sprawia wrażenie jak gdyby łączyły się tu trzy rzeki (fr. "trois rivières"). Trois-Rivières jest stolicą i największym miastem regionu Mauricie.
Osadę założono w 1610, dwa lata po założeniu miasta Quebec, ale na skutek wielu pożarów, w miejscowości zachowało się niewiele zabytków z XVII i XVIII wieku.
Inne źródła podają, że początek osadzie dała faktoria założona przez de Laviolette na polecenie Samuela de Champlaina 4 lipca 1634 roku. W każdym przypadku jest tym drugim najstarszym miastem w prowincji Quebec (po mieście Québec).
W 1760 roku w tym mieście istniała jedyna huta na terenie Nowej Francji; zatrudniała 20 osób.
Miasto rozwijało się dzięki produkcji papieru gazetowego, produkowano go w ilości 2500 ton dziennie co stanowiło 10% produkcji światowej. Obecnie miasto stara się przyciągać turystów.
Demografia.
Liczba mieszkańców Trois-Rivières wynosi 126 323. Język francuski jest językiem ojczystym dla 96,8%, angielski dla 1,0% mieszkańców (2006).

</doc>
<doc id="679937" url="https://pl.wikipedia.org/wiki?curid=679937" title="Materiał zecerski">
Materiał zecerski

Materiał zecerski – ogół zestawów elementów służących w tradycyjnej technice druku do bezpośredniego formowania podstawowego składu tekstu przez zecera. W skład materiału zecerskiego wchodziły zarówno elementy drukujące (tzw. materiał z "oczkiem") czyli zestawy czcionek, zestawy linii oraz wiersze linotypowe, jak i elementy niedrukujące (tzw. materiał bez "oczka") czyli justunek. W skład materiału z "oczkiem" wchodziły zarówno znaki pisarskie jak i ornamenty, przy czym te ostatnie mogły być zarówno w postaci czcionek jak i linii.
Materiał zecerski był najczęściej wykonany ze stopu drukarskiego, ale większe elementy także z twardego drewna lub tworzywa sztucznego.
Do materiału zecerskiego zaliczano materiał z "oczkiem" do wielkości 62 2/3 punktu, a materiał justunkowy do 54 punktów. Do materiału zecerskiego nie wliczano większych elementów tego typu, jak i klisz chemigraficznych, gdyż układane były one razem dopiero na kolumnie przez metrampaża, czyli osobę zajmującą się łamaniem a nie składem.

</doc>
<doc id="679939" url="https://pl.wikipedia.org/wiki?curid=679939" title="Jacob Pontusson De la Gardie">
Jacob Pontusson De la Gardie

Jacob Pontusson De la Gardie, szw. Jakob Pontusson De la Gardie (ur. 20 czerwca 1583 w Rewlu, zm. 22 sierpnia 1652 w Sztokholmie) – szwedzki polityk i żołnierz, syn Pontusa De la Gardiego i Zofii Johansdotter Gyllenhielm, nieślubnej córki króla szwedzkiego Jana III Wazy.
Życiorys.
Jacob Pontusson De la Gardie urodził się w Rewlu. Przy porodzie zmarła jego matka, a ojciec dwa lata później w Narwie. Wychowywany był w Finlandii (wówczas części Szwecji) przez babkę, Karin Hansdotter.
Po oblężeniu Wolmaru przez Zamoyskiego trafił w grudniu 1601 roku do polskiej niewoli, z której wypuszczono go w 1606, skąd udał się do Holandii. W latach 1606–1608 służył pod rozkazami holenderskiego generała Maurycego Orańskiego. Doświadczenia te posłużyły mu później do reformy armii szwedzkiej. W czasie wojny polsko-rosyjskiej (1609–1618) Szwecja poparła cara Wasyla Szujskiego, a De la Gardie został oddelegowany na czele fińskich sił ekspedycyjnych królestwa Szwecji wewnątrz Rosji przeciw I Rzeczypospolitej (tzw. kampania De la Gardiego), później w łamiącej sojusz wojnie szwedzko-rosyjskiej 1610–1617 przeciw Rosji.
Wojska De la Gardiego wsparły rosyjskiego księcia Michaiła Skopina-Szujskiego i ruszyły przez Nowogród na Moskwę ze wsparciem dla Wasyla IV Szujskiego, po drodze przerywając oblężenie monastyru Świętej Trójcy (23 września 1608 – 12 stycznia 1610) przez wojska I Rzeczypospolitej. W czerwcu 1610 wojska szwedzko-rosyjskie pod dowództwem Dymitra Szujskiego wyruszyły na Smoleńsk, celem przerwania oblężenia, lecz zostały pobite w bitwie pod Kłuszynem 4 lipca 1610. Większa część armii najemnej De la Gardiego została rozbita lub przeszła na stronę polską. Porażka ta przekreśliła plany szwedzkiego króla Karola IX osadzenia swojego syna Karola Filipa na tronie w Nowogrodzie.
W 1617 De la Gardie był głównym negocjatorem w czasie zawierania pokoju w Stołbowie nad jeziorem Ładoga, w rezultacie którego Rosja straciła na koszt Szwecji dostęp do Morza Bałtyckiego. Po 1621 De la Gardie brał udział w wojnach polsko-szwedzkich w Inflantach przeciwko spokrewnionemu z nim królowi Zygmuntowi III Wazie. W 1635 był jednym z negocjatorów w czasie zawierania rozejmu w Sztumskiej Wsi.
W 1613 został tajnym radcą dworu, w 1621 gubernatorem generalnym szwedzkich Inflant, w 1628 marszałkiem polnym. Był jednym z 5 regentów rządzących Szwecją przed osiągnięciem pełnoletniości przez królową Krystynę Wazównę. Jego propolskie, profrancuskie i pacyfistyczne nastawienie było powodem częstych konfliktów z kanclerzem Axelem Oxenstierną, który dowodził armią szwedzką w czasie wojny trzydziestoletniej po śmierci Gustawa Adolfa w 1632. Prowadził skuteczną politykę ekonomiczną, która przynosiła znaczne dochody królestwu.
W 1626 nabył zamek i majątek Haapsalu w dzisiejszej Estonii. W 1652 zmarł w Sztokholmie i został pochowany w kościele Veckholm w regionie Uppsala. Na jego cześć powstało miasto Jakobstad w Finlandii.
Dzieci.
Jacob Pontusson De la Gardie miał 14 dzieci ze swoją żoną Ebbą Brahe (1596–1674), z których sześcioro dożyło wieku dojrzałego:
Przypisy.
 

</doc>
<doc id="679940" url="https://pl.wikipedia.org/wiki?curid=679940" title="Pierwsza bitwa o Beleriand">
Pierwsza bitwa o Beleriand



</doc>
<doc id="679941" url="https://pl.wikipedia.org/wiki?curid=679941" title="A Song to Ruin">
A Song to Ruin

A Song to Ruin – pierwszy album studyjny brytyjskiej grupy rockowej Million Dead.

</doc>
<doc id="679946" url="https://pl.wikipedia.org/wiki?curid=679946" title="Pétionville">
Pétionville

Pétionville (hait. Petyonvil) – miasto na Haiti, na północnym stoku masywu La Selle. Około 143 tys. mieszkańców; funkcje mieszkaniowe, m.in. liczne luksusowe rezydencje polityków i bankierów; znany ośrodek wypoczynkowy. Razem z miastem Carrefour i stolicą Port-au-Prince tworzy Aire Metropolitaine (obszar stołeczny).

</doc>
<doc id="679951" url="https://pl.wikipedia.org/wiki?curid=679951" title="Megatherium">
Megatherium



</doc>
<doc id="679956" url="https://pl.wikipedia.org/wiki?curid=679956" title="Mixco">
Mixco

Mixco – miasto w Gwatemali, w departamencie Gwatemala, w stołecznej aglomeracji. Zamieszkałe przez około 817 tys. mieszkańców.
W mieście funkcjonuje klub piłkarski Deportivo Mixco.

</doc>
<doc id="679962" url="https://pl.wikipedia.org/wiki?curid=679962" title="Klawisze strzałek">
Klawisze strzałek

Klawisze strzałek (także: "klawisze kierunkowe", "strzałki kierunkowe") – klawisze na klawiaturze komputerowej służące do przemieszczania kursora w określonym kierunku. Umieszczone są one na dole klawiatury, po lewej stronie bloku numerycznego, w układzie odwróconej litery T. Klawisze te są najczęściej wykorzystywane do nawigacji po dokumentach oraz w grach komputerowych. W czasach kiedy myszki komputerowe nie były powszechnie używane wykorzystanie tych klawiszy było jedynym sposobem przemieszczania kursora po ekranie.
W komputerach Apple Macintosh na klawiaturze nie było klawiszy strzałek, ponieważ do nawigacji wykorzystywana była myszka. Wczesne modele tych komputerów miały klawisze strzałek umieszczone w jednej linii poniżej prawego klawisza Shift (ze względu na brak bloku z klawiszami End, Insert, itp.).
Niektóre starsze klawiatury, zwłaszcza do komputerów XT, posiadały 8 klawiszy kierunków. Oprócz podstawowych kierunków posiadały dodatkowo 4 kolejne, umożliwiające poruszanie się po skosie. Sam układ przypominał Różę wiatrów o 8 kierunkach.
Alternatywy dla klawiszy strzałek:

</doc>
<doc id="679963" url="https://pl.wikipedia.org/wiki?curid=679963" title="Villa Nueva (Gwatemala)">
Villa Nueva (Gwatemala)

Villa Nueva – miasto w południowej Gwatemali, w zespole miejskim stolicy Gwatemala. Około 915 tys. mieszkańców.

</doc>
<doc id="679966" url="https://pl.wikipedia.org/wiki?curid=679966" title="Richard Francis-Bruce">
Richard Francis-Bruce

Richard Francis-Bruce (ur. 10 grudnia 1948, w Sydney) – australijski montażysta.

</doc>
<doc id="679968" url="https://pl.wikipedia.org/wiki?curid=679968" title="USS Needlefish (SS-493)">
USS Needlefish (SS-493)

USS Needlefish (SS-493), okręt podwodny typu "Tench" był drugim okrętem US Navy noszącym nazwę pochodzącą od ryby z rodziny belonowatych. Jego konstrukcja została zatwierdzona 26 stycznia 1945 i budowę rozpoczęto, ale kontrakt anulowano 12 sierpnia 1945 zanim położono stępkę.

</doc>
<doc id="679971" url="https://pl.wikipedia.org/wiki?curid=679971" title="Pierwsza Bitwa o Beleriand">
Pierwsza Bitwa o Beleriand



</doc>
<doc id="679974" url="https://pl.wikipedia.org/wiki?curid=679974" title="Escuintla (miasto)">
Escuintla (miasto)

Escuintla – miasto w południowej Gwatemali, nad rzeką Guacalate, 55 km na południe od stolicy kraju – miasta Gwatemala, ośrodek administracyjny departamentu Escuintla. Miasto leży w dolinie otoczonej przez trzy czynne wulkany Pacaya, Agua i Acatenango. Według danych szacunkowych w 2012 roku liczba ludności miasta wyniosła 166 830 mieszkańców.
Gmina Escuintla.
Jest siedzibą władz gminy o tej samej nazwie, która w 2012 roku liczyła 153 131 mieszkańców. Gmina jak na warunki Gwatemali jest średniej wielkości, a jej powierzchnia obejmuje 332 km².
Gospodarka.
W mieście rozwinął się przemysł włókienniczy oraz spożywczy.
Sport.
W latach 2015–2016 w mieście funkcjonował klub piłkarski Escuintla-Heredia.

</doc>
<doc id="679976" url="https://pl.wikipedia.org/wiki?curid=679976" title="Port Hope and Hope (Ontario)">
Port Hope and Hope (Ontario)



</doc>
<doc id="679978" url="https://pl.wikipedia.org/wiki?curid=679978" title="Kim Deal">
Kim Deal

Kim Deal, właśc. Kimberley Ann Deal (ur. 10 czerwca 1961 w Dayton) – amerykańska gitarzystka rockowa, członkini alternatywnego zespołu rockowego Pixies. Założycielka i liderka zespołów The Breeders oraz The Amps. 

</doc>
<doc id="679979" url="https://pl.wikipedia.org/wiki?curid=679979" title="Ghardaja">
Ghardaja

Ghardaja (arab. غرداية, berb. "Taγerdayt") – miasto w północnej Algierii, na Saharze, w grupie oaz Mzab, ośrodek administracyjny prowincji Ghardaja. Około 110,7 tys. mieszkańców. Siedziba rzymskokatolickiej diecezji Laghouat.

</doc>
<doc id="679981" url="https://pl.wikipedia.org/wiki?curid=679981" title="Machairodontidae">
Machairodontidae



</doc>
<doc id="679983" url="https://pl.wikipedia.org/wiki?curid=679983" title="Perspektywy">
Perspektywy

Perspektywy – miesięcznik edukacyjny dla młodzieży wydawany od 1998 w Warszawie.
Od 2000 „Perspektywy” i dziennik „Rzeczpospolita” publikują „Ranking szkół wyższych”.
Charakter czasopisma.
Czasopismo przeznaczone jest dla młodych ludzi, którzy stoją u progu wyboru dalszej drogi kształcenia. Na łamach miesięcznika omawiane są liczne kierunki studiów i zawody. Zamieszczane są również szerokie prezentacje szkół wyższych oraz ośrodków akademickich w całej Polsce. Poza tym miesięcznik znany jest z przygotowywania i ogłaszania wielu rankingów, m.in. zestawiających najlepsze licea ogólnokształcące i uczelnie wyższe – publiczne i niepubliczne oraz z rankingów MBA. Treści zawarte w czasopiśmie, które opisują kierunki studiów poprzez pryzmat dalszej kariery zawodowej są popierane licznymi wypowiedziami studentów, pracowników naukowych oraz profesorów. Pismo zamieszcza również materiały powtórzeniowe dla uczniów i studentów. Ważnym aspektem zagadnień, które obejmuje pismo jest problematyka edukacji – przede wszystkim w Polsce oraz na terenach Unii Europejskiej. 
Rankingi.
Miesięcznik znany jest w Polsce z opracowywania i ogłaszania, wspólnie z dziennikiem „Rzeczpospolita” rankingów edukacyjnych:
Inne wydawnictwa.
Wydawnictwo Perspektywy Press Sp. z o.o. oprócz wydawania miesięcznika „Perspektywy” zajmuje się wydawaniem innych pozycji, które ukazują się corocznie, m.in.:

</doc>
<doc id="679984" url="https://pl.wikipedia.org/wiki?curid=679984" title="Team Pentagram">
Team Pentagram



</doc>
<doc id="679990" url="https://pl.wikipedia.org/wiki?curid=679990" title="Citrofortunella">
Citrofortunella

Cytrokumkwat, citrofortunella (zapis botaniczny: "×Citrofortunella") – grupa istniejących i potencjalnych mieszańców międzyrodzajowych powstałych w wyniku skrzyżowania rodzaju kumkwat ("Fortunella") i cytrus ("Citrus"). Rośliny te są wytrzymalsze i mniejsze niż inne cytrusy, wytwarzają małe kwaśne owoce i dobrze się sprawdzają jako rośliny ozdobne. Obecnie znany jest tylko jeden taki mieszaniec.
Według innych źródeł istnieje więcej takich mieszańców:

</doc>
<doc id="679991" url="https://pl.wikipedia.org/wiki?curid=679991" title="Burdż Bu Urajridż">
Burdż Bu Urajridż

Burdż Bu Urajridż – miasto w północnej Algierii, w Atlasie Tellskim, ośrodek administracyjny prowincji Burdż Bu Urajridż. Około 140 tys. mieszkańców (2005).

</doc>
<doc id="679996" url="https://pl.wikipedia.org/wiki?curid=679996" title="Dżilfa">
Dżilfa

Dżilfa – miasto w północnej Algierii, w Atlasie Saharyjskim, ośrodek administracyjny prowincji Dżilfa. Około 337 tys. mieszkańców; centrum handlu wełną, końmi, ostnicą esparto, daktylami, wyrobami rzemieślniczymi; węzeł drogowy; lotnisko. W czasie II wojny światowej w Dżilfa znajdował się obóz, w którym więziono żołnierzy Brygad Międzynarodowych i wrogów rządu Vichy. W roku 1943, po zajęciu Algierii przez wojska amerykańskie, polscy komuniści więzieni w Dżilfa wyjechali do ZSRR, przy okazji repatriacji obywateli ZSRR.

</doc>
<doc id="679997" url="https://pl.wikipedia.org/wiki?curid=679997" title="Języki atapaskańskie">
Języki atapaskańskie

Języki atapaskańskie, także: atapasko, athapaskan – rodzina języków rdzennej ludności Ameryki Północnej, zaliczana do nadrodziny na-dene. Rozpada się na trzy główne zespoły języków, rozrzucone po całym kontynencie: 
W 2008 r. pojawiła się hipoteza łącząca języki atapaskańskie z używanymi w zachodniej Syberii językami jenisejskimi (spośród których obecnie żywy jest jedynie język ketyjski) w rodzinę językową określaną jako dene-jenisejską.

</doc>
<doc id="680000" url="https://pl.wikipedia.org/wiki?curid=680000" title="Języki atapasko">
Języki atapasko



</doc>
<doc id="680002" url="https://pl.wikipedia.org/wiki?curid=680002" title="Języki athapaskan">
Języki athapaskan



</doc>
<doc id="680012" url="https://pl.wikipedia.org/wiki?curid=680012" title="Języki atabaskańskie">
Języki atabaskańskie



</doc>
<doc id="680014" url="https://pl.wikipedia.org/wiki?curid=680014" title="Marta Meszaros">
Marta Meszaros



</doc>
<doc id="680016" url="https://pl.wikipedia.org/wiki?curid=680016" title="USS Grayling (SS-492)">
USS Grayling (SS-492)

USS Grayling (SS-492), okręt podwodny typu "Tench" był piątym okrętem US Navy noszącym nazwę pochodzącą od lipienia arktycznego (ryby z rodziny łososiowatych). Jego konstrukcja została zatwierdzona i budowę rozpoczęto, ale kontrakt anulowano 12 sierpnia 1945 (nazwę nadano 29 sierpnia 1944).

</doc>
<doc id="680025" url="https://pl.wikipedia.org/wiki?curid=680025" title="USS Pompano (SS-491)">
USS Pompano (SS-491)

USS Pompano (SS-491) – okręt podwodny typu "Tench" był trzecim okrętem US Navy noszącym nazwę pochodzącą od ryby z rodziny ostrobokowatych. Jego konstrukcja została zatwierdzona 29 sierpnia 1944 i budowę rozpoczęto w Portsmouth Naval Shipyard, ale kontrakt anulowano w sierpniu 1945 (stępkę położono 16 lipca 1945).

</doc>
<doc id="680030" url="https://pl.wikipedia.org/wiki?curid=680030" title="Boards of Canada">
Boards of Canada

Boards Of Canada – szkocki duet muzyczny braci braci Michaela Petera (ur. 1 czerwca 1970) i Marcusa Eoina Sandisonów (ur. 21 lipca 1971). Twórczość duetu oscyluje wokół eksperymentalnej elektroniki, ambientu, IDM-u, downtempo z elementami triphopowymi. Nazwa zespołu została zaczerpnięta od nazwy wytwórni filmowej National Film Board of Canada dzięki fascynacji, zwłaszcza Michaela, filmami dokumentalnymi tejże wytwórni. W celu realizacji i promocji własnych nagrań zespół założył pod koniec lat 80. własną wytwórnię, Music70, a na początku lat 90. własne studio nagraniowe, Hexagon Sun. Profesjonalne nagrania wydawał za pośrednictwem wytwórni Skam Records i Warp Records.
Historia.
Dzieciństwo.
Boards of Canada to duet muzyczny Michaela Sandisona (urodzonego 1 czerwca 1970 roku) i Marcusa Eoina (urodzonego 21 lipca 1971 roku). Obaj są braćmi. Jak wyjaśniał w wywiadzie dla magazynu Pitchfork 26 września 2005 roku Michael, Eoin to w rzeczywistości drugie imię Marcusa, natomiast fakt bycia braćmi ukrywali, ponieważ chcieli uniknąć porównań do Orbital, elektronicznego duetu braci Phila i Paula Hartnollów, którzy zaczęli wydawać płyty w połowie lat 90. Pochodzą z rodziny muzycznej. Ich rodzice mieli w domu magnetofony, pianina i inne akcesoria muzyczne. W wieku około 6-7 lat zaczęli uczyć się gry na instrumentach i grać razem, a mając około 10 lat zaczęli nagrywać własną muzykę. W latach 1979–1980 mieszkali w Kanadzie, gdzie ich ojciec pracował przy budowie Saddle Dome w Calgary. Potem przenieśli się do Szkocji. Zarówno w Kanadzie, jak i w Szkocji oglądali edukacyjne filmy telewizyjne wytwórni National Film Board of Canada, której nazwa posłużyła im później do utworzenia nazwy ich zespołu. Podczas nauki w liceum grali w różnych zespołach.
Boards of Canada.
Lata 1980–1995.
W 1980 roku, w pewnym miejscu na północno-wschodnim wybrzeżu Szkocji, powstało wczesne wcielenie zespołu. Michael Sandison nazwał swój zespół Boards of Canada. W jego skład wchodzili gitarzysta, basista, klawiszowiec i perkusista. Kiedy w 1986 roku do grupy dołączył Marcus Eoin (jako basista), Boards of Canada rozrósł się do pięciu członków. Zespół koncertował w swoim rodzinnym mieście, grając abstrakcyjne, elektroniczne utwory, wspierając się glam rockowymi coverami, a także projektami fotograficznymi i filmowymi, inspirowanymi dokumentalnymi filmami National Film Board of Canada. W 1989 roku skład Boards of Canada zmniejszył się do trzech osób: Michaela i Marcusa oraz Chrisa (Horne’a). 
Pod koniec lat 80. zespół był pod wpływem muzyki takich grup jak: Front 242, Nitzer Ebb i Cocteau Twins. We wczesnym okresie swojej działalności łączył tradycyjne instrumenty z efektami komputerowymi i fragmentami dźwięków z telewizji i radia. Michael kręcił również filmy na taśmie Super 8, najpierw krótko-, a pod koniec lat 80. pełnometrażowe, do których zespół nagrywał ścieżki dźwiękowe. Michael i Marcus założyli firmę Music70, która miała wydawać ich filmy i muzykę oraz własne studio, zlokalizowane na wzgórzach Pentland Hills. Osoby zaangażowane w działalność studia zyskały miano Hexagon Sun. W 1995 roku nazwę tę otrzymało również studio nagraniowe.
Pierwsze wydawnictwa Boards of Canada to wydane nakładem Music70 kasety: "Catalog 3" z lata 1987 roku (wydana ponownie jako CD w 1997 roku), "Acid Memories" z 1989 roku, "Closes Vol. I" z 1992 roku, wydana w nakładzie 100 egzemplarzy, "Play by Numbers", wydana również w nakładzie 100 egzemplarzy, "Hooper Bay"wydana w 1994 roku w nakładzie 200 egzemplarzy. Były to wydawnictwa rozprowadzane wśród przyjaciół i rodziny.
W połowie lat 90. zespół zaczął wysyłać własne taśmy demo do wytwórni płytowych.
Oficjalny debiut (1995).
W 1995 roku wydał swoją pierwszą oficjalną EP-kę, "Twoism". Kopie oryginalnego 12-calowego winyla, wydane w liczbie 100 egzemplarzy szybko stały się bardzo pożądanym przedmiotem kolekcjonerskim. W 2002 roku wytwórnia Warp Records wznowiła wydanie minialbumu na CD, dzięki czemu stał się on łatwo dostępny dla szerszej publiczności. Trwający 36 minut minialbum udowadnia, iż brzmienie Boards of Canada w pełni ukształtowało się na trzy lata przed wydaniem ich przełomowego albumu, "Music Has the Right to Children".
W 1996 roku kopia "Twoism" trafiła do Skam Records w Manchesterze; w ciągu kilku godzin Sean Booth z Autechre nawiązał kontakt z Boards of Canada, wówczas już dwuosobowym (Michael i Marcus). W grudniu 1996 roku ukazało się pierwsze wydawnictwo duetu dla Skam – EP-ka, "Hi Scores". Składała się z sześciu utworów będących mieszanką prostych, syntezatorowych melodii, pełnych subtelnych odniesień do hip-hopu i electro, utrzymanych w stylu Autechre, Bochum Welt i Cylob. Po jej wydaniu zespół uczestniczył w serii koncertów otwierających występy Plaid i Autechre.
Music Has the Right to Children (1998).
Na początku 1998 roku, po licznych spekulacjach i pogłoskach, ogłoszono, że Boards of Canada podpisał kontrakt z wytwórnią Warp Records i że wkrótce ukaże się jego album. Album, zatytułowany "Music Has the Right to Children" zdobył ogromne uznanie w momencie premiery, stając się przełomową płytą w ambientowej elektronice. Był w jednym z najlepszych albumów tego gatunku w 1998 roku. Pod względem melodycznym jest mniej tonalny niż późniejsze dzieła, ale jako album zawiera ten rodzaju spójności, której brakowało we wcześniejszych nagraniach.
Rok później została wydana EP-ka "Peel Session TX 21/07/1998", a w roku 2000 kolejna – "In a Beautiful Place Out in the Country".
Geogaddi (2002).
Kolejnym pełnowymiarowym albumem był "Geogaddi", wydany w roku 2002. Z perspektywy czasu okazał się on najbardziej dojrzałym albumem duetu do tego momentu i pod pewnymi względami lepszym w stosunku do "Music Has The Right To Children". Eksplorował bardziej zróżnicowany pejzaż dźwiękowy i był o wiele bogatszy melodycznie. Charakterystyczne do tego momentu elementy muzyki zespołu, takie jak lo-fi, przestrojone dźwięki i zapętlone bity zyskały teraz bardziej treściwe i szczegółowe aranżacje. Przez magazyn The Skinny został uznany jako 5. spośród najlepszych szkockich albumów lat 90..
W tym samym roku doczekał się wydania w formacie CD zbiór "Twoism", pierwotnie wydany w roku 1995.
The Campfire Headphase (2005).
Potem nastąpił okres przerwy. po czym w październiku 2005 roku Boards of Canada wydali album "The Campfire Headphase", który wprowadził subtelne zmiany w ich brzmieniu. Znalazł się na 9. miejscu na liście najlepszych szkockich albumów dekady 2000–2010 magazynu The Skinny. Z albumu pochodzi nagranie „Dayvan Cowboy”, pierwsze w historii zespołu, które doczekało się własnego wideoklipu. Reżyserem nagrania była artystka Melissa Olson, dawna znajoma zespołu.
W maju 2006 roku ukazała się złożona z sześciu utworów EP-ka, "Trans Canada Highway".
Tomorrow’s Harvest (2013).
Później zespół zaprzestał działalności na siedem lat. Mimo tego ich wpływ na innych wykonawców ambient rozszerzał się. W 2013 roku ukazał się jego kolejny album, "Tomorrow’s Harvest". Zwiastunem wydawnictwa był wydany 20 kwietnia 2013 roku przez Warp Records z okazji Record Store Day 2013 maxi singel zatytułowany „------ / ------ / ------ / XXXXXX / ------ / ------”. Ciąg cyfr XXXXXX oznaczał kod numeryczny 936557. W ciągu następnych dni zostało ujawnionych pięć kolejnych kodów, a kiedy 29 kwietnia Boards of Canada uruchomili nową stronę internetową, Cosecha Transmisiones, okazało się, że numery te są hasłem odblokowującym teledysk i link do zakupu albumu. Album osiągnął pozycję nr 7 na liście UK Albums Chart, nr 1 na UK Independent Albums oraz nr 4 na Scottish Albums Chart.
WXAXRXP (2019).
W czerwcu 2019 roku za pośrednictwem NTS Radio wyemitowany został okolicznościowy program, "WXAXRXP", przygotowany przez wytwórnię Warp Records z okazji jej 30-lecia. Na emisję złożyło się ponad 100 godzin audycji na dwóch kanałach stacji. W ramach audycji znalazł się "Societas x Tape", dwugodzinny miks przygotowany przez Boards of Canada, który był pierwszym publicznym występem zespołu od czasu wydania albumu "Tomorrow’s Harvest". Wśród artystów, których muzyka znalazła się w "Societas x Tape", byli: Grace Jones, Devo, Pauline Oliveros, DAF, Severed Heads, George Duke, Yellow Magic Orchestra i Lena Platonos. 15 listopada tego samego roku nakładem Warp Records ukazał się na rynku okolicznościowy, 10-płytowy, winylowy box set, "WXAXRXP Sessions", zawierający nagrania radiowe artystów tejże wytwórni, między innymi "Peel Session" Boards of Canada z 21 lipca 1998 roku.
Opinie krytyków.
Według Josepha Morpurgo z magazynu Fakt „Boards Of Canada pozostają jednym z najbardziej znanych i lubianych zespołów elektronicznych ostatnich dwóch dekad. Spośród wszystkich sztandarowych artystów Warp, jedynie Aphex Twin i (być może) Squarepusher wzbudzają ten sam rodzaj gorącego podziwu”. Muzyka zespołu jest, jego zdaniem, połączeniem new age, hip-hopu i rave’u, a każdy jego album stanowi zlepek „wypatroszonych melodyjek reklamowych, zawieruszonych sygnałów radiowych, stentorowych głosów z filmów dokumentalnych i konsumenckich detrytusów”. Dwa pierwsze sposród nich zajmują „poczesne miejsce w kanonie współczesnej elektroniki”.

</doc>
<doc id="680034" url="https://pl.wikipedia.org/wiki?curid=680034" title="Smilodont">
Smilodont



</doc>
<doc id="680036" url="https://pl.wikipedia.org/wiki?curid=680036" title="Göygöl (jezioro)">
Göygöl (jezioro)

Göygöl (Giojgiol) – jezioro w Azerbejdżanie. Znajduje się w pasmie górskim Murovdağ, na wysokości 1566 m n.p.m. Powierzchnia jeziora to 0,79 km², głębokość dochodzi do 100 m. Jezioro leży na terenie Parku Narodowego Göygöl.

</doc>
<doc id="680037" url="https://pl.wikipedia.org/wiki?curid=680037" title="Zespół Klippla-Trénaunaya">
Zespół Klippla-Trénaunaya

Zespół Klippla i Trénaunaya (zespół Klippla-Trénaunaya-Webera, ang. Klippel Trenaunay Weber syndrome, KTWS, KTS) – zespół wad wrodzonych, związany z malformacjami naczyniowymi, charakteryzujący się następującymi cechami:
Odmianą tej jednostki chorobowej jest zespół Parkesa Webera (przez niektórych nie jest wyróżniany, używana jest nazwa zespół Klippla-Trénaunaya-Webera), w którym oprócz powyższych cech stwierdza się liczne przetoki tętniczo-żylne.
Etiologia choroby nie jest znana. Podejrzewane jest tło genetyczne.
W diagnostyce stosowane są:
W leczeniu stosuje się leczenie objawowe. Należy skorygować różną długość kończyn (poprzez stosowanie wkładek korekcyjnych lub operacyjne wydłużenie kości kończyny zdrowej).
Występowanie choroby predysponuje do rozwoju zatorowości płucnej.

</doc>
<doc id="680038" url="https://pl.wikipedia.org/wiki?curid=680038" title="Zespół Parkesa Webera">
Zespół Parkesa Webera



</doc>
<doc id="680044" url="https://pl.wikipedia.org/wiki?curid=680044" title="Glarus (miasto)">
Glarus (miasto)

Glarus (gsw. "Glaris", fr. "Glaris", wł. "Glarona", rm. "Glaruna" ) – miasto i gmina (fr. "commune"; niem. "Gemeinde") w Szwajcarii, siedziba administracyjna kantonu Glarus. Leży w Alpach Glarneńskich.
Demografia.
W Glarus mieszka 12 539 osób. W 2020 roku 27,7% populacji gminy stanowiły osoby urodzone poza Szwajcarią.
Historia.
10 maja 1861 roku w mieście wybuchł pożar, w wyniku którego zniszczonych zostało około 600 budynków, a 2000 osób (47% populacji miasta) pozostało bez dachu nad głową. Straty zostały oszacowane na 4,6 mln franków.
Gospodarka.
W mieście rozwinął się przemysł drzewny.
Współpraca.
Miejscowości partnerskie:
Transport.
Przez teren miasta przebiega droga główna nr 17.

</doc>
<doc id="680053" url="https://pl.wikipedia.org/wiki?curid=680053" title="Glendale (Arizona)">
Glendale (Arizona)

Glendale – miasto w Stanach Zjednoczonych (Arizona), w dolinie rzeki Salt.
Liczba mieszkańców w 2019 roku wynosiła ok. 252 tys.

</doc>
<doc id="680054" url="https://pl.wikipedia.org/wiki?curid=680054" title="Bharrat Jagdeo">
Bharrat Jagdeo

Bharrat Jagdeo (ur. 23 stycznia 1964 w Unity Village w prowincji Demerara) – gujański polityk, minister finansów w latach 1995–1999, premier od 9 do 11 sierpnia 1999. Prezydent Gujany od 11 sierpnia 1999 do 3 grudnia 2011.
Życiorys.
Bharrat Jagdeo urodził się w 1964 w miejscowości Unity Village na wschodnim wybrzeżu ówczesnej Gujany Brytyjskiej. Jego ojciec był pracownikiem kolei. W wieku 13 lat dołączył do Postępowej Organizacji Młodzieży, młodzieżówki Ludowej Partii Postępowej (PPP, "People's Progressive Party"). W wieku 16 lat został już członkiem PPP.
W 1984 uzyskał stypendium naukowe i wyjechał na studia do ZSRR. Po ukończeniu studiów ekonomicznych na Uniwersytecie Przyjaźni Ludowej im. Patrice'a Lumumby w Moskwie w 1990, wrócił do Gujany i rozpoczął pracę jako ekonomista w Państwowym Sekretariacie Planowania. Pracował tam do czasu wyborczego zwycięstwa Ludowej Partii Postępowej w październiku 1992, kiedy objął funkcję doradcy w ministerstwie finansów. W październiku 1993 został mianowany wiceministrem finansów, a w maju 1995 objął funkcję ministra finansów.
Prezydent Gujany.
8 sierpnia 1999 prezydent Janet Jagan ogłosiła swoją rezygnację z urzędu ze względów zdrowotnych i zasugerowała Jagdeo jako swego następcę. Jednakże ponieważ zgodnie z przepisami konstytucji sukcesorem prezydenta jest premier, 9 sierpnia 1999 Bharrat Jagdeo zastąpił Samuela Hindsa na stanowisku premiera. 11 sierpnia 1999 po rezygnacji prezydent Jagan, już jako premier objął z mocy prawa urząd prezydenta Gujany. Tego samego dnia mianował Samuela Hindsa ponownie na stanowisko szefa rządu.
Pod adresem administracji Jagdeo, podobnie jak w przypadkach poprzednich ekip rządzących, wysuwane były zarzuty korupcji, nepotyzmu, niekompetencji i rządów bezprawia. W marcu 2001 Bharrat Jagdeo został wybrany na kolejną kadencję, co spowodowało zaostrzenie napięć rasowych w kraju. Reelekcja Jagdeo, przedstawiciela etnicznej większości pochodzenia indyjskiego, spowodowała niezadowolenie wśród ludności pochodzenia afrykańskiego.
Jagdeo został wybrany na drugą pełną pięcioletnią kadencję, w wyborach 28 sierpnia 2006, w których Postępowa Partia Ludowa uzyskała 54,6% głosów i 36 miejsc w 65-osobowym parlamencie. Ponowne zaprzysiężenie prezydenta odbyło się 2 września 2006.
W wyborach w 2011, zgodnie z konstytucją, nie mógł ubiegać się o trzecią kadencję. 3 grudnia 2011 nowym prezydentem kraju został Donald Ramotar.

</doc>
<doc id="680064" url="https://pl.wikipedia.org/wiki?curid=680064" title="Mariano Roque Alonso">
Mariano Roque Alonso

Mariano Roque Alonso − miasto paragwajskie położone w departamencie Central w zespole miejskim Asunción. W roku 1982 miasto liczyło zaledwie 2681 mieszkańców (według spisu z 11 lipca 1982), a w 2002 ponad 65 tys. mieszkańców.

</doc>
<doc id="680076" url="https://pl.wikipedia.org/wiki?curid=680076" title="The Breeders">
The Breeders

The Breeders – amerykański zespół rockowy, założony w 1988 r. początkowo jako projekt poboczny basistki Pixies, Kim Deal. Współzałożycielką zespołu była Tanya Donelly, gitarzystka Throwing Muses. Styl grupy to energetyczny i melodyjny indie rock. Ostatni znany skład The Breeders: Kim Deal, Kelley Deal – siostra bliźniaczka Kim, Josephine Wiggs oraz Jim MacPherson. Najbardziej znane utwory: "Cannonball" oraz "Divine Hammer".
Dyskografia.
Albumy:
EP-ki:

</doc>
<doc id="680089" url="https://pl.wikipedia.org/wiki?curid=680089" title="Perspektywy Press">
Perspektywy Press



</doc>
<doc id="680091" url="https://pl.wikipedia.org/wiki?curid=680091" title="Gmunden">
Gmunden

Gmunden – miasto powiatowe w Austrii, w kraju związkowym Górna Austria, siedziba powiatu Gmunden. Leży w Alpach Salzburskich, nad jeziorem Traunsee i rzeką Traun. Liczy ok. 13,1 tys. mieszkańców.
Geografia.
Powierzchnia Gmunden obejmuje 63,55 km2. Miasto otoczone jest wysokimi górami. Najwyższe wzniesienie to Traunstein (1 691 m n.p.m.).
Historia.
W V wieku n.e. istniała w miejscu dzisiejszego Gmunden osada. W 1186 roku Gmunden było ufortyfikowanym miastem, otoczonym murami, jednak dopiero około 1300 założono tutaj kościół. 14 listopada 1626 szeregi zbuntowanych chłopów zostały rozgromione przez generała Pappenheima, któremu Maksymilian I Bawarski dał rozkaz zdławić bunty chłopskie w Górnej Austrii. Ci, którzy zginęli, zostali pochowani w pobliskim Pinsdorfie, a na ich cześć postawiono pomnik znany dzisiaj jako "Bauernhügel".
W 1862 Gmunden uzyskało status uzdrowiska. We wrześniu 1914 Gmunden przyjęło funkcję miasta-lazaretu tzw. "Lazarettstadt".
W 1942 Gmunden przyjęło tysiące uciekinierów wojennych. Rok przed zakończeniem wojny liczba mieszkańców Gmunden wzrosła do 30 000. Chociaż miasto nie zostało w czasie wojny zbombardowane, pod koniec wojny gospodarka była w fatalnym stanie. Podczas okupacji alianckiej Austrii, Amerykanie utworzyli w Gmunden centrum szpiegowskie, do którego werbowano byłych członków SS. Miasto Gmunden skorzystało z amerykańskiego programu odbudowy ze zniszczeń wojennych.
Atrakcje turystyczne.
Zamek Ort położony jest na wyspie na jeziorze, we wnętrzach którego odbywała się, między innymi, akcja serialu "Schlosshotel Orth". Zamek Ort zalicza się do najstarszych budowli krainy Salzkammergut (wybudowany został w X wieku n.e.).
Niedaleko Zamku Ort znajduje się willa "Villa Toscana", wybudowana w latach 1870-77 dla Marii Antonietty, księżnej Toskanii, księżniczki Królestwa Obojga Sycylii.
W okolicy znajduje się również zamek Cumberland z XIX wieku, oraz zamek Weyer, w którym prezentowana jest stała wystawa porcelany miśnieńskiej.
Na rynku w Gmunden stoi ratusz Miejski, wybudowany w 1574 przez włoskiego budowniczego. Na wieży ratuszowej znajduje się pochodzący z XVI wieku zegar ceramiczny wygrywający melodię.
Niedaleko rynku znajduje się przystań statków, skąd można odbyć przejażdżkę po jeziorze Traunsee. Jeden ze statków to słynna Gisela, statek parowy wybudowany w 1871, i nazwany na cześć drugiej córki cesarza Franciszka Józefa, Gizeli Luisy Marii Austriackiej.
Atrakcją turystyczną jest także wybudowana przez firmę Stern &amp; Hafferl Verkehrsgesellschaft linia tramwajowa, która łączy centrum miasta ze stacją kolejową. Jest to najstarsza, najkrótsza i najbardziej stroma linia tramwajowa Austrii.
Niedaleko stacji kolejowej znajduje się Fabryka Porcelany.
Współpraca.
Miejscowości partnerskie:

</doc>
<doc id="680098" url="https://pl.wikipedia.org/wiki?curid=680098" title="Bous">
Bous

Geografia:
Osoby:

</doc>
<doc id="680100" url="https://pl.wikipedia.org/wiki?curid=680100" title="Traun">
Traun

 

</doc>
<doc id="680102" url="https://pl.wikipedia.org/wiki?curid=680102" title="Izaak Poznański">
Izaak Poznański



</doc>
<doc id="680104" url="https://pl.wikipedia.org/wiki?curid=680104" title="Struga Marszewska">
Struga Marszewska

Struga Marszewska – jedna z czterech rzek przepływających przez Goleniów, o długości 8,7 km. Zaczyna się w Marszewie, po prawej stronie drogi prowadzącej do Goleniowa. Przecina tę drogę płynąc równolegle do terenu portu lotniczego Szczecin-Goleniów. Przepustem przechodzi przez drogę Goleniów-Nowogard (droga krajowa nr 6), dopływa do Żółwiej Błoci, tu przecina drogę do Niewiadowa i płynie przy torach kolejowych do Świnoujścia. Przepustem kolejowym przechodzi do lasu za zakładem karnym, drugi raz przechodzi pod torami i obok przejazdu kolejowo-drogowego wpływa do stawów rybnych. Wypływa z drugiej strony stawów i tam jest spiętrzona zastawką. Pozostał tu budynek po dawnym młynie, który jeszcze w latach 40. XX wieku był czynny. Dalej rzeka przecina po raz trzeci drogę do Nowogardu i na podmokłych łąkach łączy się ze Strumykiem Goleniowskim.
Szerokość dna Strugi waha się od 0,4 do 1,2 m, spadek dna od 0,5 do 1,4 promila. Na trasie jest 9 przepustów i 5 mostów. Do Strugi Marszewskiej wpadają zbieracze i sączki drenarskie z rejonu Marszewa i Żółwiej Błoci.

</doc>
<doc id="680111" url="https://pl.wikipedia.org/wiki?curid=680111" title="Kalamondin">
Kalamondin

Kalamondin ("×Citrofortunella microcarpa") – sztucznie otrzymany mieszaniec kwaśnej mandarynki ("Citrus reticulata") z kumkwatem japońskim ("Fortunella japonica"). Znany jest pod różnymi nazwami: kalamondynka, kwaśna pomarańcza, pomarańcza kalamondin, albo pomarańcza panamska. Na wyspach Pacyfiku nazywany jest "calamansi". Wyhodowany został w południowo-wschodniej Azji. 
Morfologia.
Jest to krzew lub małe drzewo dorastające do 2,5 m, rodzące małe owoce cytrusowe o ciemnopomarańczowej skórce.

</doc>
<doc id="680112" url="https://pl.wikipedia.org/wiki?curid=680112" title="ET11">
ET11



</doc>
<doc id="680113" url="https://pl.wikipedia.org/wiki?curid=680113" title="Samuel Hinds">
Samuel Hinds

Samuel Archibald Anthony Hinds (ur. 27 grudnia 1943 w Mahaicony) – gujański polityk, prezydent Gujany od 6 marca do 19 grudnia 1997 oraz premier tego kraju w latach 1992–1997, 1997–1999 oraz od 11 sierpnia 1999 do 20 maja 2015.
Życiorys.
Samuel Hinds urodził się w 1943 w miejscowości Mahaicony. Ukończył Queen College w Georgetown. W 1967 ukończył studia licencjackie z dziedziny inżynierii chemicznej na University of New Brunswick w Kanadzie.
Po ukończeniu studiów pracował jako inżynier w firmie "Alcan", kanadyjskiej firmie wydobywającej aluminium. W latach 1983–1992 był członkiem Amerykańskiego Instytutu Inżynierii Metalurgicznej.
W fotelu premiera zasiadał po raz pierwszy w okresie od 9 października 1992 do 6 marca 1997. Po śmierci prezydenta Cheddi Jagana w marcu 1997, jako premier z mocy prawa zastąpił go na stanowisku. Zajmował je do 19 grudnia 1997, kiedy tuż po wyborach parlamentarnych nowe Zgromadzenie Narodowe wybrało prezydentem kraju wdowę po prezydencie Jaganie, Janet Jagan. Hinds został mianowany przez nową prezydent ponownie premierem kraju, sprawując ten urząd aż do 20 maja 2015 z kilkudniową przerwą w sierpniu 1999.
Hinds zrezygnował z urzędu premiera 9 sierpnia 1999 na rzecz Bharrata Jagdeo, by ten mógł, zgodnie z konstytucją jako premier, objąć 11 sierpnia 1999 stanowisko prezydenta, po rezygnacji z tego urzędu przez Janet Jagan. Tego samego dnia Jagdeo ponownie mianował Hindsa na stanowisko szefa rządu.
Po sukcesie wyborczym Ludowej Partii Postępowej (PPP, "People’s Progressive Party") w wyborach parlamentarnych w marcu 2001 oraz w sierpniu 2006, Hinds zachował stanowisko premiera.
5 grudnia 2011, po zwycięstwie PPP w kolejnych wyborach parlamentarnych, prezydent Donald Ramotar zaprzysiągł nowy rząd, na czele którego ponownie stanął Hinds. W wyborach Ludowa Partia Postępowa zdobyła 32 mandaty w 65-osobowym Zgromadzeniu Narodowym i po raz pierwszy w historii kraju utworzyła rząd mniejszościowy.

</doc>
<doc id="680114" url="https://pl.wikipedia.org/wiki?curid=680114" title="Forez (pasmo górskie)">
Forez (pasmo górskie)

Forez ("Monts du Forez") - pasmo górskie w Masywie Centralnym, we Francji, położone między rzekami Allier i Loarą. Najwyższy szczyt to Pierre-sur-Haute (1634 m n.p.m.).

</doc>
<doc id="680124" url="https://pl.wikipedia.org/wiki?curid=680124" title="A Coruna">
A Coruna



</doc>
<doc id="680127" url="https://pl.wikipedia.org/wiki?curid=680127" title="John Mayer">
John Mayer

John Clayton Mayer (ur. 16 października 1977 w Bridgeport) – amerykański kompozytor, wokalista i gitarzysta. Karierę muzyczną rozpoczął w 1998. W swojej muzyce łączy style pop, rock, blues i soul.
Życiorys.
John Mayer urodził się w 16 października 1977 w Bridgeport jako syn Margaret i Richarda Mayera. Ma dwóch braci – starszego Carla i młodszego Bena. Wychował się i uczęszczał do szkoły w Fairfield w Connecticut. Jego ojciec jest Żydem, on sam stwierdził, że czuje się „pół-Żydem”.
Gdy usłyszał solówkę gitarową Marty McFlya z filmu "Powrót do przyszłości", zaczął interesować się tym instrumentem. Gdy miał 13 lat ojciec wypożyczył dla niego gitarę. Sąsiad dał mu kasetę z nagraniami Steviego Raya Vaughana, co wzbudziło w Mayerze miłość do bluesa. Zaczął pobierać lekcje gry od właściciela lokalnego sklepu z gitarami, Ala Ferrante. Mayer wyznał, iż tak się wtedy wciągnął w grę na tym instrumencie, że jego rodzice dwukrotnie zabrali go do psychiatry, który jednak nie stwierdził abnormalności w rozwoju Mayera. Po dwóch latach nauki zaczął grać w barach i innych miejscach. Występował sam lub jako członek zespołu Villanova Junction (nazwanym tak po piosence Jimiego Hendrixa) z Timem Procacinnim, Joem Beleznayem oraz Richem Wolfem. Mayer zastanawiał się nad opuszczeniem studiów na rzecz muzyki, jednak jego rodzice nie pozwolili mu na taką drogę życiową.
W wieku lat 17 Mayer spędził kilka dni w szpitalu ze względu na arytmię serca. Mayer wyznał, że po tym przeżyciu zaczął pisać teksty piosenek. Zaczął też miewać ataki paniki. Bał się, że skończy w szpitalu psychiatrycznym. Aby kontrolować wspomniane ataki, Mayer cały czas bierze Xanax.
Po ukończeniu szkoły ponad rok pracował na stacji benzynowej i za oszczędzone pieniądze kupił pierwszą gitarę, oryginalną Stevie Ray Vaughan Fender Stratocaster, na której gra do dziś.
Kariera muzyczna.
Początki kariery (1996–1999).
W wieku lat 19 Mayer rozpoczął studia w Berklee College of Music w Bostonie. Po dwóch semestrach przerwał naukę i założył ze swoim znajomym, Clayem Cookiem, duet LoFi Maters. Gdy Mayer zaczął skłaniać się ku muzyce popowej, Cook porzucił duet i Mayer rozpoczął karierę solową.
Wraz z Glenem Matuloo nagrał Mayer swoją pierwszą EPkę "Inside Wants Out". Cook był współautorem wielu utworów na tej płycie, przede wszystkim bardzo popularnego singla „No Such Thing”. Jednak jedyny faktyczny wkład Cooka w nagrywanie słychać tylko w postaci wokali wspierających w piosence „Comfortable”. W nagrywaniu otwierającego płytę utworu, „Back To You”, wziął udział cały zespół, razem ze współproducentem płyty Davidem „DeLa” LaBruyere na gitarze basowej. Promując płytę, Mayer i LaBruyere grali w Georgii i okolicznych stanach.
Pierwsze sukcesy (2000–2004).
W marcu 2000 roku po występach na South by Southwest Festival Mayerem zainteresowało się przedsiębiorstwo Aware Records, które wiosną 2001 roku wydało pierwszy album Mayera "Room for Squares "w formie internetowej. W tym samym czasie Aware zawarło umowę z Columbia Records, na podstawie której Columbia miała pierwszeństwo w podpisywaniu umów z artystami związanymi z Aware. We wrześniu Colmubia zremiksowała i ponownie wydała "Room for Squares", tym razem także w formie fizycznej. Z okazji „debiutu” (z uznaną marką) została przerobiona okładka albumu, oraz została dodana piosenka „3x5”.
Utwory „No Such Thing”, „Why Georgia” i „Your Body Is A Wonderland” stały się radiowymi hitami. Album został dobrze przyjęty przez krytyków, a sam Mayer zaczął być porównywany do Dave’a Matthewsa. Za „Your Body Is a Wonderland” Mayer otrzymał w 2003 roku pierwszą Nagrodę Grammy. Dziękując za nagrodę, powiedział „To wszystko dzieje się bardzo, bardzo szybko, ale obiecuję, że nadgonię.” Metaforycznie stwierdził też, jako miałby mieć szesnaście lat, co potem zostało podłapane i błędnie interpretowane dosłownie.
W 2003 roku ukazało się pierwsze koncertowe CD/DVD "Any Given Thursday" i drugi album "Heavier Things". Chociaż "Heavier Things" nie odnosił takich komercjalnych sukcesów jak pierwszy album Mayera, utwór „Daughters” osiągnął pierwsze miejsce na liście przebojów Billboardu i został odznaczony drugim Grammy Award jako "Best Song of the Year".
W trakcie swojego tournée w 2004 roku Mayer nagrywał swoje występy, które były udostępniane pod nazwą "AS/IS" na iTunes.
Od tamtej pory popularność Mayera stale rosła, co wyraziło się natychmiast w jego wartości komercyjnej. Mayer stał się twarzą takich kampanii reklamowych jak Apple Inc., Volkswagena i BlackBerry. W trakcie tournée "Continuum" w USA, której głównym sponsorem był RIM przeprowadzona została gigantyczna akcja reklamowa BlackBerry.
W 2006 roku Mayerowi został przyznany "David Starlight Award" w Songwriters Hall of Fame.
Zmiany w stylu muzycznym i John Mayer Trio (2005).
W trakcie swojej kariery Mayer współpracował z wieloma muzykami. Za jego wkład do utworów Commona „Go!” i Kanye West „Bittersweet Poetry” zyskał wysokie uznanie sław hiphopu Jay-Z i Nelly'ego.
W tym samym czasie Mayer zaczął zmieniać swój styl muzyczny coraz bardziej oddalając się od popu. W roku 2005 rozpoczął współpracę z legendami bluesowymi B.B. Kingiem, Buddym Guyem i Erikiem Claptonem oraz jazzowymi Johnem Scofieldem i Herbiem Hancockiem.
W stylu muzycznym Mayera pojawiły się wyraźniejsze wpływy bluesa i jazzu, w jego stylu gry na gitarze Mayer wzoruje się na Jimim Hendriksie, Steviem Rayu Vaughanie, Robercie Crayu, czy Freddiem Kingu.
Wiosną 2005 roku Mayer utworzył wraz ze sławnym basistą Pino Palladino i perkusistą Steve’em Jordanem John Mayer Trio. Trio grało mieszankę bluesowo-rockową i występowało jako przedgrupa na większych koncertach The Rolling Stonesów w trakcie ich tournée po Stanach Zjednoczonych. W tym samym roku ukazał się koncertowy album "Try!".
W programie Trio były między innymi utwory Jimiego Hendriksa: „Bold as Love” i „Wait Until Tomorrow”.
Latem 2006 roku Trio ogłosiło przerwę w działalności, chociaż Mayer zapowiedział, że istnieją plany wspólnego albumu studyjnego. W październiku 2007 roku Trio wystąpiło na koncercie Mayera "Where the Light Is – John Mayer Live in Los Angeles", który został nagrany i wydany na DVD pod tym samym tytułem w lipcu 2008. Nagranie to otrzymało nominację do Grammy Award.
"Continuum" i dalsze projekty (2006–2008).
Trzeci album Mayera "Continuum" który pojawił się we wrześniu 2006 roku, został wyprodukowany przez samego Mayera w kooperacji ze Steve’em Jordanem. Mayer odwrócił się od muzyki popowej i powrócił do bluesowych korzeni, ta zmiana stylistyczna została pozytywnie przyjęta przez krytyków i wzmocniła status Mayera jako jednego z przodujących gitarzystów swojej generacji. Utwory „Vultures” i „Gravity” ukazały się wcześniej na albumie "Try!". Jako pierwszy singiel ukazał się „Waiting on the World to Change”. Utwór ten nie tylko stał się komercyjnym sukcesem, ale także ze względu na zaangażowany tekst często używany był w programach telewizyjnych i na koncertach charytatywnych nawiązujących do problemów, także politycznych, na świecie.
Z utworami „Waiting on the World to Change” i „Slow Dancing in a Burning Room” Mayer wystąpił w serialu "", z „Gravity” w "Dr House" i "Wzór".
W grudniu 2006 roku Mayer otrzymał kolejnych pięć nominacji do Grammy Award, z których otrzymał dwa, za utwór „Waiting on the World to Change” i za album "Continuum".
W lutym 2007 John Mayer ukazał się wraz z Johnem Frusciante i Derekiem Trucksem na okładce magazynu "Rolling Stone", w którym ogłoszono ich jako nowych bogów gitary. Mayer otrzymał wtedy przezwisko „Slowhand Junior” w nawiązaniu do Erica Claptona, którego przezwiskiem jest „Slowhand”.
W tym samym roku Mayer został wybrany przez "Time" jednym ze stu najbardziej wpływowych osób świata 2007.
W lutym 2007 Mayer był organizatorem rejsu przez Karaiby na statku "Carnival Victory" znanego jako „The Mayer Carrier”. W trakcie trzydniowej imprezy wystąpili obok Mayera David Ryan Harris, Brett Dennen i inni.
W marcu 2009 odbył się „The Mayer Carrier 2”.
Battle Studies (2009–2012).
Pod koniec roku 2008 Mayer wynajął willę w Hidden Hills i zamienił ją w bazę swojego nowego projektu „Battle Studies”. Pokoje zostały zamienione w studia nagraniowe i Mayer rozpoczął pracę nad kolejnym albumem. Przez okres kilku miesięcy poprzez filmy i komentarze na swojej stronie internetowej informował swoich fanów o postępach w pracy i prezentował najnowsze eksperymenty nagraniowe. W trakcie The Mayer Carrier 2 wystąpił z dwoma gotowymi utworami „Half of My Heart” i „Heartbreak Warefare”.
Nad albumem współpracowali ponownie Steve Jordan i Pino Palladino, a w utworze „Half of My Heart” wystąpiła z Mayerem Taylor Swift. Pierwszy singel „Who Says” ukazał się w handlu 13 października 2009.
Born and Raised, Paradise Valley (2012–2013).
Po nagraniu albumu "Battle Studies" i zakończenia trasy koncertowej z nim związanej artysta rozpoczął nagrania swojego piątego studyjnego albumu "Born and Raised". Sam muzyk twierdzi, że jest to jego najbardziej szczere dzieło. Album jest utrzymany w klimacie muzyki folkowej oraz country. Kolejny album Mayera – "Paradise Valley", wydany rok później, zostało nagrany w podobnej stylistyce muzycznej.
The Search for Everything (od 2017).
Po czteroletniej przerwie od nagrywania John Mayer powrócił ze swoim siódmym albumem The Search for Everything, na którym powrócił do popowej stylistyki.
Dodatkowe projekty.
Działalność charytatywna.
W roku 2002 Mayer założył organizację Back To You. Organizacja ta zajmuje się zbiorem środków dla projektów socjalnych, zdrowotnych, rozwoju nauki, sztuki i wsparcia osób utalentowanych. Poza zbiorem funduszy Mayer organizuje w tym celu aukcje przygotowanych przez niego nagrań gitarowych, sygnowanych przez niego koszulek, płyt. Aukcje te odbywają się w internecie i cieszą się dużym powodzeniem.
W 2007 roku Mayer rozpoczął projekt „Another Kind of Green” zajmujący się problemami globalnego ocieplenia.
Wraz z muzykami takimi jak Sting, Suzanne Vega, Dave Matthews czy Alanis Morissette nagrał Mayer album "Songs for Tibet". Album ten demonstruje poparcie dla Tybetu i Dalaj Lamy.
Mayer brał udział również w Koncercie Live Earth w East Rutherford występując z piosenkami „Belief”, „Vultures”, „Gravity” i „Waiting on the World to Change”.
1 kwietnia 2009 roku Mayer wystąpił z Queen Latifą w wydaniu specjalnym "Ulicy Sezamkowej", poświęconym problemom rodzin powracających z wojny kalekich żołnierzy amerykańskich. W programie została wykorzystana piosenka „Say”.
Gitary.
W roku 2003 przedsiębiorstwo Martin Guitars podpisało z Mayerem umowę o wyprodukowaniu specjalnie sygnowanej gitary akustycznej. Gitara ta nosi nazwę „OM-28 John Mayer” i została wyprodukowana wedle specjalnych jego życzeń i wskazówek w nakładzie 404 sztuk. Mayer posiada egzemplarz nr 83.
W 2005 roku podpisał Mayer umowę z przedsiębiorstwem Fender na zaprojektowanie dwóch Stratocasterów (John Mayer Signature Stratocaster RW 3 Tone Sunburst i John Mayer Signature Stratocaster Olympic White). Fender wyprodukował również trzecią gitarę elektryczną, specjalne wydanie z tournée "Continuum" o nakładzie zaledwie 100 sztuk, z których wszystkie mają autograf Mayera.
W 2006 roku Martin Guitars wydał nową wersję gitary Mayera, który ma zalety poprzednika, ma jednak być dostępniejsza w cenie. W tym samym roku Fender rozpoczął pracę nad SERIES II John Mayer.
Mayer sam również kolekcjonuje gitary. Jego kolekcja obejmuje około 200 sztuk.
Najbardziej znaną gitarą na której gra Mayer jest Fender Black Relic Stratocaster.
W marcu 2018 roku firma PRS Guitars wydała gitarę sygnowaną przez Mayera – Silver Sky, dostępną w czterech kolorach. Rok później gama kolorów została rozszerzona, a w roku 2020 powstały wersje z klonowymi podstrunnicami, oraz limitowana wersja w wykończeniu "Nebula" (zaprezentowana w styczniu 2020 na targach NAMM).
Życie prywatne.
Mayer ma wiele tatuaży. Między innymi „Life” i „Home” na obu ramionach, „77" (rok urodzenia) na lewej piersi, rybę na prawej łopatce, w kwietniu 2008 ukończony został tatuaż pokrywający całe jego lewe ramię a zawierający, poza floralnymi motywami i smoczą figurą, inicjały jego idola „SRV” (Stevie Ray Vaughan).
Jest kolekcjonerem i koneserem zegarków. Na pytanie dlaczego kolekcjonuje zegarki, Mayer odpowiedział, że są dla niego biżuterią. Jego zdaniem sensowną biżuterią dla mężczyzny są jedynie zegarki i obrączki ślubne – a zegarki prościej zmieniać.
Mayer miał w 2002 roku krótki romans z Jennifer Love Hewitt, od 2006 do 2007 roku spotykał się przez kilka miesięcy z Jessicą Simpson&lt;ref&gt;

</doc>
<doc id="680128" url="https://pl.wikipedia.org/wiki?curid=680128" title="Yuki">
Yuki

 – imię japońskie, noszone zarówno przez kobiety i mężczyzn. Używane jest także jako nazwisko.
Możliwa pisownia.
Yuki można zapisać używając wielu różnych znaków kanji takich jak np.:

</doc>
<doc id="680129" url="https://pl.wikipedia.org/wiki?curid=680129" title="La Corunna">
La Corunna



</doc>
<doc id="680131" url="https://pl.wikipedia.org/wiki?curid=680131" title="Borisavljević">
Borisavljević

Borisavljević (serb. Борисављевиħ, pol. Borysawlewicz) – nazwisko patronimiczne pochodzenia serbskiego, oznacza "potomek "Borisava"/"Borislava" (Borzysława) lub "Borisa" (Borysa). Nazwisko jest jak większość nazwisk serbskich (ponad 95%) nazwiskiem patronimicznym kończącym się na "-ić" pol. "-icz" co oznacza ("syn" lub "potomek"). Najbliższe polskie odpowiedniki Borysiewicz/Borysewicz.

</doc>
<doc id="680138" url="https://pl.wikipedia.org/wiki?curid=680138" title="Zegar 24 sekund">
Zegar 24 sekund

Zegar 24 sekund – w koszykówce jest stosowany do obliczania czasu przeznaczonego na daną akcję. Zgodnie z zasadą 24 sekund drużyna ma łącznie 24 sekundy na przeprowadzenie całej akcji.
Resetowanie zegara 24 sekund.
Zegar 24 sekund od nowa zaczyna odliczać 24 sekundy po każdej akcji oraz gdy piłka dotknie obręczy kosza. Wyjątek stanowi sytuacja w której zawodnik wprowadzający piłkę z autu rzuca ją w ten sposób, iż dotyka obręczy. Ponieważ zegar 24 sekund nie został wtedy jeszcze uruchomiony, nie może zostać skasowany, a gra powinna być kontynuowana.
Jeśli piłka zatrzyma się między obręczą a tablicą kosza, zegar 24 sekund nie jest resetowany, lecz orzeczona zostaje sytuacja rzutu sędziowskiego.
Sygnał zegara 24 sekund informujący o upływie przeznaczonych na akcję 24 sekund nie zatrzymuje zegara gry ani samej gry. Gra jest przerywana dopiero po gwizdku sędziego potwierdzającym słuszność sygnału zegara 24 sekund.
Zegar 24 sekund a rzuty wolne.
Od roku 2012 zgodnie z przepisami gry w koszykówkę FIBA na czas wykonywania rzutów wolnych wygasza się zegar 24 sekund umieszczony nad koszem, aby nie rozpraszał zawodnika rzucającego.
Błąd 24 sekund.
Błąd 24 sekund – w koszykówce, błąd polegający na nieoddaniu rzutu w kierunku kosza (z dotknięciem obręczy przez piłkę) przez 24 kolejne sekundy czystej gry podczas przeprowadzania akcji ofensywnej. Powoduje stratę piłki przez drużynę atakującą.
Sędzia sygnalizuje ten błąd poprzez dotknięcie palcami barku tej samej ręki.
Od roku 2003, jeśli sygnał zegara 24 sekund zabrzmi omyłkowo, gra powinna być kontynuowana.

</doc>
<doc id="680142" url="https://pl.wikipedia.org/wiki?curid=680142" title="Błąd 8 sekund">
Błąd 8 sekund

Błąd 8 sekund – w koszykówce błąd polegający na nieprzeprowadzeniu piłki przez linię środkową boiska przez 8 kolejnych sekund czystej gry podczas przeprowadzania akcji ofensywnej. Powoduje stratę piłki przez drużynę atakującą na rzecz drużyny broniącej.
Sędzia informuje o tym błędzie pokazując osiem palców.
Osiem sekund podczas wyprowadzania piłki na polu obrony oblicza sędzia na boisku. Może zaistnieć różnica między wskazaniami sędziego a zegara 24 sekund lub zegara gry. W takiej sytuacji jako właściwy pomiar uznawane są obliczenia sędziego boiskowego.

</doc>
<doc id="680144" url="https://pl.wikipedia.org/wiki?curid=680144" title="Błąd 5 sekund">
Błąd 5 sekund

Błąd 5 sekund – w koszykówce:
Sędzia pokazuje ten błąd poprzez ukazanie 5 palców.

</doc>
<doc id="680154" url="https://pl.wikipedia.org/wiki?curid=680154" title="Navaglobe">
Navaglobe

Navaglobe – system radionawigacyjny, protoplasta GPS. Obiekt określa w nim swoje położenie na podstawie odbioru sygnałów z nadajników wykorzystujących anteny kierunkowe. Namiar odbywa się dzięki porównaniu dwóch sygnałów pochodzących z tego samego źródła, przesuniętych wzajemnie w przestrzeni. Po wykonaniu kilku namiarów utworzone linie kierunkowe wskazują dokładne położenie obiektu. Zasięg stacji nadajnikowych jest większy niż tysiąc kilometrów.

</doc>
<doc id="680157" url="https://pl.wikipedia.org/wiki?curid=680157" title="Škoda 78E">
Škoda 78E

Škoda 78E (seria "111 ČD", seria "E 458.1 ČSD") – typ normalnotorowych manewrowych lokomotyw elektrycznych wyprodukowanych w latach 1981–1982 przez zakłady Škoda w Pilźnie w Czechosłowacji. Lokomotywy tego typu są eksploatowane obecnie w Czechach.
Konstrukcja.
Seria 111 jest rozwinięciem konstrukcyjnym lokomotyw serii 110 – użyto to samo pudło lokomotywy, ale w przeciwieństwie do poprzedniej serii zamontowano nowszy typ silników trakcyjnych i wyposażenia elektrycznego opartego na tyrystorach. Lokomotywa wyposażona jest w 4 silniki (po 2 na każdy wózek) prądu stałego 3 kV z rozruchem impulsowym. Wyprodukowano ogółem 35 egzemplarzy.
Eksploatacja.
Elektrowozy serii 111 używane są do prac manewrowych na zelektryfikowanych bocznicach i do prowadzenia lekkich pociągów osobowych i towarowych na terenie Czech.

</doc>
<doc id="680159" url="https://pl.wikipedia.org/wiki?curid=680159" title="Atsuko">
Atsuko

 – żeńskie imię japońskie.
Możliwa pisownia.
Atsuko można zapisać używając wielu różnych znaków kanji i może znaczyć m.in.:

</doc>
<doc id="680160" url="https://pl.wikipedia.org/wiki?curid=680160" title="Elipsoida ziemska">
Elipsoida ziemska

Elipsoida ziemska – spłaszczona elipsoida obrotowa, której powierzchnia jest najbardziej zbliżona do hydrostatycznej powierzchni Ziemi. Elipsoida obrotowa jest określona przez dwa stałe parametry, w tym jeden przynajmniej długościowy, np. przez dwie półosie a i b lub przez półoś a i spłaszczenie f.
Na powierzchnię odniesienia redukuje się te obserwacje, które są potrzebne. Dawniej na elipsoidę redukowało się azymut α, szerokość geograficzną φ i długość geograficzną λ (żeby otrzymać B i L) oraz odległość między punktami. Obecnie redukuje się jedynie odległość między punktami, ponieważ dostępne są pomiary GPS i od razu uzyskujemy współrzędne elipsoidalne (B, L).
Elipsoida globalna (ziemska) to elipsoida, która dotyczy całego globu ziemskiego, czyli została tak ułożona i dopasowana względem Ziemi, aby możliwie jak najdokładniej opisywała jej całą powierzchnię. Z geometryczno-dynamicznego punktu widzenia „elipsoidą ziemską” nazywa się taką elipsoidę obrotową, dla której suma kwadratów odstępów geoidy od elipsoidy byłaby minimalna, suma zaś tych odstępów byłaby równa zeru.
O elipsoidzie lokalnej (elipsoidzie odniesienia) mówimy wtedy, gdy dotyczy ograniczonego obszaru Ziemi. Elipsoida lokalna odpowiada najlepiej tym obszarom, na których zostały wykonane pomiary w celu jej wyznaczenia. Dla innych obszarów może już nie być elipsoidą najlepiej dopasowaną.
O wyborze elipsoidy zwykle decydują względy praktyczne, na przykład przyjęcie elipsoidy w krajach sąsiednich, posiadanie odpowiednich tablic. Należy pamiętać, że nawet przyjęcie takich samych parametrów w krajach sąsiednich nie musi prowadzić do jednolitych systemów współrzędnych, gdyż są one związane jeszcze z punktem przyłożenia elipsoidy i z jej orientacją.
Główne promienie krzywizny.
W wyniku przekroju elipsoidy dwoma przekrojami głównymi otrzymujemy na jej powierzchni dwie krzywe, z których jedna ma w danym punkcie krzywiznę największą, a druga najmniejszą. Promienie krzywizn tych krzywych w tym punkcie nazywamy głównymi promieniami krzywizny. Wyróżniamy dwa główne promienie krzywizny:
Długość promienia formula_3 jest liczona od punktu, w którym normalna do elipsoidy przebija jej powierzchnię do punktu, w którym normalna do elipsoidy przecina oś obrotu Ziemi.

</doc>
<doc id="680161" url="https://pl.wikipedia.org/wiki?curid=680161" title="Szara literatura">
Szara literatura

Szara literatura (, , ) – termin używany przez środowiska naukowe, bibliotekarzy (zwłaszcza w krajach anglosaskich) określający publikacje, które trudno jest znaleźć normalnymi kanałami takimi jak biblioteki. 
Często określa się tym terminem publikacje, które nie były recenzowane przez niezależnych recenzentów. Szarą literaturą są też publikacje wydawane w mało znanym wydawnictwie lub opublikowane w języku, który nie jest powszechnie używany do wymiany informacji na świecie w danej dziedzinie.
Przeciwdziałanie.
Przykładem szarej literatury są wszelkiego rodzaju raporty techniczne, preprinty, nieopublikowane dysertacje magisterskie i doktorskie. Szarą literaturą są też nierecenzowane publikacje (rozdziały) w wydawnictwach encyklopedycznych. Szarą literaturą jest wiele czasopism naukowych publikujących bez należytego dozoru edytorskiego czy niezależnych recenzentów. 
Odpowiedzią na rozprzestrzenianie się szarej literatury w Polsce było wprowadzenie punktacji za publikowane artykuły na podstawie nie ich ilości, ale jakości. Użyto do tego tzw. listy filadelfijskiej – listy najpoważniejszych i recenzowanych czasopism naukowych o dużym wpływie na środowisko naukowe. 
W krajach anglosaskich (np. Stanach Zjednoczonych) z plagą szarej literatury walczy się poprzez wprowadzenie trzech kategorii publikacji naukowych przy ocenie dorobku naukowego:
Tylko prace recenzowane są podstawą do oceny kompetencji zawodowej, natomiast prace nierecenzowane są podstawą do oceny aktywności w środowisku.

</doc>
<doc id="680176" url="https://pl.wikipedia.org/wiki?curid=680176" title="Paszport wewnętrzny">
Paszport wewnętrzny

Paszport wewnętrzny – dokument tożsamości stosowany w niektórych państwach, często równolegle do obowiązku meldunkowego. Bez meldunku w paszporcie wewnętrznym obywatele danego państwa nie mają prawa przebywać poza granicami swojej jednostki administracyjnej (bezwzględnie lub powyżej określonego limitu dni).
System ten już w XVI wieku wprowadzony został w Szwecji.
W 1555 król Gustaw I Waza zarządził, że wszyscy kupcy muszą posiadać wydany przez miasto zamieszkania „dokument lub paszport podróży”, by móc legitymować się nim w miejscach, w których nie są znani. W 1603 wszedł w życie zakaz wydawania podróżnym bez paszportu koni w karczmach (normalnie właściciel karczmy był zobowiązany umożliwić podróżnemu transport do kolejnej, najbliższej karczmy). Osoby podróżujące bez paszportu można było aresztować i oskarżyć o włóczęgostwo. Nakaz posiadania paszportu wewnętrznego w Szwecji zniesiono w 1860.
Był także powszechnie stosowany w Imperium Rosyjskim wraz z systemem meldunkowym; po rewolucji październikowej w 1917 bolszewicy zlikwidowali meldunki, ale wprowadzili "książeczki pracy" (ros. "трудовая книжка"), przypisujące robotników do zakładu pracy. Dekretem z 27 grudnia 1932 Stalin przywrócił obowiązek posiadania paszportu wewnętrznego w całym ZSRR. Do 1974 ("de facto" do 1976, kiedy stosowne akty prawne weszły w życie) mieszkańcy kołchozów nie otrzymywali paszportów, co uniemożliwiało im ich opuszczenie (w razie wyjazdu czasowego kołchoźnik otrzymywał dokumenty, które dokładnie opisywały czas, miejsce i trasę podróży, i poza nimi nie były ważne). Obecnie paszporty wewnętrzne są w użyciu m.in. w Korei Północnej, Chińskiej Republice Ludowej oraz – w stopniu znacznie zredukowanym w stosunku do czasów ZSRR – w Rosji.
W latach 1952–1986 system paszportów wewnętrznych obowiązywał w rządzonej przez rasistowski reżim RPA. Każdy obywatel opuszczając strefę wyznaczoną dla jego „grupy rasowej” musiał posiadać taki dokument.
Na Ukrainie system zezwoleń na pobyt na podstawie rejestracji obywateli przy pomocy paszportów wewnętrznych został formalnie uznany za niekonstytucyjny w roku 2001.
Do paradoksu związanego z systemem meldunkowym doszło w Rosji w listopadzie 2004. Władze tego kraju chcąc zachęcić obywateli Ukrainy, których liczne rzesze pracują nie w pełni legalnie w Rosji, do głosowania w wyborach prezydenckich na Wiktora Janukowycza, zwiększyły dla nich czas przysługujący na uzyskanie meldunku od chwili przyjazdu z 3 do 90 dni. W rezultacie posiadacze paszportów ukraińskich stali się bardziej uprzywilejowani od obywateli Rosji, których obowiązywał, podobnie jak i pozostałych cudzoziemców, 3-dniowy limit czasu na uzyskanie meldunku. Przywilej 90-dniowego przebywania poza miejscem zamieszkania bez rejestracji został jednak wkrótce przyznany także wszystkim Rosjanom, choć nie dotyczy on przypadku miast zamkniętych.

</doc>
<doc id="680182" url="https://pl.wikipedia.org/wiki?curid=680182" title="Kunduz">
Kunduz



</doc>
<doc id="680183" url="https://pl.wikipedia.org/wiki?curid=680183" title="Klejenie">
Klejenie



</doc>
<doc id="680187" url="https://pl.wikipedia.org/wiki?curid=680187" title="Eliot Ness">
Eliot Ness

Eliot Ness (ur. 19 kwietnia 1903 w Chicago, zm. 16 maja 1957 w Coudersport, Pensylwania) – amerykański agent federalny i polityk. Dowódca walczącego z gangiem Ala Capone, legendarnego oddziału tzw. "Nietykalnych".
Wczesne lata.
Eliot Ness był najmłodszym z pięciorga dzieci norweskich imigrantów, Petera i Emmy Ness. Uczęszczał do Christian Fenger High School w Chicago. Studiował na University of Chicago, gdzie był członkiem bractwa Sigma Alpha Epsilon. Studia z tytułem magistra ekonomii ukończył w 1925 roku. Karierę śledczego rozpoczął w Retail Credit Company w Atlancie. Przydzielony był do obszaru Chicago, gdzie prowadził dochodzenia na potrzeby informacji kredytowej. Powrócił na uniwersytet, aby podjąć kurs z kryminologii, ostatecznie uzyskując tytuł magistra w tej dziedzinie.
Skazanie Capone’a.
Pod wpływem swojego szwagra, Alexandra Jamiego, agenta Biura Śledczego (przemianowanego w 1935 roku na FBI) Ness wstąpił w 1927 roku do organów ścigania przestępczości, do liczącej 300 osób jednostki wewnątrz Departamentu Skarbu, o nazwie Biuro Prohibicji.
Po wyborach na stanowisko prezydenta, Herberta Hoovera, oskarżono sekretarza stanu Andrew Mellona o celowe spowolnianie w ściganiu Ala Capone. Rząd Federalny podszedł do problemu z dwóch stron: zwrócono uwagę na uchylanie się przez Capone od płacenia podatku dochodowego, a także podkreślano rolę ustawy Volsteada. Ness został wybrany szefem działań, które w ramach tej ustawy miały być wymierzone przeciw nielegalnym browarom i trasom zaopatrujących Capone.
Mając świadomość powszechnej korupcji w organach ścigania w Chicago, Ness wybrał i wnikliwie przejrzał rejestry agentów Biura Prohibicji, aby stworzyć wiarygodny zespół, składający się początkowo z 50, potem 15, a ostatecznie z 11 mężczyzn, zwanych "Nietykalnymi". Naloty przeciw nielegalnym destylarniom i browarom rozpoczęły się natychmiast. Zajęte w ciągu sześciu miesięcy browary, jak twierdził Ness, warte były ponad milion dolarów. Głównym źródłem sukcesów grupy Nessa była rozwinięta sieć podsłuchów. Próba przekupienia przez Capone agentów Nessa została uchwycona przez tego ostatniego i upowszechniona publicznie, co spowodowało utworzenie przez media słynnego przydomka "nietykalnych". Doszło do kilku prób zamachu na Nessa, a w jednej z nich jego bliski przyjaciel został zabity.
Wysiłki Nessa i jego oddziału wpływały na osłabienie pozycji Ala Capone, ale kluczową rolę w skazaniu tego przestępcy odegrało uchylanie się od podatku dochodowego. W kilku procesach sądowych w 1931 roku Capone został oskarżony o 22 oszustwa podatkowe, jak również o 5000 naruszeń ustawy Volsteada. W dniu 17 października 1931 roku Capone został skazany na 11 lat więzienia, a następnie, po nieudanej apelacji rozpoczął wyrok w 1932 roku.
Dalsza kariera.
Ness został szefem Biura Prohibicji w Chicago, a w 1934 roku w stanie Ohio – po zniesieniu prohibicji w 1933 roku – powierzono mu funkcję agenta zajmującego się podatkiem od alkoholu w Tennessee i Kentucky. Następnie przeniesiono go do Cleveland. W grudniu 1935 roku burmistrz tego miasta, Harold Burton, zatrudnił Nessa jako dyrektora ds. bezpieczeństwa. Stawiało go to na czele zarówno policji, jak i straży pożarnej. Ness stanął też na czele kampanii mającej oczyścić policję z korupcji, jak i zmodernizować departament straży pożarnej.
Do 1938 roku życie osobiste Nessa zmieniło się całkowicie, a jego kariera zaczęła mieć pewne wzloty i upadki. Ness skoncentrował się na pracy, co mogło przyczynić się do rozwodu z jego pierwszą żoną, Edną. Wypowiedział wojnę mafii, a jego głównymi celami do schwytania byli: „Big” Angelo Lonardo, „Little” Angelo Scirrca, Moe Dalitz, John Angerola, George Angersola i Charles Pollizi. Ness był także dyrektorem ds. bezpieczeństwa, w czasie, gdy w Ohio dochodziło do kolejnych morderstw przez niezidentyfikowanych sprawców od 1935 do 1938 roku. Kariera Eliota Nessa stopniowo się załamywała. Krytycy Nessa wskazywali w tamtym okresie na jego kolejne rozwody, publicznie znaną skłonność do picia, jak i jego zachowanie w wypadku samochodowym w 1942 roku.
Ness przeniósł się do Waszyngtonu w 1942 roku, gdzie pracował dla rządu federalnego, kierując walką przeciw prostytucji w społecznościach żyjących wokół baz wojskowych, gdzie choroby weneryczne były poważnym problemem. Stolicę opuścił w 1944 roku, kiedy to został przewodniczącym ds. bezpieczeństwa w firmie Diebold w Ohio. Startował bezskutecznie w wyborach na burmistrza Cleveland w 1947 roku. Pracował później dla North Ridge Industrial Corporation w Coudersport. Współpraca z Oscarem Fraleyem zaowocowała powstaniem książki "The Untouchables" w 1957 roku, która została opublikowana miesiąc po jego śmierci w wieku 54 lat na zawał serca.
Życie prywatne.
Eliot Ness był trzykrotnie żonaty. W latach 1929–1938 z Edną Staley (ur. 1900, zm. 1988), co zakończyło się rozwodem. Następnie w latach 1939–1945 z rysowniczką Evaline Michelow (1911–1986), ponownie rozwód. Jego trzecią żoną była Elizabeth Anderson Seaver (1906–1977), którą poślubił w 1946 roku. W 1947 roku adoptowali syna, Roberta Warnera (1946–1976). Prochy Nessa zostały rozrzucone nad jednym z małych stawów na terenie cmentarza Lake View Cemetery w Cleveland.

</doc>
<doc id="680193" url="https://pl.wikipedia.org/wiki?curid=680193" title="Kunduz (rzeka)">
Kunduz (rzeka)

Kunduz – rzeka w Afganistanie, lewy dopływ Amu-darii. Długość - 420 km.

</doc>
<doc id="680195" url="https://pl.wikipedia.org/wiki?curid=680195" title="Męty">
Męty



</doc>
<doc id="680206" url="https://pl.wikipedia.org/wiki?curid=680206" title="Leova">
Leova

Leova – miasto w południowej Mołdawii, położone 92 km na południowy zachód od stolicy Kiszyniowa na wschodnim brzegu rzeki granicznej z Rumunią - Prutu, stolica rejonu Leova. Liczba mieszkańców w 2012 roku wynosiła ok. 13 tys. Słynie z wyrobu dywanów.

</doc>
<doc id="680212" url="https://pl.wikipedia.org/wiki?curid=680212" title="Food and Drug Administration">
Food and Drug Administration



</doc>
<doc id="680220" url="https://pl.wikipedia.org/wiki?curid=680220" title="Deportivo Humaitá">
Deportivo Humaitá

Club Deportivo Humaitá F.B.C., zwany często Deportivo Humaitá lub po prostu Humaitá, jest paragwajskim klubem piłkarskim z siedzibą w dzielnicy Corumba Cué w mieście Mariano Roque Alonso, będącym częścią zespołu miejskiego Asunción.
Historia.
Klub założony został 19 lutego 1932 roku. W roku 1994 oddano do użytku obecny stadion klubu, mogący pomieścić 7000 widzów Estadio Pioneros de Corumba Cué. Humaita gra obecnie (2006 rok) w trzeciej lidze paragwajskiej Primera de Ascenso.

</doc>
<doc id="680221" url="https://pl.wikipedia.org/wiki?curid=680221" title="Helmand">
Helmand



</doc>
<doc id="680222" url="https://pl.wikipedia.org/wiki?curid=680222" title="Club Deportivo Humaitá F.B.C.">
Club Deportivo Humaitá F.B.C.



</doc>
<doc id="680227" url="https://pl.wikipedia.org/wiki?curid=680227" title="Wydrne">
Wydrne

Wydrne (dawniej również: "Wydeme") – wieś w Polsce, położona w województwie podkarpackim, w powiecie bieszczadzkim, w gminie Czarna. Leży na trasie małej obwodnicy bieszczadzkiej 894 między Chrewtem a Polaną.
Historia.
Założona przed 1580 przez rodzinę Kmitów. Parafia greckokatolicka znajdowała się w Polanie. W 1663 włączono wieś Wydrne w posiadanie rodu Boguskich.
W 1876 właścicielem właściciel posiadłości tabularnej Wydrne był Kajetan Dominikowski.
W 1890 znajdował się tu obszar dworski będący własnością Żyda Naftaliego Birnkrauta, wszystkie zabudowania z tamtego okresu uległy zniszczeniu.
W latach 1945–1951 znajdowała się w granicach ZSRR, w wyniku wysiedleń ludności ukraińskiej w głąb Ukrainy po II wojnie światowej została całkowicie opuszczona, po oddaniu miejscowości Polsce zasiedlona przez niewielu polskich osadników.

</doc>
<doc id="680231" url="https://pl.wikipedia.org/wiki?curid=680231" title="Kurejka">
Kurejka

Kurejka (, "Kuriejka") – rzeka w Rosji, prawy dopływ Jeniseju.
Swoje źródła ma w górach Putorana. Długość rzeki wynosi 888 km.

</doc>
<doc id="680249" url="https://pl.wikipedia.org/wiki?curid=680249" title="Szaleństwa panny Ewy">
Szaleństwa panny Ewy

Szaleństwa panny Ewy – powieść Kornela Makuszyńskiego napisana w 1940 roku, a wydana w 1957 roku.
Szesnastoletnia Ewa Tyszowska, córka znanego mikrobiologa, w związku z rocznym wyjazdem ojca do Chin zostaje umieszczona w domu państwa Szymbartów. Po wielkiej awanturze z panią Szymbartową Ewcia decyduje się na ucieczkę przez okno. Na jej drodze pojawia się malarz Jerzy Zawidzki. Od tej pory życie Ewci obfitować będzie w różne szaleństwa, a ona sama pomoże napotkanym ludziom w sprawach z pozoru beznadziejnych. W szczególności pomaga Jerzemu rozwiązać jego problemy finansowe (poprzez przekonanie wierzyciela do zakupu prac malarza) i jego problemy sercowe związane z piękną córką sąsiada.

</doc>
<doc id="680254" url="https://pl.wikipedia.org/wiki?curid=680254" title="Ronald Speirs">
Ronald Speirs

Ronald C. Speirs (ur. 20 kwietnia 1920 w Edynburgu, zm. 11 kwietnia 2007 w Glasgow w stanie Montana) – amerykański podpułkownik, żołnierz 101 Dywizji Powietrznodesantowej.
Życiorys.
Dzieciństwo i młodość.
Speirs urodził się w Edynburgu w Szkocji w roku 1920. W 1925 roku przeniósł się do Bostonu w Stanach Zjednoczonych. Będąc uczniem przeszedł szkolenie wojskowe, później wstąpił do armii. W Anglii został mu przydzielony pluton w kompanii D.
II wojna światowa.
Speirs został zrzucony nad Normandią w dniu D. Bardzo szybko odnalazł oddziały amerykańskie i dołączył do sztabu. Kompania E miała zadanie zniszczyć działa ostrzeliwujące plażę Omaha. Ronald Speirs samodzielnie zniszczył jedno takie działo bez osłony i pomocy. Podczas ataku na miasteczko Foy w Belgii, Speirs objął dowodzenie natarciem po Normanie Dike'u, który załamał się na polu walki. Dike wydał rozkaz plutonowi, aby okrążył miasto i zaatakował od tyłu. Gdy kompania straciła z tym plutonem łącznośc, Speirs przebiegł przez całe miasto, połączył się z plutonem a następnie wrócił, nie zważając na niemieckie działa, piechotę i czołgi. Miał zamiar wyruszyć na Pacyfik, lecz wojna się skończyła.
Okres powojenny.
Speirs został w armii. Walczył w wojnie koreańskiej, gdzie dowodził kompanią strzelców. Wykonał tam jeden skok spadochronowy. W 1956 roku ukończył kurs języka rosyjskiego i został łącznikiem przy Armii Czerwonej w Poczdamie. Później został komendantem więzienia Spandau w Berlinie. W 1962 roku uczestniczył w amerykańskiej misji wojskowej w Laosie.
Kultura.
Jego postać została uwieczniona w książce Stephena Ambrose’a "Kompania braci" oraz serialu telewizyjnym o tej samej nazwie, w którym zagrał go Matthew Settle.

</doc>
<doc id="680256" url="https://pl.wikipedia.org/wiki?curid=680256" title="Double team">
Double team



</doc>
<doc id="680261" url="https://pl.wikipedia.org/wiki?curid=680261" title="Zgniot">
Zgniot



</doc>
<doc id="680264" url="https://pl.wikipedia.org/wiki?curid=680264" title="Schwanau (Niemcy)">
Schwanau (Niemcy)

Schwanau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, siedziba wspólnoty administracyjnej Schwanau. Leży przy granicy z Francją, ok. 18 km na południowy zachód od centrum Offenburga, przy drodze krajowej B36.
Dzielnice: Allmannsweier, Nonnenweier, Ottenheim, Wittenweier.
Współpraca.
Miejscowości partnerskie:

</doc>
<doc id="680266" url="https://pl.wikipedia.org/wiki?curid=680266" title="Podwojenie (koszykówka)">
Podwojenie (koszykówka)

Podwojenie – w czasie gry obronnej w koszykówce taka strategia, w której zawodnik drużyny przeciwnej (zwykle posiadający piłkę) jest kryty przez dwóch obrońców jednocześnie ("podwajany"). Powoduje to ryzykowne "odkrycie" innego zawodnika, ale stwarza szansę przechwytu piłki. 
Jednego zawodnika może kryć także większa liczba osób. Na przykład troje ludzi (wtedy mówi się o "potrojeniu" (patrz na zdjęcie)).

</doc>
<doc id="680273" url="https://pl.wikipedia.org/wiki?curid=680273" title="Meißenheim">
Meißenheim

Meißenheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Schwanau. Leży ok. 13 km na południowy zachód od centrum Offenburga. 31 grudnia 2010 roku gminę zamieszkiwało 3 731 mieszkańców.

</doc>
<doc id="680275" url="https://pl.wikipedia.org/wiki?curid=680275" title="Meissenheim">
Meissenheim



</doc>
<doc id="680276" url="https://pl.wikipedia.org/wiki?curid=680276" title="Jacopo Peri">
Jacopo Peri

Jacopo Peri (ur. 20 sierpnia 1561 w Rzymie, zm. 12 sierpnia 1633 we Florencji) – włoski śpiewak i kompozytor, należący do Cameraty florenckiej. Uczeń Cristofano Malvezziego, od 1591 – pierwszy kierownik muzyczny na dworze Medyceuszy we Florencji. Jego opera – "Dafne" z 1598 roku otwiera w muzyce barok. Była ona pierwszą operą w historii światowej muzyki, jednak pierwszą zachowaną operą kompozytora jest "Eurydyka" ("Euridice") z roku 1600. Inne dzieła Periego to: opera "Arianna", balety, intermedia i madrygały.

</doc>
<doc id="680277" url="https://pl.wikipedia.org/wiki?curid=680277" title="Synagoga w Milówce">
Synagoga w Milówce

Synagoga w Milówce – synagoga wzniesiona w 1882 roku, zniszczona podczas II wojny światowej, która znajdowała się w Milówce przy obecnej ulicy Grunwaldzkiej, w pobliżu mostu na Sole.
Synagoga została zbudowana w 1882 roku. Podczas II wojny światowej Niemcy zburzyli synagogę. Po zakończeniu wojny budynku synagogi nie odbudowano.
Murowany budynek synagogi wzniesiono na planie prostokąta. Wewnątrz w zachodniej części znajdował się przedsionek, nad którym na piętrze znajdował się babiniec. Dalej znajdowała się główna sala modlitewna z bogato zdobionym Aron ha-kodesz na ścianie wschodniej.

</doc>
<doc id="680278" url="https://pl.wikipedia.org/wiki?curid=680278" title="Serednie Małe">
Serednie Małe

Serednie Małe – odrodzona wieś w Polsce, położona na północnym stoku Otrytu w Bieszczadach w województwie podkarpackim, w powiecie bieszczadzkim, w gminie Czarna. Graniczy z Olchowcem (zach.), Rosochatem (wsch.) i Polaną (płd).
Historia.
W czasach I Rzeczypospolitej wieś należała do ziemi sanockiej. Osadzona na prawie wołoskim przed 1580 przez rodzinę Kmitów. Dawne nazwy : "wssi woloskye Serednye" 1580, "Serednie sive Polanczyk" 1654, "Seredni Polanczyk" 1673, "Serednia alias Polanczyk" 1678, "Serednie małe" 1855, "Seredne" 1860. Zarówno katolicy jak i unici mieli swoje parafie w Polanie.
W XVIII–XX w. wieś była zaściankiem szlacheckim, mieszkały tam rodziny:
Była to szlachta siedząca na dziedzicznych niewielkich częściach wsi, małych folwarkach, a raczej zagrodach. W 1780 roku wieś należała do Antoniego i Ignacego Stupnickich, Marii Wiszniewskiej, Bernarda Żukotyńskiego, Aleksandra Kawczyńskiego i rodziny Kamińskich.
W 1831 r. jako właściciel dominum Serednie Małe wymieniany jest Paweł Michalski. W połowie XIX wieku właścicielem posiadłości tabularnej Seredne Małe był Antoni Stupnicki.
W latach 70. XIX w. wieś liczyła 177 mieszkańców (52 katolików, 88 unitów i 32 żydów), składała się z 26 domów (9 należało do 8 rodzin szlacheckich). Natomiast w roku 1921 we wsi było już 36 domów, w których mieszkało 240 osób, w tym: 89 katolików, 144 unitów oraz 7 żydów. W czasie spisu 100 osób podało narodowość polską a 140 rusińską.
W latach 1943-1945 zamordowani w Seredniem Małem przez UPA:
Po latach 1945-1951 wieś włączono do ZSRR, a wszystkich mieszkańców przesiedlono w głąb ZSRR.
Dziś znajduje się tu prywatne gospodarstwo i stadnina koni huculskich, które żyją w systemie tabunowym. Gospodarstwo zajmuje się agroturystyką.

</doc>
<doc id="680281" url="https://pl.wikipedia.org/wiki?curid=680281" title="Oberwolfach">
Oberwolfach

Oberwolfach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Offenburg. Leży w Schwarzwaldzie, nad rzeką Wolf, ok. 17 km na południowy wschód od centrum Offenburga.
W Oberwolfach znajduje się Instytut Badań Matematycznych ("Mathematisches Forschungsinstitut Oberwolfach"), założony w 1944 przez matematyka Wilhelma Süssa. Instytut znany jest z organizowania tygodniowych seminariów na różne tematy oraz z przyznawania średnio co trzy lata nagrody "(Oberwolfach Prize)" dla wybitnych młodych (do 35 lat) matematyków. Wśród laureatów tych nagród znajdują się m.in. Peter Kronheimer (1991), Luca Trevisan (2000) i Ngô Bảo Châu (2007).

</doc>
<doc id="680284" url="https://pl.wikipedia.org/wiki?curid=680284" title="Merlangius merlangus">
Merlangius merlangus



</doc>
<doc id="680286" url="https://pl.wikipedia.org/wiki?curid=680286" title="Protest (ujednoznacznienie)">
Protest (ujednoznacznienie)



</doc>
<doc id="680289" url="https://pl.wikipedia.org/wiki?curid=680289" title="Biberach (powiat Ortenau)">
Biberach (powiat Ortenau)

Biberach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Zell am Harmersbach. Leży w Schwarzwaldzie, nad rzeką Kinzig, ok. 15 km na południowy wschód od centrum Offenburga, przy drodze krajowej B33.

</doc>
<doc id="680294" url="https://pl.wikipedia.org/wiki?curid=680294" title="The Decemberists">
The Decemberists

The Decemberists – amerykański zespół indiepopowy z Portland w stanie Oregon.
Grupa powstała w 2001 z inspiracji Colina Meloya, lidera oraz autora muzyki i tekstów. W tym samym roku własnym sumptem grupa wydała "5 Songs EP", która doczekała się wznowienia, gdy zespół zaczął reprezentować barwy wytwórni Hush. Albumem długogrającym The Decemberists zadebiutowali w 2002 roku, "Castaways and Cutouts" wydano ponownie, gdy muzycy związali się z wytwórnią Kill Rock Stars. Wtedy też ich kariera nabrała rozpędu. Dwa kolejne longplaye, głównie za sprawą oryginalnych, narracyjnych tekstów Meloya i skorelowanej z nimi muzyki, zyskały uznanie krytyki. Pomiędzy nimi ukazała się EP-ka "The Tain" – lirycznie nawiązująca do celtyckiej mitologii. Sukces "Picaresque" sprawił, że zespół przeszedł do większej wytwórni.
Dla Capitolu grupa nagrała i 3 października 2006 roku wydała album "The Crane Wife". Płyta tak jak poprzednie została bardzo dobrze przyjęta zarówno przez krytyków jak i fanów, ugruntowując pozycję The Decemberists jako jednego z najciekawszych reprezentantów gatunku. W 2009 roku ukazała płyta "The Hazards of Love", ponownie pod egidą wytwórni Capitol Records.
Muzycy są znani z pionierskiego wykorzystania sieci BitTorrent w celu rozpowszechnienia wideoklipu do piosenki "16 Military Wives".
Skład.
Zespół tworzą obecnie:
Dyskografia.
Albumy
Single i EP-ki

</doc>
<doc id="680296" url="https://pl.wikipedia.org/wiki?curid=680296" title="Nordrach">
Nordrach

Nordrach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Zell am Harmersbach. Leży w Schwarzwaldzie, ok. 12 km na południowy wschód od centrum Offenburga.

</doc>
<doc id="680301" url="https://pl.wikipedia.org/wiki?curid=680301" title="Mączniak prawdziwy dębu">
Mączniak prawdziwy dębu

 
Mączniak prawdziwy dębu – grzybowa choroba roślin z grupy mączniaków prawdziwych wywołana przez "Erysiphe alphitoides".
Występowanie i szkodliwość.
Patogen atakuje głównie liście dębów. Do Europy choroba zawleczona została z Ameryki Północnej. W Europie Zachodniej po raz pierwszy odnotowano ją w 1907 r. Wkrótce rozprzestrzeniła się na całym kontynencie. Największe szkody wyrządza wśród młodych dębów w szkółkach, oraz w świeżych nasadzeniach na młodych roślinach o wysokości 2-3 m.
Uszkadza młode liście, pączki oraz tkanki szczytowych pędów, doprowadzając do ich zamierania. Choroba powoduje zmniejszenie przyrostu młodych dębów, a przy corocznym występowaniu nawet ich zamieranie. Porażone przez mączniaka pędy z reguły nie osiągają na czas tzw. dojrzałości zimowej (nie drewnieją) i cierpią z tego powodu od wczesnych przymrozków.
Objawy.
Charakterystyczną cechą opanowanych dębów jest biały nalot widoczny na liściach i pędach przez cały okres wegetacyjny. Jest to grzybnia patogenu z konidiami. Nalot ten pojawia się często już wczesną wiosną. Początkowo jest bardzo delikatny, i może zostać niezauważony. Później jednak staje się coraz bardziej gęsty i utrzymuje się przez cały czas. Silnie porażone młode liście i pędy marszczą się, coraz bardziej ciemnieją, w końcu zamierają i przedwcześnie opadają. W tym czasie w nalocie dość często wśród białych skupisk konidiów pojawiają się czarne kuleczki o średnicy około 0,1 mm, które bywają bardzo liczne. Są to klejstotecja, w których wytwarzane są zarodniki płciowe – askospory.
Etiologia i epidemiologia.
Patogen zimuje w postaci grzybni, na pączkach gospodarza. Może też zimować w postaci klejstotecjów. Z porażonych pączków, na wiosnę wszystkie młode pędy i liście opanowane są przez grzybnię. Bardzo szybko wytwarza na drodze bezpłciowej konidia (typu oidium), które przeniesione na zdrowe liścia, kiełkują powodując zakażenie wtórne. Proces wtórnych zakażeń powtarza się wielokrotnie. Konidium kiełkuje w strzępkę kiełkową, rozwijającą się w grzybnię powietrzną wielokrotnie dychotomicznie rozgałęzioną. Grzybnia powietrzna odżywia się za pomocą ssawek (przyczepek) zawartością komórek skórki. Tworzą się w niej liczne trzonki konidialne i konidia stanowiąc źródło zakażeń wtórnych. Będąc pasożytem bezwzględnym patogen ginie w zabitej przez siebie tkance.
Tworzeniu się konidiów sprzyja zjawisko następowania po sobie: pogodnego i ciepłego dnia i obfitującej w rosę nocy. Ciepłe dni sprzyjają produkcji konidiów, w nocy zaś, następuje obfite kiełkowanie konidiów. Czynnikami potęgującymi skutki działalności patogenu są m.in. susza i kompleks zagrożeń ze strony innych chorób i szkodników.
Ochrona.
Zaleca się tworzenie szkółek dębowych z dala od dębowych drzewostanów, albo przynajmniej w miejscach oddzielonych od tych drzewostanów szerokim pasem zadrzewień bez dębów. Zaleca się także wysiew żołędzi możliwie jak najwcześniej wiosną, lub nawet jesienią. Można do uprawy wybierać gatunki i odmiany dębów bardziej odporne na tę chorobę. Prowadzi się badania nad biologiczną ochroną z wykorzystaniem nadpasożyta "Ampelomyces quisqualis", jak dotąd jednak nie udało się opracować sposobów jego szybkiego rozmnażania.
Ochronę chemiczną praktykuje się na szkółkach leśnych i zadrzewieniowych, stosując fungicydy oparte na związkach siarki lub preparaty układowe, w których substancją czynną są fungicydy triazolowe.

</doc>
<doc id="680302" url="https://pl.wikipedia.org/wiki?curid=680302" title="Katarzyna Strączy">
Katarzyna Strączy

Katarzyna Strączy (ur. 28 listopada 1979 w Krakowie) – polska tenisistka.
Życiorys.
W grudniu 1995 roku osiągnęła swoje najwyższe lokaty w rankingach juniorskich: 43 w klasyfikacji indywidualnej oraz 84 w deblowej. Jedyny turniej wygrany w jej karierze to juniorskie zawody w chorwackim Umag (wśród chłopców zwyciężył wówczas czeski tenisista, Radek Štěpánek). Startowała w tym turnieju również w rywalizacji deblowej, ale w parze z Agatą Kurowską odpadła w pierwszej rundzie. W zawodach gry pojedynczej rozstawiona była z numerem 4 i już w pierwszej rundzie pokonała rodaczkę Monikę Kasaniuk. W finale zmierzyła się z najwyżej rozstawioną Anną Monhartovą z Czech (zwyciężyła 5:7, 6:4, 6:3).
Startowała w turniejach wielkoszlemowych w kategorii juniorek; debiutowała na Wimbledonie w 1996 roku. Doszła tam do drugiej rundy i uległa Magüi Sernie. Rok później wzięła też udział w Australian Open, gdzie doszła do trzeciej rundy.
W 1999 roku osiągnęła większy sukces – ćwierćfinał turnieju w Otočec, pokonawszy po drodze Magdę Mihalache, rozstawioną z numerem 2. W kwietniu 2000 roku osiągnęła ćwierćfinał w Cagliari. W sierpniu 2001 wygrała turniej z pulą nagród w wysokości dziesięciu tysięcy dolarów w czeskim Valašském Meziříčí. W drodze do zwycięstwa pokonała same reprezentantki Czech i Słowacji. W tym samym roku przegrała finał w Mariborze z Ľubomírą Kurhajcovą. Bilans jej meczów singlowych w karierze jest dodatni: wynosi 135 zwycięstw i 122 porażki.
W grze podwójnej osiągała zwykle półfinały turniejów. Dwa wspomniane zwycięstwa odniosła w imprezach ITF. Jej najwyższe miejsca w profesjonalnych rankingach WTA Tour to 215 w singlu (1 marca 1999) i 325 w deblu (21 sierpnia 2000). Katarzyna Strączy nie występuje na kortach od 2003 roku. Od 2006 zajmuje się komentowaniem tenisa ziemnego dla stacji Eurosport.
Reprezentowała Polskę w rozgrywkach Pucharu Federacji w latach 1997 oraz 2000-2002. Miała okazję spotkać się tam m.in. z Natallą Zwierawą, Wolhą Barabanszczykawą, Katariną Srebotnik oraz Jeleną Janković. Bilans jej meczów w Fed Cup to 4 zwycięstwa i 10 porażek. Wszystkie mecze rozegrała na nawierzchni ziemnej.
Znacznie większe sukcesy odnosiła na zawodach krajowych. Po raz pierwszy została halową mistrzynią Polski w 1996, gdy w finale pokonała Annę Żarską. Została mistrzynią Polski w siedemdziesiątej szóstej edycji tej imprezy w 2002 roku. W finale pokonała Martę Domachowską 6:2, 4:6, 6:3. Była w składzie polskiej drużyny, która po raz pierwszy zdobyła miejsce w pierwszej trójce drużynowych mistrzostw Europy (razem z Anną Żarską, Magdaleną Grzybowską i Katarzyną Teodorowicz). Polki zajęły na zawodach w czeskim Frydlandzie III miejsce.
18 kwietnia 2004 roku tenisistka wzięła udział w imprezie o nazwie „Puchar Daviesa”, zorganizowanej na kortach „Gołaski Sport” w Krakowie przez Wyższą Szkołę Europejską im. ks. Józefa Tischnera, która w ten sposób świętowała swoje pierwsze urodziny. To właśnie Katarzyna Strączy wygrała te zawody, po pokonaniu w finale Macieja Dowbora. W drodze do finału nie dała szans Bogusławowi Rostworowskiemu i Andrzejowi Siezieniewskiemu.

</doc>
<doc id="680303" url="https://pl.wikipedia.org/wiki?curid=680303" title="Lagos de Moreno">
Lagos de Moreno

Lagos de Moreno – miasto w środkowym Meksyku w stanie Jalisco, leżące na południowy zachód od miasta León.
Miasta partnerskie.
Liczba mieszkańców w 2010 roku wynosiła ponad 150 tys.

</doc>
<doc id="680305" url="https://pl.wikipedia.org/wiki?curid=680305" title="Oberharmersbach">
Oberharmersbach

Oberharmersbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau, wchodzi w skład wspólnoty administracyjnej Zell am Harmersbach. Leży w Schwarzwaldzie, ok. 18 km na południowy wschód od centrum Offenburga.

</doc>
<doc id="680308" url="https://pl.wikipedia.org/wiki?curid=680308" title="Club Universal">
Club Universal

Club Universal jest paragwajskim klubem z siedzibą w dzielnicy Loma Clavel, w mieście Encarnación, stolicy departamentu Itapúa.
Historia.
Klub założony został 14 maja 1917 i gra obecnie w drugiej lidze paragwajskiej (Segunda división paraguaya). W pierwszej lidze (Primera división paraguaya) Universal zaliczył jak dotąd tylko jeden (w roku 2000), i to fatalny sezon (jedynie 3 zwycięstwa na 27 meczów).

</doc>
<doc id="680310" url="https://pl.wikipedia.org/wiki?curid=680310" title="Zapalenie naczyń chłonnych">
Zapalenie naczyń chłonnych

Zapalenie naczyń chłonnych (łac. "lymphangitis") – to stan zapalny powierzchownych naczyń chłonnych, spowodowany najczęściej przerwaniem ciągłości skóry (np. raną) lub powstaniem ropnia.
Etiologia.
Najczęstszą przyczyną zapalenia naczyń chłonnych są bakterie: paciorkowce i gronkowce. Inne typy bakterii sporadycznie wywołują objawy, najczęściej u osób z obniżoną odpornością. Wyjątkiem są rany kąsane, gdzie głównym czynnikiem etiologicznym są bakterie beztlenowe. W krajach Azji południowo-wschodniej, gdzie występuje filarioza, właśnie to zakażenie jest najczęstszą przyczyną choroby.
Objawy chorobowe.
Wokół uszkodzonej skóry pojawia się zaczerwienienie, a następnie pojawia się linijne zaczerwienie o nieregularnych obrysach, biegnące od miejsca zakażenia w kierunku pobliskich węzłów chłonnych. W przypadku "dotarcia" stanu zapalnego do węzłów chłonnych, pojawia się ich obrzęk i ból. Chorobie mogą towarzyszyć objawy ogólne, takie jak gorączka, dreszcze.
Rozpoznanie.
Do rozpoznania choroby nie są wymagane żadne badania dodatkowe. O rozpoznaniu choroby decyduje charakterystyczny, opisany powyżej, obraz choroby. W rozpoznaniu różnicowym, należy brać pod uwagę zapalenie żył powierzchownych.
Leczenie.
W leczeniu konieczne jest zastosowanie antybiotyków. Wskazane jest unieruchomienie kończyny.
Powikłania.
W przypadku braku leczenia doprowadza do zapalenia węzłów chłonnych i bakteriemii, co może w dalszym etapie doprowadzić do rozwoju sepsy.
"Lymphangitis carcinomatosa".
Do zapalenia naczyń chłonnych może również dochodzić w przypadku zaawansowanych nowotworów złośliwych, najczęściej w przebiegu raka sutka, raka płuca, raka żołądka, raka trzustki i raka gruczołu krokowego. W tych wypadkach oczywiście nie stosuje się leczenia antybiotykami, a sam stan zapalny naczyń chłonnych świadczy o szerzeniu się procesu nowotworowego.

</doc>
<doc id="680316" url="https://pl.wikipedia.org/wiki?curid=680316" title="Lachlan">
Lachlan

Lachlan – rzeka w Australii (Nowa Południowa Walia), prawy dopływ Murrumbidgee. Długość rzeki to ok. 1500 km. Swoje źródła ma w Wielkich Górach Wododziałowych. Powierzchnia dorzecza wynosi 70 tys. km². 
Prawdopodobnie pierwszym białym człowiekiem, który zbadał (częściowo) jej bieg był w 1817 brytyjski żeglarz i podróżnik John Oxley. Rzeka czerpie swoją nazwę od imienia Lachlana Macquarie'go, gubernatora Nowej Południowej Walii w latach 1810-21. Od jej aborygeńskiej nazwy "Calare" pochodzi nazwa okręgu wyborczego Calare.

</doc>
<doc id="680318" url="https://pl.wikipedia.org/wiki?curid=680318" title="Choi Kyu-hah">
Choi Kyu-hah



</doc>
<doc id="680321" url="https://pl.wikipedia.org/wiki?curid=680321" title="Appenweier">
Appenweier

Appenweier – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży ok. 10 km na północ od centrum Offenburga, przy skrzyżowaniu dróg krajowych B3 i B28, oraz linii kolejowej (InterCity).
W gminie znajduje się stacja kolejowa.

</doc>
<doc id="680322" url="https://pl.wikipedia.org/wiki?curid=680322" title="John Gibson">
John Gibson

John Gibson (ur. 25 lipca 1946) – komentator telewizyjny stacji Fox News Channel, w dni powszednie prowadzi program "The Big Story" oraz "The John Gibson Show" na Fox News Radio. Zastępował również Billa O’Reilly zarówno w "The Radio Factor" jak i "The O’Reilly Factor".
Przed dołączeniem do Fox News, Gibson prowadził programy publicystyczne na stacji MSNBC oraz przez długi czas omawiał Lewinsky scandal. Karierę rozpoczął w późnych latach 60. jako „staff reporter” rozrywkowo-plotkarskiego magazynu „the Hollywood Reporter”. W latach 80. był reporterem dla KCRA, gdzie prowadził również program w weekendy. Później dołączył do NBC News jako korespondent, następnie przeniósł się do MSNBC.
Książki.
Gibson jest autorem książek: "" (2004), oraz "The War on Christmas" (2005). "The War on Christmas" dowodzi, iż „swoją kabałą sekularyści, tak zwani humaniści, relatywiści i liberałowie, nie tylko żydowskiego pochodzenia...” starają się zlaicyzować Święta Bożego Narodzenia.
Krytyka BBC.
Jako zadeklarowany krytyk BBC, Gibson twierdzi, iż British Broadcasting Corporation jest tworem anty-amerykańskim. Oskarża on BBC o „obsesyjny, irracjonalny, nieuczciwy i dziki antyamerykanizm”. Stwierdził on również, że Andrew Gilligan, reporter omawiający dla BBC wojnę w Iraku z 2003 roku, „uparcie powtarzał, jak to dzielna iracka armia bohatersko odpiera nieudolną armię amerykańską”.

</doc>
<doc id="680325" url="https://pl.wikipedia.org/wiki?curid=680325" title="La Brea">
La Brea

La Brea − miasto w Trynidadzie i Tobago, w południowo-zachodniej części wyspy Trynidad, nad Morzem Karaibskim. Liczba mieszkańców wynosi ok. 5 tys. Ośrodek wydobywczy asfaltu naturalnego z Jeziora Asfaltowego.

</doc>
<doc id="680326" url="https://pl.wikipedia.org/wiki?curid=680326" title="Friesenheim (Badenia-Wirtembergia)">
Friesenheim (Badenia-Wirtembergia)

Friesenheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży ok. 10 km na północ od centrum Offenburga, przy drodze krajowej B3.

</doc>
<doc id="680327" url="https://pl.wikipedia.org/wiki?curid=680327" title="Oasis Beach Tower">
Oasis Beach Tower

Oasis Beach Tower – budynek o wysokości 245 m znajdujący się w Dubaju w Zjednoczonych Emiratach Arabskich. Ma 51 pięter, został wybudowany przez firmę EMAAR Properties w Dubai Marina w centrum miasta.

</doc>
<doc id="680328" url="https://pl.wikipedia.org/wiki?curid=680328" title="Gmina Wyznaniowa Żydowska w Warszawie">
Gmina Wyznaniowa Żydowska w Warszawie

Gmina Wyznaniowa Żydowska w Warszawie – gmina żydowska z siedzibą w Warszawie, będąca członkiem Związku Gmin Wyznaniowych Żydowskich w RP, swoim zasięgiem obejmuje Warszawę oraz część wschodniej Polski. 
Podstawą jej funkcjonowania są ustawa z dnia 20 lutego o stosunku Państwa do gmin wyznaniowych żydowskich w RP (Dz. U. nr 41, poz. 251) oraz prawo wewnętrzne wyznaniowej wspólnoty żydowskiej w Rzeczypospolitej Polskiej z dnia 15 stycznia 2006 roku.
Struktura organizacyjna.
Gmina została reaktywowana jesienią 1997 i w 2021 zrzeszała 730 członków. Główną synagogą jest ortodoksyjna synagoga Małżonków Nożyków. W ramach Gminy funkcjonuje również synagoga reformowana.
Zgodnie z Prawem Wewnętrznym, członkiem gminy może stać się każdy, kto nie jest wyznawcą religii innej niż judaizm i przynajmniej jedno z jego dziadków jest Żydem.
Naczelnym rabinem Warszawy jest Michael Schudrich, rabinami pomocniczymi zatrudnionymi przez Gminę są: Małgorzata Kordowicz, Stas Wojciechowicz oraz Icchak Rapoport; w Warszawie posługuje również Naczelny Rabin Górnego Śląska Yehoshua Ellis, będący wysłannikiem organizacji Shavei Israel.
W gminie funkcjonują m.in. mykwa (w podziemiach synagogi), klub seniora oraz Chewra Kadisza – Bractwo Pogrzebowe, które wykonuje swoją pracę bezpłatnie i w prywatnym czasie. W Gminie działa m.in. koszerna stołówka.
Gmina opiekuje się czternastoma cmentarzami m.in. cmentarzem żydowskim na Woli oraz cmentarzem żydowskim na Bródnie w Warszawie. 
W 2005 uruchomiono filię gminy w Lublinie.
Zarząd główny.
Od lipca 2022 roku w skład zarządu wchodzą: 

</doc>
<doc id="680330" url="https://pl.wikipedia.org/wiki?curid=680330" title="Wielkie Zanie">
Wielkie Zanie

Wielkie Zanie (kaszb. "Wiôldżé Zanie", niem. "Sania") – mała kolonia kaszubska w Polsce położona w województwie pomorskim, w powiecie chojnickim, w gminie Chojnice. Wieś jest częścią składową sołectwa Swornegacie. Wielkie Zanie jest położone na terenie Zaborskiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="680334" url="https://pl.wikipedia.org/wiki?curid=680334" title="Stan przedomdleniowy">
Stan przedomdleniowy

Stan przedomdleniowy () – nagłe uczucie tracenia przytomności bez jej rzeczywistej utraty (jaka występuje w omdleniu). Objawia się najczęściej zawrotami głowy, mroczkami przed oczami, uczuciem osłabienia, dusznością, potami, uczuciem kołatania serca. Jeżeli w tym stanie chory zastosuje środki zapobiegawcze (np. przyjmie pozycję siedzącą lub leżącą) może nie dojść do pełnego omdlenia z chwilową utratą przytomności.

</doc>
<doc id="680335" url="https://pl.wikipedia.org/wiki?curid=680335" title="Neuried (Badenia-Wirtembergia)">
Neuried (Badenia-Wirtembergia)

Neuried – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży przy granicy z Francją, ok. 12 km na zachód od centrum Offenburga, przy drodze krajowej B36.

</doc>
<doc id="680336" url="https://pl.wikipedia.org/wiki?curid=680336" title="Presyncope">
Presyncope



</doc>
<doc id="680339" url="https://pl.wikipedia.org/wiki?curid=680339" title="Marina Terrace">
Marina Terrace

Marina Terrace – budynek o wysokości 183 m, znajdujący się w Dubaju w Zjednoczonych Emiratach Arabskich. Liczy 38 pięter, został wybudowany m.in. przez firmę EMAAR Properties w Dubai Marina. Wieżowiec ukończono w 2006 roku.

</doc>
<doc id="680340" url="https://pl.wikipedia.org/wiki?curid=680340" title="San Fernando (Trynidad i Tobago)">
San Fernando (Trynidad i Tobago)

San Fernando − miasto w Trynidadzie i Tobago, w zachodniej części wyspy Trynidad, nad zatoką Paria (Morze Karaibskie). Trzecie co do wielkości miasto kraju.
Liczba mieszkańców miasta w 2000 roku wynosiła około 55,4 tys.
W mieście rozwinął się przemysł spożywczy oraz drzewny.

</doc>
<doc id="680346" url="https://pl.wikipedia.org/wiki?curid=680346" title="Zbrzyca (powiat chojnicki)">
Zbrzyca (powiat chojnicki)

Zbrzyca (kaszb. "Zbrzëca", niem. "Spritza") – mała osada kaszubska w Polsce położona w województwie pomorskim, w powiecie chojnickim, w gminie Chojnice. Wieś jest częścią składową sołectwa Swornegacie. Zbrzyca jest położona na terenie Zaborskiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="680347" url="https://pl.wikipedia.org/wiki?curid=680347" title="Mineriada">
Mineriada

Mineriada (rum. "Mineriadă", od: "miner" – górnik, termin urobiony na wzór "cruciada" = krucjata) – seria siłowych interwencji górników rumuńskich w Bukareszcie, na korzyść władz postkomunistycznych, w celu stłumienia opozycji demokratycznej. Najkrwawsza mineriada odbyła się w czerwcu 1990 roku.
Pierwsze mineriady.
Po obaleniu w grudniu 1989 roku rządu Nicolae Ceaușescu władzę w kraju przejął, składający się z komunistów, Front Ocalenia Narodowego (FSN), który obiecał demokratyzację Rumunii i wolne wybory. Na czele FON stanął Ion Iliescu. Po protestach społecznych FON przekształcił się w partię polityczną.
Pierwsze starcie pomiędzy rządem a opozycją wydarzyło się w styczniu 1990 roku, kiedy Iliescu ogłosił, że FSN wystawi własną listę w czasie wyborów planowanych na kwiecień. Działanie FSN było sprzeczne z wcześniejszymi zapowiedziami. Od 24 stycznia opozycjoniści gromadzili się na manifestacji, w czasie której walczyli z policją. Wkrótce potem FSN wezwał robotników i górników (tzw. „aktyw robotniczy”) do rozpędzenia demonstrantów. 28 stycznia policja wraz z robotnikami i górnikami z doliny Jiu zaatakowała antyrządową demonstrację, która zgromadziła się na Calea Victoriei. W starciu rannych zostało kilkadziesiąt osób, a kilkuset zwolenników opozycji aresztowano.
Kolejne manifestację wybuchły w lutym 1990 roku. Po raz kolejny rząd wezwał „aktyw robotniczy” do stłumienia protestów. W starciach z 18 lutego rannych zostało kilkadziesiąt osób, a sto osób aresztowano. Górnicy i FSN zawarli sojusz strategiczny: w zamian za poparcie rządu górnicy mieli zagwarantowaną bezkarność, a ich interesy w czasie transformacji zostały zabezpieczone. Jednocześnie część działaczy związkowych zaczęła angażować się w politykę, a ich pozycja wzrastała wraz z kolejnymi marszami do stolicy. Najbardziej znanym działaczem angażującym się w mineriady był Miron Cozma.
Czerwiec 1990.
20 maja odbyły się wybory parlamentarne i prezydenckie. Pomimo protestów społecznych FSN wygrał wybory parlamentarne (67% głosów), a Iliescu prezydenckie (85% głosów) – nowa władza cieszyła się dużym poparciem wśród robotników i mieszkańców wsi. Sposób przeprowadzenia wyborów spotkał się ze sprzeciwem inteligentów. Na znak protestu ambasador USA odjechał z Bukaresztu. Wkrótce rozpoczęły się protesty na Placu Uniwersyteckim, podczas których manifestanci krytykowali sfałszowanie wyborów oraz domagali się ustąpienia Iliescu oraz powtórnych wyborów. Manifestanci ogłosili Plac Uniwersytecki „strefą wolną od neokomunizmu”. Media rozpoczęły nagonkę medialną na demonstrujących, w której określano ich mianem „chuliganów” i „wichrzycieli”. W orędziu telewizyjnym Ion Iliescu zdecydował się wezwać górników, by „pomogli zaprowadzić porządek”. 13 czerwca około dziesięciu tysięcy górników przyjechało do Bukaresztu. Uzbrojeni byli w pałki, łańcuchy oraz kilofy. Przy bierności lub współudziale służb porządkowych górnicy brutalnie rozpędzili demonstrację. Przez cztery dni górnicy wyłapywali i bili faktycznych lub potencjalnych przeciwników FSN i Iliescu. 17 czerwca Ion Iliescu w orędziu telewizyjnym podziękował górnikom za „obywatelską postawę”. W czerwcowych starciach zginęło osiem osób, a co najmniej tysiąc odniosło rany. Stłumienie manifestacji przy poparciu rządu odebrało Rumunii resztki wiarygodności na arenie międzynarodowej.
Dalsze mineriady.
Sprawcy mineriad pozostali bezkarni. W 1992 roku Ion Iliescu wygrał ponownie wybory prezydenckie. Urząd ten pełnił dwukrotnie: w latach 1992–1996 oraz 2000–2004. Po 1990 roku mineriady organizowano jeszcze trzy razy – raz w 1991 roku, oraz dwa razy w 1999 roku. Mineriada z 25 września 1991 roku doprowadziła do upadku reformatorskiego rządu Petre Romana. Miron Cozma po zerwaniu z postkomunizmami został w 1999 roku postawiony w stan oskarżenia. Skazano go na osiemnaście lat więzienia (z którego wyszedł w 2007 roku). Ostatnia mineriada odbyła się 17 lutego 1999 roku. Marsz górników zatrzymała policja.

</doc>
<doc id="680348" url="https://pl.wikipedia.org/wiki?curid=680348" title="Deportivo Recoleta">
Deportivo Recoleta

Club Deportivo Recoleta jest paragwajskim klubem piłkarskim z siedzibą w mieście Asunción w dzielnicy Recoleta.
Historia.
Klub założono 12 lutego 1931 roku. W roku 2002 oddano do użytku stadion klubu Roque F. Batelhana, mający pojemność 6000 widzów. W tym samym roku klub zadebiutował w pierwszej lidze (Primera división paraguaya), jednak debiut był nieudany i klub Recoleta spadł do drugiej ligi. Jak dotąd był to jedyny występ na najwyższym szczeblu. Obecnie, w roku 2010, klub gra w czwartej lidze (Segunda de Ascenso).

</doc>
<doc id="680349" url="https://pl.wikipedia.org/wiki?curid=680349" title="Willstätt">
Willstätt

Willstätt – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Ortenau. Leży nad Kinzig, pomiędzy Offenburgiem a Strasburgiem, przy drodze krajowej B28.
Współpraca.
Miejscowości partnerskie:

</doc>
<doc id="680351" url="https://pl.wikipedia.org/wiki?curid=680351" title="Willstatt">
Willstatt



</doc>
<doc id="680352" url="https://pl.wikipedia.org/wiki?curid=680352" title="Willstaett">
Willstaett



</doc>
<doc id="680354" url="https://pl.wikipedia.org/wiki?curid=680354" title="Club Deportivo Recoleta">
Club Deportivo Recoleta



</doc>
<doc id="680355" url="https://pl.wikipedia.org/wiki?curid=680355" title="Ceftriakson">
Ceftriakson

Ceftriakson, (łac. "Ceftriaxonum") – organiczny związek chemiczny, antybiotyk będący cefalosporyną III generacji o działaniu przeciwbakteryjnym. Oporny na działanie klasycznych β-laktamaz.
Spektrum działania.
Mała aktywność wobec:
Mechanizm działania.
Blokowanie biosyntezy ściany komórkowej bakterii.

</doc>
<doc id="680358" url="https://pl.wikipedia.org/wiki?curid=680358" title="Pozwolenie na broń">
Pozwolenie na broń

Pozwolenie na broń – dokument urzędowy, wymagany w większości krajów świata od posiadaczy broni, jako element prawa regulującego dostęp do broni. Wydawany jest na wniosek zainteresowanego, po sprawdzeniu ustawowo przewidzianych przesłanek, przez lokalne władze (np. komendę policji).
Wydawanie pozwoleń na broń w Polsce.
Od czasu odzyskania przez Polskę niepodległości w roku 1918 od osób posiadających broń wymagane jest stosowne urzędowe pozwolenie.
Obecnie przepisy dotyczące nabywania, posiadania, przechowywania, zbywania i deponowania broni i amunicji, a także przywozu ich z zagranicy, przewozu przez terytorium kraju i wywozu za granicę określa ustawa o broni i amunicji z 21 maja 1999 z późniejszymi zmianami. Ustawa ta określa także zasady posiadania broni i amunicji przez cudzoziemców oraz wydawania pozwoleń na broń, cofania ich, a także zasady funkcjonowania strzelnic.
Art. 4 tej ustawy definiuje:
Pozwolenia na broń palną wydaje w Polsce komendant wojewódzki Policji; pozwolenia na miotacze gazu obezwładniającego oraz wymienione w Ustawie niebezpieczne narzędzia i urządzenia – komendant powiatowy. Do legalnego posiadania broni pneumatycznej niezbędna jest karta rejestracyjna wydawana przez komendanta powiatowego Policji.
Pozwolenia nie wymaga się m.in. od:
We wniosku o wydanie zezwolenia na broń należy określić cel, do jakiego miałaby być ona przeznaczona, np:
Przy rozważaniu wniosków o wydanie pozwolenia na broń właściwy organ Policji bierze pod uwagę jego zasadność, odrzucając w szczególności wnioski złożone przez:
W roku 2014 w Polsce pozwolenie na broń posiadało 197 595 osób, w 2015 – 192 819, w 2016 – 197 929, w 2017 – 206 124, w 2018 – 215 603, w 2019 - 224 651, w 2020 - 234,916.

</doc>
<doc id="680360" url="https://pl.wikipedia.org/wiki?curid=680360" title="Sopwith Snipe">
Sopwith Snipe

Sopwith Snipe (ang. "bekas") – brytyjski jednomiejscowy dwupłatowy samolot myśliwski z okresu I wojny światowej zbudowany przez Sopwith Aviation Company. Ostatni samolot myśliwski aliantów, jaki wyprodukowano przed zakończeniem działań wojennych.
Historia.
Snipe został zaprojektowany przez głównego konstruktora wytwórni Sopwith Aviation Company, Herberta Smitha w 1917 roku. Nowa maszyna była udoskonaloną wersją charakteryzującego się doskonałymi parametrami i wielokrotnie sprawdzonego w walce myśliwca Sopwith Camel, który wszedł do służby w tym samym roku. Produkcję myśliwców Snipe rozpoczęto w 1918 realizując zamówienie na 4500 egzemplarzy. Maszyna została wprowadzona do służby w ostatnim roku I wojny światowej najpierw do eskadr RAFu, później do Australijskiego Korpusu Lotniczego. Po zakończeniu wojny zostały przyjęte do służby także w Kanadyjskich Siłach Powietrznych, gdzie służyły do 1923 roku.
Konstrukcja myśliwca Snipe zapewniała pilotowi o wiele lepszą widoczność z kabiny niż z kokpitu Camela. Był on równie zwrotny jak poprzednik, ale łatwiejszy w pilotowaniu i ze względu na większą moc silnika szybszy, oraz posiadający większą prędkość wznoszenia, dzięki czemu był równorzędnym przeciwnikiem dla najnowszych niemieckich myśliwców. Sopwith Snipe był napędzany silnikiem rotacyjnym Bentley BR.2 o mocy 234 KM, co pozwalało na rozpędzenie maszyny do prędkości 185 km/h i utrzymanie się w powietrzu przez 3 godziny.
Uzbrojenie samolotu stanowiły dwa karabiny maszynowe Vickers kalibru .303 cala (7,7 mm) strzelające przez śmigło, oraz cztery 11 kilogramowe bomby.
Mimo że Snipe został wprowadzony do służby w końcowym okresie wojny, zdążył dowieść swej wartości w walce oraz zdolności do pełnienia różnych zadań. Jedna z najsłynniejszych walk powietrznych myśliwca Snipe rozegrała się 27 października 1918 roku, gdy pilotowany przez kanadyjskiego asa myśliwskiego Williama George'a Barkera samolot zaatakował dwumiejscową niemiecką maszynę, którą po krótkiej walce zestrzelił. Chwilę później sam został zaatakowany przez Fokkera D.VII, który również po krótkiej walce padł łupem Kanadyjczyka. Następnie major Baker był atakowany przez nadlatujące w formacjach myśliwce Fokker D.VII, jedne z najlepszych ówczesnych myśliwców. Łącznie zaatakowało Bakera około 60 myśliwców wroga, a mimo to udało mu się przetrwać te ataki i zestrzelić dwa kolejne samoloty. Ostatecznie poważnie ranny Baker przeleciał przez linię frontu na brytyjską stronę, gdzie rozbił swojego Snipe'a. Za ten wyczyn major Baker został uhonorowany Krzyżem Wiktorii.
Mimo krótkiej wojennej służby Snipe'a uzyskano na nim bardzo wiele zestrzeleń. W 1919 maszyny te w ramach pomocy Ententy dla popierającej cara "białej armii" wzięły udział w wojnie domowej w Rosji przeciwko bolszewikom. Niektóre z maszyn zostały przechwycone przez bolszewików i włączone do własnego lotnictwa. Produkcję samolotów Sopwith Snipe zakończono w 1919 po zbudowaniu 497 maszyn. Zamówienie na pozostałe 4000 zostało anulowane ze względu na duże cięcia budżetowe wprowadzone w armii brytyjskiej po zakończeniu I wojny światowej. Na początku lat 20. rozpoczęto wycofywanie Snipe'ów ze służby by w 1926 ostatecznie wycofać wszystkie maszyny z RAF-u.

</doc>
<doc id="680362" url="https://pl.wikipedia.org/wiki?curid=680362" title="Kościół św. Jana Vianneya w Poznaniu">
Kościół św. Jana Vianneya w Poznaniu

Kościół św. Jana Vianneya – kościół rzymskokatolicki znajdujący się między ulicami Podlaską i Mazowiecką, na poznańskim Sołaczu, zbudowany w latach 1928-1930 według projektu Stanisława Mieczkowskiego.
Architektura.
Jest to neoklasycystyczna świątynia na planie koła w formie rotundy przykrytej kopułą z latarnią. Do wnętrza prowadzi portyk wsparty na sześciu kolumnach oraz dwa portyki boczne. Absyda prezbiterium nakryta jest osobną kopułą, a we wnętrzu oddzielona od korpusu łukiem tęczowym. W ołtarzu głównym krucyfiks, na ścianach bocznych prezbiterium obrazy Jana Pawła II i Augusta Hlonda namalowane przez Jerzego Olesiaka. Witraże w prezbiterium, przedstawiające św. Jana Vianneya, Ostatnią Wieczerzę i św. Wojciecha wykonano w 1976 w pracowni Marii Powalisz-Bardońskiej. Ołtarze boczne zrekonstruowano po 1945 roku. W lewym obraz Matki Bożej Królowej Korony Polskiej autorstwa Władysława Bartoszewskiego, a z prawej obraz obraz Miłosierdzia Bożego namalowany przez Adolfa Hyłę. Między ołtarzami a prezbiterium znajdują się rzeźby: św. Jacka Odrowąża po lewej i św. Andrzeja Boboli po prawej.
Kopułę pokrywa polichromia namalowana w 1984 przez Teodora Szukałę. Przedstawia ona wizerunki polskich świętych i sług Bożych: Rafała Kalinowskiego, Adama Chmielowskiego, Edmunda Bojanowskiego, Karoliny Kózkówny, Urszuli Ledóchowskiej, Michała Kozala, Jerzego Popiełuszki i Stefana Wyszyńskiego w tondach połączonych girlandami. W ambicie obrazy św. Jana Vianneya i bł. Narcyza Putza. Na chórze muzycznym organy z 2000 roku, a pod emporą rzeźby przedstawiające św. Antoniego Padewskiego i św. Józefa. Wystrój kościoła uzupełniają między innymi chrzcielnica ze sceną grzechu pierworodnego na cokole oraz tablica ku czci żołnierzy 14. Pułku Artylerii Lekkiej Wielkopolskiej.
Na zewnętrznej ścianie świątyni tablica upamiętniająca żołnierzy 7. Pułku Artylerii Ciężkiej Wielkopolskiej. Przy kościele kamień upamiętniający wizytę Jana Pawła II w Poznaniu podczas II pielgrzymki do ojczyzny z 1997 roku, oraz pochodzący z 2006 pomnik Walentego Dymka wykonany przez Stanisława Mystka. Za kościołem wolnostojąca stalowa dzwonnica na której zawieszone są trzy dzwony.

</doc>
<doc id="680364" url="https://pl.wikipedia.org/wiki?curid=680364" title="Landing Craft Air Cushion">
Landing Craft Air Cushion

LCAC (ang. Landing Craft, Air Cushion) – amerykańskie poduszkowce transportowe, wykorzystywane w US Navy do szybkiego wysadzania na brzeg desantu oraz przenoszenia ładunków.
Są to w pełni amfibijne, szybkie (ponad 40 węzłów) pojazdy desantowe zdolne do przenoszenia ładunków rzędu 60-75 ton. Wysoka ładowność umożliwia przewóz nawet bardzo ciężkich i trudnych w transporcie ładunków, jak np. czołg M1 Abrams przy jednoczesnym zachowaniu wysokiej prędkości. Droga hamowania poduszkowca wynosi ok. 450 m, natomiast promień skrętu ponad 1800 m.
Zbiorniki paliwa mieszczą 19000 l oleju napędowego.

</doc>
<doc id="680369" url="https://pl.wikipedia.org/wiki?curid=680369" title="Segeża">
Segeża



</doc>
<doc id="680371" url="https://pl.wikipedia.org/wiki?curid=680371" title="Uniformitarianizm">
Uniformitarianizm



</doc>
<doc id="680373" url="https://pl.wikipedia.org/wiki?curid=680373" title="Kaenżet">
Kaenżet



</doc>
<doc id="680374" url="https://pl.wikipedia.org/wiki?curid=680374" title="Komitat Bereg">
Komitat Bereg

Bereg (łac. "comitatus Beregiensis", niem. "Berg") – dawny komitat w północno-wschodniej części Królestwa Węgier.
Komitat Bereg leżał w środkowej części Zakarpacia. Północną część komitatu zajmowały południowe zbocza głównego (wododziałowego) grzbietu Wschodnich Karpat wokół doliny górnej Latoricy i jej dopływów. Południowa część komitatu leżała na Nizinie Zakarpackiej i sięgała aż do Cisy.
Komitat Bereg został utworzony w 1263. Siedzibą władz komitatu było miasto Beregszász (dziś Berehowo). Do 1621 komitat nosił nazwę "Borsova". W okresie przed I wojną światową komitat dzielił się na siedem powiatów i dwa miasta.
Po rozbiorze Węgier na początku XVI wieku Bereg wraz z całym Zakarpaciem znalazł się pod władzą książąt Siedmiogrodu. Po traktacie w Trianon komitat niemal w całości (około 4/5 powierzchni) znalazł się w granicach Czechosłowacji. Przy Węgrzech pozostał pas na północnym brzegu Cisy (region Tiszahát), który przyłączono do komitatu Szabolcs, tworząc komitat Szabolcs-Szatmár (później przemianowany na Szabolcs-Szatmár-Bereg). Część czechosłowacka należała do Rusi Podkarpackiej.
Po aneksji Zakarpacia przez Węgry w marcu 1939 komitat Bereg w całości znalazł się w granicach Węgier i został odtworzony jako samodzielna jednostka administracyjna. Po II wojnie światowej czechosłowacka część komitatu znalazła się w obwodzie zakarpackim Ukraińskiej SRR (później Ukrainy).
Bereg nie stanowi obecnie samodzielnej jednostki administracyjnej, nazwa komitatu nie jest również używana nieoficjalnie jako nazwa regionu.

</doc>
<doc id="680379" url="https://pl.wikipedia.org/wiki?curid=680379" title="Kodeks Boziewicza">
Kodeks Boziewicza



</doc>
<doc id="680383" url="https://pl.wikipedia.org/wiki?curid=680383" title="Nawigacja zliczeniowa">
Nawigacja zliczeniowa

Nawigacja zliczeniowa – ustalanie pozycji statku uzyskiwane poprzez obliczenie przebytej przez statek drogi od ostatniej pozycji obserwowanej. Obliczenia dokonuje się ustalając pozycję jednostki na podstawie kursu i szybkości (według liczby obrotów śruby lub wskazań logu). 
Na dokładność wyznaczenia pozycji zliczonej wpływają czynniki hydro-meteorologiczne, takie jak oddziaływanie wiatru (dryf) oraz prądu (znos). Dokładność pozycji zliczonej w niesprzyjających warunkach jest mała, a błąd określania pozycji tą metodą wynika głównie z tego, że czynniki typu dryf czy znos są trudne do precyzyjnego określenia i mogą ulegać częstym zmianom co do prędkości lub kierunku. Ze względu na niewielką dokładność nawigacji zliczeniowej używa się jej obecnie sporadycznie tylko do celów orientacyjnych.
Nawigacja zliczeniowa była powszechnie stosowana w czasach, kiedy nie było radionawigacji czy systemu nawigacji satelitarnej GPS, a pomiar pozycji obserwowanej astronomicznej lub terrestrycznej był niemożliwy. Używano jej też podczas korzystania z nieistniejącego już systemu nawigacji satelitarnej Transit, który dawał pozycję obserwowaną w odstępach od kilkudziesięciu minut do kilku godzin. Nowsze odbiorniki tego systemu same prowadziły nawigację zliczeniową na podstawie danych z żyrokompasu i logu.

</doc>
<doc id="680388" url="https://pl.wikipedia.org/wiki?curid=680388" title="Obciążenie wstępne">
Obciążenie wstępne

Obciążenie wstępne, ciśnienie końcoworozkurczowe, żargonowo preload – najwyższe ciśnienie konieczne do maksymalnego rozciągnięcia mięśnia serca występujące w komorze serca (prawej albo lewej, w zależności, o której części serca mowa) przed rozpoczęciem skurczu.
Wraz ze wzrostem ciśnienia napełniania żylnego (wzrost obciążenia wstępnego) komory serca wypełniają się bardziej podczas rozkurczu, a mięśnie są bardziej rozciągnięte, co prowadzi do nasilenia skurczu wraz ze wzrostem objętości wyrzutowej zgodnie z mechanizmem Franka-Starlinga.
U człowieka dla prawej komory serca ciśnienie późnorozkurczowe powinno wynosić do około 5 mm Hg, dla lewej do 12 mm Hg. Dla prawej komory jego łatwo mierzalnym odzwierciedleniem jest ośrodkowe ciśnienie żylne (nie jest mu idealnie równe, ze względu na ciśnienie transtorakalne), dla lewej komory jest praktycznie równe ciśnieniu zaklinowania tętnicy płucnej od 5 do 16 mmHg. Wartości powyżej 16 mmHg świadczą o niewydolności lewokomorowej.
Ocena obciążenia wstępnego jest ważną częścią oceny niewydolnego serca, a monitorowanie tych parametrów bywa konieczne na oddziałach intensywnej terapii.

</doc>
<doc id="680394" url="https://pl.wikipedia.org/wiki?curid=680394" title="Leberecht Maass">
Leberecht Maass

Leberecht Maass (Leberecht Maaß; ur. 24 listopada 1863 w Budzieszowcach, zm. 28 sierpnia 1914 w rejonie Helgoland) – niemiecki oficer marynarki wojennej, kontradmirał, zginął podczas I wojny światowej.
Urodził się w Korkenhagen na Pomorzu (obecnie Budzieszowce).
W roku 1883 wstąpił do Marynarki Cesarskiej. Awansował następnie na stopnie oficerskie. W latach 1893–1895 dowodził torpedowcami, w latach 1898–1901 flotyllą torpedowców. Od 1903 do 1906 zajmował stanowisko dowódcy oddziału broni torpedowych. Od października 1906 do marca 1908 był dyrektorem szkoły Marynarki Wojennej. 7 marca 1908 otrzymał stopień komandora ("Kapitän zur See"). Od kwietnia 1908 do marca 1909 dowodził krążownikiem SMS „Freya”, od marca 1909 do czerwca 1910 krążownikiem pancernym SMS Scharnhorst, od sierpnia do września 1910 przejściowo pancernikiem SMS „Weißenburg”.
W październiku 1910 objął dowodzenie dywizjonem II. Werftdivision stacji morskiej w Wilhelmshaven. Od września 1913 do lutego 1914
objął funkcję III Admirała Sił Rozpoznawczych, na krążowniku SMS „Cöln”. 9 grudnia 1913 awansował do stopnia kontradmirała. 1 marca 1914 objął stanowisko II Admirała Sił Rozpoznawczych.
Po wybuchu I wojny światowej był I Dowódcą Sił Torpedowych ("Führer der Torpedobootsstreitkräfte"), a także został dowódcą II Grupy Rozpoznawczej ("II. Aufklärungsgruppe"). Na swoim okręcie flagowym – krążowniku SMS „Cöln” wychodził 12 i 15 sierpnia 1914 na rajdy na Morze Północne. Zginął na SMS „Cöln”, zatopionym przez brytyjskie krążowniki liniowe podczas bitwy pod Helgolandem, jako pierwszy admirał poległy podczas I wojny światowej.
Jego imieniem nazwano niemiecki niszczyciel Z1 Leberecht Maass. Okręt ten był pierwszym wielkim niszczycielem zbudowanym w latach 1935–1937 dla niemieckiej floty wojennej, jaki obok tradycyjnego numeru z literą Z (jak „Zerstörer”) otrzymał też nazwę własną.

</doc>
<doc id="680399" url="https://pl.wikipedia.org/wiki?curid=680399" title="Socket 940">
Socket 940

Socket 940 jest podstawką dla procesorów AMD Athlon 64 FX oraz Opteron typu PGA-ZIF. Została zaprojektowana i pierwotnie przeznaczona dla procesorów serwerowych Opteron, używały jej jednak również pierwsze 2 modele procesorów Athlon 64 FX (FX-51 i FX-53). Socket 940 wymaga zastosowania pamięci DDR ECC-Registered (tzw. rejestrowanych) oraz 6-warstwowej płyty głównej (w odróżnieniu od 4-warstwowych płyt głównych do komputerów PC). Linia procesorów Athlon 64 FX została potem przeniesiona na podstawkę Socket 939, ze względu na większą przystępność dla teoretycznych odbiorców procesorów FX (gracze i entuzjaści), którzy woleli mieć płytę główną i pamięć RAM kompatybilne zarówno z procesorami Athlon 64 FX jak i Athlon 64. Dodatkowo pamięci ECC-Registered oraz płyty główne na 6-warstwowym laminacie są dużo droższe od ich odpowiedników dla podstawki Socket 939. Ponieważ pamięci ECC-Registered oraz płyty główne 6-warstwowe są potrzebne w obszarach zastosowań procesorów Opteron (głównie serwery), ta linia procesorów wciąż korzysta z podstawki Socket 940.
Mimo że Socket 940 ma dokładnie taką samą liczbę pinów jak Socket AM2 i takie same wymiary zewnętrzne, procesory przeznaczone do jednej z tych podstawek nie są kompatybilne z drugą. Głównym powodem jest brak współpracy procesorów na Socket AM2 z pamięciami DDR ECC-Registered (pracują one z pamięciami DDR2). Aby zapobiec błędnemu włożeniu procesora, w podstawce AM2 zaślepione są inne piny niż w podstawce 940.

</doc>
<doc id="680401" url="https://pl.wikipedia.org/wiki?curid=680401" title="La Defense">
La Defense



</doc>
<doc id="680403" url="https://pl.wikipedia.org/wiki?curid=680403" title="Paralizator">
Paralizator

Paralizator – broń elektryczna, która z założenia nie ma zabić przeciwnika. Wytwarza napięcie elektryczne rzędu 20 000 – 2 000 000 V, jednak o bardzo małym natężeniu, nie powodującym trwałego uszczerbku na zdrowiu. Poraża układ nerwowy napastnika, czyniąc go niezdolnym do dalszej walki. Wyróżniane są paralizatory tradycyjne (wymagające bezpośredniego kontaktu z ciałem przeciwnika), jak i te wystrzeliwujące elektrody (o zasięgu ok. 5 m) – np. taser. Skuteczność paralizatora uzależniona jest od warstw odzieży, które ma na sobie napastnik, oraz tkanki tłuszczowej.
Ustawa o broni i amunicji w art. 9 wymaga uzyskania pozwolenia na posiadanie "przedmiotów przeznaczonych do obezwładniania osób za pomocą energii elektrycznej". Art. 11 przewiduje wyjątek zwolnienia od obowiązku pozwolenia, gdy średnia wartość prądu w obwodzie nie przekracza 10 miliamperów.

</doc>
<doc id="680407" url="https://pl.wikipedia.org/wiki?curid=680407" title="Bitwa pod Awarajr">
Bitwa pod Awarajr

Bitwa pod Awarajr (zwana także bitwą pod Wardananc) – starcie zbrojne pomiędzy powstańcami ormiańskimi, pod wodzą Wardana Mamikoniana, a wojskami perskimi, pod wodzą szacha Jazdagirda II w ciągu jednego dnia, na równinie Awarajr, w Armenii. Podawane są różne daty, m.in.: 25 maja, 26 maja, oraz 2 czerwca 451 r.
Podłoże bitwy.
Do bitwy doprowadziło wiele czynników. Osłabienie wpływów Imperium bizantyńskiego w Armenii, przy jednoczesnym wzroście wpływów Persji w tym rejonie doprowadziło do zajęcia większej części Armenii przez wojska perskie i w rezultacie utworzenie z Armenii odrębnej prowincji, tzw. "marz". Na czele prowincji stanął tzw. "marzban", którym w 441 r. został ormiański arystokrata ("nacharar") – Wasak Sjuni. Do jego obowiązków należało płacenie daniny z prowincji i dostarczanie pomocy wojskowej.
W tym czasie zaczęła się formować probizantyńska opozycja wśród nachararów, kierowana początkowo przez ród Arszakuni, a następnie przez młodego i prężnego księcia Wardana Mamikoniana. Sprzeciwiali się oni władzy perskiej, nałożonym wysokim podatkom, pozbawieniu ich wielu przywilejów, oraz szeroko zakrojonej infiltracji kulturowej Persów (np.: odgórny nacisk, by Ormianie przyjmowali zoroastryzm).
To i wiele innych czynników spowodowało wybuch ogólnonarodowego powstania w 450 r. pod wodzą Mamikoniana. Powstańcy zdobyli większość strategicznych punktów w Armenii i utworzyli w Artaszacie nowy rząd, jednak próba znalezienia pomocy w Bizancjum targanym wewnętrznymi napięciami, spełzła na niczym i powstańcy pozostali zdani na własne siły.
Dodatkowo Wasak Sjuni przeszedł na stronę perską i zaczął dążyć do jego likwidacji.
Siły przeciwników.
Armia perska liczyła 200 000 (według różnych źródeł 100 - 300 000) piechoty, konnicy i słoni bojowych.
Oddziały ormiańskich powstańców oscylowały wokół 66 000 Składali się na nią chłopi oraz nieliczni żołnierze, motywowani przez religię.
Przebieg bitwy.
W kwietniu 451 r. wojska perskie wkroczyły do Armenii i szybkimi ruchami dotarły na równinę Awarajr. Naprzeciw siebie stanęły dwie armie, których obozy przedzielała rzeka Thmut. W czasie bitwy Wasak Sjuni, wraz z ośmioma swoimi generałami przeszedł na perską stronę. Powodem tego posunięcia Wasaka był fakt, że szach Jazdagird II wydał dekret zapewniający powstańcom przebaczenie, uwolnienie jeńców i zwrot skonfiskowanych dóbr, w zamian za przysięgę bezwzględnej wierności. To spowodowało odpływ 40 000 Ormian z szeregów armii powstańczej. Jednak Mamikonian nie uległ namowom wysłanników szacha i kontynuował swoje działania, lecz jego osłabione oddziały zostały rozbite.
Konsekwencje.
Po zwycięstwie Jazdagird II uwięził niektórych ormiańskich księży i ustanowił nowe władze Armenii.
Bitwa przyniosła też długoterminowe skutki. Zmagania Ormian z Sasanidami odciągnęły ich uwagę od soboru chalcedońskiego w efekcie czego nie było na nim przedstawicieli Kościoła Ormiańskiego. Tym samym ominęły go postanowienia soboru i zwiększyło jego izolację od chrześcijaństwa zachodniego. Opór Ormian, który kontynuował brat Wartana - Wahan Mamikonian, miał swój finał w 484 r., kiedy to zawarto traktat w Nwarsak. Gwarantował on szereg swobód dla ludności ormiańskiej, głównie dotyczących wolności religijnej. Pokazało to, że opór Ormian (co ukazał sam fakt bitwy) nie był daremny. Mimo porażki, była ona moralnym zwycięstwem powstańców. Zaś jedna z możliwych dat bitwy – 26 maja – uznano za święto narodowe (nazywane Wardananc Ton), które w Armenii ma wysoką rangę.

</doc>
<doc id="680409" url="https://pl.wikipedia.org/wiki?curid=680409" title="Hiram L. Fong">
Hiram L. Fong



</doc>
<doc id="680412" url="https://pl.wikipedia.org/wiki?curid=680412" title="Okrąglak">
Okrąglak



</doc>
<doc id="680413" url="https://pl.wikipedia.org/wiki?curid=680413" title="OWŚ">
OWŚ



</doc>
<doc id="680414" url="https://pl.wikipedia.org/wiki?curid=680414" title="OW Śląsk">
OW Śląsk



</doc>
<doc id="680420" url="https://pl.wikipedia.org/wiki?curid=680420" title="Segunda división paraguaya">
Segunda división paraguaya

Segunda división paraguaya, znana także jako División Intermedia, jest drugą paragwajską ligą piłki nożnej. Jej rozgrywki organizowane są przez paragwajską federację piłkarską Asociación Paraguaya de Fútbol.
Opis.
Od roku 1910 rozgrywki drugiej ligi paragwajskiej zmieniały swoje reguły, liczbę drużyn oraz oficjalną nazwę. W roku 1996 druga liga przyjęła oficjalną nazwę División Intermedia, a gra w niej 10 klubów. Mistrz drugiej ligi awansuje do pierwszej ligi (Primera división paraguaya), a wicemistrz uzyskuje możliwość awansu na drodze baraży z przedostatnim zespołem pierwszej ligi.
Dwie ostatnie drużyny spadają do trzeciej ligi (Primera de Ascenso dla drużyn z zespołu miejskiego Asunción i UFI dla klubów z prowincji).
Dwa miejsca zwolnione przez drużyny spadkowe zajmowane są przez jeden klub z Primera de Ascenso oraz jeden klub z UFI (turniej pucharowy dla klubów prowincjonalnych Paragwaju).

</doc>
<doc id="680423" url="https://pl.wikipedia.org/wiki?curid=680423" title="Strój śląski">
Strój śląski



</doc>
<doc id="680427" url="https://pl.wikipedia.org/wiki?curid=680427" title="II liga paragwajska">
II liga paragwajska



</doc>
<doc id="680431" url="https://pl.wikipedia.org/wiki?curid=680431" title="Druga liga paragwajska">
Druga liga paragwajska



</doc>
<doc id="680434" url="https://pl.wikipedia.org/wiki?curid=680434" title="Jerycho (serial telewizyjny)">
Jerycho (serial telewizyjny)

Jerycho (oryg. "Jericho") – amerykański serial o postnuklearnej rzeczywistości, emitowany przez telewizję CBS od 26 września 2006 do 25 marca 2008.
Serial zasłynął dzięki akcji telewidzów, domagających się wznowienia zawieszonej produkcji programu po 1. sezonie. Protesty poskutkowały, jednak na krótko: drugi sezon trwał 7 odcinków i z powodu malejącej oglądalności produkcja serialu została zakończona. Emisja pierwszej serii serialu rozpoczęła się w Polsce 10 grudnia 2006 na antenie stacji AXN. Na TV4 serial emitowany był od 21 marca 2008. Drugi sezon (7 odcinków) emitowany był przez TV 4 od 9 lipca 2008.
Opis fabuły.
Świat stanął w obliczu wojny nuklearnej. W Stanach Zjednoczonych wybuchło ponad dwadzieścia głowic atomowych. W chaosie jaki zapanował, mieszkańcy małego miasteczka Jericho w Kansas starają się nie tylko przetrwać, ale i utrzymać dotychczasowy styl życia.
Akcja "Ocal Jericho".
16 maja 2007 stacja CBS oficjalnie ogłosiła zakończenie serii. Grupy fanów na całym świecie rozpoczęły zbieranie podpisów pod petycją namawiającą CBS do wydłużenia emisji o kolejny sezon. Dodatkowo, w nawiązaniu do słów wypowiedzianych przez Jake'a w ostatnim odcinku ("nuts") fani postanowili zalać siedzibę stacji olbrzymią ilością orzeszków ziemnych. Akcja ta nie przyniosła spodziewanego odzewu ze strony producenta po czym fani wystosowali kolejny apel. Tym razem poprosili wszystkich akcjonariuszy CBS o sprzedanie akcji firmy.
6 czerwca 2007 dyrektor CBS Nina Tassler, w odpowiedzi na akcję o dotąd niespotykanej skali "Save Jericho" (Ratujmy Jericho), ogłosiła oficjalnie, iż zostanie wyemitowanych następnych 7 odcinków. Pierwsze trzy odcinki nowej serii w wyniku przecieku dostały się do sieci BitTorrent na początku stycznia 2008. Oficjalna emisja drugiej serii serialu rozpoczęła się na antenie stacji CBS 12 lutego 2008.
Komiksy.
Akcja nie przyniosła skutku. Serial zakończono na drugim sezonie. Jednak scenarzyści wspólnie z rysownikami stworzyli sześcioczęściową serię komiksową, będąca sezonem trzecim. W USA seria została opublikowana przez wydawnictwo Devil's Due Publishing. Sezon 3 nosi podtytuł "Civil War" (Wojna domowa) i opowiada dalsze losy Jake'a Greena i Roberta Hawkinsa. Wracają do Stanów Sprzymierzonych uwolnić Johna Smitha, który zna słabości rządu w Cheyenne i jest jedyną osobą, która może pomóc go obalić. 4 sezon to opis wpuszczenia do ich organizacji kreta sterowanego przez rząd Sprzymierzonych Stanów Zjednoczonych (ASA).

</doc>
<doc id="680439" url="https://pl.wikipedia.org/wiki?curid=680439" title="Callisia fragrans">
Callisia fragrans

Callisia fragrans, popularnie nazywana złotym wąsem – gatunek rośliny należący do rodziny komelinowatych ("Commelinaceae"). Pochodzi z Ameryki Środkowej (półwysep Jukatan) i południowej części Ameryki Północnej (środkowy i północny Meksyk), rozprzestrzeniła się także na Florydzie. W wielu krajach, również w Polsce jest uprawiana jako roślina ozdobna. Czasami błędnie nazywana jest trzykrotką.
Zastosowanie.
W krajach o ciepłym klimacie (strefy 9-11) jest uprawiana w gruncie jako roślina ozdobna. W Polsce jest uprawiana jako roślina pokojowa, szczególnie kultywar `Melnikoff`` mający bardziej zwarte rozety liściowe i liście żółtopaskowane. Może być uprawiana samodzielnie lub jako roślina okrywowa w dużych donicach pod większymi roślinami. Uprawiane są również inne gatunki z tego rodzaju: "Callisia repens" i "Callisia elegans".

</doc>
<doc id="680447" url="https://pl.wikipedia.org/wiki?curid=680447" title="Środek komunikacji">
Środek komunikacji

Środek komunikacji – nośnik (medium) procesu komunikacji – przekazywania (wymiany) informacji pomiędzy ludźmi, niezależnie od przyjętego języka.
Środki komunikacji można podzielić na środki komunikacji indywidualnej oraz środki masowego przekazu (mass media). Media indywidualne służą wymianie informacji ze ściśle oznaczonym adresatem (adresatami), zwykle o charakterze prywatnym. Media masowe pośredniczą w wymianie informacji z szeroką grupą osób, zwykle anonimową. Współcześnie podział ten może tracić na wyrazistości, wobec używaniu środków indywidualnych do celów masowych (np. spam czy listy dyskusyjne) i nabierania charakteru indywidualnego przez środki masowe (np. telewizja interaktywna, wideo na życzenie).

</doc>
<doc id="680448" url="https://pl.wikipedia.org/wiki?curid=680448" title="Środki komunikacji">
Środki komunikacji



</doc>
<doc id="680458" url="https://pl.wikipedia.org/wiki?curid=680458" title="Imaginary Day Live">
Imaginary Day Live

Imaginary Day Live – muzyczna płyta DVD wydana w 2001 roku. Stanowi prawie 80-minutowy zapis koncertu zespołu Pat Metheny Group w The Mountain Winery w Saratodze we wrześniu 1998 roku. Koncert odbył się na świeżym powietrzu. Płyta zawiera 10 utworów, które stanowią przeplatanie się muzyki. Prawie każdy utwór jest utrzymany w innej konwencji muzycznej.
Gatunki muzyczne, których można się dosłuchać na płycie to: łagodny i ostry rock, jazz czy łagodne nastrojowe ballady. Utwory skomponowali Pat Metheny i Lyle Mays. Wyjątek stanowią utwory "Into The Dream" i "Message To A Friend", które napisał sam Metheny.

</doc>
<doc id="680463" url="https://pl.wikipedia.org/wiki?curid=680463" title="Biuro obsługi klienta">
Biuro obsługi klienta

Biuro obsługi klienta (skrót: BOK), centrum obsługi klienta – całość infrastruktury służącej przedsiębiorcom do kontaktu z klientami przy użyciu jednego bądź wielu środków komunikacji, zwłaszcza indywidualnych.

</doc>
<doc id="680465" url="https://pl.wikipedia.org/wiki?curid=680465" title="Bok">
Bok



</doc>
<doc id="680469" url="https://pl.wikipedia.org/wiki?curid=680469" title="Choré">
Choré

Choré − miasto paragwajskie leżące w departamencie San Pedro. Według spisu z roku 2002 liczyło 35950 mieszkańców.
Miasto jest siedzibą klubu piłkarskiego Choré Central.

</doc>
<doc id="680470" url="https://pl.wikipedia.org/wiki?curid=680470" title="Philippe Mexès">
Philippe Mexès

Philippe Mexès (ur. 30 marca 1982 w Tuluzie) – piłkarz francuski grający na pozycji środkowego obrońcy.
Kariera klubowa.
Mexès urodził się w Tuluzie i w tym mieście stawiał swoje piłkarskie kroki. Zapisał się do szkółki Toulouse FC, do której zachęciła go starsza siostra i to właśnie ona zaprowadzała młodego Philippe’a na treningi. Jednak w wieku 16 lat młody Mexès opuścił rodzinne miasto i trafił do innej znanej szkółki we Francji, AJ Auxerre. Grał w młodzieżowej drużynie AJA i w 1999 roku zdobył amatorskie mistrzostwo Francji, a zaraz potem w sezonie 1999/2000 roku trafił do kadry pierwszego zespołu. W Ligue 1 zadebiutował 10 listopada w przegranym meczu z Troyes AC. Ogółem w całym sezonie zagrał jeszcze 4 razy, a tygodnik France Football przyznał mu nagrodę „Nadziei Roku we Francji”. W sezonie 2000/2001 trener Guy Roux wstawił do pierwszego składu 18-letniego Philippe, który już do końca sezonu nie oddał w nim miejsca i stał się jednym z najlepszych zawodników młodego pokolenia w Ligue 1. W sezonie 2001/2002 Mexès zdobył swoją pierwszą w karierze bramkę – 8 grudnia 2001 w wygranym 2:0 meczu z AS Monaco. Auxerre rozegrało dobry sezon i zajęło 3. miejsce w lidze gwarantujące start w kwalifikacjach Ligi Mistrzów. Przyczyniła się do tego także gra Philippe, który uplasował się w czołówce najlepszych obrońców ligi. Sezon 2002/2003 to dla Mexèsa awans do Ligi Mistrzów, w której to jednak Auxerre nie sprostało Borussii Dortmund i Arsenalowi Londyn zajmując 3. miejsce w grupie. Dzięki temu Auxerre zagrało w Pucharze UEFA i z Mexèsem w składzie doszło do 1/8 finału. Na niwie krajowej Auxerre odniosło sukces w postaci zdobycia Pucharu Francji, a w lidze zajęło wysokie 6. miejsce. Sezon 2003/2004 był jak się później okazało ostatnim dla Mexèsa w barwach Auxerre, z którym wywalczył 4. miejsce w Ligue 1 i ponownie dotarł do 1/8 finału Pucharu UEFA.
Latem 2004 22-letni Philippe został sprzedany do włoskiej Romy za sumę 10 milionów euro. W Serie A Mexès zadebiutował już w pierwszej kolejce ligowej – 12 września w wygranym 1:0 meczu z Fiorentiną. Jednak pierwszy sezon w Romie był dla Mexèsa niezbyt udany. Popełniał zbyt wiele błędów i wielokrotnie prasa winiła go za stracone przez Romę bramki, zresztą Roma zajęła dopiero 8. miejsce w lidze. Latem 2005 nowym trenerem Romy został Luciano Spalletti, jednak sezon 2005/2006 Mexès zaczął na ławce, gdyż miejsce w pierwszej jedenastce zajął Samuel Kuffour. Gdy Kuffour wyjechał na Puchar Narodów Afryki, Mexès zajął jego miejsce i praktycznie nie oddał go już do końca sezonu. Miał także duży udział w pobiciu przez Romę rekordu 11 kolejnych zwycięstw w lidze. Ostatecznie także po korektach tabeli ze względu na ukaranie ujemnymi punktami Juventusu, A.C. Milan i Fiorentiny, Roma przesunęła się z 5. na 2. miejsce w tabeli stając się wicemistrzem kraju. Od tego czasu Mexès był podstawowym zawodnikiem Romy.
Na początku maja 2011 roku Mexès podpisał kontrakt z Milanem, który wzmocnił na zasadzie wolnego transferu przed sezonem 2011/12. Piłkarz występuje z numerem 5.
Kariera reprezentacyjna.
Mexès z powodzeniem grał w młodzieżowych drużynach reprezentacji Francji w różnych kategoriach wiekowych. W kategorii Under-18 wywalczył mistrzostwo Europy w 2000 roku, a w kategorii Under-21 wicemistrzostwo w 2002 roku. W tym samym roku, 21 sierpnia został powołany przez Jacques’a Santiniego na mecz z reprezentacją Tunezji, jednak ostatecznie w nim nie zagrał. W reprezentacji zadebiutował 2 miesiące później, 16 października w wygranym 4:0 wyjazdowym meczu z reprezentacją Malty rozegranym w ramach kwalifikacji do Euro 2004 (Mexès zmienił w 85. minucie Liliana Thurama). Philippe brał udział w Pucharze Konfederacji 2003, który to Francuzi wygrali w finale pokonując Kamerun 1:0, jednak Mexès w nim nie zagrał. Nie został powołany do kadry ani na Euro 2004 ani na Mistrzostwa Świata w Niemczech i do kadry wrócił dopiero w sierpniu 2006, gdy został powołany na mecz z Bośnią i Hercegowiną. Wraz z reprezentacją zagrał na Euro 2012.

</doc>
<doc id="680471" url="https://pl.wikipedia.org/wiki?curid=680471" title="Philippe Mexes">
Philippe Mexes



</doc>
<doc id="680474" url="https://pl.wikipedia.org/wiki?curid=680474" title="Menkauhor">
Menkauhor

Menkauhor – władca starożytnego Egiptu z V dynastii. Znany jest także jako Ikau-Hor i Kaui, które to formy są skróconymi wersjami imienia tronowego.
Przypuszczalne pochodzenie.
Nie są znane jego relacje rodzinne z poprzednikami i następcami. Mógł być bratem lub synem Niuserre. Jeśli był synem Niuserre, to prawdopodobnie jego matką była żona tego władcy Reputnebu. Mógł też być ojcem lub bratem swojego następcy Dżedkare lub też kuzynem, o ile Dżedkare był synem Neferefre, a Menkauhor – synem Niuserre.
Jego czasy i działalność.
Według Kanonu Turyńskiego panował 8 lat. Lata jego panowania i rządów jego następców to czasy osłabienia władzy królewskiej na rzecz nomarchów, których bogactwa, rola i znaczenie wyraźnie wzrosły, m.in. dzięki darowiznom i nadaniom samych panujących. Wzmacnia się również warstwa mniejszych właścicieli ziemskich i kapłanów. Przejawia się to w budowie wspaniałych, bogatych grobów w formie mastab, których przepych przerasta to co było dostępne dla zwykłych śmiertelników w czasie panowania poprzednich dynastii. 
Menkauhor wybudował swoją świątynię solarną (co potwierdzają inskrypcje na ścianach prywatnych grobowców), lecz nie wiadomo, gdzie się ona znajdowała. Była to najprawdopodobniej ostatnia świątynia tego typu wybudowana przez władcę z V dynastii. 
Zabytki.
Prowadził też intensywną eksploatację kopalni na Synaju, w Wadi Maghara zachowała się inskrypcja wspominająca jakąś wyprawę. Z jego czasów zachowały się również inne zabytki, jak:
Kontrowersje wokół miejsca pochówku.
Nie znamy miejsca jego pochówku.
Menkauhor był szczególnie czczony w Nowym Państwie za XVIII dynastii, znanych jest kilku kapłanów jego kultu pośmiertnego.

</doc>
<doc id="680476" url="https://pl.wikipedia.org/wiki?curid=680476" title="Centrum obsługi klienta">
Centrum obsługi klienta



</doc>
<doc id="680478" url="https://pl.wikipedia.org/wiki?curid=680478" title="Škoda 57E">
Škoda 57E

Škoda 57E (seria "122" [57E1] "ČD", seria "E 469.2 [57E1] ČSD") – typy normalnotorowych towarowych lokomotyw elektrycznych wyprodukowanych w roku 1967 i 1971 przez zakłady Škoda w Pilźnie w Czechosłowacji. Lokomotywy tego typu są eksploatowane obecnie w Czechach.
Konstrukcja.
Lokomotywy serii 122 i 123 powstały w wyniku dalszego (po produkcji elektrowozów serii 121) zapotrzebowania na elektrowozy przeznaczone wyłącznie do ruchu towarowego. W nowej lokomotywie wykorzystano pudło znane z serii 130, z wejściami do kabin maszynisty po obu stronach pudła. Część elektryczna nie zmieniła się znacznie w stosunku do serii 121, a najważniejszą modyfikacją było wprowadzenie sterowania wielokrotnego. Lokomotywa wyposażona jest w 4 silniki (po 2 na każdy wózek) prądu stałego 3 kV z rozruchem oporowym. Wyprodukowano ogółem 85 egzemplarzy – 55 typu 57E1 i 30 typu 57E2. Lokomotywy serii 122 i 123 różnią się tylko typem sprężarki i (nieznacznie) siłą pociągową.
Eksploatacja.
Elektrowozy serii 122 i 123 eksploatowane są wyłącznie w ruchu towarowym. Obecnie na terenie Czech stacjonują w lokomotywowni Ústí nad Labem.

</doc>
<doc id="680480" url="https://pl.wikipedia.org/wiki?curid=680480" title="Konfitura">
Konfitura

Konfitura – produkt spożywczy uzyskiwany poprzez gotowanie owoców lub części owoców w syropie cukrowym lub zagęszczonym soku z winogron.
Przygotowywanie.
Do przygotowania konfitur selekcjonuje się najlepszej jakości owoce. Nie nadają się owoce uszkodzone, niedojrzałe lub niewybarwione. Ponadto owoce używane do sporządzenia konfitur muszą być bardzo słodkie (zawierać ponad 60% cukru).
W konfiturach nie używa się środków konserwujących, wystarczającym konserwantem jest cukier. Przeciętnie na 1 kg owoców stosuje się nawet 2 kg cukru. Syrop cukrowy przyrządza się poprzez rozpuszczenie w wodzie dużej ilości cukru, a następnie odparowywanie wody aż do uzyskania gęstego syropu. Podobnie odparowuje się soki wyciśnięte z winogron.
Najszybsza metoda polega na gotowaniu syropu w szerokich, płaskich garnkach. W trakcie gotowania należy usuwać pojawiającą się pianę (szumowinę). Syrop powinien mieć taką konsystencję, by tworzył nitki w czasie powolnego przelewania. Do gotowego syropu dodaje się powoli wyselekcjonowane, umyte i koniecznie osuszone owoce. Jednorazowo dodaje się tyle, żeby ustało wrzenie, ale tak, by temperatura syropu nie spadła zbytnio. Konfiturę mieszamy co pewien czas poprzez poruszanie kolistymi ruchami naczyniem. Jeśli zbiera się piana, należy ją bardzo delikatnie usunąć. Owoce nie powinny być uszkodzone, dlatego do mieszania nie używamy narzędzi, a zbieranie szumowin przeprowadzamy bardzo ostrożnie. Konfitura jest gotowa, gdy owoce zajmują całą objętość syropu i nie wypływają. W niektórych przepisach można znaleźć zalecenie, by gotowanie konfitur przerywać na parę godzin, a następnie ponownie podgrzewać przez kilka do kilkunastu minut.
Konfitury przechowuje się w małych słoikach wypełnionych gorącymi konfiturami po same brzegi. Nakrętki i brzegi słoików warto zabezpieczyć poprzez posmarowanie koniakiem.
Zaletą dobrej jakości konfitur jest wzmacnianie odporności oraz uzupełnianie niedoborów witaminowych, szczególnie w sezonie jesienno-zimowym. Domowe przetwory z malin, jeżyn, porzeczek lub aronii potrafią wzmocnić naszą odporność, natomiast konfitury z jagód mogą być pomocne przy dolegliwościach żołądkowych.

</doc>
<doc id="680486" url="https://pl.wikipedia.org/wiki?curid=680486" title="Choré Central">
Choré Central

Club Choré Central jest paragwajskim klubem piłkarskim z siedzibą w mieście Choré, w dzielnicy San Roque.
Hsitoria.
Klub założony został 19 stycznia 1965 roku i gra obecnie w drugiej lidze paragwajskiej (Primera división paraguaya). Swoje mecze domowe Chore Central rozgrywa na oddanym do użytku w roku 2005 stadionie Estadio Asteria Mendoza, mającym pojemność 3500 widzów.

</doc>
<doc id="680491" url="https://pl.wikipedia.org/wiki?curid=680491" title="Saki (miasto)">
Saki (miasto)

Saki (, , tat. "Saq") – uzdrowisko mineralno-borowinowe, miasto położone na zachodnim brzegu Krymu, nad Jeziorem Sakskim.
Uzdrowisko.
Saki znajdują się 4 km od wybrzeża Morza Czarnego. Położenie miejscowości, na granicy klimatów: stepowego (suchego) i morskiego (umiarkowanie łagodnego), sprzyja klimatoterapii. Liczba dni słonecznych w roku jest duża, a jonizacja powietrza – wysoka.
W mieście znajduje się uzdrowisko i rozlewnia wody mineralnej, m.in. wody „Krymskiej mineralnej” ().
W 1807 r. francuski chemik F.A. Desser dokonał analizy błota Jeziora Sakskiego, co przyczyniło się w 1827 r. do zastosowania w Sakach pierwszej kąpieli borowinowej w Rosji.
W 1827 r. do Saków przybył dr Nikołaj Auger. Latem obserwował leczenie pacjentów, opisując je w książce "Praktyczne obserwacje i badania właściwości leczniczych błota, pokazujące zasady, którymi powinni kierować się pacjenci". Spotykana jest opinia, że borowina siarczkowa z Jeziora Sakskiego przewyższa pod względem zawartości aminokwasów, lipidów i witamin i właściwości leczniczych czarne błoto Morza Martwego.
W 1828 r. leczono w Sakach 29 osób, a w 1850 r. 330 chorych. W 1837 r. otwarto w Sakach oddział szpitala wojskowego w Symferopolu, aby leczniczym błotem Jeziora Sakskiego leczyć personel wojskowy. Promotorem lecznictwa w Sakach był gen. piechoty hr. Michaił Woroncow, który w latach 1836–1846 przyczynił się do powstania budynków uzdrowiskowych.
W 1835 r. Nikołaj Gogol zażywał kąpieli błotnych, które poprawą nastroju pomogły w twórczości: w 1836 r. napisał komedię "Rewizor" i opowiadanie "Nos". Leczył się tu Francuz , malujący w Rosji. W 1913 r. miejscowa solanka i borowina były drogą morską specjalnie dostarczane do pałacu carskiego w Liwadii, leżącej w pobliżu Jałty, aby leczyć przebywającego tam, chorego na hemofilię dziewięcioletniego carewicza Aleksieja. Zabiegi poprawiły stan jego zdrowia.
Rosyjski chirurg Nikołaj Pirogow włączył terapię borowinową do rehabilitacji rannych.
Historia.
W czasach Chanatu Krymskiego Saki były wioską należącą do krymskiej rodziny szlacheckiej Mansur. Pochodzenie nazwy wywodzi się od dawnej perskiej nazwy plemion scytyjskich Saków, które żyły w tych miejscach w czasach starożytnych.
W połowie XIX w., podczas wojny krymskiej niedaleko Saków, między jeziorami Sakskim i , wylądowały oddziały wojsk koalicyjnych (brytyjskich, francuskich i tureckich) pod dowództwem marsz. liczące 62 000 żołnierzy. Alianci przez wiele miesięcy oblegali Sewastopol. Na początku lutego 1855 r. skoncentrowano tu wojska rosyjskie gen. Chrulowa przed szturmem na fortyfikacje w Eupatorii. Podczas ostrzału wieś uzdrowiskowa została zniszczona.
Po podpisaniu traktatu pokojowego w Paryżu w 1856 r. do Saków zaczęli napływać chłopi z rosyjskich guberni Woroneż i Połtawa. Według danych z 1864 r. we wsi mieszkało 403 osoby. Po zakończeniu działań wojennych ludzie chcący się leczyć, ponownie napłynęli do Saków. Władze zaczęły przywracać placówki medyczne. W 1912 r. otwarto Instytut Diagnostyki i Fizycznych Metod Leczenia.
W 1921 r. miasto weszło w skład Krymskiej ASRR. Pod koniec lat 1930. Saki stały się dużą miejscowością wypoczynkową. Populacja wzrosła do 8 tysięcy osób. W czasie II wojny światowej, 29 października 1941 r. miasto zostało zajęte przez wojska niemieckie; wojska sowieckie weszły na powrót 13 kwietnia 1944 r.
W lutym 1945 r. w sanatorium wojskowym, na i w samej wsi zakwaterowano pilotów i personel techniczny Stanów Zjednoczonych i Wielkiej Brytanii, którzy brali udział w obsłudze i zabezpieczeniu konferencji jałtańskiej.
10 czerwca 1952 r. Saki otrzymały prawa miejskie. W 1954 r. jako część obwodu krymskiego, Saki zostały przeniesione do Ukraińskiej SRR. Od 1991 r. wchodzą w skład Autonomicznej Republiki Krymu, będącej częścią Ukrainy. W marcu 2014 r. w wyniku aneksji Krymu miasto znalazło się pod kontrolą Rosji.
Transport kolejowy.
Aby ułatwić dojazd na leczenie, do Saków zamierzano wydłużyć linię kolejową z Symferopola do Eupatorii. Wykorzystując podleczenie cesarzewicza Aleksieja w 1913 r., zabiegano o poparcie projektu u cara Mikołaja II. Prace przyspieszyły w 1915 r., już po rozpoczęciu I wojny światowej, dzięki wykazaniu strategicznych korzyści dostaw przez Krym dla Armii Imperium Rosyjskiego w centralnych prowincjach Rosji w sytuacji zagrożenia militarnego. Pociąg dotarł do Saków 21 października 1915 r. – pierwszy skład składał się z 7 wagonów pasażerskich i 1 wagonu serwisowego, a jego pasażerami byli budowniczowie kolei, członkowie komisji odbierającej linię i gubernator taurydzki . Regularne kursowanie pociągów pasażerskich i towarowych na linii Eupatoria–Symferopol ruszyło 21 grudnia 1915 r., a od 1 maja 1916 r. ustanowiono bezpośrednią komunikację do Moskwy i Petersburga.
Atak na lotnisko Saki w Nowofedoriwce w 2022 r..
W XXI wieku, podczas inwazji Rosji na Ukrainę w 2022 r., 9 sierpnia w pobliżu (7 km od miasta Saki), na zajmowane przez główną siłę uderzeniową Floty Czarnomorskiej – 43. pułk lotnictwa szturmowego, nastąpił atak o nieustalonej genezie. W wyniku ataku na lotnisko w Nowofedoriwce zniszczone zostały rosyjskie magazyny pocisków manewrujących, Rosjanie stracili m.in. wielozadaniowe samoloty bojowe Su-30M i Su-24 oraz ciężki samolot transportowy Ił-76. Oceniono, że były to największe straty rosyjskiego lotnictwa wojskowego w ciągu jednego dnia od czasów II wojny światowej. Zniszczony sprzęt wojskowy był wart 650–850 mln dolarów, połowa samolotów gotowych do walki została zniszczona. Z tego lotniska atakowano wcześniej południe Ukrainy. Wybuch na lotnisku Saki miał być dla Rosji większym ciosem, niż zatopienie krążownika „Moskwa”. W następstwie dowódca rosyjskiej Floty Czarnomorskiej został zdymisjonowany.

</doc>
<doc id="680492" url="https://pl.wikipedia.org/wiki?curid=680492" title="Club Choré Central">
Club Choré Central



</doc>
<doc id="680493" url="https://pl.wikipedia.org/wiki?curid=680493" title="Saki (małpy)">
Saki (małpy)

Saki (Pitheciinae) – podrodzina ssaków naczelnych z rodziny sakowatych (Pitheciidae). Wcześniej takson ten zaliczany były do płaksowatych (Cebidae).
Zasięg występowania.
Saki występują w lasach północnej i centralnej Ameryki Południowej. 
Charakterystyka.
Żyją w stadach złożonych z kilku do kilkudziesięciu osobników obydwu płci.
Systematyka.
Do podrodziny należą następujące występujące współcześnie rodzaje:
Opisano również rodzaje wymarłe:

</doc>
<doc id="680496" url="https://pl.wikipedia.org/wiki?curid=680496" title="Aglomeracja łódzka">
Aglomeracja łódzka

Aglomeracja łódzka – aglomeracja monocentryczna w środkowej części województwa łódzkiego, z miastem centralnym Łodzią.
W zależności od koncepcji i przyjętych kryteriów delimitacji obszarów, liczba ludności zamieszkującej aglomerację wynosi od około 1 mln do około 1,1 mln osób. 
W latach 1975–1998 istniało województwo łódzkie, obejmujące mniej więcej obszar obecnej aglomeracji łódzkiej. 
Koncepcje aglomeracji łódzkiej.
Aglomeracja według P. Swianiewicza i U. Klimskiej.
W 2005 r. Paweł Swianiewicz oraz Urszula Klimska wyznaczyli obszar aglomeracji z miastem centralnym Łodzią oraz przyległych 19 gmin. Obszar ten w 2002 r. zamieszkiwało 1129 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Aglomeracja według J. Paryska.
W 2008 r. Jerzy Jan Parysek przedstawił, że głównymi ośrodkami aglomeracji są: Łódź, Zgierz, Pabianice, Ozorków, Aleksandrów, Konstantynów, Brzeziny. Wskazał, że obszar aglomeracji zamieszkuje 1,1 mln osób.
Inne koncepcje.
Inne koncepcje aglomeracji, obszaru funkcjonalnego, zespołu miejskiego Łodzi:
Infrastruktura.
Miasta satelickie Łodzi połączone są z nią komunikacją kolejową, tramwajową i autobusową. Linie tramwajowe łączą Łódź z Pabianicami, Konstantynowem Łódzkim, Lutomierskiem, Zgierzem oraz Ozorkowem.
W roku 2008 uruchomiony został projekt szybkiej linii tramwajowej o nazwie Łódzki Tramwaj Regionalny, który miał połączyć największe miasta aglomeracji: Pabianice, Łódź i Zgierz. Pabianice i Zgierz wycofały się z projektu ze względów finansowych. Aktualnie planowana jest realizacja założeń projektu w latach 2014–2020. Planowana jest także modernizacja pozostałych odcinków podmiejskich linii tramwajowych.
W roku 2015 sfinalizowany zostanie pierwszy etap projektu budowy systemu Łódzkiej Kolei Aglomeracyjnej, oparty na istniejących liniach kolejowych, nowych i modernizowanych stacjach, przystankach i dworcach, nowych elektrycznych zespołach trakcyjnych i wspólnej taryfie z innymi przewoźnikami autobusowymi, tramwajowymi i kolejowymi.

</doc>
<doc id="680497" url="https://pl.wikipedia.org/wiki?curid=680497" title="Sajnszand">
Sajnszand

 
Sajnszand () – miasto w południowo-wschodniej Mongolii, na obszarze Gobi.
Miasto jest stolicą ajmaku wschodniogobijskiego. Leży na wysokości 952 m n.p.m. W 2010 roku liczyło 18,7 tys. mieszkańców.
Powstało w 1931 jako osada leżąca na szlaku karawan Pekin – Irkuck. Później przez miasto poprowadzono działającą do dziś Kolej Transmongolską, budując tu stację kolejową, co przyczyniło się do ożywienia miasta. W latach 80. XX w. działała fabryka alabastru budowlanego oraz niewielki kombinat spożywczy produkujący chleb, wyroby cukiernicze i napoje (różne odmiany lemoniady). Znajdują się tu (stan na 2008) dwa muzea: ajmaku oraz muzeum słynnego mongolskiego lamy i artysty Dandzanrawdży.

</doc>
<doc id="680499" url="https://pl.wikipedia.org/wiki?curid=680499" title="Przybynin">
Przybynin

Przybynin (kaszb. "Brinkenowzdôl", niem. "Brenkenhofsthal") – osada w Polsce położona w województwie pomorskim, w powiecie słupskim, w gminie Smołdzino. Wieś jest częścią składową sołectwa Łokciowe.
W latach 1975–1998 miejscowość administracyjnie należała do województwa słupskiego.
Będący początkowo "niemieckim" przysiółkiem "słowińskiego" Smołdzińskiego Lasu rozwinął się do wielkości kolonii w ramach Smołdzińskiego Lasu.
Wskazówka - występuje również wariant nazewniczy Brenkowo.

</doc>
<doc id="680500" url="https://pl.wikipedia.org/wiki?curid=680500" title="Morskie opowieści">
Morskie opowieści

„Morskie opowieści” (ang. "The Drunken Sailor") – jedna z najpopularniejszych pieśni szantowych. Pierwotnie wykonywana przez marynarzy Brytyjskiej Marynarki Wojennej, z czasem na stałe weszła do repertuaru zespołów szantowych z całego świata. Pierwsze polskie zwrotki do utworu napisał Jacek Kasprowy. W chwili obecnej "Morskie opowieści" w polskiej wersji liczą ok. 500 zwrotek różnych, często anonimowych autorów.
Inną, bardziej zbliżoną do angielskiego oryginału, wersję piosenki napisał R. Burchardt. Najbardziej znanym wykonawcą piosenki, noszącej tytuł „Z pijanym żeglarzem”, jest zespół Zejman &amp; Garkumpel.
W 1987 roku Michael Steigerwald i Joseph Angelli stworzyli, w oparciu o melodię „The Drunken Sailor”, dyskotekową piosenkę „What Shall We Do With The Drunken D.J.". Utwór, wpisujący się w popularny w tamtym okresie styl Italo disco, ukazał się na wyprodukowanym przez Renzo Lucchettę i Paula Wucherpfenniga singlu zatytułowanym "The Radio Pirates". Drugą stronę krążka zajmowała piosenka „Fix Your Antenna. Long Version”.
29 lipca 2022 podczas pierwszej edycji Festiwalu „Ahoj Mazury” organizowanego przez Telewizję Polsat w Giżycku w zaskakującej, klubowej aranżacji „Morskie Opowieści” zaprezentował nagrodzony za „Debiut Ahoj Mazury 2022” zespół Lunaria.
Twórcy i wykonawcy.
Piosenka jest często śpiewana przez wodne drużyny harcerskie podczas obozów itp. Istnieje jej wiele różnych wersji. Od tych grzecznych opowiadających o kulturze żeglarzy, aż po te wulgarne i śmieszne. Niektóre ze zwrotek prawdopodobnie zostały wymyślone przez żeglarzy. Ich specyficzny 'pijany morski' humor możemy spotkać niemal w całych „Morskich opowieściach”.
Treść.
Pierwszych osiem zwrotek Jacka Kasprowego w żartobliwy sposób przedstawiało pijacką rozmowę grupy marynarzy wspominających zabawne anegdoty z ich życia, z charakterystycznym dla marynarzy licytowaniem się i wyolbrzymianiem przygód. Z czasem, wraz z rozrastaniem się ilości zwrotek, "Morskie opowieści" urosły do roli swoistej kroniki opowiadającej, nieraz w wulgarny sposób, o życiu miłośników żeglarstwa z całej Polski. Duża część zwrotek dotyczyła również aktualnych wydarzeń politycznych.
Stałą częścią każdego wykonania "Morskich opowieści" jest powtarzający się po każdej zwrotce refren autorstwa Jana Kasprowego:
Przed II wojną światową na polskim żaglowcu „Lwów” śpiewano również refren ułożony przez bosmana statku, legendarnego Jana Kaletę:
Dzięki dowcipnym, wpadającym w ucho, słowom oraz stosunkowo prostym akompaniamencie (by zagrać "Morskie opowieści" wystarczy znać tylko trzy chwyty gitarowe), utwór zdobył dużą popularność, na stałe wchodząc do śpiewników szantowych (i nie tylko) w całej Polsce.

</doc>
<doc id="680501" url="https://pl.wikipedia.org/wiki?curid=680501" title="Sasowy Róg">
Sasowy Róg

Sasowy Róg – miejsce historyczne w północno-zachodniej Mołdawii, nad Prutem, naprzeciwko Ștefănești w Rumunii.
W okolicy Sasowego Rogu rozegrały się trzy bitwy:

</doc>
<doc id="680503" url="https://pl.wikipedia.org/wiki?curid=680503" title="Sébastien Foucan">
Sébastien Foucan

Sébastien Foucan (ur. 24 maja 1974 w Paryżu) – francuski traceur, współtwórca parkour, twórca freerun-u pochodzenia gwadelupskiego.
Życiorys.
Był zamkniętym w sobie i niepewnym siebie dzieckiem. Jako nastolatek miał trudności w szkole, a jego pasją stała się wspinaczka, skakanie i bieganie.
Zagrał w komedii sensacyjnej Luca Bessona "Yamakasi - współcześni samurajowie" ("Yamakasi – Les samouraïs des temps modernes", 2001). Stał się rozpoznawalny w Wielkiej Brytanii po udziale w filmie dokumentalnym Channel 4 "Jump London" zrealizowanym we wrześniu 2003, a następnie wystąpił w sequelu "Jump Britain" (2005).
Przygotował choreografię opartą na stylu Parkour i sam pojawiał się na scenie w teledysku do piosenki Madonny „Jump” (2005) i współpracował podczas pięciomiesięcznej trasy koncertowej „Confessions Tour” (2006). Wkrótce Martin Campbell zaangażował go do roli terrorysty Mollaki w scenie pogoni na Madagaskarze w 21. filmie z serii o Jamesie Bondzie - "Casino Royale" (2006) z Danielem Craigiem. Pojawił się w zwiastunie gry "Mirror’s Edge" (2008). W dreszczowcu sensacyjnym "Turniej" ("The Tournament", 2009) z Robertem Carlyle i Kelly Hu wystąpił w roli zabójcy Antona Bogarta.

</doc>
<doc id="680510" url="https://pl.wikipedia.org/wiki?curid=680510" title="Anna Sedokova">
Anna Sedokova



</doc>
<doc id="680513" url="https://pl.wikipedia.org/wiki?curid=680513" title="ISO-8859">
ISO-8859



</doc>
<doc id="680518" url="https://pl.wikipedia.org/wiki?curid=680518" title="Kaliszer Woch">
Kaliszer Woch

Kaliszer Woch (pol. "Tydzień Kaliski") – żydowski tygodnik społeczny, polityczny i ekonomiczny wydawany w latach 1930–1939 w Kaliszu.

</doc>
<doc id="680519" url="https://pl.wikipedia.org/wiki?curid=680519" title="Lędowo-Osiedle">
Lędowo-Osiedle

Lędowo-Osiedle – osada w Polsce położona w województwie pomorskim, w powiecie słupskim, w gminie Ustka. Wieś jest częścią składową sołectwa Lędowo.
W latach 1975–1998 miejscowość administracyjnie należała do województwa słupskiego.

</doc>
<doc id="680520" url="https://pl.wikipedia.org/wiki?curid=680520" title="Ludwik Marszałek">
Ludwik Marszałek

Ludwik Marszałek, ps. „Zbroja” (ur. 9 sierpnia 1912 w Brzezinach k. Ropczyc, zm. 27 listopada 1948 we Wrocławiu) – oficer piechoty i lotnictwa Wojska Polskiego, oficer szkoleniowy i od czerwca 1944 komendant dębickiego obwodu Armii Krajowej (siedzibą komendantury była wieś Gumniska), działacz struktur konspiracji niepodległościowej AK-WiN w województwie rzeszowskim i na Dolnym Śląsku. Redagował m.in. podziemne pismo Okręgu Rzeszowskiego WiN „Ku Wolności”.
Życiorys.
Był absolwentem XI promocji Szkoły Podchorążych Piechoty. 4 sierpnia 1934 prezydent RP mianował go podporucznikiem ze starszeństwem z 15 sierpnia 1934 i 38. lokatą w korpusie oficerów piechoty, a minister spraw wojskowych wcielił do 17 pułku piechoty w Rzeszowie. Na porucznika awansował ze starszeństwem z 19 marca 1938 i 63. lokatą w korpusie oficerów piechoty. W marcu 1939 pełnił służbę w 15 pułku piechoty „Wilków” w Dęblinie na stanowisku dowódcy plutonu 4. kompanii strzeleckiej.
Podczas kampanii wrześniowej 1939 walczył w szeregach 15 pp. Po wzięciu do niewoli niemieckiej zbiegł z obozu jenieckiego i objął funkcję oficera szkoleniowego w strukturach Związku Walki Zbrojnej na obszarze wokół Rzeszowa. Posługiwał się pseudonimami „Wilk”, „Zbroja”. W listopadzie 1943 otrzymał awans do stopnia kapitana, a rok później do stopnia majora. W Obwodzie Dębica pełnił szereg istotnych funkcji; oficera saperów, oficera szkoleniowego. W styczniu 1944 został komendantem nowo utworzonego Podobwodu Sędziszów Małopolski. W czerwcu został mianowany komendantem Obwodu AK „Deser”. W Akcji „Burza” uczestniczył jako zastępca dowódcy 5. psk Armii Krajowej mjr. Adama Lazarowicza. Walczył z Niemcami w lasach w rejonie Braciejowej, Gumnisk i Połomi na tyłach linii obrony niemieckiej przed nacierającą od wschodu Armią Czerwoną. Wobec zatrzymania ofensywy Armii Czerwonej zgrupowanie Adama Lazarowicza ps. „Klamra” i Ludwika Marszałka „Zbroi” znalazło się w niemieckim okrążeniu, z którego udało się im wydostać dopiero w połowie września z niewielką tylko grupą żołnierzy. 
Od jesieni 1944 intensywnie poszukiwany przez sowiecki kontrwywiad wojskowy Smiersz. Od stycznia 1945 kontynuował działalność w konspiracji poakowskiej. Był jednym z głównych organizatorów struktur Zrzeszenia Wolność i Niezawisłość na Rzeszowszczyźnie. Od września 1945 do marca 1946 kierownik Rejonu Mielec „Północ” (Dębica, Mielec, Tarnobrzeg, Nisko), następnie od marca do października 1946 kierownik Rejonu Krosno „Południe” (Krosno, Jasło, Sanok, Gorlice) w Okręgu Rzeszowskim WiN. Równocześnie od grudnia 1945 do października 1946 r. był kierownikiem Wydziału Propagandy Okręgu Rzeszów, współredaktorem i drukarzem podziemnego pisma okręgu „Ku Wolności”. W październiku 1946 jako intensywnie poszukiwany przez UB został przeniesiony do pracy konspiracyjnej na Ziemie Zachodnie, od grudnia 1946 mieszkał we Wrocławiu. Pracował w firmie remontowo-budowlanej. Od marca 1947 ostatni kierownik wrocławskiego okręgu WiN. Odbudował dolnośląskie struktury Zrzeszenia prawie od podstaw. 
12 grudnia 1947, w wyniku zdrady, aresztowany we Wrocławiu przez funkcjonariuszy MBP. Przeszedł okrutne śledztwo. Strażnik aresztu śledczego wspominał: "Marszałka przez częste przesłuchiwanie doprowadzono do obłędu i utraty mowy. Ten wychudzony, o wklęsłych oczach człowiek, zwijał się w celi z bólu i bez przerwy obiema rękami masował głowę. Jednak nie można go było zaprowadzić do lekarza, bo o zdrowiu aresztowanych decydowali oficerowie Wydziału Śledczego". 10 sierpnia 1948 w procesie działaczy Zarządu Okręgu Wrocław WiN został skazany przez Wojskowy Sąd Rejonowy we Wrocławiu na karę śmierci (oskarżał prokurator Jan Orliński, wyrok wydał sędzia Zygmunt Bukowiński). Skazanemu odmówiono ostatniego przed egzekucją widzenia z rodziną. Rozstrzelany (razem z innymi działaczami WiN: Stanisławem Dydo ps. „Steinert”, Janem Klamutem i Władysławem Ciskiem) w więzieniu przy ul. Kleczkowskiej we Wrocławiu 27 listopada 1948. Ciało pogrzebano na cmentarzu Osobowickim we Wrocławiu. W 1977 szczątki zostały ekshumowane, przeniesione do grobowca rodzinnego w Cieplicach (Jelenia Góra) i złożone obok zmarłej w 1976 r. żony. 
Miał żonę Weronikę, córkę Marię Magdalenę, urodzoną tuż przed wojną i syna Krzysztofa. Przed śmiercią napisał do swoich bliskich: "Ukochana żono Weruś! Kochałem Cię bardzo – przebacz mi, co złego zrobiłem. Błogosławię Cię i proszę Boga, abyśmy mogli spotkać się w żywocie wiecznym. Ludwik", do córki – "Moja córeczko Marysieńko! Błogosławię Cię. Bądź szczęśliwą. Dąż do nieba, abyśmy tam mogli żyć w wiecznym szczęściu. Tatuś" i do syna – "Mój synku Krzysiu! Błogosławię Cię na szczęśliwe życie. Módl się, pracuj, bądź dobrym Polakiem, a da Bóg, że zobaczymy się w niebie. Twój Ojciec".
Łączniczką Ludwika Marszałka była jego siostra Emilia ps. „Maj”, również schwytana przez UB i skazana na śmierć (wyrok jednak złagodzono i po 8 latach ciężkiego więzienia odzyskała wolność).
Decyzją Nr 120/MON z dnia 24 sierpnia 2020 imię ppłk. Ludwika Marszałka, ps. „Zbroja” nadano 16 Dolnośląskiej Brygadzie Obrony Terytorialnej.

</doc>
<doc id="680522" url="https://pl.wikipedia.org/wiki?curid=680522" title="Seweryn Krzyżanowski">
Seweryn Krzyżanowski

Seweryn Krzyżanowski (ur. 14 lipca 1787 w Parchamówce na Naddnieprzańskiej Ukrainie, zm. 1 lipca 1839 w Tobolsku) – podpułkownik Wojsk Polskich, przywódca Towarzystwa Patriotycznego.
W 1808 wstąpił do 4 pułku Legii Nadwiślańskiej. W latach 1809–1811 odbył kampanię w Hiszpanii. Na wniosek księcia Józefa Poniatowskiego odznaczony krzyżem Orderu Virtuti Militari. Wziął udział w 1812 w kampanii w Rosji. Uczestniczył w bitwie nad Berezyną. W 1813 bronił twierdzy Spandau pod Berlinem. 12 października dostał krzyż kawalerski Legii Honorowej. Wziął udział w bitwie pod Lipskiem. W 1814 uczestniczył w walkach we Francji.
27 września 1817 został dowódcą szwadronu w Pułku Strzelców Konnych Gwardii. W 1825 został podpułkownikiem. Był wolnomularzem. Należał do loży "Tarcza Północy". Jesienią 1822, po aresztowaniu Waleriana Łukasińskiego stanął na czele konspiracyjnego Towarzystwa Patriotycznego. W 1824 w Kijowie nawiązał kontakty ze Związkiem Południowym (późniejszymi dekabrystami). 20 lutego 1826 został aresztowany. Został wraz ze współpracownikami oskarżony o zdradę stanu przed sądem sejmowym. Sąd oczyścił go z najcięższych zarzutów, jednak za przynależność do organizacji tajnych skazał go na 3 lata i 3 miesiące więzienia. 2 lipca 1828 cesarz Mikołaj I przedłużył mu wyrok bezterminowo i umieścił go w twierdzy Pietropawłowskiej w Petersburgu. 18 lutego 1830 został zesłany do guberni tobolskiej.

</doc>
<doc id="680526" url="https://pl.wikipedia.org/wiki?curid=680526" title="Club 12 de Octubre">
Club 12 de Octubre

Club 12 de Octubre jest paragwajskim klubem z siedzibą w mieście Asunción, w dzielnicy Santo Domingo.
Historia.
Klub założony został 12 października 1922 roku i gra obecnie w czwartej lidze paragwajskiej (Segunda de Ascenso). W roku 2001 oddano do użytku stadion klubu Estadio Rafael Giménez.

</doc>
<doc id="680527" url="https://pl.wikipedia.org/wiki?curid=680527" title="Club 12 de Octubre de Santo Domingo">
Club 12 de Octubre de Santo Domingo



</doc>
<doc id="680528" url="https://pl.wikipedia.org/wiki?curid=680528" title="Bałamątek">
Bałamątek

Bałamątek (kaszb. "Stôri Młin", niem. "Alte Mühle") – wieś w Polsce położona w województwie pomorskim, w powiecie słupskim, w gminie Ustka. 
Wieś jest częścią składową sołectwa Objazda.
W latach 1975–1998 miejscowość położona była w województwie słupskim.

</doc>
<doc id="680536" url="https://pl.wikipedia.org/wiki?curid=680536" title="Ai no kusabi">
Ai no kusabi



</doc>
<doc id="680537" url="https://pl.wikipedia.org/wiki?curid=680537" title="Heppoko jikken animēshon Ekuseru sāga">
Heppoko jikken animēshon Ekuseru sāga



</doc>
<doc id="680540" url="https://pl.wikipedia.org/wiki?curid=680540" title="Kamikaze Kaitō Jeanne">
Kamikaze Kaitō Jeanne



</doc>
<doc id="680542" url="https://pl.wikipedia.org/wiki?curid=680542" title="Vandoredo">
Vandoredo



</doc>
<doc id="680545" url="https://pl.wikipedia.org/wiki?curid=680545" title="Tenkū no Esukafurōne">
Tenkū no Esukafurōne



</doc>
<doc id="680551" url="https://pl.wikipedia.org/wiki?curid=680551" title="Kozin (województwo pomorskie)">
Kozin (województwo pomorskie)

Kozin (dodatkowa nazwa w j. kaszub. Kòzëno; niem. "Kosemühl") – osada w Polsce, położona w województwie pomorskim, w powiecie bytowskim, w gminie Czarna Dąbrówka, w kaszubskim regionie kulturowym, przy trasie drogi wojewódzkiej nr 212. Wchodzi w skład sołectwa Kozy. 
W latach 1975–1998 osada administracyjnie należała do województwa słupskiego.
Kozin leży na trasie spływów kajakowych na Łupawie i uchodzącej do niej Bukowiny.
We wsi dwór z pocz. XIX w. o cechach barokowych i klasycystycznych, w fasadzie podwyższony wystawką, posiada czworoboczną, pięciokondygnacyjną wieżę z łamanym dachem.

</doc>
<doc id="680555" url="https://pl.wikipedia.org/wiki?curid=680555" title="Paniszczów">
Paniszczów

Paniszczów (w latach 1977–1981 Ustroń) – nieistniejąca już wieś w Polsce położona w województwie podkarpackim, w powiecie bieszczadzkim, w gminie Czarna.
Historia.
We wsi istniała drewniana greckokatolicka cerkiew filialna św. Parakewii.
W połowie XIX wieku właścicielem posiadłości tabularnej Paniszów był Tymon Górski.
W okresie 1945–1951 wieś należała do ZSRR, po powrocie do Polski opustoszała ze względu na złe połączenie komunikacyjne. Powstanie sztucznego jeziora Solińskiego odcięło dosłownie wieś od reszty świata.
Niezniszczona na skutek działań wojennych zabudowa Paniszczowa uległa rozebraniu i rozszabrowaniu. W epoce późnego Gierka została "przechrzczona" na "Ustroń" – nazwę "bardziej poprawną" dla ówczesnego reżimu komunistycznego.

</doc>
<doc id="680556" url="https://pl.wikipedia.org/wiki?curid=680556" title="Budy (powiat słupski)">
Budy (powiat słupski)

Budy (kaszb. "Bùdë") – kolonia w Polsce położona w województwie pomorskim, w powiecie słupskim, w gminie Damnica.
Od 2014 roku miejscowość jest siedzibą sołectwa, obejmującego także miejscowość Dębniczka.
W latach 1975–1998 miejscowość administracyjnie należała do województwa słupskiego.

</doc>
<doc id="680557" url="https://pl.wikipedia.org/wiki?curid=680557" title="Dębniczka">
Dębniczka

Dębniczka (kaszb. "Dãbica", niem. "Damitzhof") – osada w Polsce położona w województwie pomorskim, w powiecie słupskim, w gminie Damnica. Wieś jest częścią składową sołectwa "Damnica".
W latach 1975–1998 miejscowość administracyjnie należała do województwa słupskiego.

</doc>
<doc id="680558" url="https://pl.wikipedia.org/wiki?curid=680558" title="Meranges">
Meranges

Meranges – gmina w Hiszpanii, w Katalonii, w prowincji Girona, w comarce Baixa Cerdanya.
Powierzchnia gminy wynosi 37,33 km². Zgodnie z danymi INE, w 2005 roku liczba ludności wynosiła 88, a gęstość zaludnienia 2,24 osoby/km². Wysokość bezwzględna gminy równa jest 1539 metrów. Współrzędne geograficzne Isovol to 42°26'52"N 1°47'19"E. Kod pocztowy do gminy to 17539. Burmistrzem Meranges jest Esteve Avellanet i Tarrés.
Miejscowości.
W skład gminy Meranges wchodzą dwie miejscowości, w tym miejscowość gminna o tej samej nazwie:

</doc>
<doc id="680559" url="https://pl.wikipedia.org/wiki?curid=680559" title="Alp (gmina)">
Alp (gmina)

Alp – gmina w Hiszpanii, w Katalonii, w prowincji Girona, w comarce Baixa Cerdanya.
Powierzchnia gminy wynosi 44,3 km². Zgodnie z danymi INE, w 2009 roku liczba ludności wynosiła 1 735, a gęstość zaludnienia 39,2 osoby/km². Wysokość bezwzględna gminy równa jest 1158 metrów. Współrzędne geograficzne Alp to 42°22'31"N 1°53'19"E. Kod pocztowy do gminy to 17538. Burmistrzem Alp jest Salvador Rigola i Espinet.
W gminie znajduje się stacja linii kolejowej Barcelona – Puigcerdà – la Tor de Querol.
Miejscowości.
W skład gminy Alp wchodzą trzy miejscowości, w tym miejscowość gminna o tej samej nazwie. Te miejscowości to:

</doc>
<doc id="680562" url="https://pl.wikipedia.org/wiki?curid=680562" title="Khawaja Nazimuddin">
Khawaja Nazimuddin

Khawaja Nazimuddin, urdu خواجہ ناظِمُ الدّین (ur. 19 lipca 1894, zm. 22 października 1964) – pakistański polityk. Był drugim gubernatorem generalnym Pakistanu, a później drugim premierem Pakistanu.
W roku 1912 wstąpił na studia do Trinity Hall na Uniwersytecie Cambridge.

</doc>
<doc id="680563" url="https://pl.wikipedia.org/wiki?curid=680563" title="DW474">
DW474



</doc>
<doc id="680564" url="https://pl.wikipedia.org/wiki?curid=680564" title="Norba">
Norba

Norba to starożytne miasto w Lacjum we Włoszech, położone ok. 480 metrów n.p.m., 1,5 kilometra na północny zachód od współczesnego miasteczka pod nazwą Norma. Miasto jest zabytkiem rzymskim.

</doc>
<doc id="680567" url="https://pl.wikipedia.org/wiki?curid=680567" title="Wall Doxey">
Wall Doxey

Wall Doxey (ur. 8 sierpnia 1892, zm. 2 marca 1962) – amerykański polityk i prawnik, działacz Partii Demokratycznej. Przedstawiciel rodzinnego stanu Missisipi najpierw w Izbie Reprezentantów, a następnie w Senacie Stanów Zjednoczonych.
Urodzony w Holly Springs (Marshall County w stanie Missisipi) Doxey uczęszczał do miejscowych szkół publicznych, po czym ukończył studia na wydziale prawa University of Missisipi w roku 1913. W 1914 przyjęto go do palestry, dzięki czemu mógł prowadzić prywatną praktykę adwokacką w rodzinnym Holly Springs.
Jego pierwszą funkcją publiczną była działalność w charakterze prokuratora okręgowego Marshall County (1915-1923). Następnie był prokuratorem 3. okręgu Missisipi.
W listopadzie 1928 wybrany został członkiem Izby Reprezentantów Stanów Zjednoczonych z 2. okręgu Missisipi. Zasiadał w niej siedem kadencji (1929-1941).
Po nagłej śmierci senatora Pata Harrisona gubernator Missisipi mianował na jego miejsce, do czasu wyłonienia następcy w wyborach przedterminowych (ang. "special election"), Jamesa Eastlanda, który pełnił tę funkcję w 1941. Eastland nie ubiegał się o wybór w wyborach przedterminowych, które wygrał kongresmen Doxey (w owym czasie, wobec faktycznej i nienaruszalanej dominacji demokratów na Głębokim Południu, właściwymi wyborami były demokratyczne prawybory, gdyż każdy ich nominat miał praktycznie zwycięstwo w kieszeni).
Doxey dokończył kadencję Harrisona, po czym w 1942 ubiegał się o własną, sześcioletnią. Jego kontrkandydatem w prawyborach był Eastland. Co prawda Doxeya, polityka znacznie bardziej umiarkowanego niż znany z rasistowskich poglądów Eastland, poparł osobiście prezydent Franklin Delano Roosevelt, ale z potyczki zwycięsko wyszedł przeciwnik Doxeya.
Po wygaśnięciu swego mandatu Doxey pełnił m.in. funkcję głównego urzędnika senatu ds. prawnych (tzw. "Senate Sergeant at Arms", w latach 1943-1947), będąc jedyną osobą w historii, która była zarówno senatorem, jak i głównym prawnikiem izby wyższej Kongresu. Potem był zatrudniony przez departament rolnictwa i praktykował prawo w Holly Springs aż do odejścia na emeryturę w 1948. Zmarł w Memphis w Tennessee.
Na jego cześć nazwano Wall Doxey State Park.

</doc>
<doc id="680568" url="https://pl.wikipedia.org/wiki?curid=680568" title="Krzyż lotaryński">
Krzyż lotaryński

Krzyż lotaryński (z jęz. fr. "Croix de Lorraine" lub "Croix d’Anjou") – rodzaj krzyża, w Polsce zwany również andegaweńskim, patriarszym, litewskim lub jagiellońskim.
Historia.
Za pośrednictwem Cyryla i Metodego podwójny krzyż bizantyjski trafił do Państwa wielkomorawskiego na terenie obecnych Moraw i Słowacji. Znalazł tu swe miejsce związane z kultem chrześcijańskim oraz pojawił się na tarczach herbowych. Do Lotaryngii dotarł przez związek wielkomorawskiego księcia Świętopełka I z władcą Lotaryngii – Zwentiboldem, którego Świętopełk był ojcem chrzestnym. Na zachodzie Europy znany jest jako krzyż lotaryński. Formę krzyża lotaryńskiego ma "Karawaka", czyli krzyż, który zasłynął jako cudowny środek chroniący od moru dla tych, którzy się przed nim modlili albo go nosili. Karawaka dotarła do Polski z Włoch w połowie XVI w. w trakcie soboru trydenckiego jako relikwiarz, amulet oraz krzyż przydrożny stawiany przy wsiach i miastach, aby uchronić je przed wszelką zarazą.
Symbol ten był wzorowany na prawdziwej relikwii, przechowywanej i chronionej przez siostry z zakonu Córek Serca Maryi w ich klasztorze w Baugé. Ten wysoki na 27 centymetrów krzyż o podwójnych ramionach, podobno zbudowany z fragmentów „Prawdziwego Krzyża”, został przywieziony z Krety do Andegawenii w 1244 roku przez rycerza Jeana d’Alluye’a, pana na Château-Lavallière, który najprawdopodobniej był templariuszem. Podarował on krzyż opactwu cystersów w La Boissière, gdzie relikwia pozostawała aż do wybuchu wojny stuletniej, kiedy książęta d’Anjou (andegaweńscy) zabrali ją do zamku w Angers.
Czteroramienny krzyż stał się symbolem Lotaryngii, dzięki księciu René Andegaweńskiemu, który umieszczał go jako swój herb na pieczęciach i monetach. Znak ten rozpowszechnił się w 1477 r., kiedy książę Lotaryngii René II ozdobił nim swe proporce w bitwie pod Nancy. Po zwycięskiej bitwie książę nazwał go krzyżem lotaryńskim z wdzięczności za to, że pomógł mu pokonać wrogów.
W okresie II wojny światowej krzyż lotaryński był symbolem Wolnej Francji.
Symbolem krzyża lotaryńskiego pieczętują się także organizacje służby zdrowia walczące z gruźlicą.
Obecnie znajduje się m.in. w herbie Litwy, herbie Słowacji i herbie Węgier, a także w herbie Wilna.
Jest używany jako logo Prawicy Rzeczypospolitej, partii politycznej założonej przez Marka Jurka. Występuje też w herbie województwa świętokrzyskiego i w herbach większości powiatów tego województwa.
W serialu Magnum tytułowy bohater i jego koledzy noszą sygnety z tym znakiem.
Krzyż litewski.
Odmiana krzyża lotaryńskiego została przyjęta przez Władysława II Jagiełłę jako kreskowy znak osobisty, stąd też inne określenie „krzyż jagielloński”. Motyw występujący w polskiej tradycji heraldycznej. Opisywany jako podwójny krzyż kawalerski lub grecki.

</doc>
<doc id="680572" url="https://pl.wikipedia.org/wiki?curid=680572" title="Maria Adelajda">
Maria Adelajda

Maria Adelajda, właśc. Marie-Adélaïde Thérèse Hilda Wilhelmine (ur. 14 czerwca 1894, w Zamku Berg, zm. 24 stycznia 1924, w Hohenburgu) – wielka księżna Luksemburga z dynastii Nassau. Panowała od śmierci swego ojca, wielkiego księcia Wilhelma IV (25 lutego 1912), do abdykacji w 1919. Była pierwszym władcą księstwa urodzonym na jego terytorium od roku 1296.
Najstarsza z sześciu córek Wilhelma i Marii Anny Portugalskiej, została proklamowana następczynią tronu 10 lipca 1907, w wyniku kryzysu sukcesyjnego. Po śmierci ojca została wielką księżną. Aczkolwiek Luksemburg stawał się już w tym czasie coraz bardziej monarchią konstytucyjną, gdzie władca „panuje a nie rządzi”, Maria Adelajda, która uważała się za monarchinię z łaski Boga, bardzo interesowała się sprawami politycznymi i wykorzystywała swą pozycję do częstych ingerencji w politykę państwa. Stało się to przyczyną jej rosnącej niepopularności.
W czasie I wojny światowej Maria Adelajda utrzymywała dość serdeczne stosunki z Niemcami, których wojska okupowały Luksemburg, co przyczyniło się do nasilenia krytyki jej polityki, zwłaszcza po zakończeniu wojny.
Chociaż księżna nie złamała ani razu konstytucji, jej interwencje, własne przekonanie o swojej misji „boskiego pomazańca” oraz stosunki z okupantem, co spowodowało jej niepopularność i wywołany przez to kryzys zaufania do instytucji monarchii, skłoniły parlament do wezwania jej do złożenia berła. Po konsultacji z premierem Maria Adelajda uczyniła tym sugestiom zadość 14 stycznia 1919. Następczynią została jej młodsza siostra Szarlotta, a ludność w referendum poparła dalsze istnienie monarchii (poparło ją 77,8% głosujących).
Po swej abdykacji Maria Adelajda wstąpiła do zakonu karmelitanek, przyjmując imię "Marii Ubogich". Zmarła na zamku w Hohenburgu (w Bawarii).

</doc>
<doc id="680579" url="https://pl.wikipedia.org/wiki?curid=680579" title="Świtały">
Świtały

Świtały (niem.: "Marienfelde") – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wraz ze wsią Jeziorka tworzy sołectwo "Świtały".
W latach 1975–1998 miejscowość administracyjnie należała do województwa słupskiego.

</doc>
<doc id="680580" url="https://pl.wikipedia.org/wiki?curid=680580" title="Elzach">
Elzach

Elzach – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, siedziba związku gmin Elzach. Leży w Schwarzwaldzie, nad Wilde Gutach, ok. 18 km na północny wschód od Emmendingen, przy drodze krajowej B294.
Współpraca.
Miejscowości partnerskie:

</doc>
<doc id="680583" url="https://pl.wikipedia.org/wiki?curid=680583" title="AGC">
AGC



</doc>
<doc id="680584" url="https://pl.wikipedia.org/wiki?curid=680584" title="John Jackson (astronom)">
John Jackson (astronom)

John Jackson (ur. 11 lutego 1887 w Paisley w Szkocji, zm. 9 grudnia 1958 w Londynie) – brytyjski astronom. W 1952 roku odznaczony Złotym Medalem Królewskiego Towarzystwa Astronomicznego. W latach 1953–1955 był prezydentem tego towarzystwa.

</doc>
<doc id="680593" url="https://pl.wikipedia.org/wiki?curid=680593" title="Wilhelm Miklas">
Wilhelm Miklas

Wilhelm Miklas (ur. 15 października 1872 w Krems an der Donau, zm. 20 marca 1956 w Wiedniu) – austriacki polityk, który pełnił urząd trzeciego prezydenta republiki przez 10 lat (1928-1938) do czasu wchłonięcia kraju przez III Rzeszę.
Życiorys.
Urodzony jako syn urzędnika pocztowego w Krems an der Donau Miklas studiował geografię oraz historię na Uniwersytecie Wiedeńskim. Angażował się też w działalność polityczną i z czasem został jednym z czołowych działaczy Austriackiej Partii Chrześcijańsko-Społecznej. Z jej ramienia został wybrany 10 grudnia 1928 prezydentem Austrii.
Jako prezydent popierał rządy kanclerza Engelberta Dollfußa, oraz jego politykę utrzymania suwerenności Austrii i niedopuszczenia do aneksji przez Niemcy. W czasie nieudanego puczu nazistowskiego w 1934, kiedy Dollfuß został zamordowany, Miklas miał współudział w jego stłumieniu. Po opanowaniu sytuacji mianował nowym kanclerzem Kurta Schuschnigga.
Podczas drugiej, udanej próby wcielenia Austrii do Rzeszy w 1938 r. Miklas stawił najtwardszy opór kapitulacji wobec III Rzeszy, nawet po wymuszonej zgodzie kanclerza Schuschnigga. Ponadto był bardzo niepopularny wśród nazistów, albowiem po pierwszym puczu odmówił skorzystania z prawa łaski wobec ich kolegów, skazanych na śmierć przez powieszenie.
Początkowo w czasie przygotowań do anschlussu i nacisków na niego zgodził się na udzielenie amnestii uwięzionym nazistom, ale odmówił zgody na wejście ich przywódcy Arthura Seyss-Inquarta do rządu w charakterze ministra spraw wewnętrznych z prawem wyłącznej kontroli aparatu policyjnego. Dopiero po tym, jak stało się jasne, iż dotychczasowy sojusznik Austrii i protektor jej niepodległości, Włochy, nie interweniuje w jej obronie jak w 1934 r., Miklas skapitulował, mianując 11 marca 1938 r. na żądanie Niemców Seyss-Inquarta ministrem i kanclerzem. Na jego też ręce 13 marca 1938 r. złożył urząd prezydenta.
W czasie anschlussu do jego ochrony osobistej należał członek austriackiej SS Otto Skorzeny. Do końca wojny prezydent Miklas pozostawał w areszcie domowym.

</doc>
<doc id="680599" url="https://pl.wikipedia.org/wiki?curid=680599" title="Stała Kaprekara">
Stała Kaprekara

Stała Kaprekara wynosi 6174 i ma właściwość, którą odkrył hinduski matematyk Dattathreya Ramachandra Kaprekar w 1949 roku.
Kaprekar zaproponował algorytm:
Najpóźniej po 7 iteracjach badaną liczbą staje się 6174 i nie zmienia się ona, ponieważ 7641 - 1467 = 6174.
Przykład wyznaczenia stałej.
Obliczmy stałą Kaprekara, rozpoczynając od liczby 4527.
Liczby dwu-, trzy-, pięciocyfrowe itd..
Wśród liczb trzycyfrowych istnieje liczba o podobnej właściwości, wynosi ona 495. Zastosowanie algorytmu dla liczb sześciocyfrowych prowadzi do jednej z dwóch liczb: 549945 lub 631764. Z kolei w przypadku liczb dwucyfrowych zawsze wpadnie się w cykl 09→81→63→27→45→09, a w przypadku pięciocyfrowych w jeden z trzech cyklów.

</doc>
<doc id="680600" url="https://pl.wikipedia.org/wiki?curid=680600" title="Jeziorka (powiat słupski)">
Jeziorka (powiat słupski)

Jeziorka (kaszb. "Jézorka", niem. "Gesorke") – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową sołectwa "Świtały".
W latach 1975–1998 miejscowość administracyjnie należała do województwa słupskiego.
Do 1938 roku obowiązującą nazwą dla Jeziorki było "Gesorke". W 1938 r. ukształtowana historycznie nazwa została w ramach szerokiej akcji "odkaszubiania" i germanizacji nazewnictwa zastąpiona przez administrację niemiecko-nazistowską sztuczną formą - "Kleinwasser".

</doc>
<doc id="680605" url="https://pl.wikipedia.org/wiki?curid=680605" title="Śmieć">
Śmieć



</doc>
<doc id="680606" url="https://pl.wikipedia.org/wiki?curid=680606" title="Benedykt Spinoza">
Benedykt Spinoza



</doc>
<doc id="680611" url="https://pl.wikipedia.org/wiki?curid=680611" title="Wobulacja">
Wobulacja

Wobulacja (wobulowanie) – szerokopasmowe przestrajanie (zmienianie częstotliwości) sygnału pomiarowego umożliwiające wizualizację, pomiar i rejestrację charakterystyk częstotliwościowych. Rozróżnia się "wobulację analogową" (klasyczną) i "wobulację cyfrową" z zastosowaniem syntetyzera częstotliwości. Wobulacja jest zwykle dokonywana za pomocą wobulatora.

</doc>
<doc id="680614" url="https://pl.wikipedia.org/wiki?curid=680614" title="Pismo inuickie">
Pismo inuickie



</doc>
<doc id="680617" url="https://pl.wikipedia.org/wiki?curid=680617" title="Pismo eskimoskie">
Pismo eskimoskie



</doc>
<doc id="680618" url="https://pl.wikipedia.org/wiki?curid=680618" title="Emmendingen">
Emmendingen

Emmendingen – miasto powiatowe w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, siedziba powiatu Emmendingen oraz wspólnoty administracyjnej Emmendingen. Leży nad rzeką Elz, ok. 15 km na północ od Fryburga Bryzgowijskiego i ok. 50 km na południe od Strasburga, przy drodze krajowej B3.
Sport.
W mieście działa klub piłkarski "FC Emmendingen", założony w 1903 roku.
Współpraca.
Miejscowości partnerskie:

</doc>
<doc id="680621" url="https://pl.wikipedia.org/wiki?curid=680621" title="Telemarketing">
Telemarketing

Telemarketing – jedno z narzędzi marketingu bezpośredniego, wykorzystujące komunikację telefoniczną z aktualnymi lub potencjalnymi klientami.
Dzieli się na telemarketing:
Umożliwia:
Jest podstawowym narzędziem Call center i Contact Center.

</doc>
<doc id="680623" url="https://pl.wikipedia.org/wiki?curid=680623" title="Kopalnia Węgla Kamiennego Ziemowit">
Kopalnia Węgla Kamiennego Ziemowit

Kopalnia Węgla Kamiennego Ziemowit – polska kopalnia węgla kamiennego znajdująca się w Lędzinach, działająca samodzielnie od 3 grudnia 1952 r. do 1 lipca 2016 r., obecnie ruch Kopalni Węgla Kamiennego Piast-Ziemowit. Obszar górniczy, na którym prowadzona jest eksploatacja, położony jest na terenie miast i gmin: Lędziny, Katowice, Mysłowice, Tychy, Imielin, Chełm Śląski i Bieruń.
Od 1 lutego 2003 r. do 30 kwietnia 2016 r. wchodziła w skład Kompanii Węglowej S.A. Od 1 maja do 1 lipca 2016 r. jako samodzielna kopalnia wchodziła w skład Polskiej Grupy Górniczej sp. z o.o. 1 lipca 2016 r. KWK Ziemowit została połączona z KWK Piast, tworząc jedną kopalnię – KWK Piast Ziemowit.
Kopalnia w I półroczu 2014 r. zatrudniała 4228 pracowników, a wypracowany zysk wynosił 9,62 zł na tonie wydobytego węgla.
Długoletnim pracownikiem kopalni był Józef Krupiński, a tytuł Honorowego Górnika kopalni otrzymał biskup katowicki Herbert Bednorz. Imię kopalni nosi z kolei uniwersalny masowiec zbudowany w Stoczni Szczecińskiej dla Polskiej Żeglugi Morskiej – MS Kopalnia Ziemowit.

</doc>
<doc id="680625" url="https://pl.wikipedia.org/wiki?curid=680625" title="Kocie bonsai">
Kocie bonsai



</doc>
<doc id="680626" url="https://pl.wikipedia.org/wiki?curid=680626" title="Endingen am Kaiserstuhl">
Endingen am Kaiserstuhl

Endingen am Kaiserstuhl – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, siedziba związku gmin Nördlicher Kaiserstuhl. Leży w Kaiserstuhl, ok. 10 km na zachód od Emmendingen.
Współpraca.
Miejscowości partnerskie:

</doc>
<doc id="680630" url="https://pl.wikipedia.org/wiki?curid=680630" title="Herbolzheim">
Herbolzheim

Herbolzheim (alem. "Härwelze") – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Gemeindeverwaltungsverband Kenzingen-Herbolzheim. Leży ok. 12 km na północny zachód od Emmendingen, przy autostradzie A5 i drodze krajowej B3.
Współpraca.
Miejscowości partnerskie:

</doc>
<doc id="680632" url="https://pl.wikipedia.org/wiki?curid=680632" title="Donationware">
Donationware

Donationware jest jednym z typów licencji Otherware. Oprogramowanie na tej licencji może być dowolnie modyfikowane, kopiowane i dystrybuowane pod warunkiem, że licencjobiorca zapłaci autorowi symboliczną kwotę. Wielkość opłaty zależy od licencjobiorcy.

</doc>
<doc id="680633" url="https://pl.wikipedia.org/wiki?curid=680633" title="Kenzingen">
Kenzingen

Kenzingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, siedziba związku gmin Kenzingen-Herbolzheim. Leży ok. 10 km na północny zachód od Emmendingen, przy autostradzie autostradzie A5 i drodze krajowej B3.

</doc>
<doc id="680634" url="https://pl.wikipedia.org/wiki?curid=680634" title="Zespół Pieśni i Tańca „Śląsk”">
Zespół Pieśni i Tańca „Śląsk”

Zespół Pieśni i Tańca „Śląsk” im. Stanisława Hadyny – jeden z największych polskich zespołów folklorystycznych, założony 1 lipca 1953 przez Stanisława Hadynę oraz Elwirę Kamińską; siedziba zespołu mieści się w pałacu w Koszęcinie.
Historia zespołu.
Pierwotna nazwa zespołu to Państwowy Zespół Ludowy Pieśni i Tańca „Śląsk” i – po „Mazowszu” – był to drugi państwowy zespół o takim charakterze w Polsce. W latach 1953–1957 zespół tworzyło ponad stu chórzystów i tancerzy. Większość z nich nie była profesjonalistami i wcześniej nie miała związków z szerszą edukacją muzyczną. W założeniach zespół miał liczyć prawie 300 osób – 140 w chórze, 60 w balecie i 80 w orkiestrze. Osiągnął on jednak tylko połowę z zakładanej liczby artystów. Ponad połowa osób miała wykształcenie podstawowe, niewielka część ukończoną szkołę średnią.
Stanisław Hadyna został oficjalnie powołany na kierownika artystycznego zespołu jeszcze w marcu 1953 roku, a oficjalnie zespół powstał 1 lipca tego roku. Towarzysząca mu przez szereg lat Elwira Kamińska otrzymała stanowisko choreografa. Teksty do wielu utworów pisane były natomiast przez Zdzisława Pyzika. Premiera odbyła się 16 października 1954 roku w Teatrze Śląskim w Katowicach. Pierwszy oficjalny występ Zespół Pieśni i Tańca „Śląsk” odbył się 6 listopada 1954 w Warszawie w Hali Mirowskiej z okazji 37 rocznicy rewolucji październikowej. Wcześniej odbył się nieoficjalny koncert w katowickim parku Kościuszki, natomiast jeszcze wcześniej odbyły się dwa zamknięte koncerty dla delegatów Stalinogrodzkiej Konferencji PZPR oraz dla Zespołu Pieśni i Tańca Chińskiej Armii Narodowo-Wyzwoleńczej.
W 1976 roku zespół otrzymał dyplom Ministra Spraw Zagranicznych Polskiej Rzeczypospolitej Ludowej Stefana Olszowskiego[3]. Dyrektorem zespołu od 2011 roku jest Zbigniew Cierniak
Repertuar.
Zespół początkowo prezentował folklor śląski, w szczególności tańce i pieśni odnoszące się do Górnego Śląska, Ziemi Cieszyńskiej i Beskidów. Później wykonywał także inne polskie pieśni i tańce, w tym związane z folklorem małopolskim czy kujawskim. Obecnie w repertuarze zespołu znajdują się również pieśni i tańce wszystkich polskich regionów, a nawet opery, oratoria i muzyka sakralna. Nadrzędną ideą działania Zespołu jest ukazywanie bogactwa źródeł kultury śląskiej na tle spuścizny innych regionów kraju. Ponad stuosobowy skład artystyczny obejmuje chór, balet i orkiestrę.
Zespół daje 200 koncertów rocznie, występuje nie tylko na wielkich światowych scenach, lecz także w mniejszych miejscowościach w kraju. „Śląsk” odwiedził 44 kraje na pięciu kontynentach. Zespół dał ponad 8 tysięcy koncertów dla ponad 26 milionów widzów. W swoim dorobku Zespół ma także kilkanaście płyt, w tym 11 wydanych w Złotej Kolekcji „Śląska”. Pięć z nich posiadają status Złotej, jedna Platynowej Płyty.
Śląskie Centrum Edukacji Regionalnej.
Od 2005 roku działa Śląskie Centrum Edukacji Regionalnej, które w ramach programowej działalności edukacyjnej Zespołu organizuje zajęcia dla dzieci, młodzieży i nauczycieli. Organizowana jest także Letnia Szkoła Artystyczna (nauka tańców narodowych i ludowych, tańca współczesnego oraz warsztaty wokalne), Przegląd Piosenki Dziecięcej im. Adolfa Dygacza „Śląskie Śpiewanie”, Międzynarodowy Konkurs Muzyki i Pieśni im. Stanisława Hadyny. Rozwinęła się działalność wydawnicza.
Latem przez zespół organizowana jest Letnia Szkoła Tańca. Corocznie także na początku lata odbywa się Święto Śląska, podczas którego zespół obchodzi swe kolejne urodziny, a poza nim prezentują się także inne zespoły folklorystyczne, jak również rockowe i popowe. Imprezie, która trwa trzy dni towarzyszy piknik na terenie koszęcińskiego parku.
Z zespołem współpracowały też takie osoby jak Teresa Werner, Wojciech Kilar, Franciszek Klimek, Ireneusz Łojewski, Czesław Płaczek czy Ryszard Pierzchała. Od 2001 roku przy zespole działa Śląskie Centrum Edukacji Regionalnej, które od 2005 roku wydaje kwartalnik „Bliżej Śląska”. W lutym 2010 roku wydawnictwo "Hey, koło Cieszyna" uzyskało nominację do nagrody polskiego przemysłu fonograficznego „Fryderyka” w kategorii: album roku folk/muzyka świata[2].
17 maja 2017 roku nastąpiło uroczyste podpisanie umowy pomiędzy Ministrem Kultury i Dziedzictwa Narodowego a Zarządem Województwa Śląskiego o współprowadzeniu Zespołu Pieśni i Tańca „Śląsk” im. Stanisława Hadyny.
Struktura zespołu.
W roku 2021 w skład zespołu wchodziły:
Dyskografia (wybór).
Albumy winylowe LP (12 CALI).
Wydane w Polsce:
Wydane w USA:
Wydane w Kanadzie:
Nagrody otrzymane przez „Śląsk”.
Zespół sam przyznaje nagrodę "Animus Silesiae", statuetkę w brązie przedstawiająca tańczącą parę artystów zespołu, nagradzającą artystów dbających o śląskie dziedzictwo. Pierwszym laureatem nagrody jest Wojciech Kilar. Od lat zespół przyznaje również nagrodę "Mecenas Silesiae", którą honorowane są osoby życzliwe dla Zespołu, o szczególnych zasługach w sponsorowaniu i mecenacie.
Zespół Pieśni i Tańca „Śląsk” uzyskał w 2007 roku status narodowej instytucji kultury. Zabiega też o uzyskanie certyfikatu ISO (jako jedyna instytucja artystyczna w Polsce).
W 2017 Zespół otrzymał nagrodę „Śląski Szmaragd”. W 2018 roku – Statuetkę „Super Sukces Roku 2018”

</doc>
<doc id="680640" url="https://pl.wikipedia.org/wiki?curid=680640" title="Waldkirch (powiat Emmendingen)">
Waldkirch (powiat Emmendingen)

Waldkirch – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, siedziba wspólnoty administracyjnej Waldkirch. Leży w Schwarzwaldzie, nad rzeką Elz, ok. 10 km na południowy wschód od Emmendingen, przy drodze krajowej B294. Liczy 20 857 mieszkańców (2010). 
Współpraca.
Miejscowości partnerskie:

</doc>
<doc id="680643" url="https://pl.wikipedia.org/wiki?curid=680643" title="Państwowy Zespół Pieśni i Tańca Śląsk">
Państwowy Zespół Pieśni i Tańca Śląsk



</doc>
<doc id="680654" url="https://pl.wikipedia.org/wiki?curid=680654" title="Discoverer 23">
Discoverer 23

Discoverer 23 – amerykański satelita wywiadowczy. Stanowił część tajnego programu CORONA. Był to drugi statek w kolejnej serii statków "Discoverer", KH-5 ARGON. Z powodu wycieku gazu używanego do stabilizacji satelity utracono kontrolę nad jego położeniem. W wyniku nieprawidłowej orientacji satelity w trakcie manewru odłączania kapsuły powrotnej weszła ona na wyższą orbitę i nie udało się jej odzyskać. Spłonęła w atmosferze 23 maja 1962.

</doc>
<doc id="680656" url="https://pl.wikipedia.org/wiki?curid=680656" title="Karbidówka">
Karbidówka

Karbidówka, lampa acetylenowa, lampa karbidowa (żarg. "karbidka") – typ lampy gazowej, w której jako paliwa używa się acetylenu. Acetylen otrzymuje się w reakcji chemicznej karbidu z wodą w zbiorniku lampy.
Acetylen uzyskiwany fabrycznie stosowano w latarniach ulicznych w Polsce w drugiej połowie XIX wieku. Większe jednak znaczenie i zastosowanie miały przenośne lampki, w których gaz wytwarzał się bezpośrednio w zbiorniku z karbidem. Przyniosły one znaczną poprawę warunków pracy górników, znalazły się w podstawowym wyposażeniu kolejarzy. Stosowano je w lampach rowerowych, motocyklowych i samochodowych.
W mieszkaniach, ze względu na wydzielany zapach, używane były niechętnie. Wyjątek stanowił okres wojny i okupacji, kiedy nie było elektryczności i innych źródeł światła (lub np. pieniędzy na drogie świece), wówczas powszechne były karbidówki wykonane domowym sposobem. Składały się z dwóch metalowych zbiorników umieszczonych jeden nad drugim. W dolnym był karbid, w górnym woda. Ze zbiornika z karbidem wychodziła rurka zakończona palnikiem. W zbiorniku wodnym w dnie był mały otworek, przez który woda powoli kapała na karbid. To urządzenie samoczynnie utrzymywało stałe ciśnienie acetylenu w lampie. Jeśli ciśnienie gazu w zbiorniku z karbidem nadmiernie wzrastało, woda nie mogła własnym ciężarem pokonać tego ciśnienia i przestawała kapać na karbid. Przestawał wydzielać się acetylen. Kiedy ciśnienie acetylenu spadło, woda znów zaczynała spływać do dolnego zbiornika. Lampki te przestały być używane po wojnie wraz z rozpowszechnieniem elektryczności.
W heraldyce.
Karbidówka jako element herbu:

</doc>
<doc id="680657" url="https://pl.wikipedia.org/wiki?curid=680657" title="Reformacja katolicka">
Reformacja katolicka



</doc>
<doc id="680660" url="https://pl.wikipedia.org/wiki?curid=680660" title="Maria Karolina Radziwiłłowa">
Maria Karolina Radziwiłłowa

Maria (Marianna) Karolina Radziwiłłowa z domu Lubomirska (ur. 1730 w Głogowie, zm. 10 stycznia 1795 w Tarnowie) – córka Jana Kazimierza Lubomirskiego i Urszuli z Branickich.
Życiorys.
Księżna, miecznikowa litewska, dama czynna politycznie, bohaterka romansu z francuskim pisarzem i botanikiem, oficerem wojsk inżynieryjnych Bernardinem de Saint-Pierre.
Dnia 23 października 1753 roku poślubiła w Mościskach Karola Stanisława Radziwiłła, zwanego Panie Kochanku, konfederata barskiego, z którym jednak rozwiodła się (z powodu m.in. pijaństwa i szaleństw męża) w 1760 nim został wojewodą wileńskim. Nigdy nie wyszła drugi raz za mąż chociaż tego pragnęła, ale na przeszkodzie stawał zawsze zdecydowany sprzeciw wuja Klemensa Branickiego, który groził wydziedziczeniem i odebraniem majątku. Zachował się pomnik nagrobny na Starym Cmentarzu w Tarnowie.

</doc>
<doc id="680670" url="https://pl.wikipedia.org/wiki?curid=680670" title="Boccaccio">
Boccaccio



</doc>
<doc id="680673" url="https://pl.wikipedia.org/wiki?curid=680673" title="Janet Napolitano">
Janet Napolitano

Janet Napolitano (ur. 29 listopada 1957 w Nowym Jorku) – była gubernator amerykańskiego stanu Arizona, wybrana na urząd w roku 2002. Jest trzecią kobietą gubernatorem w historii Arizony, należy do Partii Demokratycznej.
Urodziła się w Nowym Jorku w rodzinie o częściowo włoskich korzeniach i wychowana została jako metodysta.
W listopadzie 2005 r. magazyn "Time" uznał ją za jedną z pięciu najlepszych gubernatorów w Stanach Zjednoczonych. W lutym 2006 r. TheWhiteHouseProject.org umieścił ją na liście ośmiu kobiet, które potencjalnie mogłyby kandydować na urząd prezydenta w wyborach prezydenckich w roku 2008.
W 2009 została zaprzysiężona na stanowisko sekretarza bezpieczeństwa krajowego w gabinecie Baracka Obamy. We wrześniu 2013 złożyła ten urząd i objęła kierownictwo Uniwersytetu Kalifornijskiego.

</doc>
<doc id="680674" url="https://pl.wikipedia.org/wiki?curid=680674" title="Rhinoceros 3D">
Rhinoceros 3D

Rhinoceros 3D (Rhino 3D) firmy Robert McNeel &amp; Associates – program komputerowy typu CAD/CAM/CAE służący do modelowania i tworzenia obiektów 3D. Program ten może być stosowany przy projektowaniu form przemysłowych, wspomaganiu procesów produkcji (CAD/CAM), podczas tworzenia interaktywnych animacji i gier.
Silnik jest oparty na bibliotece AGLib NURBS podobnie jak aplikacja Alias dla platformy Silicon Graphics.
Główne cechy programu to:

</doc>
<doc id="680676" url="https://pl.wikipedia.org/wiki?curid=680676" title="Maria Magdalena Radziwiłłowa">
Maria Magdalena Radziwiłłowa

Maria Magdalena Radziwiłłowa, "de domo" Zawisza-Kierżgajło, "primo voto" Krasińska, "secundo voto" Radziwiłłowa, herbu Łabędź (ur. 8 lipca 1861 w Warszawie, zm. 6 stycznia 1945 we Fryburgu) – białoruska działaczka narodowa, filantropka.
Życiorys.
Maria Magdalena urodziła się 8 lipca 1861 r. w Warszawie jako córka Jana Zawiszy-Kierżgajło i Marii z Kwileckich h. Szreniawa odm. Kwilecki. Miała starszą siostrę Marię Ewę. W kwietniu 1882 r. poślubiła Ludwika Józefa Krasińskiego. Jedynym ich dzieckiem była Maria Ludwika Krasińska. Ludwik Józef zmarł w 1895 r. Drugim mężem Marii Magdaleny był syn Wilhelma Adama Radziwiłła h. Trąby i Katarzyny z Rzewuskich h. Krzywda, Wacław Mikołaj Radziwiłł h. Trąby, którego poślubiła 30 kwietnia 1906 r. w Warszawie. Jej mąż, kapitan armii carskiej, był rusofilem i tzw. "chłopomanem", co stało się przyczyną ostracyzmu towarzyskiego, jaki dotknął małżonków. Księżna Magdalena Radziwiłłowa była działaczką narodową i filantropką, członkinią Trzeciego Zakonu Dominikańskiego. Finansowała pismo "Biełarus" oraz zakładała w swych majątkach (Żarnówek i Kuchcice) białoruskie szkółki dla dzieci wiejskich. W 1912 r. zadeklarowała w jednym z czasopism: "uważam siebie za Białorusinkę pochodzenia litewskiego, tak jak mój mąż, za Polkę zaś nie mam siebie zupełnie". Jako osoba szczególnie religijna sympatyzowała z chadecją, chociaż jej wsparciem cieszyły się także i inne kierunki polityczne. Po I wojnie światowej zamieszkiwała w Kownie, Królewcu, a od 1932 r. we Fryburgu w Szwajcarii, gdzie zmarła 6 stycznia 1945 r.
W lutym 2018 roku złożono prochy arystokratki w kościele św. Rocha w Mińsku.
Bibliografia.
 

</doc>
<doc id="680677" url="https://pl.wikipedia.org/wiki?curid=680677" title="Korporacja Masovia">
Korporacja Masovia

Korporacja Masovia (właściwie: Konwent Masovia – Korporacja Studentów Uczelni Poznańskich) – męska organizacja akademicka założona 22 lutego 1924 przez studentów Uniwersytetu Poznańskiego należących do Akademickiego Komitetu Obrony. Reaktywowana 17 czerwca 2006.
Historia.
W okresie międzywojennym skupiała głównie studentów pochodzących z terenów Pomorza oraz graniczących z Warmią, Powiślem i Mazurami. Tak jak w przypadku innych korporacji, Masovia była organizacją ideowo-wychowawczą dbającą o rozwój intelektualny, duchowy, fizyczny i towarzyski swoich członków. Szczególnym jej celem było działanie na rzecz podtrzymywania polskości na terenach Warmii i Mazur. W latach 1924–1939 ogólna liczba członków wynosiła 183.
Masovia była członkiem rzeczywistym Związku Polskich Korporacji Akademickich.
W 1929 Masovia zawarła kartel z Korporacją Rosevia.
W latach 1939-1989 jej działalność, tak jak wszystkich innych korporacji, była zabroniona i ograniczała się wyłącznie do nieoficjalnych spotkań przedwojennych członków.
W obecnych czasach działalność Masovii, tak jak za czasów międzywojennych, skupia się na wszechstronnym rozwoju swoich członków (spotkania o charakterze naukowym, rekolekcyjnym, sportowym i towarzyskim), a także na rozpowszechnianiu wiedzy na temat ruchu korporacyjnego (wystawy).
Korporacja Masovia, obok korporacji: Magna-Polonia, Lechia, Baltia, Surma, Roma oraz Stowarzyszenia Filistrów Korporacji Akademickich jest członkiem Poznańskiego Koła Międzykorporacyjnego (PKM).
W 20 czerwca 2009 Masovia reaktywowała Korporację Roma.
Zasady.
Członkowie korporacji starają się wcielać w życie następujące idee (zwane czterema filarami):
Organizacja korporacji.
Hierarchia.
Członkowie korporacji dzielą się na:
Struktura.
Ze względu na przynależność do jednej z wymienionych grup, członkowie należą do:
Władze.
Władzę wykonawczą sprawuje Prezydium, składające się z prezesa, wiceprezesa, sekretarza, skarbnika oraz oldermana (odpowiedzialnego za przygotowanie kandydatów oraz opiekę nad giermkami).
Kontrolę nad działalnością korporacji oraz poszczególnych jej organów sprawuje komisja rewizyjna.
Barwy, insygnia, dewiza.
Barwy korporacji są czerwono-biało-zielone, co symbolizuje barwy narodowe (biała i czerwona) oraz Warmię i Mazury (zielona).
Zasady noszenia insygniów regulowane są przez Comment oraz niepisane zwyczaje. Wyróżnia się następujące insygnia:
Początkowo dewiza korporacji brzmiała "„Pro Patria et Masovia!”" jednakże po przyjęciu w poczet filistrów honoris causa arcybiskupa Mariana Przykuckiego zmieniono ją w 2005 na "„Pro Fide, Patria et Masovia!”".
Znani masoviacy.
Członkowie honorowi
Członkowie zwyczajni

</doc>
<doc id="680678" url="https://pl.wikipedia.org/wiki?curid=680678" title="Colón FC">
Colón FC

Colón Fútbol Club – urugwajski klub piłkarski założony 12 marca 1907, z siedzibą w mieście Montevideo w dzielnicy Colón.
Historia.
Klub założony został 12 marca 1907. W pierwszej lidze zadebiutował już w 1909, ale tylko na jeden sezon. Drugi raz w najwyższej lidze Colón pojawił się dopiero w 1965, by także po jednym sezonie spaść z powrotem do drugiej ligi. Jak dotąd klub w drugiej lidze grał ostatnio w 2004, a w 2005 wykluczony został za naruszenie obowiązujących przepisów.

</doc>
<doc id="680684" url="https://pl.wikipedia.org/wiki?curid=680684" title="The Tower">
The Tower

The Tower to:
Zobacz też: Tower

</doc>
<doc id="680686" url="https://pl.wikipedia.org/wiki?curid=680686" title="Moszoro">
Moszoro



</doc>
<doc id="680689" url="https://pl.wikipedia.org/wiki?curid=680689" title="Tekla Anna Wołłowicz">
Tekla Anna Wołłowicz

Tekla Anna z Wołłowiczów Radziwiłłowa (ur. 1608, zm. 20 marca 1637 w Białej) – córka podkanclerzego litewskiego Hieronima Wołłowicza i Elżbiety Gosławskiej. Marszałkowa wielka litewska. 9 maja 1623 w Grodnie została żoną Aleksandra Ludwika Radziwiłła, marszałka wielkiego litewskiego. Matka Michała Kazimierza Radziwiłła, podkanclerzego litewskiego. W 1625 ufundowała kaplicę różańcową przy kościele św. Anny.

</doc>
<doc id="680691" url="https://pl.wikipedia.org/wiki?curid=680691" title="Lista najwyższych budynków w Los Angeles">
Lista najwyższych budynków w Los Angeles

Los Angeles jest drugim co do wielkości miastem w USA. Obecnie jest trzecim (po Chicago, i Nowym Jorku) z największych skupisk wieżowców w tym kraju. Znajdują się tu 53 budynki o wysokości 100 metrów wzwyż a łącznie obecnie w Los Angeles stoi 555 wieżowców. W 1929 roku wybudowano tu także The Richfield Tower o wysokości 100 metrów, jednak został zburzony aby zrobić miejsce dla nowego wieżowca - City National Tower. Obecnie w różnych fazach (budowane, zaaprobowane, planowane) jest 18 wieżowców. Pierwszy wieżowiec powstał tu w roku 1967 i jedynie przez 5 lat cieszył się mianem najwyższego w mieście. Od 1989 nieprzerwanie najwyższym budynkiem Los Angeles jest ponad 300-metrowy US Bank Tower.

</doc>
<doc id="680696" url="https://pl.wikipedia.org/wiki?curid=680696" title="Greatest Lovesongs Vol. 666">
Greatest Lovesongs Vol. 666

Greatest Lovesongs Vol. 666 – pierwszy album fińskiej grupy HIM, wydany 3 listopada 1997 roku. Na płycie umieszczono cover piosenki "Wicked Game" Chrisa Isaaka, który znalazł się na szczytach list przebojów i przyniósł dużą popularność słabo znanej wówczas kapeli. 

</doc>
<doc id="680697" url="https://pl.wikipedia.org/wiki?curid=680697" title="Majewo (powiat tczewski)">
Majewo (powiat tczewski)

Majewo – osada kociewska w Polsce położona w województwie pomorskim, w powiecie tczewskim, w gminie Morzeszczyn. Miejscowość leży na ważnej kolejowej magistrali węglowej "Śląsk-Porty".
W latach 1975–1998 miejscowość administracyjnie należała do województwa gdańskiego.

</doc>
<doc id="680699" url="https://pl.wikipedia.org/wiki?curid=680699" title="Okrąglica (Trzy Korony)">
Okrąglica (Trzy Korony)

Okrąglica – najwyższa z turni tworzących szczyt Trzech Koron w Pieninach Środkowych w Masywie Trzech Koron. Okrąglica (982 m n.p.m.) znajduje się w środku między tymi turniami szczytowymi (pozostałe turnie to: Płaska Skała, Nad Ogródki, Pańska Skała i Niżnia Okrąglica). Wysokość względna Okrąglicy w stosunku do Dunajca wynosi 532 m, a górna jej część opada w jego stronę bardzo stromą ścianą.
Dawniej, przed wykonaniem sztucznego podejścia była trudno dostępna – wdrapywali się na nią jedynie najodważniejsi. Początkowo turyści nie wchodzili na Okrąglicę, lecz znajdującą się poniżej niej Niżnią Okrąglicę (Ganek). Z Okrąglicy według podań brat Cyprian z Czerwonego Klasztoru dokonał próby lotu za pomocą swojej skrzydlatej machiny. Na szczytach Trzech Koron podobno ukrywała się miejscowa ludność przed najazdem Tatarów.
Już właściciel zamku czorsztyńskiego Stanisław Drohojowski projektował utworzenie platformy na szczycie Okrąglicy. Obecnie znajduje się na niej platforma widokowa zabezpieczona barierkami. Roztacza się z niej kapitalny widok na Pieniński Przełom Dunajca i Pieniny, a także na Tatry, Beskid Sądecki, Gorce, Beskid Żywiecki i Magurę Spiską. Przy dobrej pogodzie można zobaczyć Babią Górę (odległość – 63 km w prostej linii). Widok z Okrąglicy jest jednym z najładniejszych w polskich górach. Jan Alfred Szczepański w 1941 r. pisał: "„Stąd widokiem zachwycali się nasi dziadowie i zachwycać się będą nasi wnukowie”".
Na Okrąglicę można wejść wieloma szlakami turystycznymi; z Krościenka, Szczawnicy, Sromowiec Niżnych i Czorsztyna. Wszystkie doprowadzają do skrzyżowania pod jej szczytem, na tzw. Siodło, gdzie w sezonie turystycznym znajduje się punkt pobierania opłat za wstęp. Bilet upoważnia również do wstępu na Sokolicę. Na platformie widokowej mieści się do 30 osób i w sezonie, przy dobrej pogodzie, tworzą się duże kolejki. Samo podejście na Okrąglicę trwa 2 minuty (jeśli nie ma kolejek) i prowadzi sztucznie wykonaną galerią, a następnie metalowymi schodami.
Na niemal pionowych południowo-wschodnich ścianach Okrąglicy znajduje się jedyne na całym świecie stanowisko endemicznego gatunku rośliny – mniszka pienińskiego. W szczelinach skał rośnie rzadki traganek jasny.

</doc>
<doc id="680700" url="https://pl.wikipedia.org/wiki?curid=680700" title="Okrąglica (powiat zgorzelecki)">
Okrąglica (powiat zgorzelecki)

Okrąglica, także zwyczajowo "Rychlinek" (do roku 1945 niem. "Schnellförthel") – osada w Polsce położona w Borach Dolnośląskich w województwie dolnośląskim, w powiecie zgorzeleckim, w gminie Węgliniec.
Współczesna Okrąglica, leżąca po zachodniej stronie szlaku Kolei Dolnośląsko-Marchijskiej (linia Węgliniec-Żary), zajmuje jedynie dawny zarębek "Königsberghäuser" wsi "Steinkirchen" – obecnej Kościelnej Wsi, istniejący wokół leśniczówki i cegielni. Właściwa część "Schnellförthel", leżąca ok. 1,5 km na wschód przy obecnej drodze wojewódzkiej nr 296 nad Czerną Małą, nie zachowała się. 
We wsi znajduje się kolejowy przystanek osobowy Okrąglica. 
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) liczyła 26 mieszkańców. Jest najmniejszą miejscowością gminy Węgliniec.

</doc>
<doc id="680704" url="https://pl.wikipedia.org/wiki?curid=680704" title="Dżedkare">
Dżedkare

Dżedkare – władca starożytnego Egiptu z V dynastii.
Rodzina.
Nie znamy jego koligacji rodzinnych. Niektórzy sądzą, że mógł być synem lub bratem Menkauhora, inni, że synem Neferefre, a tym samym kuzynem swojego poprzednika Menkauhora. Wiemy, że miał córki Chekeretnebti (zmarła w wieku 35 lat) i Hedżetnebu, które został pochowane w mastabach w południowym Abusir. W l. 50. XX w. na północ od jego świątyni grobowej archeolodzy odkryli zespół grobowy jego żony ("Kwiatkowski"), chociaż niektórzy ("Schneider") twierdzą, że nie należał on do królowej. 
Długość rządów.
Długość jego rządów nie została dokładnie określona, chociaż na pewno panował długo – Kanon Turyński podaje 28 lat, Maneton (nazywający go Tancheresem) – 44 lata. Za tą drugą liczbą przemawia tekst z papirusu z Abusir, wspominający o 21 spisie ludności za tego władcy, a spisy odbywały się w Egipcie co 2 lata. Również wiemy, że obchodził święto sed, jedno albo więcej (wymienione „pierwsze święto sed” na naczyniu alabastrowym z Luwru). Napis z mastaby Idu w Abusir mówi o 14 spisie ludności, czyli spisie w 28 roku panowania Dżedkare.Podczas eksploracji piramidy Dżedkare archeolodzy natrafili na resztki mumii mężczyzny, który w chwili śmierci miał około 50 lat. Była to najprawdopodobniej mumia samego władcy. Wynika z tego, że Dżedkare wstąpił na tron w młodym, albo nawet bardzo młodym, wieku.
Działalność.
Był władcą, który zerwał z doktryną solarną swoich poprzedników. W związku z tym nie wybudował żadnej świątyni solarnej. Różne przesłanki pozwalają wysnuć wniosek, że za jego czasów doszło do dalszego osłabienia władzy centralnej na rzecz urzędników dworskich i w poszczególnych prowincjach (nomarchowie). Dzięki odkrytym, w dużej mierze z jego czasów, papirusom z kancelarii świątyni grobowej Neferirkare I można poznać lepiej gospodarkę świątynną Starego Państwa. Z okresu jego panowania pochodzi również zbiór nauk wezyra Ptahhotepa, zapisany na Papirusie Prisse.
Prowadził ożywioną politykę zagraniczną oraz wspierał handel zagraniczny. Zabytki z jego imieniem odkryto w Wadi Maghara na Synaju, w Nubii, w Toszke, w Tomas (te ostatnie poświadczające wyprawy do kamieniołomów diorytu na zachód od Abu Simbel), a także na szlaku oazowym Dachla – Dungul i w Byblos. W jego świątyni grobowej odkryto fragment listy z wymienionymi obcymi zwierzętami, roślinami i miastami. Wysyłał wyprawy do okolicznych krajów, w tym do krainy Punt, z której statki przywoziły drogocenne towary, w tym mirrę, elektron i heban. Z jednej z takich wypraw do Sudanu lub Punt przywieziony został karzeł-tancerz, o którym jeszcze wiek później mówiono na dworze w Memfis (wspomina go raport z wyprawy Herchufa z czasów Pepiego II). 
Przejęcie rządów przez jego następcę odbyło się prawdopodobnie w sposób pokojowy, a różne zniszczenia w kompleksie grobowym Dżedkare i użycie bloków kamiennych z jego świątyni grobowej w kompleksie Unisa najprawdopodobniej wiąże się z innymi przyczynami ("Munro").
Kompleks grobowy.
Został pochowany w piramidzie w Sakkarze.

</doc>
<doc id="680707" url="https://pl.wikipedia.org/wiki?curid=680707" title="Deportivo Roca General Roca">
Deportivo Roca General Roca

Club Social y Deportivo General Roca, zwany na ogół Deportivo Roca, jest klubem sportowym z miasta General Roca leżącym w prowincji Río Negro.
Historia.
Klub założony został 1 września 1974 roku i gra obecnie w czwartej lidze argentyńskiej (Torneo Argentino B).

</doc>
<doc id="680709" url="https://pl.wikipedia.org/wiki?curid=680709" title="Club Social y Deportivo General Roca">
Club Social y Deportivo General Roca



</doc>
<doc id="680712" url="https://pl.wikipedia.org/wiki?curid=680712" title="Obrona Lwowa (1939)">
Obrona Lwowa (1939)

Obrona Lwowa – działania zbrojne prowadzone przez Wojsko Polskie w dniach 12–22 września 1939 podczas kampanii wrześniowej w celu obrony Lwowa przed Wehrmachtem, a po agresji ZSRR na Polskę również Armią Czerwoną.
Geneza.
W dwudziestoleciu międzywojennym Lwów był jednym z największych garnizonów w Polsce i w Małopolsce Wschodniej.
Lwów i całe województwo lwowskie odgrywały istotną rolę w planie operacyjnym „Wschód”, którego opracowanie zakończono w lutym 1939 r. Zakładał on prowadzenie wojny obronnej przeciwko ZSRR przy współdziałaniu sojuszniczej Rumunii i pomocy materiałowej państw zachodnich. Lwów i województwo miały być obszarem bezpośrednich działań wojennych, istotnych dla skuteczności polskiej obrony, gdyż przez ten obszar przebiegały ważne dla zaopatrzenia polskich wojsk linie kolejowe: Lwów-Brody, Lwów-Złoczów i Lwów-Brzeżany oraz połączenia kolejowe i drogowe z Rumunią. Z kolei według planu operacyjnego „Zachód” zmobilizowane we Lwowie stacjonujące tam jednostki wojskowe miały być skierowane na obszar działań przeciwko Niemcom. W dalszej kolejności w mieście miały być umieszczone ośrodki zapasowe, szpitale polowe i inne organa tyłowe. Zakładano, że – podobnie jak w planie „Wschód” – obszar DOK nr VI z jego głównym węzłem kolejowym Lwów odegra ważną rolę ze względu na planowane dostawy wojenne przez Rumunię, ale także przez ZSRR, gdyż spodziewano się zachowania przez Sowietów neutralności, do czego się zobowiązał w układzie o nieagresji z 1932 r. Natomiast nie przewidywano możliwości obrony miasta; dopiero niepomyślny rozwój działań wojennych wymusił taką opcję.
23 sierpnia 1939 zarządzona została mobilizacja lotnictwa i OPL, która objęła 6 Pułk Lotniczy i 6 Dywizjon Artylerii Przeciwlotniczej. Pułk sformował pododdziały lotnictwa dla Armii „Łódź” i Brygady Bombowej oraz Bazę Lotniczą Nr 6, natomiast dywizjon sformował sześć motorowych baterii artylerii przeciwlotniczej. Obie jednostki po zakończeniu mobilizacji zostały zlikwidowane.
27 sierpnia zarządzona została mobilizacja alarmowa, która w garnizonie lwowskim objęła między innymi 14 Pułk Ułanów Jazłowieckich oraz 19 Pułk Piechoty Odsieczy Lwowa i I dywizjon 5 Lwowskiego Pułku Artylerii Lekkiej. Ponadto 6 pac sformował dywizjon artylerii ciężkiej dla 12 Dywizji Piechoty, a 6 Batalion Pancerny dwa dywizjony pancerne, trzy samodzielne kompanie rozpoznawcze i trzy kolumny samochodowe.
31 sierpnia rozpoczęła się mobilizacja powszechna jednostek I rzutu, w tym pozostałych oddziałów i pododdziałów 5 Dywizji Piechoty, artylerii ciężkiej, broni pancernych, żandarmerii oraz służb. W pierwszych dniach września zmobilizowane jednostki skierowane zostały transportami kolejowymi na teren operacyjny. We Lwowie pozostały jedynie: Dowództwo Okręgu Korpusu nr VI, ośrodki zapasowe i nieliczne oddziały tyłowe.
Od 1 września miasto było silnie bombardowane przez Luftwaffe, co powodowało duże zniszczenia i w pewnym stopniu dezorganizowało działania militarne. Zniszczono między innymi budynki fabryki wódek Baczewskiego i greckokatolickiej cerkwi św. Ducha, uszkodzony został też Dworzec Główny oraz szereg gmachów, szczególnie przy ul. Gródeckiej i Janowskiej. Do organizowania improwizowanej obrony przystąpiono pod koniec pierwszego tygodnia września. Istniały już obrona przeciwlotnicza i przeciwgazowa. Dodatkowo powołano Straż Bezpieczeństwa, na czele której stanął gen. dyw. w st. sp. Władysław Jędrzejewski oraz Komitet Obywatelski Obrony Lwowa, kierowany przez rektora Uniwersytetu Lwowskiego prof. Romana Longchamps de Bérier.
7 września przystąpiono do organizacji obrony Lwowa, początkowo na dalekim przedpolu miasta w oparciu o rzekę Wereszycę. Zajmował się tym płk dypl. Bolesław Fijałkowski. 9 września gen. Władysław Langner rozkazał utworzyć zaporę z kompanii asystencyjnych na linii: Żółkiew, Janów, rzeka Wereszyca, Gródek Jagielloński, Wereszyca, Komarno, rzeka Dniestr. Dowódcy obrony Lwowa zostało też podporządkowane Centrum Szkolenia Straży Granicznej w Rawie Ruskiej, którego oddziały miały obsadzić pozycje od Bełżca przez Rawę Ruską do Magierowa. Tego samego dnia gen. Langner powołał również Dowództwo Obrony Obszaru Lwowa, na czele z gen. dyw. Rudolfem Prichem. Jego szefem sztabu został ppłk dypl. Kazimierz Bieńkowski.
10 września rano gen. Langner zameldował się u ministra spraw wojskowych gen. dyw. Tadeusza Kasprzyckiego w Łucku, który nakazał mu zorganizować we Lwowie stałą obronę w celu ułatwienia zaopatrzenia polskich oddziałów przebijających się na południe kraju. Tego dnia do miasta przybył gen. Kazimierz Sosnkowski, który otrzymał od Naczelnego Wodza polecenie objęcia dowództwa nad południową grupą Armii „Karpaty” z zadaniem utrzymania linii Sanu i osłony Lwowa. Pomimo skromnych możliwości gen. Langner pomógł mu w zorganizowaniu kwatery głównej, dowództwa etapów i oddziałów pomocniczych. Późnym wieczorem do Lwowa przybył także wraz ze swoim sztabem dowódca Armii „Karpaty” gen. K. Fabrycy.
11 września gen. R. Prich wydał pierwszy rozkaz operacyjny, zgodnie z którym zadaniem jego sił była samodzielna obrona Lwowa oraz obszaru na północ od Żółkwi, z wysuniętym punktem oporu w Rawie Ruskiej, a na zachodzie nad Wereszycą przez Janów-Gródek Jagielloński do Lubienia Wielkiego. Wkrótce obronę przedłużono do Komarna. Dowódcy Obrony Obszaru Lwowa podporządkowano Grupę „Żółkiew” płk. dypl. Stefana Iwanowskiego (w składzie: bataliony marszowe 53. pp i 40. pp, I batalion 53. pp, szwadrony piesze i szwadron ckm z OZ Kresowej Brygady Kawalerii, 31 batalion utworzony z niedobitków pod dowództwem ppłk. Adama Radomyskiego, szwadrony konne i pluton ckm, plutony saperów (pieszy i konny), bateria artylerii lekkiej i artylerii ciężkiej oraz batalion utworzony w Centrum Szkolenia Straży Granicznej w Rawie Ruskiej), grupę wojsk płk. Ludwika Dmyszewicza oraz załogę miasta Lwowa. Zadanie zorganizowania bezpośredniej obrony Lwowa otrzymał płk dypl. B. Fijałkowski, którego szefem sztabu został ppłk dypl. Kazimierz Ryziński, szef ewakuowanego z Warszawy Wojskowego Instytutu Naukowo-Oświatowego. W sztabie był mjr Stefan Dwornik.
W skład załogi miasta wchodziły początkowo niewielkie siły, złożone z dwóch batalionów wartowniczych, kompanii asystencyjnej, kompanii wartowniczej lotnictwa, dwóch batalionów marszowych (z ośrodków zapasowych), niepełnej kompanii saperów KOP „Czortków”, Batalionu ON „Lwów I”, Ośrodka Zapasowego Artylerii Lekkiej nr 6, który wystawił trzy baterie oraz pododdziałów przeciwlotniczych. Szybko opracowano plan obrony Lwowa, którą postanowiono oprzeć na naturalnych przeszkodach terenowych (najważniejszymi były wzgórze 374 „Kortumowa Góra” i wzgórze 324 pod Zboiskami). Na zewnętrznym obwodzie miasta postanowiono zbudować barykady i rowy przeciwpancerne (przy pomocy miejscowej ludności), natomiast wewnątrz miasta, podzielonego na samodzielne sektory i bloki obronne, zbudować barykady oraz przygotować składy amunicyjne, żywnościowe i sanitarne. 11 września miasto zostało podzielone na sektory (później nazywane odcinkami). Dowódcą odcinka zachodniego został płk Henryk Janowski (14 września odcinek ten objął płk dypl. Jarosław Szafran), południowego – ppłk Stefan Mrozek, północnego – płk Bolesław Waśkiewicz, a wschodniego – mjr Eugeniusz Ślepecki. Jeszcze tego samego dnia dowódcy odcinków przeprowadzili rozpoznanie terenu. Poważnym utrudnieniem był brak łączności, dowódcy odcinków musieli posługiwać się miejską linią telefoniczną. Każdy odcinek otrzymał drużynę saperską i sprzęt.
W przewidywaniu natarcia czołgów i oddziałów zmotoryzowanych na północnym odcinku obrony wykorzystano betonowy wykop, w którym biegły tory kolejowe i koryto rzeki Pełtwi. Obrona południowej części miasta została oparta o głęboki wykop linii kolejowej. Zachodnia i wschodnia część Lwowa nie miała naturalnych przeszkód terenowych; obronę tej drugiej zamierzano zresztą zorganizować w późniejszym okresie. Na najbardziej prawdopodobnych kierunkach niemieckiego ataku utworzono 9 punktów oporu, każdy w sile od drużyny do plutonu piechoty, wspartej przez działon lub pluton artylerii lekkiej. Pododdziały piechoty zostały wydzielone z batalionu marszowego 26. pp pod dowództwem mjr. E. Ślepeckiego. W celu budowy umocnień dowódcom poszczególnych odcinków obrony przydzielono po drużynie saperów ze sprzętem. Pomagali im też robotnicy cywilni. Przygotowywano także obronę przedpola Lwowa. Linia rzeki Wereszycy została jednak obsadzona nierównomiernie; silniejsze siły w składzie batalionu marszowego 19. pp i batalionu marszowego 40. pp zajęły pozycje w jej północnym odcinku, natomiast na południu linię rzeki jedynie dozorowano. Prawdopodobnie wynikało to z mylnego rozpoznania planów nieprzyjaciela; kierunek Sambor-Lwów uznano za mniej zagrożony, a przewidywano, że Niemcy skierują się w stronę Stryja, aby przeciąć połączenia z Rumunią. W celu rozpoznania rzeczywistego natarcia niemieckiego 11 września gen. R. Prich wysłał dywizjon rozpoznawczy rtm. Józefa Murasika w kierunku Lubaczów-Cieszanów i Jarosław-Radymno.
Od 11 września załogę obrony Lwowa zaczęły wzmacniać oddziały z innych rejonów kraju. Tego dnia jako pierwszy przybył transportem kolejowym ze Stryja batalion marszowy 48. pp mjr. Edwarda Szymańskiego. W celu zapewnienia zapasów amunicji zaczęto zwozić ją samochodami ciężarowymi ze Składnicy Uzbrojenia nr 6 z Hołoska, którą zarządzał kpt. Jakub Herchenreder i która miała się stać samodzielnym punktem oporu. Przyjechało też kilka plutonów armat i ckm przeciwlotniczych z Rzeszowa, Krosna i Przemyśla.
Sytuacja wojsk niemieckich w okresie bezpośrednio poprzedzającym atak na Lwów wyglądała następująco. W nocy z 11 na 12 września zajęły one Sambor, zaś rano 12 września – wieś Kalmów, leżącą na północny wschód od Sambora. W tym czasie w Kalinowie dowódca niemieckiego 98. Pułku Strzelców Górskich płk Ferdinand Schörner wydał rozkaz o utworzeniu i zadaniach zmotoryzowanej grupy pościgowej 1. Dywizji Górskiej gen. mjr. Ludwika Küblera, na czele której sam stanął. Miała ona jak najszybciej przedrzeć się do Lwowa. Składała się z ponad dwóch batalionów strzelców górskich (II batalion 99. psg oraz pojedyncze kompanie z 98. i 100. psg), kompanii pionierów, dwóch baterii haubic zmotoryzowanych 150 mm (z 79 Pułku Artylerii Górskiej), plutonu armat 100 mm, plutonu haubic 150 mm (z 445 Dywizjonu Artylerii Ciężkiej) oraz dwóch plutonów dział przeciwlotniczych 20 mm. Oddziały te przewożone na samochodach ciężarowych i pojazdach gąsienicowych wraz z artylerią zmotoryzowaną i patrolami na motocyklach miały szybko pokonać drogę dzielącą je od Lwowa (66 km) oraz zniszczyć wycofujące się oddziały Wojska Polskiego (nazwane przez płk. F. Schörnera pogardliwie "gromadami nieprzyjacielskimi w luźnym szyku"). Straż przednią tworzyły 16 Kompania Piechoty z 98. psg, kompanii pionierów i pluton armat 150 mm z 445. dac; miała ona posuwać się na czele grupy przez Rudki w kierunku na Lubień Wielki, osiedle "Kaltwasser" w Zimnej Wodzie, 7 km od Lwowa. Grupa pościgowa w kilku miejscach natrafiła na opór oddziałów polskich, musiała stoczyć walki i to osłabiło impet zagonu. Ostatecznie 12 września po godz. 14 czoło grupy płk. F. Schörnera pojawiło się na skraju Lwowa od strony Zimnej Wody.
Obrona miasta.
12 września.
Tego dnia po godz. 14.00 do miasta wtargnęła czołówka niemieckiej zmotoryzowanej grupy płk. F. Schörnera. Atak ten przybrał formę wtargnięcia z zaskoczenia w celu opanowania ważnych obiektów w mieście i sparaliżowania polskiej obrony. Polacy natomiast nie byli jeszcze dostatecznie przygotowani, punkty oporu nie były całkowicie obsadzone, były one zajmowane dopiero w trakcie walk. Skierowany do obrony zachodniego odcinka obrony batalion marszowy 48. pp mjr. E. Szymańskiego tylko częściowo zdołał przyjąć ugrupowanie bojowe. Nie był on jednak zaskoczony niemieckim uderzeniem, gdyż o zbliżaniu się Niemców meldowano od pewnego czasu. Najbardziej zażarta walka wybuchła o punkt oporu na Bogdanówce przy ul. Gródeckiej, którego obsadę stanowił pluton piechoty, pluton ckm i pluton artylerii (2 armaty 75 mm), który spełniał zadania przeciwpancerne (strzelał na wprost). Po pojawieniu się Niemców (kolumna 14 samochodów i 7 motocykli) została ona ostrzelana przez polskie działa i ogniem karabinów maszynowych, w wyniku czego została ona rozbita. Wkrótce przybyły kolejne pododdziały niemieckie, które kontynuowały natarcie szerszym pasem. Po godz. 17 doszło do kryzysu polskiej obrony, gdyż załamało się skrzydło bronione przez 2. kompanię batalionu marszowego. Grupy żołnierzy niemieckich przedarły się w głąb miasta, dochodząc do kościoła św. Elżbiety. Sytuacja została jednak opanowana dzięki skierowaniu w rejon ul. Gródeckiej nowych pododdziałów wojska i policji. W rezultacie wieczorem Niemcy przeszli do obrony w oczekiwaniu na posiłki. Polskie dowództwo obrony Lwowa przysłało na zagrożone odcinki wzmocnienia: na Kortumową Górę ok. 80 żołnierzy z 26. pp, na Wólkę pododdziały policji i kadetów dla przedłużenia lewego skrzydła batalionu marszowego 48. pp. W rejonie ul. Stryjskiej stanowiska zajął Batalion ON „Lwów I”, przy stacji kolejowej Persenkówka – improwizowany batalion 19. pp i bateria 6. pac, a między ul. Zieloną i Łyczakowską – improwizowany batalion 40. pp.
12 września od rana obronę miasta wzmacniały oddziały z obszaru DOK nr III z Grodna: trzy pułki piechoty w sile 195 oficerów i ok. 6400 żołnierzy i dwoma batalionami 35. DP Rez. (II batalion 205. pp rez. i I batalion 206. pp rez.), a także w nocy szwadronem kawalerii dywizyjnej. Były one od razu kierowane na zagrożone odcinki obrony: grodzieński 1. pp, II batalion 205. pp rez. i III batalion grodzieńskiego 3. pp na odcinek zachodni dla zluzowania batalionu marszowego 48. pp, pododdziałów policji i kadetów, grodzieński 2. pp na odcinek północny nad Pełtew, a grodzieński 3. pp (bez III batalionu) i I batalion 206. pp rez. przeszedł do odwodu. Pod koniec pierwszego dnia obrony Polacy dysponowali więc na odcinku zachodnim trzema batalionami piechoty, na odcinku południowym – dwoma batalionami, na odcinku północnym – czterema batalionami, a na najmniej zagrożonym wschodnim odcinku – jednym batalionem. W nocy zwożono też do miasta w dalszym ciągu amunicję i granaty ręczne ze składnicy uzbrojenia w Hołosku.
Tego dnia ostatecznie ukształtowała się obsada Dowództwa Grupy Obrony Lwowa. Na jego czele z rozkazu dowódcy Frontu Południowego stanął gen. bryg. w stanie spoczynku Franciszek Sikorski. Według Ordre de Bataille w Dowództwie Grupy Obrony Lwowa znajdowało się wówczas 36 oficerów, grupa podoficerów i urzędnicy cywilni. Załoga Grupy Obrony Lwowa składała się w tym czasie z różnych oddziałów i pododdziałów, w sumie: jedenastu batalionów piechoty (przeważnie z ośrodków zapasowych) z nielicznymi działami przeciwpancernymi, pięciu baterii artylerii (głównie dział 75 mm), dywizjonu kawalerii, plutonu łączności i niewielkiej grupy fortyfikacyjnej. Poza tym była jeszcze grupa żołnierzy z różnych formacji i służb, z tego 200 uzbrojonych, 120 umundurowanych bez broni i 100 nieumundurowanych.
Z kolei dowództwo niemieckie – pomimo wzmocnienia w nocy własnych sił w rejonie ul. Gródeckiej – zrezygnowało z dalszych prób natychmiastowego zajęcia miasta. Wraz z przybyciem dalszych oddziałów niemieckich rozpoczęło się oblężenie Lwowa. Stopniowo otaczano miasto od północy i południa. Dowództwu niemieckiemu bardzo zależało na szybkim zdobyciu Lwowa zarówno ze względów polityczno-prestiżowych, jak i militarno-strategicznych. Jednocześnie na następny dzień Niemcy postanowili skierować główne uderzenie na Kortumową Górę, dostrzegając jej strategiczne znaczenie. Zadanie jej opanowania otrzymała grupa bojowa płk. F. Schörnera w składzie I batalionu 98. pułku strzelców górskich oraz I i II batalionu 99. pułku strzelców górskich.
13 września.
Tego dnia rano, po silnym przygotowaniu artyleryjskim, grupa bojowa płk. F. Schörnera rozpoczęła natarcie na Kortumową Górę, z której rozciągał się dobry widok umożliwiający ostrzał artyleryjski całego miasta. Była ona broniona przez polski pododdział z OZ 5. DP w sile zaledwie ok. 80 żołnierzy z plutonem dział 75 mm. Już w trakcie walk do pomocy została dodatkowo skierowana kompania 205. pp rez. Jednakże nie zdołała ona zapobiec zajęcia w południe polskich pozycji na Kortumowej Górze. Jej utrata była dużą porażką Polaków. Jednocześnie niemiecki II batalion 98. psg kontynuował atak w kierunku północno-zachodnim, pogłębiając okrążenie Lwowa i docierając wieczorem do Zboisk i wzgórza 324 (rozproszył tabory grodzieńskiego 1. pp). W ten sposób przecięte zostały szosy do Brzuchowic i Żółkwi. Polskie dowództwo dwukrotnie próbowało odebrać Kortumową Górę siłami improwizowanego batalionu 26. pp, a wieczorem I batalionu 206. pp rez. Zdołał on odzyskać teren cmentarzy Janowskich, leżący na stoku góry. Był to jednak tylko częściowy sukces.
Walki toczyły się też na zachodnim odcinku obrony miasta, od Dworca Głównego do Kulparkowa. Niemiecki I batalion 100. psg z 1. DG zajął Dworzec Główny i wstrzymał luzowanie batalionu marszowego 48. pp przez trzy bataliony grodzieńskie. Wprawdzie Niemcy ponieśli spore straty, ale narzucili inicjatywę stronie polskiej i związali ją w walkach. Prawdopodobnie powyższe działania miały tylko charakter maskujący rzeczywiste zamiary niemieckiego dowództwa.
13 września w dalszym ciągu napływały do Lwowa kolejne posiłki w postaci dowództwa, II dywizjonu (bez 6. baterii) haubic 155 mm i 3. baterii z 2 działami 105 mm z 6 Pułku Artylerii Ciężkiej (zajęły one pozycje w rejonie cytadeli i Cmentarza Łyczakowskiego, ale bez kontaktu ogniowego z wrogiem), 107. kompanii ckm plot. oraz dowództwa mobilizującej się 35. DP Rez. Na jej czele stanął dowódca zachodniego odcinka obrony miasta, ppłk dypl. Jarosław Szafran. Po południu u gen. W. Langnera zameldował się mjr Jerzy Łucki, dowódca 21 Batalionu Czołgów Lekkich, który został przydzielony do sił 10. BK. Tego dnia z miasta został wycofany do Złoczowa ciężki rzut sztabu Frontu Południowego. Miasto w godzinach rannych opuścił także gen. Kazimierz Sosnkowski, który z niewielkim sztabem odleciał do Przemyśla, aby objąć dowództwo nad tamtejszymi siłami i przebić się z nimi do oblężonego Lwowa. Licząc się z możliwością dalszych ataków na Lwów (zwłaszcza czołgów), gen. F. Sikorski rozkazał dowódcom odcinków budowę zapór przeciwczołgowych. Miała je stawiać piechota z udziałem ochotników cywilnych pod kierunkiem przydzielonych saperów. W tym czasie sztab DGOL polecił utworzenie 6 składów materiałów saperskich w wyznaczonych punktach miasta. Zbiórkę materiałów wśród ludności miał przeprowadzić Zarząd Miejski i organizacje społeczne. Groźna dla polskich działań obronnych była dezorganizacja administracji państwowej. Rano gen. W. Lagner został zaskoczony wiadomością o ewakuacji urzędu wojewódzkiego i starosty grodzkiego. Również takie polecenie otrzymał od premiera wojewoda Alfred Biłyk. W mieście trzeba było stworzyć władze zastępcze na czele z byłym premierem Kazimierzem Bartlem i prezydentem miasta Stanisławem Ostrowskim. Kontynuowano też zwożenie amunicji ze Składnicy Uzbrojenia w Hołosku Wielkim. Ostatni transport wpadł jednak wieczorem w ręce Niemców. Ogółem dowieziono do miasta ok. 50 ton. Gen. K. Sosnkowski podporządkował gen. W. Langnerowi 10 Brygadę Kawalerii płk. dypl. S. Maczka, która znajdowała się na północ od Lwowa. Jej zadaniem było zaatakowanie wojsk niemieckich od północy, wyrzucenie ich ze Zboisk i otworzenie sobie drogi do Lwowa.
Z drugiej strony dowódca niemieckiej 1. DG gen. L. Kübler otrzymał rano informacje o wyruszeniu z Przemyśla do rejonu Lwowa polskiej odsieczy pod dowództwem gen. K. Sosnkowskiego. Postanowił on zabezpieczyć swoje tyły i skierował do Gródka Jagiellońskiego niepełny batalion, a następnie dosłał jeszcze trzy dywizjony 79. pag oraz dwa bataliony 100. psg i dwie kompanie 99. psg, które utworzyły grupę „Utz” pod dowództwem płk. Wilibalda Utza, dowódcy 100. psg. W tym czasie pod Lwów przybyły kolejne pododdziały 1. DG w postaci III batalionu 98. psg, III batalionu 99. psg i części I batalionu 100. psg. Początkowo zostały one zatrzymane w Zimnej Wodzie jako odwód 1. DG, a po informacji o pojawieniu się polskich wojsk w Rzęśnie Ruskiej, jego część przeszła w tamten rejon.
14 września.
Tego dnia trwały w mieście jedynie walki o charakterze lokalnym, ale z dużą aktywnością obu stron. Najbardziej intensywne działania prowadzono pod Kulparkowem i Wulką, które Niemcy zaatakowali w związku z rozszerzaniem okrążenia Lwowa od południa do linii kolejowej do Chodorowa i szosy do Bóbrki. W tym czasie na Wulce polskich obrońców ostrzelali ukraińscy dywersanci. Po południu polski III batalion 1. pp grodzieńskiego zaatakował Dworzec Główny, ale nie udało mu się go odzyskać. Większe działania prowadzono w rejonie Lwowa. Wydzielona z odwodu niemieckiej 1. DG grupa pod dowództwem kpt. Fleischmanna w sile III batalionu 98. psg i części 100. psg opanowała bez walki Kozielniki i Sichów, blokując wyjście ze Lwowa w kierunku południowym i południowo-wschodnim. Jednak na razie nocami Niemcy opuszczali te miejscowości. Pod wieczór II i III bataliony 206. pp rez. kontratakowały bez sukcesów pod Zboiskami. Walki toczyły się też na północny zachód od Lwowa w rejonie Rzęsny Ruskiej pomiędzy batalionem marszowym 19. pp wspartym 105. kompanią ckm plot. i 6. baterią 6. pac a III batalionem 99. psg. Po południu polskie wojska wycofały się do Hołoska Wielkiego, wzmacniając załogę Składnicy Uzbrojenia. W nocy oddziały 10. BK, które zostały podporządkowane Dowództwu Obrony Lwowa, opanowały Zboiska, ale przyległe wzgórza zostały przez Niemców utrzymane.
O świcie do miasta przybył szef sztabu Frontu Południowego, płk dypl. Bronisław Rakowski z rozkazem Naczelnego Wodza obsadzenia przedmościa rumuńskiego. W tym celu gen. W. Lagner wysłał nad Dniestr swojego zastępcę, gen. Milana-Kamskiego. Rano przyjechali też oficerowie sztabu NW: płk dypl. Jerzy Suzin i mjr dypl. Wacław Jacyna z instrukcjami dla gen. K. Sosnkowskiego. Poinformowali też gen. W. Langnera o ewakuacji Naczelnego Dowództwa Wojsk Polskich do Kołomyi. Tego dnia u gen. W. Langnera pojawiła się delegacja Rady Miejskiej, która zaproponowała przesunięcie działań wojennych na przedpola miasta z obawy przed zniszczeniami. Pracę rozpoczął dział propagandy, kierowany przez gen. bryg. Mariana Kukiela. Ze Stanisławowa przybyła część pracowników Polskiego Radia, naprawiono uszkodzoną w trakcie ewakuacji stację nadawczą i wznowiono nadawanie programu. Sytuacja w mieście stawała się coraz gorsza. Nie działały elektrownia, gazownia i wodociągi. Do Lwowa przybyło ok. 100 tys. uchodźców cywilnych, co doprowadziło do naruszenia wojskowych zapasów żywności. W mieście znajdowało się też ok. 3 tys. osób chorych i rannych. Siły polskie w mieście według meldunku dowódcy DOK nr VI liczyły dwadzieścia batalionów piechoty, dwa dowództwa pułków, pewną liczbę plutonów artylerii lekkiej i dywizjonu artylerii ciężkiej oraz części 35. DP Rez., a także czternaście batalionów piechoty improwizowanych i na ogół gorzej uzbrojonych: dziewięć z pułków grodzieńskich, trzy sformowane w OZ 5. DP, batalion ON Lwów I i batalion marszowy 48. pp.
W dalszym ciągu powiększały się polskie wojska w mieście. Obok baterii artylerii sformowanych w OZ Artylerii Lekkiej nr 6, do Lwowa dotarły kolejne trzy dywizjony artylerii lekkiej: 62., 52. i 42. W sumie było to 65 dział, w tym 10 ciężkich. Zorganizowano też nowe oddziały piechoty: 2-batalionowy pułk ON pod dowództwem ppłk. Alfreda Greffnera w składzie batalionu ON Lwów I i batalionu sformowanego spośród członków Związku Strzeleckiego i kadetów. Przystąpiono do tworzenia trzech kolejnych batalionów ON, na czele których stanęli: mjr Józef Hornberger, mjr Józef Smagowicz i kpt. Józef Berezowski. Do Lwowa dotarł również personel RKU Pszczyna oraz szwadron zapasowy 3 Pułku Ułanów Śląskich. Dowódca transportu, mjr Franciszek Głowa dostał rozkaz objęcia dowództwa śląskiego batalionu ON.
Wieczorem do sił niemieckiej 1. DG dołączył III batalion 100. psg, po czym został skierowany do odwodu dywizji w miejscowości Rudno. Gen. L. Kuebler rozkazał podległym sobie oddziałom prowadzenie uporczywej obrony zajętych pozycji, aby uniemożliwić polskim próbom włamania się do miasta z zewnątrz. W nocy nieprzyjacielska artyleria ostrzeliwała Lwów.
15 września.
Tego dnia gen. Władysław Langner postanowił wspomóc działania zgrupowań, które usiłowały przebić się do miasta. W tym celu obrońcy zaatakowali wzgórza pod Zboiskiem i w kierunku Hołoska Wielkiego. W obu przypadkach Niemcy w walce wręcz zostali zmuszeni do odwrotu, ale polskie ataki zostały ostatecznie powstrzymane przez niemiecką artylerię. W samym Lwowie próbowano bez powodzenia odzyskać Kortumową Górę. Kompania III batalionu 207. pp rez. została skierowana do lasów na wschód od miasta, aby je przeszukać w celu oczyszczenia od niemieckich dywersantów i patroli zwiadowczych. Wieczorem i w nocy wysłano rozpoznanie w kierunku Sokolnik, szosy na Stryj, Sichów i Pohulanki. Niemieckie lotnictwo bombowe uszkodziło urządzenia wodociągowe w Dobrostanach.
Dowództwo Grupy Obrony Lwowa poinformowało ludność cywilną, aby powstrzymała się przed samorzutnym stawianiem barykad w mieście, gdyż przeszkadzało to w działaniach obrońców. Akcja miała być prowadzona planowo pod kierunkiem saperów. Prezydent miasta wygłosił też przemówienie radiowe z wezwaniem do powrotu wszystkich do pracy. W celu usprawnienia współpracy pomiędzy władzami wojskowymi i cywilnymi mianowano ppłk. Antoniego Jakubowskiego oficerem łącznikowym w sprawach utrzymania porządku, aprowizacji, bezpieczeństwa i służby zdrowia.
Ukończono też mobilizację w Kadrze Zapasowej VI Szpitala Okręgowego, w wyniku której zostało utworzonych 60 jednostek. Próbowano ewakuować rannych 6 pociągami sanitarnymi. Jedynie pociąg sanitarny nr 66 dwukrotnie przewiózł po 300 rannych do Stanisławowa, zanim zbombardowały go niemieckie samoloty. Natomiast pociąg sanitarny nr 64 został podpalony przez dywersantów.
16 września.
Tego dnia rano rozpoczęło się natarcie prawdopodobnie III batalionu 206. pp. rez. przy wsparciu dwóch dywizjonów artylerii na wzgórze 324. Zostało ono powstrzymane na południowych stokach. W tym samym czasie Niemcy uderzyli z Kortumowej Góry na wzgórze 374 przy silnym przygotowaniu artyleryjskim, zajmując je po kilku godzinach. W południe polscy obrońcy zaatakowali w kierunku na Hołosko Wielkie i wzgórze leżące na południe od niego, aby wspomóc działania 10. BK. Akcja nie była jednak uzgodniona z dowództwem 10. BK. Pod wieczór zdołano wprawdzie opanować połowę wsi, ale wkrótce polski batalion wycofał się za Pełtew. Dzięki nawiązaniu czasowego kontaktu z kpt. J. Herchenrederem i jego załogą Składnicy Uzbrojenia nr VI zdołano uzupełnić rezerwy amunicji we Lwowie. Na innych odcinkach obrony aktywne były tylko patrole rozpoznawcze. Wypad w kierunku Sichowa i Dawidowa przeprowadziły dwa szwadrony kawalerii, szwadron rtm. rez. Jana Pianowskiego-Kwiatkowskiego i szwadron Policji Państwowej wraz z kompanią ON. Przechwyciły one zrzut z niemieckiego samolotu, tracąc kilku rannych.
17 września.
Rano gen. W. Langner wydał rozkaz ataku na wzgórza zamarstynowskie i wzgórze 324, aby uzyskać bezpośrednią łączność z siłami 10. BK. Brały w nich udział trzy bataliony 35. DP Rez. wsparte artylerią, przy działaniach wspomagających grodzieńskiego 1. pp znad Pełtwi i oskrzydlających dwóch szwadronów kawalerii. Doprowadziło to do zajęcia po południu sanatorium w Hołosku Wielkim i wdarcia się na wzgórze 324. Jednakże w tym samym czasie 10. BK, która nacierała bez powodzenia na wzgórza pod Zboiskami, otrzymała rozkaz Naczelnego Dowództwa WP przejścia na południe za Dniestr, a następnie na Węgry. W nocy obrońcy wyparli Niemców z podlwowskich miejscowości Podborców, Podbereżeńców, Zniesienia, Laszki Murowane i Dublany.
Jednocześnie została przez niemiecką 2 DPanc. rozbita Grupa „Żółkiew” płk. Stefana Iwanowskiego, osłaniająca Lwów od strony Krasnego.
W godzinach rannych Dowództwo Okręgu Korpusu we Lwowie otrzymało meldunek o przekroczeniu polskiej granicy przez wojska sowieckie i ich posuwaniu się w głąb kraju. Tego dnia po południu gen. W. Langnerowi został przekazany rozkaz Naczelnego Dowództwa WP, aby walczyć tylko z Niemcami, a do oddziałów Armii Czerwonej otwierać ogień tylko w przypadkach koniecznej samoobrony. W kierunku miasta posuwała się 6 Armia Frontu Ukraińskiego pod dowództwem komkora Filipa Golikowa. Dopiero 17 września została powołana Kwatera Główna Dowództwa Grupy Obrony Lwowa.
18 września.
Tego dnia Dowództwo Grupy Obrony Lwowa kontynuowało aktywne działania. W południe dwa bataliony z OZ 5. DP pod dowództwem ppłk. Władysława Smerczyńskiego wsparte przez pociąg pancerny nr 53 „Śmiały” zaatakowały w kierunku południowym, osiągając linię Kozielniki-Pirogówka. Atak został jednak wstrzymany wieczorem, po ostrzelaniu polskich oddziałów z lasu położonego na wschód od Pirogówki. Oba bataliony następnie powróciły do Lwowa. Nad miastem przeleciała eskadra sowieckich samolotów, ale nie zostały one ostrzelane, gdyż nie uznano ich za wrogie.
Siły obrońców zostały wzmocnione tego dnia przez przybycie z Łucka dwóch pociągów pancernych: nr 53 „Śmiały” kpt. Mieczysława Malinowskiego i nr 55 „Bartosz Głowacki” kpt. Andrzeja Podgórskiego. Do Lwowa przyjechał także II dywizjon 33. Pułku Artylerii lekkiej. Dowódca obrony miasta, gen. W. Langner analizował różne możliwości dalszego działania: wycofanie całej załogi miasta w nocy do Bóbrki i dalej na południe w kierunku granicy z Węgrami lub kontynuowanie obrony w oczekiwaniu na przebicie się do Lwowa wojsk Grupy Operacyjnej gen. Kazimierza Sosnkowskiego. Po południu Dowództwo Grupy Obrony Lwowa otrzymało od gen. K. Sosnkowskiego wiadomość radiową o przedzieraniu się jego sił do miasta wraz z pytaniem o możliwość wsparcia ich na przedpolach Lwowa przez 10. BK. W jej wyniku gen. W. Langner podjął decyzję prowadzenia dalszej obrony. Wieczorem odbyła się odprawa z dowódcami poszczególnych odcinków obrony miasta. Generał W. Langner przedstawił na niej jeszcze trzecią możliwość: poddanie Lwowa Niemcom. Przeciwko temu pomysłowi wystąpił szef sztabu 35. DP Rez., ppłk dypl. Jan Mieczysław Sokołowski, który zaproponował zdynamizowanie działań obronnych poprzez powołanie pod broń ochotników. Zostało to poparte przez gen. bryg. w stanie sp. Mariana Januszajtisa, który wystąpił z apelem o wstępowanie do Ochotniczego Korpusu Obrony Lwowa (wkrótce osiągnął liczebność ok. 5 tys. ludzi). Celem poprawienia bezpieczeństwa wewnętrznego w mieście gen. W. Langner wydał jednocześnie rozkaz specjalny ograniczający w godzinach 21 – 4 poruszanie się po Lwowie żołnierzy, z wyjątkiem oddziałów wojskowych pod dowództwem oficerów i podoficerów, taborów, patroli, pojazdów do przewozu rannych, łączników, gońców i dowódców od szczebla batalionu wzwyż oraz zakaz dla ludności cywilnej bez specjalnych przepustek.
18 września Naczelne Dowództwo Wehrmachtu (OKW) wydało dyrektywę nakazującą 14. Armii gen. płk. Wilhelma Lista osiągnąć linię: Skole, Stryj, wschodni skraj Lwowa, Kamionka Strumiłowa i Bug po Hrubieszów. XVIII Korpus Armijny pod dowództwem gen. Eugena Bayera miał zniszczyć GO gen. K. Sosnkowskiego i zdobyć Lwów, a 5. DPanc. i 57. DP – opanować zagłębie naftowe. Po otrzymaniu rano meldunku o zbliżaniu się wojsk gen. K. Sosnkowskiego, dowódca XVIII KA rozkazał, aby 2. DG przekazała dwa bataliony 1. DG w celu jej wzmocnienia. Do godzin popołudniowych do rejonu Rzęsny Ruskiej miał też dotrzeć 15. Pułk Czołgów z 5. DPanc. Jednocześnie dowództwo 1. DG przegrupowało swoje siły: grupa „Pemsel” została skierowana do Zimnej Wody, a grupa „Utz” do Gródka Jagiellońskiego. Siłami przydzielonego 137. psg z 2. DG postanowiło otoczyć Lwów od wschodu poprzez zajęcie Winnik i okolicznych wzgórz. Na północ od Lwowa 44. DP wraz z częścią 2. DPanc. zamknęły drogę z Żółkwi, a 45. DP osiągnęła Niemirów, 5. DPanc. zajęła Borysław i Stryj, a 57. DP – Drohobycz i Busowiska. Niemcy, którzy bardzo chcieli zdobyć miasto, tego dnia zrzucili z samolotów ulotki wzywające do poddania i wystosowali ultimatum, zapowiadając na 19 września silny atak.
Z kolei dowódca sowieckiego Frontu Ukraińskiego, komandarm Siemion Timoszenko rozkazał, aby 5. Armia osiągnęła linię: Rożyszcze, Horochów, Łuck, 6. Armia zdobyła Lwów, a 12. Armia dotarła do linii: Żurawno, Dolina, Stanisławów, a następnie atakowała w kierunku Stryja, ubezpieczając lewe skrzydło od strony Rumunii. 2. Korpus Kawalerii z 6. Armii otrzymał rano rozkaz skierowania się szybkim marszem we współdziałaniu z 24. BPanc. w celu zdobycia Lwowa. Zostało to jednak wykonane częściowo, gdyż 5. DKaw. do wieczora uczestniczyła w rozbrajaniu polskiego garnizonu Tarnopola, a 24. BPanc. nie miała paliwa. W tej sytuacji w stronę Lwowa został wysłany jedynie zmotoryzowany pododdział pod dowództwem kombriga Szaraburko, dowódcy 5. DKaw., w sile ok. 600 żołnierzy 5. DKaw. i niepełny batalion czołgów 24. BPanc. w sile 30 czołgów BT-7.
W ciągu nocy z 18 na 19 września prowadzono intensywne rozpoznanie na przedpolu polskich pozycji patrolami na wszystkich odcinkach. Z drugiej strony w nocy sowiecki pododdział zaatakował polskie barykady na Łyczakowie i ostrzelał stanowiska 1. baterii 42. dywizjonu artylerii lekkiej, próbując wedrzeć się do miasta z zaskoczenia. Polacy odparli jednak to uderzenie. W tej sytuacji Sowieci zamknęli wschodni skraj miasta i zajęli Winniki.
19 września.
Tego dnia rano na rogatkę Łyczakowską przybyli oficerowie sowieccy, proponując dowództwu obrony Lwowa rozpoczęcie pertraktacji w celu przekazania miasta. Odbyły się one w Winnikach z udziałem płk. dypl. Bronisława Rakowskiego, ppłk. dypl. Kazimierza Ryzińskiego i mjr. dypl. Wacława Berki jako tłumacza. Przedstawiciele strony sowieckiej twierdzili, że przybyli walczyć z Niemcami i nalegali na uzyskanie zgody na wejście do miasta. Ponieważ Polacy nie mieli odpowiednich pełnomocnictw, rozmowy miały być kontynuowane.
19 września polscy obrońcy prowadzili dość intensywne działania zbrojne. Ich celem było wsparcie wojsk gen. K. Sosnkowskiego. Przed południem gen. W. Langner otrzymał meldunek, że dowódca Frontu Południowego przebywa w Brzuchowicach i poprzez Hołosko podejmie próbę przebicia się do Lwowa. W tej sytuacji do Dublan zostały skierowane z miasta dwa szwadrony kawalerii z zadaniem utrzymania łączności z GO gen. K. Sosnkowskiego oraz poinformowania go, że załoga Lwowa wykona uderzenie na stanowiska Niemców. Zostało ono przeprowadzone przez dwa bataliony 206. pp rez. oraz dwa bataliony 207. pp rez. pod ogólnym dowództwem płk. dypl. J. Szafrana przy wsparciu artylerii i obu pociągów pancernych. Polacy zdołali zająć Zamarstynów i Hołosko Małe oraz południowy skraj Hołoska Wielkiego. Jednakże dalszy atak załamał się. Wyeliminowany został pociąg pancerny „Bartosz Głowacki”, który otrzymał kilka bezpośrednich trafień, co go unieruchomiło, ale ewakuowano go na stację kolejową Podzamcze. Po południu gen. W. Langner rozkazał, aby w przypadku sowieckiego natarcia otworzyć ogień i nie dać się zaskoczyć. Polscy obserwatorzy jednocześnie meldowali, że od strony Sichowa do granic miasta zbliżają się kolejne sowieckie i niemieckie oddziały.
Wieczorem gen. Sikorski poinformował dowódców odcinków, że w nocy lub o świcie należy się spodziewać natarcia czołgów i samochodów pancernych nieprzyjaciela. W związku z tym polecił intensywnie prowadzić roboty fortyfikacyjne przez całą noc, m.in. przy pomocy ludności cywilnej. Nakazał kopanie rowów przeciwczołgowych, wzmacnianie barykad i przygotowanie domów do obrony. Każdy oddział miał się zaopatrzyć w jak największą liczbę butelek z benzyną lub naftą. Podawał przy tym dokładną instrukcję, jak zwalczać czołgi przy pomocy tych butelek.
Jedynie rano do miasta dotarły jeszcze wolnymi liniami kolejowymi poprzez Dublany i Kamionkę Strumiłową trzy pociągi ewakuacyjne z Radomia, Dęblina i Starachowic. Przywiozły one m.in. 4 armaty plot. 40 mm, 12 tys. karabinów, 2 tys. ckm-ów, 4 tys. rkm-ów, 5 tys. pistoletów oraz duże ilości amunicji i granatów ręcznych. Późnym wieczorem do miasta zaczęły docierać pierwsze grupy żołnierzy z przebijającej się GO gen. K. Sosnkowskiego.
20 września.
Tego dnia załoga Lwowa przygotowywała się do obrony okrężnej. Generał F. Sikorski wydał „Rozkaz szczegółowy” przygotowania obrony (było to potwierdzenie poprzednio wydanych zarządzeń ustnych). Polecił dowódcom odcinków oraz dowódcom artylerii i saperów wzmocnić czołowy zarys obrony miasta przez zagęszczenie urządzeń fortyfikacyjnych, budowę nowych barykad i rowów przeciwczołgowych. Barykada z jednej strony miała być ochroną dla obsługi armaty przeciwpancernej, a znajdujące się obok lub w pobliżu samodzielne grupy bojowe wyposażone w broń maszynową i środki do zwalczania czołgów miały bronić barykady. Artyleria powinna stworzyć silne powiązania ogniowe między wysuniętymi punktami i gniazdami oporu na czołowej linii obrony. Dowódca GOL polecił dowódcy sektora wschodniego stworzenie silnej sieci ogniowej na wzgórzach Zniesienia, aby umożliwić wykorzystanie rejonu strzelnicy miejskiej jako stanowisk dla artylerii ciężkiej. Polecił też zorganizować w krótkim czasie silną obronę w głąb wnętrza sektora przez zamknięcie barykadami i rowami przeciwczołgowymi wszystkich ważniejszych skrzyżowań ulic i dojść do tylnej granicy sektora. Wysuniętym punktem oporu wewnętrznego miał być Wysoki Zamek, a organizację tego punktu miał określić osobny rozkaz. Następnie rozkazał zorganizowanie niedużych oddziałów szturmowych, pozostających w odwodach, z przeznaczeniem do walki w poszczególnych rejonach oraz do patrolowania w nocy. W dalszej części rozkaz podkreślał, że obrona powinna być uporczywa, a małe oddziałki i grupki bojowe, nawet otoczone, muszą walczyć bez względu na wydarzenia na ich tyłach i bokach. Dowódcy zaś tych grup mają dostać zadania i rozkazy, które nie wymagałyby uzupełnień w toku walki. Przy tych oddziałach polecił zorganizować zapasy żywności i amunicji na kilka dni, aby umożliwić im walkę nawet w okrążeniu. W realizacji tych zadań pomagać mieli specjalnie skierowani do odcinków oficerowie w charakterze szefów sztabu odcinków. W ostatnim punkcie rozkazu gen. Sikorski zaproponował formowanie małych grup, składających się z dowódcy, zespołu broni maszynowej, zespołu grenadierów (z granatami ręcznymi i butelkami z benzyną), w sumie 8-10 ludzi, w celu obrony poszczególnych domów. Gen. Sikorski zalecił także, aby dodatkowe punkty oporu i barykady wybierał dowódca odcinka. Do powyższego rozkazu załączony był plan miasta, na który naniesiono granice sektora wewnętrznego, zewnętrzny obwód sektora wewnętrznego, wysunięte punkty oporu i najważniejsze barykady.
Tego dnia znacznie pogorszyła się sytuacja militarna polskich wojsk we Lwowie. Gen. W. Langner w dalszym ciągu liczył na powodzenie przebicia się do miasta GO gen. K. Sosnkowskiego i dlatego rozkazał wznowić od rana uderzenie na Brzuchowice i Hołosko. Jednakże ponownie było ono nieudane. Z drugiej strony obrońcy Lwowa na południowym odcinku musieli odeprzeć natarcie niemieckiej piechoty i czołgów skierowane na Kulparków, koszary 6. Pułku Lotniczego i szosę do Stryja. Na odcinku zachodnim i wschodnim zaobserwowano ożywioną działalność zwiadowczych pododdziałów niemieckich i sowieckich, co prawdopodobnie było przygotowaniem do generalnych szturmów na Lwów przewidywanych na następny dzień. Coraz gorsza sytuacja powodowała także coraz większe rozbieżności zdań w polskim dowództwie obrony. Wobec całkowitego okrążenia Lwowa szef sztabu 35. DPRez ppłk dypl. Jan Sokołowski zaproponował podjęcie próby przebicia się Dywizji na Węgry. Wydano nawet odpowiednie rozkazy do nocnego wymarszu, ale kategoryczna odmowa gen. W. Langnera uniemożliwiła przeprowadzenie tych działań. W nocy do miasta przebiły się kolejne grupy żołnierzy z GO gen. K. Sosnkowskiego. Poza tym dwie kompanie Obrony Narodowej dokonały wypadu na lotnisko w Skniłowie, zadając Niemcom pewne straty i biorąc 15 jeńców.
20 września sztab sowieckiej 6. Armii Frontu Ukraińskiego przygotowywał generalne uderzenie na Lwów, które miało się rozpocząć rano następnego dnia. Termin został jednak przesunięty o kilka godzin w celu ukończenia przygotowań. Główne siły 6. Armii, czyli 10., 24. i 38. BPanc oraz 5. DK i pułk strzelców z 96. DS miały zaatakować polskie pozycje od wschodu i południowego wschodu. Z północnego wschodu i północy natarcie przygotowywała 14. DK, zaś od południa i południowego wschodu – 3. DK. Brygady pancerne opóźniły swoje przybycie pod miasto z powodu przeładowania kolumnami Armii Czerwonej szosy z Tarnopola do Lwowa. Natomiast działająca na południe od Lwowa 12. Armia komandarma Iwana W. Tiuleniewa otrzymała rozkaz takiego przegrupowania własnych sił, aby uniemożliwić załodze Lwowa ewentualnego przebicia się w kierunku granicy z Węgrami.
Również strona niemiecka podjęła działania przygotowawcze do generalnego natarcia na miasto, które miało rozpocząć się trochę wcześniej niż atak sowiecki. Miały go przeprowadzić trzy dywizje XVIII Korpusu Armijnego gen. piech. Eugena Beyera, czyli 7. DP miała uderzyć z północy, 1. DG z południa i częściowo z zachodu, a 2. DG z południowego wschodu. Niemcy wezwali polskich obrońców do kapitulacji do rana 21 września, a w przeciwnym razie zagrozili zniszczeniem Lwowa. Przedstawiciele Wehrmachtu i Armii Czerwonej kilkakrotnie spotykali się pod Lwowem, aby uzgodnić wspólne działanie przeciwko polskim obrońcom. Decyzje dotyczące przyszłości miasta zapadły jednak na o wiele wyższym szczeblu. Rano 20 września sztab niemieckiej Grupy Armii Południe dostał wiadomość z Naczelnego Dowództwa Wojsk Lądowych Niemiec (OKH) z rozkazem zaprzestania oblężenia Lwowa i utrzymywania łączności z odpowiednim dowódcą sowieckim, aby zapobiec dalszym starciom pomiędzy obiema armiami. Z kolei rozkaz 14. Armii informował o ustaleniu niemiecko-sowieckiej linii demarkacyjnej, biegnącej wzdłuż Pisy, Narwi, Wisły i Sanu do Przemyśla, a dalej przez Chyrów do Przełęczy Użockiej. W tej sytuacji 14. Armia miała przerwać działania prowadzone na wschód od tej linii i rozpocząć przygotowania do wycofania się. W rezultacie wieczorem dowództwo XVIII Korpusu Armijnego nakazało zwinąć oblężenie Lwowa i rozpocząć w nocy odwrót w kierunku zachodnim. Dowódca 1. DG odwołał zaplanowane na następny dzień uderzenie na miasto i polecił przejść do obrony, zaś wkrótce po północy rozkazał przekazać zajmowane pozycje wojskom sowieckim, a jego dywizji marsz na Janów. Odwrót rozpoczęła też 2. DG. Działania te były maskowane ostrzałem artyleryjskim polskich pozycji we Lwowie.
21 września.
Rano przedstawiciele Armii Czerwonej zaproponowali Polakom wznowienie rozmów. Odbyły się one w Winnikach z udziałem ppłk. K. Ryzińskiego i mjr. Jana Jawicza w roli tłumacza. Sowieci nalegali na otrzymanie zgody na wejście do Lwowa, do czego jednak polska delegacja nie miała kompetencji. W tej sytuacji zostało uzgodnione na popołudnie spotkanie gen. W. Langnera z generałem Armii Czerwonej. Wojska sowieckie zaatakowały jednak polskich obrońców, ale po trzykrotnym ostrzelaniu ich przez Polaków wycofały się na swoje pozycje. Pomimo tego incydentu gen. W. Langner wraz z ppłk. K. Ryzińskim udał się na rogatkę Łyczakowską, ale nie pojawił się tam zapowiadany generał sowiecki. Ponowne spotkanie uzgodniono za trzy godziny w tym samym miejscu. Ostatecznie doszło do rozmów obu delegacji, podczas których uzgodniono wstępnie warunki poddania miasta. W nocy obie strony miały sprecyzować je na piśmie, aby następnego dnia rano spotkać się dla ich omówienia i przyjęcia. Strona sowiecka zagwarantowała Polakom pozostawienie dotychczasowych władz miejskich, bezpieczeństwo życia wszystkim przebywającym na terenie miasta, zachowanie własności prywatnej i możliwość wyjazdu dla chcących do państw neutralnych. Po powrocie do Lwowa gen. W. Langner nadal analizował położenie i możliwość prowadzenia dalszej obrony. Doszedł jednak do wniosku, że szanse wydostania się jednostek wojskowych z miasta i przebicie się w kierunku Rumunii czy Węgier są minimalne, zaś kontynuowanie obrony naraziłoby ludność cywilną na duże straty, a miasto na zniszczenie. Ponadto po rozbiciu GO gen. K. Sosnkowskiego i całkowitym okrążeniu Lwowa miasto straciło swoją rolę militarną jako środka oparcia dla wycofujących się na południe wojsk polskich. Z drugiej strony polscy obrońcy mieli ciągle duże zapasy amunicji, z wyjątkiem artylerii plot., oraz żywności. Nastroje wśród polskich oddziałów były dobre. W rezultacie na wieczór gen. W. Langner zarządził naradę dowódców odcinków oraz zakazał patrolowania tych odcinków, gdzie stwierdzono obecność oddziałów sowieckich. Zaznaczył, że taki sam rozkaz otrzymała Armia Czerwona. Podczas spotkania stanowisko gen. W. Langnera poparli gen. M. Januszajtis i płk B. Rakowski, zaś sprzeciwili się płk J. Szafran i ppłk J. Sokołowski. Natomiast prezydent miasta S. Ostrowski potwierdził opinię o złym położeniu Lwowa, ale decyzję o dalszej walce lub poddaniu się zachował dla przedstawicieli wojska.
Ze względu na bliskie podchodzenie oddziałów sowieckich pod polskie pozycje gen. M. Januszajtis wydał gen. F. Sikorskiemu polecenie, aby poinformował, że w razie zbliżania się żołnierzy sowieckich na odległość 300 m użyć broni po trzykrotnym ostrzeżeniu.
Niemieckie wojska tego dnia zakończyły wycofywanie się spod Lwowa, przekazując swoje pozycje Armii Czerwonej. Ostateczne straty 1. DG pod Lwowem wyniosły 484 żołnierzy zabitych (w tym 116 z 99. pułku strzelców górskich), 918 rannych oraz 608 chorych (choroby pola walki i choroby stóp). Znaczne były też jej straty w uzbrojeniu i środkach transportu.
22 września.
Rano polska delegacja w składzie: gen. W. Langner, płk B. Rakowski i kpt. Kazimierz Czyhiryn jako tłumacz spotkała się w Winnikach z przedstawicielami Armii Czerwonej. Sowieci polskie warunki przyjęli w całości i bez dyskusji. Został podpisany „Protokół ogłoszenia o przekazaniu miasta Lwowa Armii Czerwonej”, zgodnie z którym oficerowie mieli zagwarantowaną wolność osobistą i nietykalność własności oraz możliwość wyjazdu za granicę. Jednocześnie gen. W. Langner wydał „Rozkaz do wojska załogi Lwowa”, określający kolejność i sposób opuszczania miasta przez żołnierzy, „Rozkaz do żołnierzy” z podziękowaniem za obronę miasta i „Odezwę do mieszkańców”. Nie wszyscy wojskowi pogodzili się jednak z podjętą decyzją. Do gmachu Dowództwa Obrony Lwowa wdarła się uzbrojona w pistolety grupa oficerów i podoficerów, żądając kontynuowania walk. Wycofali się dopiero po przekonaniu ich przez ppłk. dypl. Antoniego Szymańskiego. Po ogłoszeniu informacji o poddaniu miasta Sowietom wielu szeregowych żołnierzy było zaskoczonych, ale nie doszło do dalszych incydentów. Polacy wychodzili ze Lwowa w kolumnach, oddzielnie oficerowie, a oddzielnie pozostali wojskowi. Za granicami miasta ich eskortowanie przejęli żołnierze sowieccy. Po dotarciu do Winnik polscy oficerowie nie zostali jednak zwolnieni, tylko ze złamaniem podpisanych umów wzięci do niewoli. Podobnie jak pozostali oficerowie trafili do obozów jenieckich, a następnie zostali zdradziecko rozstrzelani (patrz: zbrodnia katyńska). Jedynie nielicznym oficerom udało się zbiec z niewoli, m.in. ppłk. K. Ryzińskiemu i płk. M.Steiferowi. Zresztą większość oficerów wierzyła po prostu w dotrzymanie warunków umowy przez Sowietów.
Grupa oficerów, jak np. kpt. art. Ludomir Włodzimierz Kościesza Wolski wraz z podległymi mu oficerami, odmówiła pójścia do niewoli i za zgodą dowództwa przeszła do cywila. Uchroniło ich to przed Katyniem.
Wkraczająca do Lwowa w godzinach popołudniowych Armia Czerwona wraz z NKWD od początku dokonywały licznych zbrodni, m.in. rozstrzelani zostali polscy policjanci przy rogatce przy ul. Zielonej, podobnie jak inna grupa żołnierzy i policjantów w Brygidkach. Z drugiej strony do wieczora trwały jeszcze utarczki z niewielkimi grupami polskich żołnierzy, którzy prowadzili ogień karabinowy i maszynowy z okien domów, dachów i dzwonnic kościołów. Gwałty i rabunki Sowietów doprowadziły do protestu prezydenta miasta S. Ostrowskiego u dowództwa sowieckiego, ale bez żadnego rezultatu. Nowe władze zarządziły rejestrację uchodźców i pozostałych w mieście wojskowych. 24 września aresztowany został S. Ostrowski, a 27 października gen. M. Januszajtis, który zaczął już tworzyć pierwsze zawiązki konspiracji. Natomiast inaczej potoczyły się losy gen. W. Langnera. Po rozmowie 24 września w Tarnopolu z dowódcą Frontu Ukraińskiego komandarmem S. Timoszenko, który zapewniał go o dotrzymaniu warunków umowy o poddaniu się Lwowa, 26 września odleciał on do Moskwy, gdzie spotkał się z szefem sztabu Armii Czerwonej komandarmem Borysem Szaposznikowem i zastępcą szefa Zarządu Operacyjnego Sztabu Generalnego gen. płk. Władimirem Iwanowem. Nie doszło natomiast do planowanej rozmowy z marszałkiem Klimentem Woroszyłowem. 4 października gen. W. Langner został z powrotem przywieziony do Lwowa, aby poinformować o rzekomym zatwierdzeniu umowy z 22 września z klauzulą o zwolnieniu oficerów – obrońców Lwowa. Następnie 18 listopada potajemnie opuścił miasto i przedostał się do Rumunii, a stamtąd do polskiego wojska na Zachodzie.
Podsumowanie.
Strona niemiecka prowadziła pod Lwowem energiczne i śmiałe działania, umiejąc się dostosować do powstających warunków. Pomimo swojej przewagi liczebnej, dużej aktywności, oraz odizolowania Lwowa nie była jednak w stanie samodzielnie zająć miasta, lub jego znaczącej części pomimo improwizacji obrony. Najbardziej aktywnym związkiem taktycznym okazała się 1. Dywizja Górska, dobrze dowodzona i skutecznie walcząca w odosobnieniu (12–18 września) od pozostałych niemieckich jednostek. Po niepowodzeniu 12 września wtargnięcia do Lwowa z zaskoczenia, strzelcy górscy zajęli następnego dnia dominujące nad miastem punkty terenowe: wzg. 374 Kortumowa Góra i wzg. 324 oraz miejscowość Zboiska, odcinając miasto od północnego zachodu i południa. Na uwagę zasługuje umiejętne prowadzenie przez dowództwo dywizji rozpoznania, skuteczna łączność i kamuflowanie rzeczywistej liczebności poprzez odpowiednie wykorzystywanie środków ogniowych, zwłaszcza zmotoryzowanej artylerii ciężkiej. Niemieckie oddziały operowały też szybko odwodami po liniach wewnętrznych, dzięki czemu z jednej strony można było skutecznie opóźniać działania GO gen. K. Sosnkowskiego, a z drugiej prowadzić aktywne działania pod Lwowem siłami zaledwie jednej dywizji. Przez dwa tygodnie strona niemiecka nie uzyskała znaczących sukcesów w zdobywaniu miasta izolując je jedynie od zachodu i północy, oraz wiążąc część sił polskiej obrony. Doszło też do serii walk strony niemieckiej z Sowietami. 
Polskiemu dowództwu obrony Lwowa udało się z improwizowanych środków zebrać siły odpowiadające kilkunastu batalionom, oraz zorganizować w ciężkich warunkach obronę, która przez dziesięć dni skutecznie broniła dużego miasta przed przeważającymi agresorami. Nie potrafiło natomiast w pełni wykorzystać znajomości terenu walk, były też duże problemy z rozpoznaniem właściwej siły Niemców. Głównym problemem był jednak zły system dowodzenia i niewydajna łączność, która w rzeczywistości uniemożliwiała skuteczne współdziałanie załogi Lwowa z 10. Brygadą Kawalerii Zmotoryzowanej, a następnie GO gen. K. Sosnkowskiego. Polskie działania wyróżniały się ponadto brakiem wiary we własne możliwości, co spowodowało m.in. niekonsekwentne działania zaczepne prowadzone jedynie częścią sił. Z drugiej strony gen. W. Langner systematycznie przeceniał potencjał niemieckich jednostek. Być może błędem było niewycofanie wojsk z miasta w kierunku południowym lub południowo-wschodnim, co było możliwe jeszcze do nocy z 17 na 18 września. Optymizm i wiara w szczerość sowieckich intencji związanych z poddaniem miasta, która zaowocowała szybką decyzją o przekazaniu Lwowa Armii Czerwonej wynikała z zapewnień strony sowieckiej o korzystnych warunkach kapitulacji, które nie zostały jednak dotrzymane.
Stan zapasów, zaopatrzenia i uzbrojenia oraz postawa żołnierzy dawały możliwość prowadzenia dłuższej obrony miasta. Kwestią dyskusyjną jest, czy byłoby to sensowne.
Trwająca dziesięć dni obrona Lwowa wiązała siły niemieckie w rejonie wschodniej Małopolski, ograniczając zasięg ich działania i odbierając możliwość wykorzystania potężnego węzła komunikacyjnego jaki stanowiło miasto. Utrzymywanie naczelnego miasta Polski południowo-wschodniej miało też pewien wymiar propagandowy. 
Dowództwo Grupy Obrony Lwowa.
Obsada personalna Dowództwa Grupy Obrony Lwowa
Dowództwo GOL mieściło się w budynku Ubezpieczalni Społecznej przy ulicy Zielonej.
Upamiętnienie.
Walki żołnierza polskiego o Lwów w II wojnie światowej zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „LWÓW 12 – 22 IX 1939/22 – 26 VII 1944”.

</doc>
<doc id="680718" url="https://pl.wikipedia.org/wiki?curid=680718" title="Razorblade Romance">
Razorblade Romance

Razorblade Romance – drugi album HIM, wydany 24 stycznia 2000 roku (z późniejszymi reedycjami).
Album ten i liczne, dobrze zaplanowane trasy koncertowe rozpowszechniły muzykę zespołu na całą Europę. Album miał reedycje w kilku krajach, różniące się nieco zawartością płyty (dodane bonusowe utwory, brak „One Last Time” na niektórych).
20 grudnia 2000 roku album uzyskał status złotej płyty w Polsce.

</doc>
<doc id="680720" url="https://pl.wikipedia.org/wiki?curid=680720" title="Lista najwyższych budynków w Detroit">
Lista najwyższych budynków w Detroit

Detroit jest jednym z większych miast w USA. Obecnie znajduje się tu 26 wieżowców z wysokością co najmniej 100 metrów, 1 przekracza 200 metrów. W chwili obecnej nie ma żadnych budynków powyżej 100 metrów w trakcie budowy. Miasto posiada dość liczne grono starych wieżowców, z lat 20. XX wieku. Jeden z nich musiał zostać wyburzony w 1998 roku. Był to wybudowany w 1911 roku, 125-metrowy J.L. Hudson Department Store. Był jednym z najwyższych domów handlowych.

</doc>
<doc id="680729" url="https://pl.wikipedia.org/wiki?curid=680729" title="1 Brygada AL im. Ziemi Kieleckiej">
1 Brygada AL im. Ziemi Kieleckiej

1 Brygada Armii Ludowej im. Ziemi Kieleckiej – związek partyzancki Armii Ludowej sformowany na Kielecczyźnie w 1944 roku, prowadzący głównie działania dywersyjne skierowane przeciw armii niemieckiej, polegające na niszczeniu transportów i linii komunikacyjnych.
Historia i działania bojowe.
Została zorganizowana rozkazem dowódcy III Obwodu Armii Ludowej – płk. Mieczysława Moczara „Mietka” z dnia 13 lipca 1944 roku, za początek jej istnienia uznaje się dzień 26 lipca 1944 roku.
W jej skład weszły oddziały Armii Ludowej: im. M. Langiewicza (dowódca – ppor. Czesław Borecki „Brzoza”), im. B. Głowackiego (dowódca – sierż. Stefan Szymański „Góral”), im. Zawiszy Czarnego (dowódca – kpr. Wacław Młynek „Wrzos”), im. G. Narutowicza (dowódca – ppor. Tadeusz Maj „Łokietek”) oraz żołnierze AL zmobilizowani w rejonie Ostrowca Świętokrzyskiego. Początkowo brygada składała się z 2 batalionów i liczyła około 200 ludzi, pod koniec września składała się już z 3 batalionów (1 i 2 składały się z 3 kompanii, 3 z 2 kompanii), kompanii sztabowej i plutonu zwiadu, liczyła około 500 ludzi.
Zgodnie z rozkazem dowódcy III Obwody Armii Ludowej do głównych jej zadań bojowych należała walka z transportem wroga i niszczenie jego linii komunikacyjnych. W czasie swojej działalności przeprowadziła szereg akcji bojowych m.in. w dniu 2 sierpnia w rejonie Śniadki rozbiła 200 osobowy oddział „własowców”, 8 sierpnia na odcinku kolejowym Kielce – Skarżysko-Kamienna grupa minerska wysadziła pociąg wojskowy, 10 sierpnia w miejscowości Gustawów rozbiła 75 osobowy oddział niemiecki, 14 sierpnia w rejonie stacji kolejowej Węgle wysadziła most wraz z pociągiem wojskowym, 18 sierpnia na odcinku kolejowym Stąporków – Końskie wysadzono pociąg wojskowy, a w dniach 9 i 11 września zniszczono mosty kolejowe na linii Kielce – Włoszczowa.
W dniach 16–19 września 1 batalion brygady wziął udział w bitwie w lasach suchedniowskich, skąd przebił się w rejon Gruszki, gdzie skoncentrowała się cała brygada. W jej rejonie brygada została otoczona przez siły niemieckie i w dniu 29 września stoczono tam bitwę.
W nocy z 29/30 września w czasie przebijania się z okrążenia od brygady odłączył się 2 batalion. 2 batalion skierował się do lasów siekierzyńskich (koło miejscowości Siekierno-Rataje), gdzie w dniu 6 października wspólnie z oddziałami 2 Brygady AL „Świt” stoczył kolejną bitwę a następnie w nocy z 28 na 29 października przebił się pod Chotczą przez linię frontu.
Pozostałe oddziały brygady po bitwie pod Gruszką skierowały się w rejon Gór Świętokrzyskich, gdzie w połowie października brygada została rozformowana. Część żołnierzy udała się do miejsc zamieszkania, a z osób które były zdekonspirowane utworzono trzy oddziały: „Młota” (dowódca – por. Edmund Borowiecki „Młot”) i „Chytrego” (dowódca – por. Julian Kaniewski „Chytry”), oraz „Stefana” (dowódca – por. Stefan Czajka „Stefan”) które prowadziły działania bojowe do stycznia 1945 roku.
23 sierpnia 1944 1 Brygada AL im. Ziemi Kieleckiej została odznaczona Orderem Krzyża Grunwaldu III klasy "za udział w walce z okupantem".
Elementem charakterystycznym brygady był noszony przeważnie na lewym ramieniu biały trójkąt równoboczny z zieloną obwódką i wyhaftowanymi an czerwono literami "AL". Kolor zielony był z jednej strony symbolem lasu- schronienia partyzantów, z drugiej udziału ludności wiejskiej w walce. Z uwagi na braki materiałowe w sierpniu 1944 te trójkąty miała 1/3 bądź 1/4 żołnierzy brygady, w pierwszej kolejności dostawali je oficerowie i podoficerowie. Zwykle umieszczany na lewym ramieniu, choć zdarzały się przypadki naszywania ich na czapki (w sposób przepisowy). Wzór został wymyślony w marcu-kwietniu 1944 r., rozpowszechnił się w sierpniu 1944 r.
Obsada personalna.
Latem 1944 liczyła około 700 partyzantów.

</doc>
<doc id="680734" url="https://pl.wikipedia.org/wiki?curid=680734" title="Meja">
Meja

Meja, właśc. Anna Pernilla Kullersten, "de domo" Torndahl, "primo voto" Bäckman (ur. 12 lutego 1969 w Nynäshamn) – szwedzka kompozytorka i wokalistka.
Profesjonalną karierę muzyczną rozpoczęła w 1992, nagrywając z Andersem Baggem jako zespół Legacy Of Sound. Od 1996 artystka solowa, wydała siedem albumów studyjnych: "Meja" (1996), "Seven Sisters" (1998), "Realitales" (2001), "Mellow" (2004), "Urban Gypsy" (2009), "AniMeja (Ghibli Songs)" (2010) i "Stroboscope Sky" (2015). Wylansowała przeboje „All ’Bout the Money” i „Private Emotion”, który nagrała z Rickym Martinem.

</doc>
<doc id="680737" url="https://pl.wikipedia.org/wiki?curid=680737" title="August Clemens Müller">
August Clemens Müller

Friedrich August Clemens Müller (1828-1902) – niemiecki konstruktor maszyn Veritas. Pierwszą swoją maszynę skonstruował w 1855 roku w Dreźnie. Obecnie marka Veritas należy do szwajcarskiego koncernu Bernina.

</doc>
<doc id="680738" url="https://pl.wikipedia.org/wiki?curid=680738" title="Biegnący kurczak">
Biegnący kurczak



</doc>
<doc id="680743" url="https://pl.wikipedia.org/wiki?curid=680743" title="Rhino">
Rhino



</doc>
<doc id="680745" url="https://pl.wikipedia.org/wiki?curid=680745" title="Love Metal">
Love Metal

Love Metal – czwarty album grupy HIM, wydany w roku 2003.

</doc>
<doc id="680747" url="https://pl.wikipedia.org/wiki?curid=680747" title="Antoni Rajkiewicz">
Antoni Rajkiewicz

Antoni Marian Rajkiewicz (ur. 11 czerwca 1922 w Drużbicach, zm. 24 lipca 2021) – polski ekonomista i polityk, minister pracy, płac i spraw socjalnych (1981–1982).
Życiorys.
W 1948 ukończył studia na Wydziale Prawno-Ekonomicznym Uniwersytetu Łódzkiego. W 1954 obronił doktorat w Szkole Głównej Planowania i Statystyki w Warszawie, a w 1962 – na tej samej uczelni – uzyskał stopień doktora habilitowanego. W 1969 został profesorem nadzwyczajnym Uniwersytetu Warszawskiego, a od 1977 do 2012 był profesorem zwyczajnym UW w Instytucie Polityki Społecznej na Wydziale Dziennikarstwa i Nauk Politycznych. W latach 1959–1960 stypendysta Ford Foundation w Niemczech Zachodnich i w Szwajcarii.
W latach 1945–1946 należał do Polskiej Partii Robotniczej, a od 1950 do rozwiązania w 1990 – do Polskiej Zjednoczonej Partii Robotniczej (według informatora "Kto jest kim w Polsce" do PPR należał w latach 1945–1948, a do PZPR – od 1948). W latach 1957–1962 członek Rady Ekonomicznej przy Prezesie Rady Ministrów, 1976–1980 członek Zespołu Doradców Naukowych I Sekretarza KC PZPR, 1986–1989 członek Rady Konsultacyjnej przy Przewodniczącym Rady Państwa. W 1980 roku uczestniczył w przygotowaniu Porozumień Sierpniowych w Gdańsku.
Od 31 lipca 1981 do 9 października 1982 był ministrem pracy, płac i spraw socjalnych w rządzie Wojciecha Jaruzelskiego. Uczestniczył w obradach Okrągłego Stołu po stronie partyjno-rządowej w podzespole do spraw stowarzyszeń i samorządu terytorialnego oraz w zespole do spraw gospodarki i polityki społecznej. Od 1982 do 1991 roku członek Kolegium Najwyższej Izby Kontroli.
Od 1957 do 1962 należał do Klubu Krzywego Koła, a w latach osiemdziesiątych do Grupy Dialogu Społecznego „Consensus”. 1974–1999 redaktor naczelny miesięcznika „Polityka Społeczna”. W 1995 otrzymał tytuł doktora honoris causa Uniwersytetu Helsińskiego. Od 1982 członek honorowy Towarzystwa Naukowego Płockiego, a od 1996 honorowy przewodniczący Komitetu Nauk o Pracy i Polityce Społecznej Polskiej Akademii Nauk. W 1954 wybrany na sekretarza Zarządu Głównego Związku Nauczycielstwa Polskiego, a w 1957 na wiceprezesa ZG ZNP.
Był odznaczony Krzyżem Komandorskim z Gwiazdą i Krzyżem Wielkim (1997) Orderu Odrodzenia Polski, Orderem Sztandaru Pracy II klasy, Srebrnym Krzyżem Zasługi (1955), Medalem 10-lecia Polski Ludowej (1955), Medalem za Długoletnie Pożycie Małżeńskie (1996) oraz Odznaką tytułu honorowego „Zasłużony Nauczyciel Polskiej Rzeczypospolitej Ludowej”.
Zmarł 24 lipca 2021 w wieku 99 lat. 30 lipca został pochowany na Cmentarzu Wojskowym na Powązkach w Warszawie (kwatera II A 43-rząd 3-grób 13).

</doc>
<doc id="680749" url="https://pl.wikipedia.org/wiki?curid=680749" title="Christopher Hamill">
Christopher Hamill



</doc>
<doc id="680752" url="https://pl.wikipedia.org/wiki?curid=680752" title="Osobowość społeczna">
Osobowość społeczna

Osobowość społeczna – zespół cech trwałych jednostki, wpływających na jej postępowanie, wyrastających na podbudowie cech biologicznych i psychicznych, a wynikających z wpływu kultury i struktury zbiorowości, w których jednostka została wychowana i w których uczestniczy.

</doc>
<doc id="680758" url="https://pl.wikipedia.org/wiki?curid=680758" title="And Love Said No – The Greatest Hits">
And Love Said No – The Greatest Hits

And Love Said No - The Greatest Hits – pierwszy album przekrojowy fińskiego zespołu love metalowego HIM. 
Został wydany w roku 2004, jednak znaczna większość utworów jest starsza, gdyż jest to składanka zawierająca 14 najpopularniejszych nagrań HIM z lat 1997 - 2004 oraz dwa nowe utwory "And Love Said No" i "Solitary Man". Ekskluzywne angielskie wydanie zawiera dodatkowo "It's All Tears" w nowej wersji, nagrane podczas rejestrowania albumu "Razorblade Romance" lecz ostatecznie odrzucone na rzecz nowych wersji Your Sweet Six Six Six i Wicked Game (zamieszczonych również na tej kompilacji), natomiast edycja limitowana zawiera także DVD z 6 piosenkami z koncertu w Semifinal Clubi w 2003

</doc>
<doc id="680762" url="https://pl.wikipedia.org/wiki?curid=680762" title="Model Minnesota">
Model Minnesota

Model Minnesota – metoda leczenia alkoholizmu oraz innych uzależnień, powstała na przełomie lat 40. i 50. XX wieku w stanowym szpitalu w Minnesocie w Stanach Zjednoczonych.
Historia.
Metoda powstała z inicjatywy dwóch specjalistów - psychologa i psychiatry. Wstępne założenia modelu polegały na połączeniu doświadczeń profesjonalistów oraz alkoholików trzeźwiejących przy pomocy Wspólnoty Anonimowych Alkoholików, zindywidualizowanym podejściu do leczenia, z aktywnym udziałem rodziny pacjenta, realizowanym w warunkach intensywnego (7 dni w tygodniu), stacjonarnego 28-dniowego programu.
Pierwszy ośrodek realizujący ten model utworzony został przez niedochodową organizację - “Hazelden Foundation”. Stopniowo powstawały podobne ośrodki w innych stanach AP i uzyskiwały akredytację medycznych instytucji ubezpieczeniowych. Z czasem pomoc terapeutyczną rozszerzono na inne uzależnienia, a osoby przeszkolone w Hazelden, zaczęły tworzyć podobne ośrodki na terenie Europy.
W Polsce, elementy tego modelu zastosowane zostały po raz pierwszy w połowie lat 80. w kierowanym przez dr. n. med. Bohdana T. Woronowicza Oddziale Odwykowym Instytutu Psychiatrii i Neurologii w Warszawie (dzisiejszym Ośrodku Terapii Uzależnień). Obecnie wiele ośrodków wykorzystuje niektóre elementy tego modelu ale klasycznej wersji nie udało się dotąd wprowadzić.
Założenia.
Model Minnesota ulegał poprzez lata ewolucji i obecnie do jego podstawowych założeń należą:
Przy założeniu, że uzależnienie od alkoholu jest chorobą nieuleczalną (w rozumieniu niemożności powrotu do picia kontrolowanego) proponowane, w ramach tego modelu, postępowanie nie może zakończyć się wyleczeniem lecz zatrzymaniem rozwoju choroby. Powinno więc być traktowane raczej jako pomoc w radzeniu sobie z chorobą i pomoc w uruchomieniu istniejących w człowieku rezerw, umożliwiających zmianę odczuwania, przeżywania, reagowania, zachowań itp. Należałoby więc postrzegać je bardziej jako opiekę czy doradztwo, niż jako tradycyjnie rozumiane leczenie.
Badania oceniające skuteczność modelu Minnesota w Ośrodku Hazelden, przeprowadzone na grupie 1083 osób leczonych tam w latach 1989-1991 wykazały, że po upływie jednego roku 53% osób utrzymywało abstynencję, a kolejne 35% znacznie ograniczyło używanie alkoholu i innych .

</doc>
<doc id="680763" url="https://pl.wikipedia.org/wiki?curid=680763" title="Zbigniew Rudnicki">
Zbigniew Rudnicki

Zbigniew Rudnicki (ur. 1 grudnia 1928 w Stanisławowie, zm. 2 kwietnia 2000) – polski prawnik, polityk i działacz rzemieślniczy. Doktor nauk prawnych, poseł na Sejm PRL VII, VIII i X kadencji, minister łączności w latach 1980–1981, przewodniczący zarządu Centralnego Związku Rzemiosła (1982–1991).
Życiorys.
Syn Karola i Marii. Urodził się na Kresach Wschodnich w rodzinie robotniczej. W latach 1947–1949 kształcił się w Akademii Handlowej w Poznaniu, następnie zaś na Uniwersytecie im. Adama Mickiewicza, gdzie w 1960 ukończył studia prawnicze, a w 1967 uzyskał stopień naukowy doktora nauk prawnych.
W 1948 pracował w Przedsiębiorstwie Budownictwa Inżynieryjnego w Poznaniu, następnie był zatrudniony (w latach 1949–1956) w poznańskiej izbie rzemieślniczej. Działał w Związku Młodzieży Polskiej (1950–1956). Od 1952 należał do Stronnictwa Demokratycznego. W latach 1956–1961 zajmował stanowisko etatowego pracownika Miejskiego Komitetu SD w Poznaniu, następnie zaś m.in. przewodniczącego MK SD (1961–1966) oraz wiceprzewodniczącego i przewodniczącego Wojewódzkiego Komitetu SD (1967–1973). Stronnictwo Demokratyczne rekomendowało go do Miejskiej Rady Narodowej w Poznaniu (1957–1973), w której pełnił funkcję wiceprzewodniczącego (1961–1973).
Od kwietnia 1980 do czerwca 1981 sprawował urząd ministra łączności w rządzie Edwarda Babiucha, Józefa Pińkowskiego i Wojciecha Jaruzelskiego. Później przez rok przebywał na emeryturze, następnie od 1982 do 1991 kierował zarządem Centralnego Związku Rzemiosła. W latach 1986–1989 był członkiem Ogólnopolskiego Komitetu Grunwaldzkiego.
Zasiadał we władzach centralnych Stronnictwa Demokratycznego: Centralnym Komitecie (1969–1981; 1985–1989) oraz jego Prezydium (1973–1981; 1985–1989). Był sekretarzem Centralnego Komitetu (1973–1980). Podczas obrad XIV Kongresu SD w kwietniu 1989 bez powodzenia ubiegał się o stanowisko przewodniczącego CK SD, uzyskując w I turze 189 głosów. Uznawany za członka zachowawczej frakcji SD.
W latach 1976–1985 i 1989–1991 wykonywał mandat posła na Sejm PRL VII, VIII i X kadencji. W wyborach w 1989 uzyskał mandat poselski nr 433 w okręgu wejherowskim, który rozdysponowano z nieobsadzonych mandatów z krajowej listy wyborczej. W trakcie sprawowania mandatu poselskiego przewodniczył Komisji Handlu Wewnętrznego, Drobnej Wytwórczości i Usług (VII kadencja) oraz Komisji Handlu i Usług (X kadencja), był też zastępcą przewodniczącego Komisji do Spraw Samorządu Pracowniczego Przedsiębiorstw (VIII kadencja). W Sejmie X kadencji pełnił obowiązki marszałka seniora z nominacji Rady Państwa. Od września do grudnia 1989 pełnił funkcję przewodniczącego Klubu Poselskiego SD, z której zrezygnował wraz z członkostwem w SD. Nie prowadził działalności partyjnej po zakończeniu kadencji.
Był żonaty, miał córkę. Zmarł w 2000, został pochowany na Cmentarzu na Junikowie (pole 8–5–5–31).

</doc>
<doc id="680765" url="https://pl.wikipedia.org/wiki?curid=680765" title="Lindblad (krater księżycowy)">
Lindblad (krater księżycowy)

Lindblad – stary krater uderzeniowy, który jest zlokalizowany na niewidocznej z Ziemi stronie Księżyca. Ta formacja znajduje się na południowy wschód od krateru Brianchon i na północny wschód od krateru Cremona.
Brzeg krateru został zatarty przez późniejsze uderzenia. Mniejszy krater "Lindblad F" znajduje się we wschodniej ścianie a kilka maleńkich kraterów tkwi wzdłuż północnej i południowo-zachodniej ściany. Wnętrze charakteryzuje się formacją składającą się z mniejszych kraterów znajdujących się na południowy zachód od środka.

</doc>
<doc id="680766" url="https://pl.wikipedia.org/wiki?curid=680766" title="Deportes Copiapó">
Deportes Copiapó

Club de Deportes Copiapó – chilijski klub piłkarski z siedzibą w mieście Copiapó w regionie Atacama.
Historia.
Klub założony został 9 marca 1999 roku w miejsce klubu Regional Atacama, który w 1998 spadł z trzeciej ligi chilijskiej. Pierwszym prezesem nowego klubu został Ítalo González. W roku 2002 mistrzostwo trzeciej ligi dało klubowi awans do drugiej ligi, w której gra do dziś. Głównym rywalem klubu Deportes na pustyni Atakama jest klub CD Cobresal.

</doc>
<doc id="680767" url="https://pl.wikipedia.org/wiki?curid=680767" title="Club de Deportes Copiapó">
Club de Deportes Copiapó



</doc>
<doc id="680769" url="https://pl.wikipedia.org/wiki?curid=680769" title="Ukraiński Związek Helsiński">
Ukraiński Związek Helsiński

Ukraiński Związek Helsiński (UHS), ukr. Українська Гельсінська спілка – ukraińska organizacja antykomunistyczna i niepodległościowa, powstała w marcu 1988. Była następczynią Ukraińskiej Grupy Helsińskiej
Przewodniczącym Związku wybrany został zaocznie Łewko Łukjanenko, odbywający w tym czasie karę łagru. Przywódcami organizacji byli : Wjaczesław Czornowił, Mychajło Horyń i Bohdan Horyń.
W 1988 roku ta kadrowa organizacja liczyła około 1000 członków i kilkadziesiąt tysięcy zwolenników. W dniach 29–30 kwietnia 1990 odbył się zjazd Związku, w którym uczestniczyło 495 delegatów. Zjazd ogłosił rozwiązanie Związku i ogłosił, że jego następcą będzie Ukraińska Partia Republikańska, jednak nie wszyscy działacze Związku wstąpili do nowej partii.

</doc>
<doc id="680771" url="https://pl.wikipedia.org/wiki?curid=680771" title="Salado (dopływ Colorado)">
Salado (dopływ Colorado)

Salado – rzeka w zachodniej Argentynie, lewy dopływ Colorado.
Wypływa w Andach Środkowych jako Bermejo. Przyjmuje kolejno nazwy: Desaguadero, Salado, Chadileo i Curacó. Ma długość 1200 km. Głównymi dopływami są San Juan, Tunuyán i Atuel. Przy niskim stanie wody ginie na słonych bagnach Pampy.

</doc>
<doc id="680772" url="https://pl.wikipedia.org/wiki?curid=680772" title="UFC">
UFC



</doc>
<doc id="680779" url="https://pl.wikipedia.org/wiki?curid=680779" title="World Taekwondo">
World Taekwondo

World Taekwondo, WT, pol. "Światowe Taekwondo" (do czerwca 2017 roku znana pod nazwą World Taekwondo Federation) – organizacja zajmująca się promowaniem taekwondo olimpijskiego na świecie. Zrzeszone są w niej narodowe związki taekwondo.
Założona w 1973, zdołała osiągnąć swój cel: wprowadzenie taekwondo na igrzyska olimpijskie, przyjmując do organizacji ponad 200 krajów. Światowa Federacja Taekwondo kieruje się regulaminami i statutami ustanowionymi przez Kukkiwon.
Walka sportowa.
W walce sportowej w taekwondo obowiązuje regulamin Światowej Federacji Taekwondo (WTF). Walki odbywają się w specjalnych ochraniaczach, na który składają się:
Zawodnik musi być ubrany w strój zwany dobokiem. Suspensor, ochranicze przedramion, goleni zakładane są pod dobok.
Walka składa się z trzech rund po dwie minuty każda. W przypadku remisu rozgrywana jest dodatkowa runda o tzw. złoty punkt. W zawodach WTF nie wolno uderzać pięścią w twarz lub głowę. Wolno uderzać pięścią w klatkę piersiową lub w brzuch. Regulamin pozwala uderzać pięścią jedynie w tułów i w plecy, stopą wolno kopać powyżej pasa, zarówno w klatkę piersiową, jak i w twarz i w plecy (uznawanie ciosów w plecy wprowadzono niedawno i zmusiło to do przeprojektowania plastronów). Zabrania się niebezpiecznych akcji, na przykład nie wolno uderzać w kręgosłup ani w nieosłonięte części tułowia. Zabronione jest celowe uderzanie w kark. Klasyczne techniki taekwondo używają wielu części ciała, jednak w walce można jedynie uderzać pięścią i stopą (to głównie wymusza regulamin), a ze względów praktycznych na zawodach przeważają kopnięcia stopą.
Obecnie zawody taekwondo rozgrywane są z wykorzystaniem elektronicznych systemów rejestracji punktów. Zawodnicy ubrani są w elektroniczne hogo pokryte czujnikami. Na ręce i stopy zakładane są specjalne ochraniacze. Uderzenie ręką lub stopą o określonej sile, uzależnionej od kategorii wagowej zawodników jest zliczane przez komputer. Sędziowie przyznają jedynie punkty na głowę (3). Jeden z systemów zatwierdzonych przez WTF będzie wykorzystywany na Igrzyskach Olimpijskich w Londynie 2012.
W trakcie rozgrywania zawodów mistrzowskich (mistrzostwa świata, mistrzostwa Europy) oraz zawodów wyższej kategorii walki rejestrowane są przez system video. Sekundant, podczas walki ma możliwość zgłoszenia sprzeciwu, co do ewentualnego kopnięcia.
"Poomse".
Początkowo niższe "poomse" nazywały się "Palgwae" (wymowa: "palgue") i wywodziły się z pierwszych mieszanek taekwondo tradycyjnego i karate. Choć są używane obecnie, WTF nie uważa ich za oficjalne. Są przeznaczone dla adeptów mających pasy niższego stopnia niż czarny a ich nazwy to:
Obecnie w taekwondo WTF istnieją dwie kategorie form: "taeguk" i "poomse" wyższe czyli "poomse dan".
"Poomse" "taeguk" (wymowa: "teguk") są "poomse" podstawowymi, przeznaczonymi dla adeptów mających pasy niższego stopnia niż czarny (od białego do czerwonego). Ich nazwy to:
"Poomse dan" są przeznaczone dla posiadaczy różnych stopni w obrębie czarnego pasa. Ich nazwy to:

</doc>
<doc id="680780" url="https://pl.wikipedia.org/wiki?curid=680780" title="Bernina (maszyny do szycia)">
Bernina (maszyny do szycia)

Bernina International AG jest szwajcarskim koncernem produkującym maszyny do szycia, owerloki i hafciarki.
Historia.
Została założona w 1890 roku przez Karla Friedricha Gegaufa w miejscowości Steckborn (Szwajcaria), który rozpoczął w nim produkcję maszyn do zszywania materiałów oraz naszywania monogramów. Nazwa firmy pochodzi od szwajcarskiego szczytu górskiego. Trzy lata później Friedrich Gegauf stworzył jako pierwszy na świecie maszynę z dolnym chwytaczem. Urządzenie to pracowało z prędkością 100 wkłuć na minutę. Na ówczesne czasy było to wielkie osiągnięcie. W 1929 roku z powodu narastającego zainteresowania zakupem maszyn do szycia, Fritz i Gustaw (synowie Friedricha Gegaufa) postawili nową fabrykę w Steckborn. Do dziś znajduje się ona w tym samym miejscu. Pochodząca z 1932 roku maszyna do szycia Bernina 105 była pierwszym modelem noszącym nazwę Bernina. W 1943 roku Bernina przekracza kolejne innowacyjne granice i jako pierwsza na świecie skonstruowała maszynę potrafiącą szyć ściegiem zyg-zag oraz posiadającą wolne ramię. Bernina stała się firmą rodzinną, gdy w 1975 roku jej właścicielką staje się Odette Ueltschi-Gegauf, wnuczka Fritza Gegaufa – założyciela Berniny. W 1986 roku pojawiła się pierwsza, w pełni elektroniczna maszyna, Bernina 1130. Zastosowana elektronika znacząco ułatwiła obsługę niektórych skomplikowanych funkcji, a przy tym zachowała tradycyjną jakość i precyzję. W 1988 roku Hans Peter Ueltschi (obecny prezes), prekursor nowego sposobu prowadzenia firmy, przejmuje przedsiębiorstwo po swojej matce Odette. Jego wizja kierowania firmą spowodowała wprowadzenie nowoczesnych technologii i postępu.
Czasy współczesne.
W 1998 roku na rynku pojawiła się nowoczesna komputerowa hafciarka Artista 180. Było to urządzenie wielofunkcyjne: maszyna do szycia, a po podłączeniu modułu haftującego – hafciarka. W 2002 roku Bernina przedstawiła nowy model, Artista 200. Zdefiniował on nowy standard w dziedzinie szycia i haftowania. Jako pierwszy wyposażony był w system operacyjny Microsoft Windows. Zastosowanie tego systemu operacyjnego znacznie ułatwiło obsługę oraz komfort haftowania.

</doc>
<doc id="680782" url="https://pl.wikipedia.org/wiki?curid=680782" title="Ville Hermanni Valo">
Ville Hermanni Valo



</doc>
<doc id="680785" url="https://pl.wikipedia.org/wiki?curid=680785" title="Lista najwyższych budynków w Charlotte">
Lista najwyższych budynków w Charlotte

Charlotte jest miastem w USA. Znajduje się tutaj 25 budynków o w wysokości przekraczającej 100 metrów. 3 z nich przekraczają 200 metrów. W trakcie budowy są obecnie trzy wieżowce. Żaden z nich nie stanie się najwyższym w mieście, nie ma także zaaprobowanych budynków, które przewyższyły by Bank of America Corporate Center od 30 lat górującego nad miastem.

</doc>
<doc id="680787" url="https://pl.wikipedia.org/wiki?curid=680787" title="Rosolin">
Rosolin

Rosolin – wieś w Polsce, położona w województwie podkarpackim, w powiecie bieszczadzkim, w gminie Czarna.
Wieś faktycznie istniejąca do lat 50. XX wieku, nazwa oficjalnie funkcjonuje nadal.
Położenie.
Wieś typu łańcuchówki była położona w dolinie potoku Czarny, ob. Czarna, w lesistym terenie, na południowych zboczach Moklika.
Historia.
Rosolin był lokowany na prawie wołoskim. Wieś została po raz pierwszy wzmiankowana w 1580, przy podziale majątku żon wojewody krakowskiego, Piotra Kmity. Po pół wsi otrzymali wówczas spadkobiercy obu jego sióstr (Stadnickiej i Barzowej). Używano również nazwy "Rossolin".
W połowie XIX wieku właścicielką posiadłości tabularnej w Rosolinie była Zofia Pawlikowska. Pod koniec XIX wieku liczyła 23 domostwa i 186 mieszkańców, w większości (170) wyznania greckokatolickiego. Właścicielem większej posiadłości (180 mórg lasu, 81 gruntów ornych, 28 pastwisk i 12 mórg łąk) był wtedy dr Leon Popławski.
W konsekwencji II wojny światowej, działalności UPA i Akcji „Wisła” wieś została opuszczona. Zabudowa uległa dewastacji i rozbiórkom. Wcześniej Rosolin liczył (według ad. Aleksandra Rybickiego) 51 numerów.
Zabytki.
We wsi istniała drewniana cerkiew pw. św. Onufrego (Rosolin nr 26), zbudowana w 1750 (napis na belce "1750 anno"). Jako przykład bojkowskiej architektury sakralnej jako jedyny budynek nie został poddany rozbiórce i decyzją z listopada 1956 cerkiew została przeniesiona do Muzeum Budownictwa Ludowego w Sanoku.
Turystyka.
Teren dawnej wsi i niezalesiony wokół niej obszar jest terenem prywatnym i dostęp do niego jest ograniczony. W pobliżu Rosolina przebiega ścieżka historyczno-przyrodnicza "Jaskinia w Rosolinie". Ścieżka prowadzi drogą gminną w pobliżu potoku Czarna, po minięciu dolnej części dawnej wsi nad potokiem znajduje się Jaskinia Rosolińska zwana także Jaskinią Jahybta. Za jaskinią ścieżka skręca na północ, biegnie lasem niemal równolegle do dawnej wsi. 

</doc>
<doc id="680788" url="https://pl.wikipedia.org/wiki?curid=680788" title="Sakarya (rzeka)">
Sakarya (rzeka)

Sakarya (; ; ) – rzeka w północno-zachodniej Turcji.
Ma długość 824 km. Swoje źródła ma w środkowej części Wyżyny Anatolijskiej. Przepływa przez Góry Pontyjskie i uchodzi do Morza Czarnego. Największe miasto – Adapazarı.

</doc>
<doc id="680789" url="https://pl.wikipedia.org/wiki?curid=680789" title="OGP">
OGP



</doc>
<doc id="680790" url="https://pl.wikipedia.org/wiki?curid=680790" title="Veritas (maszyny do szycia)">
Veritas (maszyny do szycia)

Veritas – niemiecka marka maszyn do szycia.
Historia.
Geneza marki Veritas sięga 1855 roku, kiedy to w Dreźnie mechanik August Clemens Müller, stworzył najstarszą niemiecką maszynę do szycia. 
Do 1875 roku Müller wyprodukował w swoich zakładach 100 tys. maszyn do szycia. Pięć lat później przekroczył liczbę 200 tys. sztuk. W dniu 1 października 1894 roku zarejestrował nazwę Veritas dla swojego nowego modelu maszyny w Cesarskim Urzędzie Patentowym. 
Słowo Veritas zostało zaczerpnięte przez Müllera z języka łacińskiego i oznacza w dosłownym tłumaczeniu prawdę. Producent chciał w ten sposób zapewnić klienta o niezawodności i wysokiej jakości wytwarzanych przez siebie maszyn. 
Nazwa Veritas była używana przez potomków Augusta Clemensa Müllera dla produkowanych maszyn do szycia. 
Po II wojnie światowej drezdeńskie zakłady rodziny Müller zostały upaństwowione i nazywały się od tej pory VEB Mechanik. Do roku 1952 zakłady opuściło około 2 milionów maszyn ze znakiem Veritas.
W dniu 2 października 1955 roku produkcja maszyn Veritas, została przeniesiona z zakładów VEB Mechanik w Dreźnie, do fabryki VEB Nähmaschinenwerk w Wittenberdze, niedaleko Schwerinu. Także prawa do znaku firmowego Veritas został przekazany tamtejszej fabryce. 
Zakłady w Wittenberdze założone zostały w 1903 roku i należały do koncernu produkującego maszyny Singer. W tym mieście produkowano znane maszyny do szycia tejże firmy, a przez niemal cały ubiegłe stulecie Wittenberga była nazywana w Europie „miastem maszyn do szycia”. W latach 70. i 80. roczna produkcja zakładów w Wittenberdze sięgała 400 tysięcy sztuk maszyn.
W latach 70. marka Veritas była już powszechnie znana i kojarzona przez niemieckich klientów.
Czasy współczesne.
W 2002 roku Veritas przejęła firma Crown Technics, filia szwajcarskiego koncernu Bernina Holding AG. Maszyny Veritas doskonale sprawdzają się w dobie masowego rozwoju takich usług hobbystycznych jak patchwork i quilting.

</doc>
<doc id="680791" url="https://pl.wikipedia.org/wiki?curid=680791" title="Rosochate (województwo podkarpackie)">
Rosochate (województwo podkarpackie)

Rosochate (w latach 1977–1981 Olszyna) – nieistniejąca obecnie wieś w Polsce, położona w województwie podkarpackim, w powiecie bieszczadzkim, w gminie Czarna.
Historia.
Na przełomie XVIII/XIX wieku właścicielami dóbr byli Kieszkowscy herbu Krzywda: Antoni, a następnie Stanisław. W połowie wieku XIX właścicielem posiadłości tabularnej w Rosochatem był Mikołaj Wołodkiewicz.

</doc>
<doc id="680792" url="https://pl.wikipedia.org/wiki?curid=680792" title="Sakata">
Sakata

 – miasto w Japonii (Honsiu), nad Morzem Japońskim, w prefekturze Yamagata. Ma powierzchnię 602,97 km2 . W 2020 r. mieszkało w nim 100 320 osób, w 39 425 gospodarstwach domowych (w 2010 r. 111 170 osób, w 38 944 gospodarstwach domowych).
Położenie.
Miasto leży w północnej części prefektury nad Morzem Japońskim. Graniczy z miastami:
Historia.
Miasto powstało 1 kwietnia 1933 roku.

</doc>
<doc id="680793" url="https://pl.wikipedia.org/wiki?curid=680793" title="PRIDE FC">
PRIDE FC



</doc>
<doc id="680794" url="https://pl.wikipedia.org/wiki?curid=680794" title="Sokołowa Wola">
Sokołowa Wola

Sokołowa Wola - nieistniejąca obecnie osada w Polsce, położona w województwie podkarpackim, w powiecie bieszczadzkim, w gminie Czarna.
W połowie XIX wieku właścicielem posiadłości tabularnej w Sokołowej Woli był Zefiryn Popiel.

</doc>
<doc id="680796" url="https://pl.wikipedia.org/wiki?curid=680796" title="Mixed martial arts">
Mixed martial arts



</doc>
<doc id="680798" url="https://pl.wikipedia.org/wiki?curid=680798" title="Staw skroniowo-żuchwowy człowieka">
Staw skroniowo-żuchwowy człowieka

Staw skroniowo-żuchwowy, SSŻ (łac. "articulatio temporomandibularis", ang. "temporomandibular joint" – "TMJ") jest parzystym i dwu-jamowym stawem twarzoczaszki, sprzężonym czynnościowo ze stawem strony przeciwnej. Staw leży ku przodowi od otworu słuchowego zewnętrznego (łac. "porus acusticus externus"), u podstawy wyrostka jarzmowego kości skroniowej (łac. "processus zygomaticus ossis temporalis"). Mięśniami wpływającymi na ruchy w stawie są wszystkie mięśnie żucia.
Budowa.
Główka stawowa utworzona jest przez powierzchnię stawową głowy żuchwy, panewkę zaś stanowią część dołu żuchwowego położona do przodu od szczeliny skalisto-bębenkowej, zwana dołkiem stawowym i guzek stawowy wyrostka jarzmowego kości skroniowej. Pomiędzy powierzchniami stawowymi, które pokryte są chrząstką włóknistą znajduje się krążek stawowy dzielący jamę stawową na dwa piętra.
Krążek stawowy.
Krążek stawowy (łac. "discus articularis") jest zbudowany z chrząstki włóknistej. Jego grubość nie jest jednorodna, gdyż jest odbiciem powierzchni stawowych między którymi leży, jest on zatem wypukły w miejscu odpowiadającym dołkowi stawowemu i wklęsły w okolicy guzka stawowego oraz po stronie głowy żuchwy. Przy zwartych szczękach krążek stawowy ustawiony jest niemalże pionowo.
Na powierzchni stawowej krążka stawowego możemy wyróżnić 4 strefy:
Więzadła.
Staw wzmacniają więzadła:
Funkcje.
Prawidłowe działanie stawu jest podstawą fizjologii narządu żucia. Polega na wykonywaniu ruchów żuchwy:
Unerwienie.
Staw ten jest unerwiony głównie przez nerw uszno-skroniowy, ale też częściowo przez n. skroniowy głęboki i n. żwaczowy.
Unaczynienie.
Krew jest dostarczana do SSŻ przez tętnicę skroniową powierzchowną, t. oponową środkową, t. szczękową wewnętrzną, t. uszną głęboką, t. bębenkową przednią i t. gardłową wstępującą.

</doc>
<doc id="680801" url="https://pl.wikipedia.org/wiki?curid=680801" title="Wyrostek zębodołowy">
Wyrostek zębodołowy

Wyrostek zębodołowy (łac. "processus alveolaris") – część kości szczęk, w której osadzone są zęby. Zęby tkwią (→wklinowanie) w zębodołach, oddzielonych od siebie przegrodami zębowymi. W zębodołach zębów wielokorzeniowych znajdują się również przegrody międzykorzeniowe.
Pojęcie "wyrostek zębodołowy" odnosi się jedynie do szczęk, nie do żuchwy. Anatomicznie rozróżniamy wyrostek zębodołowy szczęki, jednak "część zębodołową" żuchwy.

</doc>
<doc id="680804" url="https://pl.wikipedia.org/wiki?curid=680804" title="Leszczyny (Czerwionka-Leszczyny)">
Leszczyny (Czerwionka-Leszczyny)

Leszczyny (niem. "Leschczin") – dzielnica Czerwionki-Leszczyn.
Historia.
Leszczyny powstały prawdopodobnie pod koniec XIII w. Równocześnie erygowano parafię. Pierwszym właścicielem osady był w XV wieku rycerz Nikolaus z Leszczyn, następnie stanowiły własność rodziny Welczków. Wieś dotkliwie spustoszono w czasie wojny trzydziestoletniej, czego następstwem było przyłączenie w 1627 r. parafii do Bujakowa. W 1701 r. wieś kupił Adam Laschowski od Kaspera Schycka. W rękach Laschowskich Leszczyny znajdowały się do 1835 r. Następnym właścicielem został Franciszek Goertz, później Franciszek König, a następnie Maria Richthofen oraz Fryderyk Langer, który w 1866 roku sprzedał Leszczyny Konradowi Barteltowi. Bartelt wzniósł murowaną siedzibę rodową – istniejący do dziś tzw. zamek w Leszczynach oraz przyczynił się do wybudowania szkoły. Po śmierci Konrada Bartelta majątek odziedziczyła córka Helena z mężem Janem Eickl, którzy w 1906 roku sprzedali dominium Spółce Akcyjnej Huta Królewska i Laura. Reszta dóbr znalazła się pod zarządem macochy Heleny, której drugi mąż w krótkim czasie doprowadził majątek do stanu upadłości. W 1918 r. przeszedł on także na własność wspomnianej spółki.
Pierwszym kościołem parafialnym w Leszczynach był kościół pod wezwaniem św. Bartłomieja, także kolejny wybudowany w latach 1594-1606, którego fundatorem prawdopodobnie był właściciel miejscowości pochodzący z rodu Welczek, był pod wezwaniem tegoż świętego. W 1679 r. kościół parafialny w Leszczynach był poświęcony ku czci Najświętszej Trójcy. W 1981 roku kościół ten został przeniesiony do Palowic (patrz: Kościół Trójcy Przenajświętszej w Palowicach). W połowie lat 30. przystąpiono do budowy nowego, murowanego kościoła. Budowę rozpoczęto – staraniem ówczesnego proboszcza, ks. Adolfa Pojdy – w 1937 r., ukończono w stanie surowym latem 1939 r. Nowy kościół pod wezwaniem św. Andrzeja Boboli, został poświęcony 16 lipca 1944r, po wydaniu decyzji przez władze okupacyjne.
W 1650 r. powstała szkółka parafialna, a w 1877 r. wybudowano istniejący do dziś budynek, który rozbudowano w latach 90. XX wieku, w którym obecnie mieszczą się Szkoła Podstawowa i Gimnazjum nr 1.
W 1856 r. oddano do użytku linię kolejową Orzesze – Rydułtowy ze stacją w Rzędówce.
W okresie dwudziestolecia międzywojennego w Leszczynach działały: gniazdo Towarzystwa Gimnastycznego Sokół, Towarzystwo Śpiewu Słowik oraz Klub Sportowy Piast 20. Patriotyczne nastroje mieszkańców Leszczyn znalazły wyraz w ich udziale w powstaniach śląskich. W głosowaniu plebiscytowym w 1921 r., mieszkańcy opowiedzieli się za przyłączeniem wschodniego terenu Górnego Śląska do Polski.
W czasie II wojny światowej, podczas ewakuacji więźniów obozu koncentracyjnego w Oświęcimiu, w styczniu 1945 r., w pobliżu stacji kolejowej Rzędówka zamordowano 292 więźniów obozu Auschwitz-Birkenau, których pochowano w zbiorowej mogile przy torach kolejowych. W maju 1955 r. szczątki ekshumowano i przeniesiono na cmentarz centralny w Gliwicach.
W latach 1954–1955 wieś należała i była siedzibą władz gromady Leszczyny. W 1956 r. gromadę przekształcono na osiedle miejskie. 18 lipca 1962 osiedle Leszczyny otrzymało prawa miejskie. 27 maja 1975 do Leszczyn włączono miasto Czerwionka. 1 stycznia 1992 r. zmieniono nazwę miasta na Czerwionka-Leszczyny, w którym Leszczyny są dzielnicą.
W Leszczynach znajduje się symboliczna mogiła więźniów oraz pomnik ofiar II wojny światowej, ufundowany w 1966 r. na cześć więźniów zamordowanych w styczniu 1945 roku, wywiezionych pociągami przez Leszczyny z Obozu Zagłady Auschwitz-Birkenau do innych obozów koncentracyjnych, na terenie III Rzeszy.
Znajdują się tu cztery szkoły: Zespół Szkół nr 1 (szkoła podstawowa i gimnazjalna), Gimnazjum nr 2, Szkoła Podstawowa nr 3 i Zespół Szkół Specjalnych (szkoła podstawowa i gimnazjum).
Według danych z 31 marca 2007 r. liczyły one 12 tysięcy 311 mieszkańców.
Sport.
Klub Sportowy Piast Leszczyny – klub powstał w 1922 r. i działał pod nazwą Ludowy Klub Sportowy aż do roku 1964. W 1965 r. zmieniono nazwę na „Klub Sportowy Piast”. Drużyna była wielokrotnie odznaczana przez władze w Katowicach, Rybniku, a nawet w Warszawie. W 1995/96 drużyna awansowała do IV Ligi Śląskiej. Po wycofaniu się z rozgrywek z powodów organizacyjnych od sezonu 2011/2012 seniorzy Piasta rozpoczęli rozgrywki od najniższego szczebla rozgrywek. Od tego sezonu powołano także drużynę seniorek.
Sekcje.
Dawniej funkcjonowało 5 sekcji sportowych:
Aktualnie czynne są dwie sekcje: piłkarska na którą składają się grupy:
oraz sekcja skata sportowego.
Stadion.
Stadion znajduje się przy ulicy Brzozowej 1. Trybuna posiada 1000 miejsc, w tym połowa siedzących. Obok stadionu boisko treningowe.
Budynek klubowy wyposażony w szatnie, zaplecze gospodarcze, biura.

</doc>
<doc id="680805" url="https://pl.wikipedia.org/wiki?curid=680805" title="Globus cruciger">
Globus cruciger



</doc>
<doc id="680807" url="https://pl.wikipedia.org/wiki?curid=680807" title="Quadruple-double">
Quadruple-double

Quadruple-double – w koszykówce, uzyskanie wyników dwucyfrowych w czterech z pięciu możliwych pozytywnych statystyk (punkty, asysty, zbiórki, przechwyty, bloki).
NBA.
W lidze NBA udało się je osiągnąć zaledwie czterem zawodnikom w historii:
Polska.
Jako pierwszy zawodnik w historii polskich rozgrywek ligowych quadruple-double zaliczył Mariusz Konopatzki. 18 lutego 2017 roku w meczu II ligi – Asseco Gdynia z TKM Włocławek zdobył 10 punktów, 12 zbiórek, 10 asyst i 10 przechwytów. Asseco Gdynia pokonało wtedy rywala 115–61. Drugie quadruple-double w Polsce zdobył Tomasz Nowakowski 10 grudnia 2022 w meczu Pogoni Prudnik z Team-Plast KK Oleśnica. Nowakowski zdobył 11 punktów, 13 zbiórek, 10 asyst i 10 bloków, a Pogoń Prudnik pokonała rywala 101–65.

</doc>
<doc id="680809" url="https://pl.wikipedia.org/wiki?curid=680809" title="Vladimir Jugovic">
Vladimir Jugovic



</doc>
<doc id="680811" url="https://pl.wikipedia.org/wiki?curid=680811" title="X Pawilon Cytadeli Warszawskiej">
X Pawilon Cytadeli Warszawskiej

X Pawilon Cytadeli Warszawskiej – jeden z pawilonów Cytadeli Warszawskiej, siedziba oddziału Muzeum Niepodległości poświęconego walkom narodowowyzwoleńczym w czasie zaboru rosyjskiego.
Historia.
X Pawilon Cytadeli Warszawskiej powstał w 1828 roku w ramach rozbudowy koszar z przeznaczeniem na magazyn umundurowania. Od 5 lipca 1833 rozpoczęto przystosowywanie pomieszczeń na cele więzienne i zlokalizowano centralne więzienie śledcze dla więźniów politycznych, kilkuset z nich stracono na stokach twierdzy, tysiące wywieziono stąd na katorgę bądź zesłanie syberyjskie. Od 1834 działała tu Komisja Śledcza przy naczelnym Dowódcy Armii Czynnej i Naczelniku Królestwa Polskiego, będąca centralnym organem śledczym przestępstw politycznych w Królestwie Polskim.
Wśród więźniów X Pawilonu byli m.in. Apollo Korzeniowski (ojciec Józefa Korzeniowskiego), Romuald Traugutt, Józef Piłsudski, Roman Dmowski, Gustaw Ehrenberg, ks. Piotr Ściegienny, Stefan Okrzeja, Róża Luksemburg, Władysław Jabłonowski, Jan Rosół, Adolf Hennel i Janusz Meissner.
Budynek Pawilonu X został doszczętnie zniszczony w wybuchu prochowni w Cytadeli Warszawskiej 13 października 1923.
Po II wojnie światowej X Pawilon wydzielono wraz z najbliższym otoczeniem. Został udostępniony zwiedzającym 22 stycznia 1963 w ramach obchodów setnej rocznicy powstania styczniowego.
W 2015 zakończył się kolejny remont obiektu. Odnowiono m.in. elewację, a na wystawie zainstalowano multimedia.
W sierpniu 2015 przed budynkiem X Pawilonu odsłonięto popiersia pięciu członków Rządu Narodowego, którzy zostali skazani na karę śmierci przez władze rosyjskie: Romualda Traugutta, Rafała Krajewskiego, Józefa Toczyskiego, Romana Żulińskiego i Jana Jeziorańskiego.

</doc>
<doc id="680815" url="https://pl.wikipedia.org/wiki?curid=680815" title="Jerzy Wittlin">
Jerzy Wittlin

Jerzy Wittlin (ur. 9 stycznia 1925 we Lwowie, zm. 20 października 1989) – polski pisarz i satyryk. Autor prześmiewczych i popularnych w PRL "Vademeców". W latach 1986–1989 był członkiem Ogólnopolskiego Komitetu Grunwaldzkiego.
Życiorys.
Był dyrektorem wydawnictwa „Iskry” i „Wydawnictw Artystycznych i Filmowych”. W latach 1945–1948 był członkiem PPS, od 1948 roku należał do PZPR. W latach 1957–1960 był członkiem Komitetu Centralnego ZMS. Według zasobów archiwalnych Instytutu Pamięci Narodowej w 1949 roku został pozyskany do współpracy przez służby specjalne PRL jako informator "Janusz", wyeliminowany formalnie w 1962 roku.
W czasach PRL był odznaczony m.in.: Krzyżem Oficerskim i Kawalerskim Orderu Odrodzenia Polski, Złotym i Srebrnym Krzyżem Zasługi, Medalem 40-lecia Polski Ludowej oraz Medalem Zwycięstwa i Wolności 1945.
Pochowany na cmentarzu Powązki Wojskowe w Warszawie (kwatera AII-4-9).

</doc>
<doc id="680816" url="https://pl.wikipedia.org/wiki?curid=680816" title="Kopciowice">
Kopciowice

Kopciowice (niem. "Kopciowitz") – wieś w Polsce położona w województwie śląskim, w powiecie bieruńsko-lędzińskim, w gminie Chełm Śląski, u zbiegu dróg wojewódzkich nr 780 i 934.
W latach 1973–1975 w gminie Imielin (obejmującej 3 sołectwa: Chełm Śląski, Kopciowice i Dziećkowice. W latach 1975–1977 dzielnica Tychów. W latach 1975–1977 dzielnica Mysłowic. Od 30 grudnia 1994 r. w reaktywowanej gminie Chełm Śląski (obejmującej Chełm Śląski i Kopciowice) (gmina Chełm istniała wcześniej w latach 1945–1954).
W latach 1975–1998 miejscowość administracyjnie należała do województwa katowickiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Kopcziowic" oraz nazwą zgermanizowaną "Kopcziowitz". Spis notuje również przysiółki oraz folwarki we wsi: "Goszcziniecz", "Kudrowitzer Muhle", "Stosseck" oraz "Golce". Nazwa nawiązuje do znajdujących się kopców na terenie wsi.
Geografia.
Wschodnim obrzeżem Kopciowic przepływa rzeka Przemsza wraz z dopływami: Imielanką i potokiem Rothera oraz potok Goławiecki z uchodzącym do niego potokiem Mąkołowiec, należącymi do dorzecza Górnej Wisły. Z przeszłości zachowały się liczne stawy pohodowlane w tym oczka wodne w Dolinie Przemszy.
Zabytki.
Na ochronę z punktu widzenia kulturalnego i przyrodniczego zasługują zespół parkowy w Kopciowicach, zespół dworski (dwór, spichlerz, obora i stodoła) oraz pięć kopców wzdłuż potoku Goławieckiego przy DW934.

</doc>
<doc id="680823" url="https://pl.wikipedia.org/wiki?curid=680823" title="Iskander-kul">
Iskander-kul



</doc>
<doc id="680826" url="https://pl.wikipedia.org/wiki?curid=680826" title="Vladimir Jugović">
Vladimir Jugović

Vladimir Jugović (ur. 30 sierpnia 1969 w Milutinovacu) – serbski piłkarz grający na pozycji pomocnika. Triumfator Ligi Mistrzów z Crveną zvezdą i Juventusem.
Brał udział w Mistrzostwach Świata w 1998 wraz z reprezentacją Jugosławii. W drużynie narodowej rozegrał 40 spotkań i zdobył 3 bramki.

</doc>
<doc id="680836" url="https://pl.wikipedia.org/wiki?curid=680836" title="Gamrot">
Gamrot

Gamrot – nieoficjalna nazwa przysiółka wsi oraz ulicy w Chełmie Śląskim, dawniej osada w Polsce położona w województwie śląskim, w powiecie bieruńsko-lędzińskim, w gminie Chełm Śląski.
Osada położona jest nad zbiornikiem wody pitnej Dziećkowice, który utworzono przez zalanie wyrobiska kopalni piasku w Imielinie.
W latach 1975–1998 miejscowość administracyjnie należała do województwa katowickiego.

</doc>
<doc id="680838" url="https://pl.wikipedia.org/wiki?curid=680838" title="Czas Kultury">
Czas Kultury

„Czas Kultury” – kwartalnik społeczno-kulturalny ukazujący się od 1985 r. w niezależnym obiegu, a oficjalnie od 1990 r. Wydawcą od grudnia 1999 r. jest Stowarzyszenie Czasu Kultury, które podejmuje inicjatywy związane z popularyzacją działalności naukowej i artystycznej. Pierwszym redaktorem naczelnym był Rafał Grupiński. Obecnie funkcję tę pełni duet redaktorski: Lucyna Marzec i Maciej Duda.
Początkowy okres.
Pierwszy numer czasopisma wyszedł w 1985 roku we współpracy ze społeczno-politycznym dwumiesięcznikiem „Czas”. Oba wydawnictwa ukazywały się w niezależnym obiegu, drukowane przez poznański oddział Solidarności Walczącej. „Czas Kultury” skupiał się na tematach związanych z kulturą, filozofią i literaturą, jako zadanie stawiając sobie rozwój kultury niezależnej oraz stworzenie miejsca dla własnego ośrodka myśli. Każdy numer zawierał oryginalną twórczość współczesną, eseje publicystyczne, recenzje tekstów nowo powstałych i dawniejszych, rozmowy z istotnymi autorami, jak Ryszard Krynicki, Stanisław Barańczak, a także pierwsze i wtedy jedyne dostępne tłumaczenia fragmentów zachodnich publikacji. Jednym ze stałych działów czasopisma była kronika wydarzeń kulturalnych, naukowych, politycznych mających miejsce w kraju i na emigracji. Od 1990 roku „Czas Kultury” ukazuje się oficjalnie.
Obecny kształt pisma.
Czasopismo ma charakter naukowy oraz społeczno-artystyczny i ukazuje się jako kwartalnik. W każdym numerze znajduje się blok artykułów naukowych poświęconych głównemu tematowi (cover) i analizy w dziale „Na warsztacie”, a obok nich eseje, poezja, proza, wywiady i felietony. Od 2012 r. „Czas Kultury” jest indeksowany na liście czasopism punktowanych Ministerstwa Nauki i Szkolnictwa Wyższego. Aktualnie ma przyznanych 40 punktów za recenzowaną publikację. Pismo indeksowane jest w bazie Scopus oraz Central and Eastern European Online Library.
Pismo kontynuuje szeroko zakrojoną działalność kulturalną. Dawną aktywność opozycyjną zastąpiło świadome zaangażowanie na rzecz społeczności lokalnej. Coraz częściej na łamach „Czasu Kultury” podejmowane są tematy dotyczące redefinicji istotnych i powszechnie używanych pojęć, takich jak wspólnota czy wykluczenie. Autorzy analizując wybrane przykłady z literatury, filmu czy sztuk plastycznych, stawiają pytania o kwestie kluczowe dla formowania się społeczeństwa. Powstało kilkadziesiąt numerów poświęconych zagadnieniom filozoficznym i estetycznym, dotyczących zjawisk globalnych, ogólnopolskich lub lokalnych, tj. poznańskich. Od 2010 roku działa portal internetowy eCzasKultury.pl (od 2017 r. CzasKultury.pl), regularnie, niezależnie od papierowej wersji „Czasu Kultury”, publikujący teksty poświęcone szeroko pojętej kulturze współczesnej, np. Klary Cykorz, Mateusza Demskiego, Michała Piepórki, Filipa Szałaska czy Elizy Szybowicz. Redaktorkami portalu są: Joanna B. Bednarek, Justyna Knieć, i Agata Rosochacka. Na jego stronach znajdują się również wydania archiwalne „Czasu Kultury” z lat 80. XX wieku, a także anglojęzyczne wersje wybranych numerów.
Wybrani autorzy.
Natasza Goerke, Anka Grupińska, Edward Pasewicz, Adam Poprawa, Izabela Kowalczyk, Agata Jakubowska, Krzysztof Wodiczko, Piotr Śliwiński, Tadeusz Komendant, Mariusz Grzebalski, Dariusz Sośnicki, Piotr Sommer, Bohdan Zadura, Anna Wieczorkiewicz, Monika Bakke, Agata Araszkiewicz, Joanna Roszak, Jerzy Borowczyk, Michał Larek, Bogumiła Kaniewska.
Nagroda Czasu Kultury.
W 1992 roku redakcja „Czasu Kultury” przyznała po raz pierwszy nagrodę literacką „Czasu Kultury”. Uroczyste wręczenie odbyło się w klubie studenckim „Eskulap” 30 marca.
I edycja.
Kategorie:
VI edycja za rok 1997.
Nie przyznano nagrody

</doc>
<doc id="680840" url="https://pl.wikipedia.org/wiki?curid=680840" title="Cewka (botanika)">
Cewka (botanika)

Cewka (tracheida) – martwa komórka tkanki przewodzącej drewna. Cewki dominują w drewnie nagonasiennych i w najstarszych rodzinach okrytonasiennych (u magnoliowców).
Budowa i funkcje.
Wydłużone, wrzecionowate komórki o silnie zdrewniałych ścianach komórkowych, z charakterystycznymi ukośnymi ściankami poprzecznymi, wyspecjalizowane są w przewodzeniu wody i rozpuszczonych w niej związków mineralnych. Dojrzałe cewki nie zawierają protoplastów. Poszczególne cewki przylegają do siebie ściankami bocznymi oraz zachodzącymi na siebie zwężonymi końcami ścianek poprzecznych. Woda i związki mineralne przemieszczają się z cewki do cewki przez jamki w zdrewniałych ścianach komórkowych. Typowe jamki lejkowate zamykane są przez niezdrewniałą błonę, która odchyla się na bok, gdy przepływa woda. Struktura taka nazywana jest zatyczką. Błona może mieć bardziej lub mniej liczne pory, sama zatyczka nie jest jednak podziurawiona. Oprócz funkcji przewodzącej cewki zwiększają również wytrzymałość mechaniczną pędów i korzeni. Cewki pełniące funkcję przewodzącą określane są jako cewki naczyniowe, a cewki spełniające funkcję mechaniczną jako cewki włókniste. Oba typy cewek mogą występować w tej samej roślinie. U sosny cewki mają średnio 0,7 mm długości i około 0,01 mm szerokości. Na ściankach występują łukowate poprzeczne pasemka Sanio. Nazwa pochodzi od nazwiska odkrywcy tej struktury. Pasemka zbudowane są z celulozy i występują po dwa między jamkami lejkowatymi. Cewki włókniste maja grubszą ścianę i mniejszą średnicę wewnętrzną oraz mniej jamek lejkowatych.

</doc>
<doc id="680842" url="https://pl.wikipedia.org/wiki?curid=680842" title="Heike Drechsler">
Heike Drechsler

Heike Drechsler (z domu Daute, ur. 16 grudnia 1964 w Gerze) – niemiecka lekkoatletka, reprezentanka NRD i zjednoczonych Niemiec, specjalizująca się w skoku w dal oraz w biegach sprinterskich, wielokrotna mistrzyni olimpijska, świata i Europy.
Życiorys.
W swojej karierze była wielokrotną medalistką najważniejszych zawodów lekkoatletycznych. Jako jedyna w historii dwukrotnie zdobyła złoty olimpijski medal w konkurencji skoku w dal kobiet. Do roku 2000 wykonała (w czasie oficjalnych zawodów) ponad 400 skoków powyżej 7 metrów, więcej niż jakakolwiek inna lekkoatletka w historii tej dyscypliny sportu. Najdłuższy skok w karierze wykonała w roku 1988 w Neubrandenburgu, skacząc na odległość 7,48 m. W roku 1992 w Sestriere uzyskała wynik lepszy od ówczesnego rekordu świata (skoczyła 7,63 m) w skoku w dal, jednakże ten skok nie został uznany za rekord z powodu niesprzyjających warunków atmosferycznych (prędkość wiatru w czasie skoku wynosiła 2,1 m/sec, przekraczając dopuszczalną wartość o 0,1 m/sec). Karierę sportową zakończyła w 2002 roku.
Będąc nastolatką zapisała się do komunistycznej organizacji młodzieżowej Freie Deutsche Jugend (Wolna Młodzież Niemiecka, FDJ), zaś w 1984 została wybrana do Izby Ludowej, czyli parlamentu NRD.

</doc>
<doc id="680847" url="https://pl.wikipedia.org/wiki?curid=680847" title="Chełm Mały">
Chełm Mały

Chełm Mały – nieoficjalna nazwa części wsi Chełm Śląski w Polsce położona w województwie śląskim, w powiecie bieruńsko-lędzińskim, w gminie Chełm Śląski.
Miejscowość położona jest na Pagórach Jaworznickich przy drodze wojewódzkiej nr 780, nad Przemszą.
W latach 1975–1998 miejscowość administracyjnie należała do województwa katowickiego.

</doc>
<doc id="680856" url="https://pl.wikipedia.org/wiki?curid=680856" title="Błędów (województwo śląskie)">
Błędów (województwo śląskie)

Błędów – nieoficjalna nazwa części wsi i ulica w Chełmie Śląskim, dawniej osada w Polsce położona w województwie śląskim, w powiecie bieruńsko-lędzińskim w gminie Chełm Śląski.
W latach 1975–1998 miejscowość administracyjnie należała do województwa katowickiego.

</doc>
<doc id="680857" url="https://pl.wikipedia.org/wiki?curid=680857" title="Hepatocyt">
Hepatocyt

Hepatocyt, komórka wątrobowa – wieloboczna komórka, stanowiąca podstawowy element strukturalny miąższu wątroby. Hepatocyty tworzą ok. 80% masy tego narządu. Rozmiary ok. 20–30 µm.
Budowa.
W hepatocycie wyróżnia się:
Ze względu na mnogość funkcji hepatocyty są szczególnie bogate w organelle komórkowe:
Funkcje.
Funkcje spełniane przez hepatocyty to udział w:

</doc>
<doc id="680864" url="https://pl.wikipedia.org/wiki?curid=680864" title="Ian Rush">
Ian Rush

Ian James Rush (ur. 20 października 1961 w St Asaph) – walijski piłkarz grający w latach 1978–2000 na pozycji napastnika. Rekordzista pod względem strzelonych bramek dla Liverpoolu – ma ich na koncie 346.
Statystyki.
W Panini Adrenalyn XL 14/15 ma overall 284.

</doc>
<doc id="680871" url="https://pl.wikipedia.org/wiki?curid=680871" title="Mrówczyno">
Mrówczyno

Mrówczyno – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową sołectwa Świecichowo.
W latach 1975–1998 miejscowość administracyjnie należała do województwa słupskiego.

</doc>
<doc id="680874" url="https://pl.wikipedia.org/wiki?curid=680874" title="BSDL">
BSDL



</doc>
<doc id="680882" url="https://pl.wikipedia.org/wiki?curid=680882" title="Wąwóz Sobczański">
Wąwóz Sobczański



</doc>
<doc id="680886" url="https://pl.wikipedia.org/wiki?curid=680886" title="Skibin (powiat słupski)">
Skibin (powiat słupski)

Skibin – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową siedzibą sołectwa Bobrowniki.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Skibin: Skibin

</doc>
<doc id="680887" url="https://pl.wikipedia.org/wiki?curid=680887" title="Wacław Iwaszkiewicz-Rudoszański">
Wacław Iwaszkiewicz-Rudoszański

Wacław Teodor Iwaszkiewicz-Rudoszański, Wacław Iwaszkiewicz (ur. w Omsku, zm. 25 listopada 1922 w Warszawie) – generał major Armii Imperium Rosyjskiego, generał dywizji Wojska Polskiego.
Życiorys.
Urodził się w Omsku, ówczesnej stolicy obwodu akmolińskiego, wchodzącego w skład generał-gubernatorstwa zachodniosyberyjskiego. Jego ojcem był Witalis Iwaszkiewicz, zesłany na Syberię za udział w powstaniu styczniowym, a matką Leokadia z domu Karafa-Korbut. Po ukończeniu szkół wojskowych w Petersburgu, rozpoczął w 1891 służbę w armii rosyjskiej; od 1892 zawodowy oficer rosyjskiej piechoty. W 1900 brał udział w interwencji w Chinach przeciwko powstaniu bokserów.
W czasie wojny rosyjsko-japońskiej uczestniczył w obronie twierdzy Port Artur. W czasie I wojny światowej w randze pułkownika dowodził 54 pułkiem strzelców syberyjskich, potem dywizją piechoty. Za udział w bitwie pod Łodzią 1914 awansowany do stopnia generała majora i nagrodzony złotą szablą. Walczył w 1915 roku w obronie Warszawy przed armią niemiecką. Ranny pod Rygą. Po rewolucji lutowej i obaleniu caratu czynny w Związku Wojskowym Polaków w Rosji, został członkiem Naczpolu. Od 21 października 1917 dowodził 3 Dywizją Strzelców Polskich w składzie I Korpusu Polskiego gen. Józefa Dowbora-Muśnickiego. Na czele dywizji przebił się z Jelni do Bobrujska i tu skapitulował 21 maja 1918 wraz z całym korpusem przed armią niemiecką.
Jako generał podporucznik byłego I Korpusu Polskiego i armii rosyjskiej, reskryptem Rady Regencyjnej z 31 października 1918 roku został przydzielony do podległego jej Wojska Polskiego z zatwierdzeniem posiadanego stopnia. Powierzono mu kierownictwo Inspektoratu Kieleckiego. 16 listopada 1918 został mianowany dowódcą Okręgu Generalnego „Kielce”. Dowodził oddziałami tłumiącymi zamieszki antyżydowskie w Kielcach, które trwały w dniach 11 i 12 listopada.
26 listopada 1918 r. został dowódcą Dywizji Litewsko-Białoruskiej, którą sformował z oddziałów Samoobron Kresowych. Od lutego 1919 dowodził grupami operacyjnymi w rejonie Wołkowyska, a od 14 marca 1919 ofensywą Wojska Polskiego przeciw oddziałom Ukraińskiej Armii Halickiej otaczającym Lwów. Po przebiciu się do Lwowa zastąpił gen. Tadeusza Rozwadowskiego na stanowisku Armii "Wschód". W czasie walk w Galicji Wschodniej i na Wołyniu wyparł Ukraińców za Zbrucz. W czasie wojny polsko-bolszewickiej dowodził frontami: Galicyjsko-Wołyńskim, Galicyjskim i Podolskim. 25 lipca 1919 roku został awansowany na generała porucznika.
1 stycznia 1920 Naczelnik Państwa i Naczelny Wódz, Józef Piłsudski mianował go członkiem Kapituły Tymczasowej Orderu Wojskowego Virtuti Militari oraz nadał mu Krzyż Srebrny tego orderu.
9 marca zwrócił się do Naczelnego Wodza z prośbą o przeniesienie go do rezerwy lub udzielenie mu trzymiesięcznego urlopu. Prośbę motywował złym stanem zdrowia. Z załączonego świadectwa lekarskiego wynika, że szef sanitarny frontu podpułkownik Bolesław Korolewicz rozpoznał u niego miażdżycę tętnic i następowe osłabienie mięśnia sercowego, a także objawy artretyczne w postaci bólów i obrzęków stawów kończyn górnych. W opinii doktora Korolewicza jego ówczesny stan zdrowia wymagał wstrzymania się od wykonywania wszelkich zajęć na okres trzech miesięcy i skierowania na leczenie uzdrowiskowe.
W kwietniu 1920, w czasie wyprawy kijowskiej, był dowódcą 6 Armii, a w sierpniu – w czasie Bitwy Warszawskiej – dowódcą Frontu Południowego. Z dniem 1 października 1921 przeniesiony został w stan spoczynku, w stopniu generała porucznika, z prawem noszenia munduru. Osiadł w Warszawie. Od 20 maja 1922 roku przebywał na leczeniu w Szpitalu Ujazdowskim. 6 czerwca 1922 roku na łamach „Polski Zbrojnej” zdementowano pogłoski o nienależytej opiece chorego generała w szpitalu.
27 września 1922 Kapituła Orderu Wojskowego Virtuti Militari pozytywnie zaopiniowała wniosek o nadanie mu Krzyża Komandorskiego.
W piątek 10 listopada 1922, w Szpitalu Ujazdowskim, adiutant generalny Naczelnego Wodza, generał brygady Jan Jacyna w imieniu marszałka Polski Józefa Piłsudskiego odznaczył go Orderem Wojskowym Virtuti Militari II klasy. Dekret Naczelnika Państwa i Naczelnego Wodza z dnia 24 listopada 1922 o nadaniu orderu został opublikowany w Dzienniku Personalnym po śmierci generała – 14 grudnia 1922.
Zmarł w sobotę 25 listopada 1922 o godz. 22, w Szpitalu Ujazdowskim, po długiej, ciężkiej i nieuleczalnej chorobie. W czwartek 30 listopada 1922, w kościele św. Krzyża w Warszawie, ks. kardynał Aleksander Kakowski odprawił nabożeństwo żałobne, po którym trumna ze zwłokami generała, przewieziona została na lawecie, w asyście honorowej złożonej z batalionu piechoty i dwóch szwadronów kawalerii, na dworzec kolejowy. Uroczystości pogrzebowe odbyły się w sobotę 2 grudnia 1922 we Lwowie. Kondukt przemaszerował spod Katedry Lwowskiej na cmentarz Obrońców Lwowa, gdzie zmarły pochowany został w kwaterze dowódców. Przy spuszczeniu trumny do grobu zebrani odśpiewali „Rotę”. W uroczystościach pogrzebowych udział wzięli: brat zmarłego, pułkownik Piotr Iwaszkiewicz, gen. dyw. Tadeusz Rozwadowski, w zastępstwie Naczelnego Wodza, wojewoda lwowski Kazimierz Grabowski, w zastępstwie Prezydenta Ministrów i rządu, wojewoda krakowski Kazimierz Gałecki, delegacje pułków warszawskich, krakowskich i lwowskich, przedstawiciele władz wojskowych i cywilnych, i tłumy publiczności. Nad grobem przemawiali między innymi generałowie Józef Dowbor-Muśnicki i Edmund Kessler. Śmierć generała i uroczystości żałobne pozostawały w cieniu wydarzeń politycznych w kraju – wyborów parlamentarnych i prezydenckich.
W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków (oprócz gen. Wacława Iwaszkiewicza-Rudoszańskiego m.in. gen. Tadeusza Jordan-Rozwadowskiego, dowódcy obrony Lwowa z 1918 Czesława Mączyńskiego, arcybiskupa lwowskiego Józefa Teodorowicza, ks. Gerarda Szmyda, twórców polskiego lotnictwa: Stefana Bastyra, Stefana Steca i Władysława Torunia) w inne miejsce pochówków, które w wyniku śmierci bezpośrednich świadków i wcześniejszego braku zainteresowania polskich instytucji do dnia dzisiejszego pozostają nieznane (z wyjątkiem miejsca pochówku biskupa Teodorowicza i ks. Szmyda).
Pośmiertnie zweryfikowany w stopniu generała broni. Nagrobek Wacława Iwaszkiewicza został wpisany przez Instytut Pamięci Narodowej do ewidencji grobów weteranów walk o Wolność i Niepodległość Polski.

</doc>
<doc id="680907" url="https://pl.wikipedia.org/wiki?curid=680907" title="Głodowo (powiat słupski)">
Głodowo (powiat słupski)

Głodowo (kaszb. "Głodowò") – mała osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową sołectwa "Damno".
W latach 1975–1998 miejscowość administracyjnie należała do województwa słupskiego.
Inne miejscowości o nazwie Głodowo: Głodowo

</doc>
<doc id="680910" url="https://pl.wikipedia.org/wiki?curid=680910" title="Pompa pożarnicza">
Pompa pożarnicza

Pompa pożarnicza – pompa przeznaczona do tłoczenia wody lub innego środka gaśniczego do przewodów układu gaśniczego lub dostarczania wody do miejsca pożaru; wykorzystywana także np. do wypompowywania wody z zalanych pomieszczeń.
Podział pomp pożarniczych.
Pompy pożarnicze dzielimy ze względu na rodzaj napędu, rodzaj konstrukcji i rodzaj wydajności.

</doc>
<doc id="680916" url="https://pl.wikipedia.org/wiki?curid=680916" title="FIM Europe">
FIM Europe

FIM Europe, pol. Europejska Federacja Motocyklowa (dawniej Union Européenne de Motocyclisme, skrót UEM, pol. Europejska Unia Motocyklowa) – europejska organizacja pozarządowa, zrzeszająca 47 narodowych federacji sportów motocyklowych.

</doc>
<doc id="680923" url="https://pl.wikipedia.org/wiki?curid=680923" title="UEM">
UEM



</doc>
<doc id="680924" url="https://pl.wikipedia.org/wiki?curid=680924" title="Union Europeenne de Motocyclisme">
Union Europeenne de Motocyclisme



</doc>
<doc id="680939" url="https://pl.wikipedia.org/wiki?curid=680939" title="Latarnia morska w Bałtyjsku">
Latarnia morska w Bałtyjsku

Latarnia morska w Bałtyjsku (ros. Балтийский маяк, "Bałtijskij majak") – latarnia morska u wejścia do Zalewu Wiślanego na brzegu Bałtyku, położona na północnej części Mierzei Wiślanej w mieście Bałtyjsk w Rosji (obwód kaliningradzki).
Latarnia zbudowana w roku 1813 o kształcie stożkowym. Górna część jest czerwona, dolna biała.

</doc>
<doc id="680949" url="https://pl.wikipedia.org/wiki?curid=680949" title="Śląsk (ujednoznacznienie)">
Śląsk (ujednoznacznienie)

Kluby sportowe:
Inne:

</doc>
<doc id="680961" url="https://pl.wikipedia.org/wiki?curid=680961" title="Pszczeliny">
Pszczeliny

Pszczeliny – wieś w Polsce położona w województwie podkarpackim, w powiecie bieszczadzkim, w gminie Lutowiska. Leży nad Wołosatym przy drodze wojewódzkiej nr 896. Wieś jest częścią składową sołectwa Stuposiany.
W latach 1975–1998 miejscowość administracyjnie należała do województwa krośnieńskiego.
W Pszczelinach znajduje się zbudowany między majem 1987 a październikiem 1989 kościół rzymskokatolicki pw. św. św. Piotra i Pawła – filia Parafii Świętej Anny w Ustrzykach Górnych.

</doc>
<doc id="680966" url="https://pl.wikipedia.org/wiki?curid=680966" title="DHEA">
DHEA



</doc>
<doc id="680977" url="https://pl.wikipedia.org/wiki?curid=680977" title="Edward Czernik">
Edward Czernik

Edward Czernik (ur. 25 września 1940 w Dublanach) – polski skoczek wzwyż, mistrz i rekordzista Polski, olimpijczyk.
Życiorys.
Urodził się 25 września 1940 w Dublanach, w rodzinie Józefa i Anieli Dubik. Ukończył Studium Nauczycielskie w Zielonej Górze, kierunek wychowanie plastyczne (1962) i WSWF w Poznaniu (1971). 
Nauczyciel wf, trener klasy mistrzowskiej (1986), m.in. kadry narodowej Polski w skoku wzwyż 1976–1980, w „Lubtourze” w Zielonej Górze 1980–1986 i od 1986 w Zjednoczonych Emiratach Arabskich – Dubaj.
Swoje wspomnienia sportowe opisał w książce pt. "Przeskoczyłem siebie", wydaną w 1985 przez Lubuskie Towarzystwo Kulturalne.
Kariera sportowa.
28-krotny reprezentant Polski w meczach międzypaństwowych (1961–1969): 28 startów, 12 zwycięstw indywidualnych.
5-krotny mistrz Polski (1961, 1963, 1964, 1966, 1967).
7-krotny rekordzista Polski (od 2,08 w 1961 do 2,20 w 1964).
Halowy mistrz Finlandii z 1964.
Jako pierwszy Polak skoczył 2,20 m (30 lipca 1964 Hëssleholm, Szwecja).
Dotychczasowy rekordzista Polski skoku wzwyż stylem przerzutowym.

</doc>
<doc id="680980" url="https://pl.wikipedia.org/wiki?curid=680980" title="Lista najwyższych budynków w Nowym Jorku">
Lista najwyższych budynków w Nowym Jorku

Lista najwyższych budynków w Nowym Jorku – lista budynków w Nowym Jorku, uporządkowana pod względem wysokości.
Panoramę Nowego Jorku, największego miasta w Stanach Zjednoczonych, zdobi 5 818 wieżowców, na czele z 92 budynkami o wysokościach co najmniej 183 metrów. Najwyższym budynkiem w Nowym Jorku otwarty w 2015r. Freedom Tower, znajdujący się w centrum Manhattanu. Drugi, co do wysokości, Empire State Building, jest jednocześnie 4. najwyższym budynkiem w Stanach Zjednoczonych, a także 17. najwyższym budynkiem na świecie. Od czasu oddania do użytku, aż do 1972 roku, Empire State Building dzierżył ponadto miano najwyższego budynku na świecie. Trzecim pod względem wielkości budynkiem w Nowym Jorku jest Bank of America Tower, który łącznie z iglicą ma wysokość 366 metrów. Trzecie miejsca na liście najwyższych budynków w Nowym Jorku zajmują jednocześnie Chrysler Building (najwyższy budynek na świecie w latach 1930–1931), a także New York Times Building – oba mają wysokość 319 metrów.
Od 2003 roku w Nowym Jorku zakończono konstrukcję 12 budynków o wysokościach co najmniej 183 metrów. Kolejnych 15 obiektów pozostaje obecnie w stadium budowy, łącznie z 541–metrowym 1 World Trade Center (wcześniej znanym jako Freedom Tower). Jest on częścią kompleksu, który zastąpi zniszczone wieże World Trade Center; w skład tegoż kompleksu wchodzić będą również: wybudowany już 226–metrowy 7 World Trade Center, konstruowany obecnie 297–metrowy 150 Greenwich Street, a także proponowane 411–metrowy 200 Greenwich Street, 378–metrowy 175 Greenwich Street oraz 226–metrowy 130 Liberty Street. W czerwcu 2008 roku, w Nowym Jorku było 338 konstruowanych, zatwierdzonych do konstrukcji lub proponowanych do konstrukcji wieżowców.
Historia.
Historia drapaczy chmur w Nowym Jorku rozpoczęła się wraz z oddaniem do użytku World Building w 1890 roku; konstrukcja miała wysokość 106 metrów. Mimo że nie był to pierwszy wieżowiec w mieście, World Building stanowił pierwszy budynek, który przewyższył 87–metrowy Trinity Church. World Building, najwyższy budynek w Nowym Jorku do roku 1899, został wyburzony w 1955 roku, by zrobić miejsce dla powiększenia wjazdu na Brooklyn Bridge.
Nowy Jork odegrał znaczącą rolę w rozwoju wieżowców; od 1890 roku, jedenaście struktur w mieście dzierżyło tytuły najwyższych budynków świata. Nowy Jork został bardzo wcześnie opanowany przez boom na drapacze chmur, który narodził się na początku lat 10. XX wieku i trwał do lat 30. XX wieku. W tym okresie powstało 16 z 82 najwyższych budynków w mieście, a w tym Bank of Manhattan Trust Building, Chrysler Building i Empire State Building. Każdy z nich w momencie ukończenia był najwyższą strukturą na świecie.
Drugi boom na wieżowce w Nowym Jorku rozpoczął się około 1960 roku. Od tamtego czasu w mieście powstało niemalże 70 obiektów o wysokościach co najmniej 183 metrów, włączając w to bliźniacze wieże World Trade Center. Wieża północna, One World Trade Center, była najwyższym budynkiem na świecie w latach 1972–1973, a także najwyższym budynkiem w Nowym Jorku aż do 2001 roku. Wieża północna, podobnie jak sześć innych budynków w kompleksie World Trade Center, została zniszczona w wyniku ataków terrorystycznych z 11 września 2001 roku.
Położenie.
Nowojorskie drapacze chmur koncentrują się przede wszystkim na dwóch obszarach: Midtown i Lower Manhattan, mimo że inne dzielnice Manhattanu oraz Brooklyn, Queens i Bronx także posiadają znaczne ilości wieżowców. W sierpniu 2010 roku, w mieście istniało 5 912 drapaczy chmur. W styczniu 2011 roku, w całym Nowym Jorku znajdowało się 216 budynków, które osiągały wysokości co najmniej 150 metrów (łącznie z tymi w fazie budowy) – więcej, niż w każdym innym mieście w Stanach Zjednoczonych.
Najwyższe budynki.
W Nowym Jorku istnieje w sumie ponad 975 tysięcy budynków. Lista ta przedstawia nowojorskie wieżowce, które mają wysokość co najmniej 183 metrów, w oparciu o standardowy pomiar wysokości. Obejmuje on iglice oraz detale architektoniczne, ale nie uwzględnia masztów antenowych. Z kolei kolumna "Rok" odnosi się do roku, w którym dany budynek został ukończony. Budynki zaznaczone tym znakiem (*) są w budowie, ale zostały zwieńczone w roku napisanym w kolumnie "Rok".
Najwyższe budynki według pomiaru do szczytu.
Lista zawiera najwyższe budynki w Nowym Jorku według pomiaru wysokości aż do szczytu, uwzględniając maszty antenowe. Standardowe reguły architektonicznego mierzenia wysokości, które nie uwzględniają masztów antenowych, zostały przedstawione poniżej wyłączne w celach porównania. Znak równości (=) oznacza, że co najmniej dwa budynki posiadają tę samą wysokość. Z kolei kolumna "Rok" odnosi się do roku, w którym dany budynek został ukończony.
Najwyższe budynki według dzielnic.
Lista przedstawia najwyższe budynki w każdej z dzielnic Nowego Jorku, w oparciu o standardowe metody pomiaru wysokości. Kolumna "Rok" odnosi się do roku, w którym dany budynek został ukończony.
Najwyższe budynki w fazach budowy, planowania lub zatwierdzenia do budowy.
W budowie.
Lista prezentuje budynki, pozostające obecnie w fazie konstrukcji, których wysokość ma wynosić co najmniej 200 metrów. Kolumna "Rok" odnosi się do szacowanej daty oddania obiektów do użytku.
Najwyższe nieistniejące już budynki.
Lista przedstawia budynki, które obecnie już nie istnieją, a w przeszłości miały co najmniej 183 metry wysokości.
Linia czasu najwyższych budynków w Nowym Jorku.
Lista przedstawia obiekty, które na przestrzeni lat dzierżyły tytuł najwyższego budynku w Nowym Jorku. Każdy z nich, z wyjątkiem Trinity Church, był w momencie ukończenia najwyższym budynkiem na świecie.

</doc>
<doc id="680982" url="https://pl.wikipedia.org/wiki?curid=680982" title="Piąta góra">
Piąta góra

Piąta Góra (port. "O Monte Cinco") − powieść Paula Coelho wydana w roku 1997. Pierwsze wydanie polskie w tłumaczeniu Grażyny Misiorowskiej i Barbary Stępień ukazało się w 1998.
Opis fabuły.
Książka opowiada o Eliaszu, proroku zmuszonym do ucieczki z rodzinnego miasta. Objawił mu się anioł i powiedział co powinien dalej robić i dokąd pójść. Bohater uczynił to, co polecił mu anioł: udał się do domu niewiasty z dzieckiem, która miała go przyjąć, napoić i nakarmić. Następnie Eliasz zakochał się w kobiecie, zwalczał jednak to uczucie, gdyż uważał, że jest wybrańcem Boga. Niewiasta zginęła podczas wojny. Dopiero po tym wydarzeniu Eliasz uświadomił sobie siłę swojego uczucia do niej. Zrozumiał także, iż powinien zmienić swoje życie.
Bohater podczas swojej tułaczki zwątpił w Boga, jednakże dzięki licznym wyzwaniom rzuconym przez los, ostatecznie uwierzył w jego istnienie. Uznał także, że to właśnie on został wyznaczony i wyróżniony wśród ludzi aby wiernie służyć Bogu.

</doc>
<doc id="680989" url="https://pl.wikipedia.org/wiki?curid=680989" title="Skorodne">
Skorodne

Skorodne (w latach 1977–1981 Ostra) – osada w Polsce położona w województwie podkarpackim, w powiecie bieszczadzkim, w gminie Lutowiska.
W połowie XIX wieku właścicielką posiadłości tabularnej w Skorodnem była Emilia Terlecks.
W latach 1975–1998 miejscowość administracyjnie należała do województwa krośnieńskiego.

</doc>
<doc id="680990" url="https://pl.wikipedia.org/wiki?curid=680990" title="Deferens">
Deferens



</doc>
<doc id="680997" url="https://pl.wikipedia.org/wiki?curid=680997" title="Apolonia Nowak">
Apolonia Nowak

Apolonia Nowak (ur. 3 stycznia 1944 w Piaseczni) – polska artystka ludowa z kurpiowskiej Puszczy Zielonej, śpiewaczka i wycinankarka. Obecnie mieszka w Kadzidle.
Twórczość.
Wycinankarstwa nauczyła się podpatrując i pomagając swojej mamie, która opracowywała wzory wycinanek i kwiatów dla spółdzielni PLiA „Kurpianka” w Kadzidle. Później sama pracowała w spółdzielni i tam też należała do zespołu folklorystycznego. Opierając się na tradycyjnych ludowych motywach (m.in. lelujach, gwiazdach), rozpropagowała nową odmianę wycinanki kurpiowskiej. W dużych formatach wycinanek okrągłych (gwiazdach) środkowe pola wypełnia wycinankami ażurowymi przedstawiającymi sceny o tematyce biblijnej, religijnej i historycznej. Swój cykl pasyjny zaprezentowała na wystawach "Biblia w sztuce ludowej" m.in. w Białymstoku, Ciechanowcu, Sierpcu. Jej prace znajdują się w wielu muzeach, prezentowane były na imprezach folklorystycznych i targach sztuki (Niemcy, Szwecja, Wielka Brytania, Francja, Turcja, Włochy, USA i inne). Wycinanka w formie gwiazdy z Matką Boską w środku trafiła do kolekcji papieża Jana Pawła II. Oprócz wycinanek wykonuje palmy, pisanki, kwiaty z bibuły, bukiety.
Śpiew.
Zaczęła śpiewać w 1960 z zespołem „Kurpianka”. Występowała z nim jako solistka i tancerka na licznych imprezach folklorystycznych w kraju i za granicą (m.in. we Włoszech, Anglii, ZSRR. Niemczech, Szwajcarii, Szwecji). Posiada silny, czysty biały głos, używa techniki śpiewu na tzw. krzyku w rejestrze piersiowym. W jej repertuarze występują tradycyjne pieśni w gwarze kurpiowskiej: rzewne „leśne”, weselne oraz kolędy. Od 1992 roku współpracuje z zespołem Ars Nova. Lider zespołu Jacek Urbaniak usłyszał ją na koncercie dla młodzieży w Filharmonii Narodowej w Warszawie. Zwrócił uwagę na jej solowy śpiew, barwę i potęgę głosu oraz wyważony sposób zachowania się na scenie. We współpracy z zespołem powstała w 1996 płyta "Zaświeć niesiądzu" (zarejestrowana w akustyce kościoła gotyckiego Najświętszej Maryi Panny w Warszawie), płyta "Anatomia kobyły" (pieśni ludowe o koniach, 2002) oraz nagrania dla Polskiego Radia i 2 Programu TVP. Od 2005 współpracuje z zespołem Swoją Drogą Trio. Artystka wystąpiła również w singlu "Wracam" zespołu Sorry Boys, wyśpiewując na samym początku słowa „O drogę nie pytam / nie pytam nikogo / bo ja drogę lubię / długą, długą / bo ja wolę ufać / własnym nogom”, otwierające utwór.
Wciąż śpiewa w zespole „Kurpianka” działającym obecnie przy ośrodku kultury w Kadzidle, a także w chórze parafialnym. Występowała także dla Jana Pawła II.
Nagrody.
Apolonia Nowak jest laureatką kilkuset nagród i wyróżnień, z których ważniejsze to:

</doc>
<doc id="680999" url="https://pl.wikipedia.org/wiki?curid=680999" title="Erwin Piscator">
Erwin Piscator

Erwin Max Friedrich Piscator (ur. 17 grudnia 1893 w Ulm, zm. 30 marca 1966 w Starnbergu) – niemiecki reżyser teatralny, reformator i teoretyk współczesnego teatru, twórca teatru politycznego i koncepcji artystycznej teatru masowego.
Życiorys.
Studiował na Uniwersytecie Ludwika i Maksymiliana w Monachium. W tymże mieście zadebiutował jako aktor w 1914 roku. Wziął udział w I wojnie światowej. W 1919 założył Proletarisches Theater, grający w różnych dzielnicach Berlina. W latach 1924–1927 był głównym reżyserem w berlińskim Volksbühne. Usunięty stamtąd (po wystawieniu "Burzy nad Gottland" Welka) za jaskrawą propagandę komunistyczną, założył własny teatr Piscator-Bühne na Nollendorfplatz. Swoje poglądy teoretyczne zawarł w książce "Teatr polityczny" ("Das Politische Theater") (1929). W okresie narastającego faszyzmu w Niemczech wyjechał z kraju i pracował na różnych scenach europejskich, między innymi w ZSRR, gdzie nakręcił film "Bunt rybaków w Santa Barbara". Od 1938 przebywał w Nowym Jorku, gdzie prowadził studio teatralne (Dramatic Workshop) w New School for Social Research. Współpracował tam okresowo z polskim reżyserem Ryszardem Ordyńskim. W 1951 roku wyjechał ze Stanów Zjednoczonych i wystawiał gościnnie w teatrach Holandii, Szwecji, Szwajcarii, Izraela. W 1951 roku, w czasach makkartyzmu, przeprowadził się do Berlina Zachodniego, gdzie w 1962 roku został mianowany dyrektorem Freie Volksbühne. W Nowym Jorku pozostawił swoją żonę, tancerkę Marię Ley, z którą ożenił się w roku 1937 w Paryżu.
Koncepcja teatru.
Twórczość Piscatora wywodzi się z kręgu tak zwanej reformy teatralnej, stanowiącej reakcję na przebrzmiałe formy teatru dziewiętnastowiecznego.
Idea.
Piscator występował przeciwko estetyzmowi i koncepcjom „czystej sztuki”, przeciwstawiając im teatr stawiający sobie świadomie postępowe cele polityczne – teatr dydaktyczny i masowy, pobudzający do działania. Twierdził, że "podnosi płaszczyznę dramatu zwykłego do dramatu tendencyjnego". Robił skok od „teatru artystycznego” do „teatru czasu” ("Zeittheater"), w którym rozgrywały się nie tragedie indywidualnych bohaterów, lecz dramaty historyczne z udziałem mas, będące komentarzem do aktualnej rzeczywistości i dokumentem politycznym danej epoki (teatr faktu). Chodziło o powiązanie przeszłości i teraźniejszości, naładowanie historycznych zdarzeń potencjałem aktualnych problemów dnia.
Z Edwardem Gordonem Craigiem łączyła go niechęć do naturalizmu, stwarzania iluzji „prawdziwego” życia na scenie; od Maxa Reinhardta (inscenizacja "Edypa" i misterium "Everyman" na arenie cyrkowej) zaczerpnął pomysły wprowadzenia do przedstawienia sugestywnych tłumów ludzkich i łączenia sceny z widownią; pozostawał też pod pewnym wpływem reżyserów rosyjskich, Wsiewołoda Meyerholda i Aleksandra Tairowa, oraz niemieckiego teatru ekspresjonistycznego. W wielu jednak punktach działalność Piscatora przeciwstawiała się zasadniczo założeniom poprzedników.
Reżyser wobec tekstu literackiego.
Istotą reżyserii Piscatora był ruch, możliwie wszechstronna ekspresja ruchu. Aby ją wydobyć, kawałkował on tekst literacki, przerzucał bohaterów z jednego terenu akcji na drugi. Był reżyserem mało szanującym dramat jako utwór literacki w tradycyjnym sensie. Z dziełami klasyki poczynał sobie dowolnie (np.: "Zbójcy"), ze współczesnych sztuk brał najczęściej na warsztat dzieła słabe artystycznie, mające jednak wartości dokumentalne, problemowe i agitacyjne. Dlatego też technika była dla niego nie tylko środkiem unowocześniania teatru, ale również niejako uzupełnieniem braków tekstu dramatycznego. Najłatwiej elementy do swojego „teatru epickiego” znajdował w materiale powieściowym, ogarniającym szerokie horyzonty, ukazującym zasadniczą współzależność losu jednostki i społeczeństwa, będącego „laboratorium, w którym waży się postępowanie człowieka i jego edukacja moralna” (np. "Wojna i pokój").
Reżyserię definiował jako „umiejętność kształtowania przestrzeni scenicznej i jej kompozycji plastycznej, wyrażającą się zarówno w sposobie oświetlenia, jak i twórczej inspiracji aktorów. W konsekwencji tego różni reżyserzy mogą stworzyć na podstawie jednej sztuki różne przedstawienia”.
Środki techniczne.
Piscator wykorzystywał z niezmierną pomysłowością olbrzymi aparat środków technicznych. W latach dwudziestych najsłynniejszym z chwytów Piscatora było wprowadzenie filmu jako środka rozszerzającego widowisko teatralne w czasie i przestrzeni. Czerwone rewie organizowane w latach 1924 i 1925 przybrały formę multimedialnych festynów. W wielu inscenizacjach film pełnił różnorakie funkcje: w "Rasputinie" Tołstoja był komentatorem wydarzeń, w "Potopie" Paqueta stanowił perspektywiczne przedłużenie sceny, w "Statku pijanym" ucieleśniał wizje poetyckie Rimbauda, w "Hopla, żyjemy!" Tollera łączył kolejne epizody akcji, w "Przygodach dobrego wojaka Szwejka" dekoracje George’a Grosza pokazywane były na modłę filmów rysunkowych.
Jego „konstrukcja przestrzeni scenicznej” zastępowała tradycyjne dwuwymiarowe dekoracje; budował trójwymiarowe, często bardzo wymyślne konstrukcje, organicznie związane z wizją wystawianego utworu. W "Hopla, żyjemy!" wprowadził przezroczyste kurtyny oraz scenę piętrową (Etagenbühne), dającą osiem równoczesnych planów akcji. W "Rasputinie" zastosował słynną „Segment-Globus-Bühne” olbrzymią kulę, w której otwierały się poszczególne wycinki – sceny. W "Szwejku" oraz "Rywalach" Andersona i Stallingsa – "trottoirs roulants", ruchome taśmy przesuwały się w różnych kierunkach, stwarzając nieoczekiwane kombinacje i efekty ruchu scenicznego. W "Tai-Yang budzi się" Wolfa układ ruchomych praktykabli stawał się dynamicznym elementem wyrazu. Do sukcesu przedstawień Piscatora przyczyniało się również odkrywcze korzystanie z efektów świetlnych i funkcjonalnie ilustracji muzycznej.
Ukoronowaniem pomysłów technicznych Piscatora miał się stać powstały z jego inspiracji projekt gigantycznego gmachu teatru – tak zwanego teatru totalnego, wykorzystującego najnowsze osiągnięcia techniki – opracowany przez słynnego architekta Waltera Gropiusa, oparty na zasadzie masowości, symultaniczności, jedności sceny i widowni. Według powstałego projektu rzędy z widzami można by było dowolnie przesuwać, miejsce akcji sytuować na licznych ruchomych podestach. Multimedialne projekcje objęłyby wszystkie płaszczyzny w zasięgu wzroku widza. Koncepcja ta nie została nigdy ostatecznie zrealizowana.
Spektakle.
Piscator zdobył rozgłos, organizując w wynajętym berlińskim teatrze cyrkowym na 5000 widzów Grosses Schauspielhaus tak zwane czerwone rewie: w 1924 roku "Reuve Roter Rummel" na cześć wyborów do Reichstagu, a rok później "Trotz Alledem!", z okazji zjazdu partii komunistycznej. Przedstawieniom towarzyszyły projekcje kronik filmowych o wojnie i rewolucji.
Wystawiając w 1926 roku "Zbójców" Schillera Piscator wyeliminował poetycką zawartość dzieła. Bohatera sztuki odsunął na drugi plan, uważając go za „odchylonego” rewolucjonistę, „mienszewika”, a w centrum ustawił „konsekwentnego rewolucjonistę” Spiegelberga, będącego w tekście Schillera figurą epizodyczną. Postacie sztuki ubrał we współczesne kostiumy: płaszcze żołnierskie, bluzy robotnicze; akcję osadzoną w lasach czeskich zilustrował muzyką jazzową.
W 1927 zrealizował przedstawienie "Rasputin, die Romanows, der Krieg, und das Volk, das gegen die aufstand" (Rasputin, Romanowie, wojna i lud, który przeciwko nim powstał). Reżyser chciał stworzyć epickie dzieło, w którym na losach konkretnych bohaterów pokazałby ogólne i abstrakcyjne pojęcia („kapitalizm”, „walka klas”). Dekoracje stanowiła metalowa półkula symbolizująca kulę ziemską. Na oczach widza obracała się ona odsłaniając ukryte pod klapami kolejne segmenty sceny. Spektaklowi towarzyszyły projekcje fragmentów rzeczywistych kronik filmowych z działań wojskowych, kalendarium wojny wraz z danymi statystycznymi na temat ofiar, wyświetlane na 12 ekranach i na samej kuli. Wyświetlane obrazy były komentarzem do rozgrywanej na scenie akcji, na przykład fragmenty listu cara Mikołaja II do żony kontrastowały z okrucieństwem toczonych walk pokazywanych na innych ekranach i sceną flirtu cara z sanitariuszką podczas wydawania rozkazów dla armii.
Głośnym dziełem Piscatora była jego dramatyzacja "Wojny i pokoju" dokonana przy pomocy Neumanna i Prüfera. Zrealizowana w Berlinie Zachodnim, została wystawiona na Międzynarodowym Festiwalu Teatralnym w Paryżu 1956 r. W Polsce w wystawił ją w 1957 r. Teatr Powszechny w Warszawie. Z dzieła Tołstoja Piscator wydobył współczesny antywojenny sens: wprowadził do akcji komentatora przemawiającego stylem nowoczesnego człowieka; ogromne bogactwo akcji i problematyki rozegrał równocześnie na paru planach: na „scenie rozmyślań” – gdzie każdy z głównych bohaterów ma stałe miejsce i monologuje, „scenie akcji” – gdzie toczą się kolejne epizody wątku powieściowego i „scenie losu” ("Schicksals-Bühne") – na której dzięki niezwykłej pomysłowości rozwiązań rozgrywają się całe bitwy i występują wielkie postacie historyczne. Łącznikiem całości jest ów komentator, pełniący zarazem funkcje reżysera, inspicjenta, współaktora.
Piscator inscenizował również "Szwejka" Haška, "Tragedię amerykańską" Dreisera, "Wszystkich ludzi króla" Warrena.
Krytyka.
Piscator należał do twórców zdobywających światową sławę przez prowokowanie publiczności i krytyki; najwięcej rozgłosu przysporzyli mu bodaj jego liczni oponenci z prawa i lewa. Krytyka partyjna atakowała go za niedialektyczność, socjologizm i mechaniczny materializm jego teorii; zarzucano mu płycizny i efekciarstwo. Krytykowano wyznawaną przez niego zasadę ponadpartyjności oraz fakt, że jego teatr powstał dzięki pomocy prywatnych mecenasów i w praktyce służył wytwornej, snobistycznej publiczności, a tylko na galerii gnieździli się widzowie „dla których bije serce Piscatora”.
Inspiracje i kontynuacje.
Twórczość Piscatora łączyły liczne związki i wzajemne wpływy z działalnością innych wybitnych reżyserów współczesnych Wsiewołoda Meyerholda w Rosji, Bertolta Brechta w Niemczech, Leona Schillera w Polsce. Na jego nowojorskie warsztaty dramatyczne uczęszczała Judith Malina, twórczyni awangardowego The Living Theatre.

</doc>
<doc id="681006" url="https://pl.wikipedia.org/wiki?curid=681006" title="Danuta Brzosko-Mędryk">
Danuta Brzosko-Mędryk

Danuta Brzosko-Mędryk (ur. 4 sierpnia 1921 w Pułtusku, zm. 1 września 2015) – polska lekarka stomatolog, pisarka, autorka wspomnień z obozu koncentracyjnego pt. "Niebo bez ptaków".
W trakcie okupacji niemieckiej w Polsce uczennica tajnego kursu licealnego prowadzonego przez nauczycieli Gimnazjum im. Królowej Jadwigi w Warszawie. Aresztowana przez gestapo dwukrotnie. Po raz pierwszy 16 lipca 1940 podczas egzaminu maturalnego w mieszkaniu na ulicy Śniadeckich w Warszawie. Ustny egzamin maturalny ukończyła będąc więźniarką Pawiaka w trakcie więziennego spaceru. Zwolniona nieoczekiwanie wraz z innymi maturzystami i nauczycielami po 3 tygodniach. Po raz drugi aresztowana w związku z działalnością w ZWZ–AK w swoim domu przy ulicy Mokotowskiej w Warszawie w dniu 14 sierpnia 1942. Przewieziona do obozu koncentracyjnego Lublin KL (Majdanek) w dniu 18 stycznia 1943, gdzie otrzymała numer więźniarski 4650. Pracowała początkowo w kolumnie podwórzowej tzw. Hoffkolonne oraz jako sprzątaczka w tzw. Reinigungskommando. Później została wybrana do pracy w więźniarskim szpitalu obozowym dla kobiet tzw. rewirze, w charakterze pielęgniarki.
Przewieziona 19 kwietnia 1944 do obozu Ravensbrück, gdzie otrzymała 21 kwietnia 1944 numer obozowy 36342. Stamtąd odesłana do pracy w Arbeitslager der HASAG Komando Lipsk podobozie KL Buchenwald pracującym dla firmy HASAG. Jej pasiak wraz z numerem 3050 można zobaczyć w zbiorach Muzeum Więzienia Pawiak w Warszawie. Po wyzwoleniu powróciła do Polski, gdzie odnalazła matkę Marię Brzosko. Jej ojciec Zygmunt Brzosko był szefem Kwatery Głównej Polskich Sił Zbrojnych w Beaulieu we Francji.
Ukończyła studia na Wydziale Stomatologii Uniwersytetu Łódzkiego. Napisała wiele książek. Była członkiem Związku Literatów Polskich oraz Unii Polskich Lekarzy Pisarzy. Była jedną z inicjatorek powołania Towarzystwa Opieki nad Majdankiem. Zeznawała w Nowym Jorku w trakcie procesu ekstradycyjnego Herminy Braunsteiner-Ryan oraz później w trakcie Procesu Załogi Majdanka w Düsseldorfie. Brała udział w pracach związanych z inicjacją budowy Centrum Zdrowia Dziecka oraz organizowała zagraniczną pomoc dla tej instytucji w okresie stanu wojennego. Przez długi czas brała udział w sympozjach i spotkaniach. Za swoje zasługi była wielokrotnie odznaczana, w tym Krzyżem Komandorskim, Krzyżem Oficerskim, Krzyżem Kawalerskim Orderu Odrodzenia Polski oraz Krzyżem Oświęcimskim.
Jej książka pt. „"Niebo bez ptaków"”, była powodem dla którego w 1971 rząd USA powołał ją na bezpośredniego świadka w procesie o deportację zbrodniarki wojennej Hermine Braunsteiner-Ryan. W swoich książkach przedstawia warunki bytowania w obozach, prześladowania, wyniszczającą pracę, wewnętrzną organizację więźniarek, samoobronę, samopomoc i kontakty z ludźmi zza drutów.
Autorka scenariusza do filmu opartego na wydarzeniach z procesu z 1972 pt. "Zagrożenie" z 1976 roku.
W pięćdziesięciolecie wybuchu II wojny światowej otrzymała w Akwizgranie nagrodę pokojową "Aachener Friedenspreis".
9 września 2015 została pochowana cmentarzu Powązkowskim w Warszawie.

</doc>
<doc id="681011" url="https://pl.wikipedia.org/wiki?curid=681011" title="Typy okrętów podwodnych United States Navy">
Typy okrętów podwodnych United States Navy

Typy okrętów podwodnych United States Navy – okręty podwodne jednego typu pozostające oficjalnie w służbie United States Navy; jeden lub więcej okrętów uznawanych za jedną grupę z powodu wspólnej konstrukcji (projektu), charakterystyk technicznych lub właściwości, które wyposażone są identycznie bądź niemal identycznie. 
W tabelach zestawiono wszystkie typy amerykańskich okrętów podwodnych, nie obejmuje jednak wszystkich konstrukcji okrętów tej klasy zaprojektowanych i wybudowanych w Stanach Zjednoczonych, lecz jedynie te konstrukcje, których egzemplarze zostały oficjalnie przyjęte do służby w United States Navy. Lista nie obejmuje wielu typów amerykańskich okrętów podwodnych, które zostały zwodowane przed XX wiekiem (jak "Turtle", czy "Argonaut II") i nigdy nie służyły w US Navy oraz dużej liczby konstrukcji opracowanych i wybudowanych w Stanach Zjednoczonych specjalnie dla odbiorców zagranicznych, jak peruwiańskie jednostki typu "Lobo", czy też wybudowanych na licencji w Hiszpanii, według amerykańskiego projektu, okrętów hiszpańskiego typu "C".
Legenda.
Od zakończenia drugiej wojny światowej okręty wszelkich klas budowane są w Stanach Zjednoczonych zazwyczaj według jednego planu, określanego za pomocą symboli "SCB" z odpowiednią narastającą numeracją (SCB-xxx), gdzie SCB stanowi akronim "Ship Characteristics Board". Sam Ship Characteristics Board, jest ciałem amerykańskiej floty ustalającym wstępne wymagania techniczne i operacyjne dla każdego nowego typu jednostek, oceniającym i akceptującym też każdy projekt wstępny nowego typu okrętów. Do zakończenia tej wojny jednak, projekty nowych okrętów nie były oznaczane według urzędowej systematyki, lecz nosiły oznaczenia przyznane im przez projektujące je stocznie, gdzie początkowe litery oznaczały:
Mniejsze zmiany ulepszające są wprowadzane do późniejszych okrętów tego samego typu przez co okręty wewnątrz jednego typu mogą się w pewnym stopniu różnić. Zmiany konstrukcyjne wprowadzane były także w okresie służby jednostek każdego typu. Wszystkie jednak jednostki danego typu są do siebie konstrukcyjnie zbliżone.
Czasami typ składa się tylko z jednego okrętu, zazwyczaj zbudowanego do celów eksperymentalnych, bądź oceny sprawności operacyjnej nowej konstrukcji, przed skierowaniem jej do produkcji seryjnej. Przykładem jest USS "Albacore" (AGSS-569), który został zbudowany w celu badań nad nowym kształtem kadłuba, bądź USS "Glenard P. Lipscomb" (SSN-685), z którego seryjnej budowy zrezygnowano na rzecz jednostek typu "Los Angeles". W takich przypadkach, nazwa typu nie jest odnośnikiem do dedykowanego temu typowi artykułu - podstawowe informacje na temat tej konstrukcji zostały zawarte w artykule poświęconym okrętowi prototypowemu, będącemu jedynym przedstawicielem swojego typu.
Wyjaśnienie nagłówków kolumn w tabelach:
Okręty podwodne ery Holland-Lake.
W drugiej połowie XIX i na początku XX wieku, dominującą pozycję w amerykańskim przemyśle okrętowym budującym okręty podwodne, uzyskały konkurencyjne względem siebie przedsiębiorstwa założone przez dwóch amerykańskich i światowych pionierów budowy okrętów podwodnych: Johna Hollanda oraz Simona Lake'a. Założona przez Johna Hollanda 'Holland Torpedo Boat Company' wkrótce przekształciła się w funkcjonującą do dziś stocznię okrętów podwodnych Electric Boat, 'Lake Torpedo Boat Company' Simona Lake'a nie wytrzymała zaś konkurencji z przedsiębiorstwem Hollanda, i zbankrutowała po kilkudziesięciu latach ostrej walki rynkowej. Obie jednak stocznie stworzyły podwaliny pod współczesny amerykański przemysł okrętów podwodnych.
Wczesne amerykańskie okręty podwodne były oryginalnie określane nazwami; praktyka ta uległa - jak się później okazało, czasowej - zmianie w 1911 roku, kiedy jednostki zostały przemianowane na oznaczenia alfanumeryczne.
Okres międzywojenny.
Fleet submarines.
Przedwojenne plany amerykańskie zakładały wykorzystanie okrętów podwodnych przede wszystkim do celów rozpoznania przed ciężkimi okrętami floty, w ramach którego miały raportować o ruchach floty przeciwnika i spowalniać ją za pomocą ataków torpedowych. Zrodziło to potrzebę budowy dużych okrętów oceanicznych, zdolnych do rozwijania prędkości nawodnych umożliwiających dotrzymanie kroku dużym jednostkom nawodnym floty, którym miały towarzyszyć. To wymaganie zrodziło powstanie projektów "okrętów podwodnych floty" - "fleet submarines". Druga wojna światowa zmieniła plany wykorzystania okrętów podwodnych przez amerykańską marynarkę, jednostki tej klasy działały bowiem głównie samodzielnie, budowane jednak podczas wojny jednostki wciąż określane były mianem 'okrętów floty'.
Powojenne typy okrętów podwodnych.
Na powojenne amerykańskie konstrukcje okrętów podwodnych, w znacznej mierze wpłynęły doświadczenia wojen podwodnych oraz działań ZOP na obu największych oceanach, jak też osiągnięcia konstruktorów niemieckich, zwłaszcza w konstrukcji okrętów podwodnych typu "XXI" oraz rozpoczynająca się zimna wojna ze Związkiem Radzieckim. Zrodziło to przede wszystkim wymagania uzyskania możliwości długiego pływania w zanurzeniu oraz możliwości pływania pod wodą z prędkościami większymi niż na powierzchni. W konsekwencji, okręty podwodne dostosowane dotąd hydro dynamicznie do pływania nawodnego, zaczęły zmieniać swój kształt w celu optymalizacji hydrodynamiki pływania podwodnego. Nowe technologie w zakresie produkcji oraz obróbki stali oraz konstrukcji struktury okrętów natomiast, umożliwiły wzrost możliwych do osiągnięcia przez okręty głębokości zanurzenia.
Era jądrowa.
Początki amerykańskich prac nad napędem jądrowym dla okrętów datowane są na 1939 rok, jednak pełne zaangażowanie Stanów Zjednoczonych w ten program badawczy, nastąpiło dopiero po zakończeniu II wojny światowej. Program ten doprowadził do zwodowania pierwszego okrętu z siłownią nuklearną USS "Nautilus" (SSN-571). W konsekwencji, w 1956 roku, ówczesny szef operacji morskich (CNO) Arleigh Burke podjął decyzje o całkowitym zaprzestaniu budowy nowych jednostek z napędem spalinowym, które ustąpiły miejsca kolejnym typom jednostek nuklearnych.
Bibliografia.
Dane techniczne i charakterystyki taktyczne
Oznaczenia projektów

</doc>
<doc id="681013" url="https://pl.wikipedia.org/wiki?curid=681013" title="Frederick Seymour (admirał)">
Frederick Seymour (admirał)

Frederick Beauchamp Paget FitzRoy (ur. 12 kwietnia 1821 na Bruton Street w Londynie, zm. 30 marca 1895 na Ryder Street nr 22 w Londynie) – brytyjski arystokrata i wojskowy, młodszy syn pułkownika Horace'a Beauchampa Seymoura (wnuka 1. markiza Hertford) i Elisabeth Malet Palk, córki Lawrence’a Palka, 2. baroneta. Kształcił się w Eton College.
Życiorys.
W 1834 r. wstąpił do Royal Navy. Służył w marynarce na Morzu Śródziemnym i Pacyfiku. W 1847 r. został awansowany do rangi komandora porucznika, a w 1854 r. komandora. Podczas wojny krymskiej dowodził w latach 1855–1856 HMS „Meteor”. Później służył w Birmie. Podczas wojny z Maorysami w Nowej Zelandii w latach 1860–1861 dowodził morską brygadą. Za swoją postawę został odznaczony Krzyżem Kawalerskim Orderu Łaźni.
W 1870 r. został mianowany kontradmirałem. W 1872 r. na okres dwóch lat został Lordem Admiralicji, a przez następne trzy lata dowodził flotą na kanale La Manche ("Channel Fleet"). 31 grudnia 1876 r. uzyskał stopień wiceadmirała. W czerwcu 1877 r. został odznaczony Krzyżem Komandorskim Orderu Łaźni. W 1882 r. uzyskał Krzyż Wielki tego orderu. W latach 1880–1883 dowodził Flotą Śródziemnomorską. W maju 1882 r. został awansowany do stopnia admirała.
W tym samym roku, w nagrodę za sprawnie przeprowadzony atak i ostrzał Aleksandrii oraz inne działania morskie podczas wojny z Egiptem, został nagrodzony tytułem barona Alcester, uprawniającym go do zasiadania w Izbie Lordów. Otrzymał również uposażenie od Parlamentu w wysokości 25 000 funtów. W 1885 ukończył studia na Uniwersytecie w Oksfordzie z tytułem doktora prawa cywilnego. Zmarł w 1895 r. Nigdy się nie ożenił i nie pozostawił potomstwa. Wraz z jego śmiercią wygasł tytuł barona Alcester.

</doc>
<doc id="681015" url="https://pl.wikipedia.org/wiki?curid=681015" title="Baron Alcester">
Baron Alcester



</doc>
<doc id="681017" url="https://pl.wikipedia.org/wiki?curid=681017" title="Byczynica">
Byczynica

Byczynica – przysiółek wsi Steblów w Polsce, położony w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 przysiółek należał administracyjnie do ówczesnego województwa opolskiego.
W końcu XVIII w., gdy należała do ówczesnego landrata von Schippa, zamieszkiwały ją 152 osoby i było tam aż 17 gospodarstw kmiecych, a także 3 gospodarstwa zagrodnicze. Można z tego wnioskować, że była to stosunkowo bogata wieś ze zdecydowaną przewagą dużych obszarowo gospodarstw chłopskich.
W połowie XIX w. należała do pani von Ratschek, a władzę sądową sprawowano ze Steblowa. We wsi znajdował się folwark, były tam też 23 domy mieszkalne, a liczba mieszkańców wynosiła 160 osób, wszyscy wyznania katolickiego. Pod względem parafialnym miejscowość należała do Zakrzowa i tak pozostało do dziś..
W XIX w. do miejscowości tej należał jeszcze folwark Brzosowa.

</doc>
<doc id="681024" url="https://pl.wikipedia.org/wiki?curid=681024" title="Uniwersytet w Peczu">
Uniwersytet w Peczu

Uniwersytet w Peczu () – najstarszy i jednocześnie najmłodszy uniwersytet na Węgrzech, założony pierwotnie jako studium generale przez Ludwika Węgierskiego w 1367, w XV w. rozdzielony na dwie odrębne uczelnie. 1 stycznia 2000 połączono go z Uniwersytetem Jana Pannoniusa i kilkoma innymi placówkami, w wyniku czego powstała nowa uczelnia (stąd najmłodszy uniwersytet), która skupia obecnie 10 wydziałów. Jednym z jej absolwentów jest były premier Węgier Ferenc Gyurcsány.

</doc>
<doc id="681028" url="https://pl.wikipedia.org/wiki?curid=681028" title="Łężyca (województwo pomorskie)">
Łężyca (województwo pomorskie)

Łężyca (kaszb. "Łãczëcô") – dawna osada w Polsce położona w województwie pomorskim, w powiecie słupskim, w gminie Damnica. Miejscowość zniesiona 1 stycznia 2017.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Łężyca: Łężyca, Łężyce

</doc>
<doc id="681031" url="https://pl.wikipedia.org/wiki?curid=681031" title="Eduskunta">
Eduskunta

Eduskunta (szw. "Riksdagen") – jednoizbowy parlament w Finlandii, wybierany raz na cztery lata w wyborach powszechnych (system proporcjonalny, metoda D’Hondta).
Historia.
Jednoizbowy parlament Finlandii został ustanowiony w wyniku reform politycznych w Cesarstwie Rosyjskim w 1906. Zastąpił dotychczasowy sejm stanowy. Wprowadzono wówczas w pełni równe i powszechne prawo wyborcze. 1 czerwca 1906 czynne i bierne prawo wyborcze otrzymały kobiety (po raz pierwszy w Europie). Pierwsze wybory do parlamentu miały miejsce w 1907. Wybrano wówczas 19 kobiet. Pozycja parlamentu była jednak mocno ograniczona przez podległy jedynie cesarzowi Senat. 15 listopada 1917 Eduskunta stosunkiem głosów 127:68 przyjęła uchwałę o przejęciu najwyższej władzy w kraju. 6 grudnia 1917 stosunkiem głosów 127:68 uchwaliła "Deklarację niepodległości".
Uprawnienia.
Do podstawowych funkcji Eduskunty należą:
Eduskunta, przy współudziale prezydenta i sędziów Sądu Najwyższego, wybiera również premiera.

</doc>
<doc id="681036" url="https://pl.wikipedia.org/wiki?curid=681036" title="Wykopaliska">
Wykopaliska

Wykopaliska archeologiczne – jedna z najważniejszych terenowych metod badawczych archeologii, polegająca na systematycznym i dokumentowanym fizycznym rozbiorze stanowiska archeologicznego na poszczególne jednostki stratygraficzne, w kolejności od najmłodszej do najstarszej.
Rodzaje wykopalisk archeologicznych.
Wyróżnić można dwa zasadnicze rodzaje wykopalisk:
Wśród wykopalisk ratowniczych wyróżnić można także dwa podrodzaje:
Filozofia wykopalisk archeologicznych.
Wykopaliska archeologiczne są destrukcyjną metodą badawczą: w procesie wykopalisk badana część stanowiska archeologicznego przestaje istnieć i jest przekształcana w dokumentację i zbiory znalezisk.
Wykopaliska podejmowane były dawniej swobodnie przez archeologów na wybranych przez nich stanowiskach. W związku ze zmianą nastawienia archeologów do dziedzictwa archeologicznego, która dokonała się pod koniec XX wieku, wykopaliska obecnie uważa się jednak za metodę badawczą, którą należy stosować dopiero wówczas, gdy:
Takie podejście skodyfikowane zostało przede wszystkim w "Międzynarodowej Karcie Ochrony i Zarządzania Dziedzictwem Archeologicznym" (czyli tzw. "Karcie Lozańskiej") przyjętej w roku 1990 przez Międzynarodową Radę Ochrony Zabytków i Miejsc Historycznych (ICOMOS).
W związku z destrukcyjnym charakterem wykopalisk we wszystkich cywilizowanych krajach ich prowadzenie jest kontrolowane przez służby konserwatorskie poprzez wydawanie zezwoleń.
Narzędzia stosowane podczas wykopalisk archeologicznych.
W czasie wykopalisk stosowane być mogą wszelkie narzędzia, które są wystarczająco precyzyjne, aby oddzielać od siebie poszczególne jednostki stratygraficzne. W zależności od rozciągłości i miąższości danej jednostki stratygraficznej, jak również od jej zawartości do jej eksploracji mogą być używane:
Ponadto archeolodzy stosują rozmaite inne narzędzia, dostosowane do specyficznych rodzajów jednostek stratygraficznych danego stanowiska: szczotki, pędzle, skalpele, łyżki itp.
Metodyka wykopalisk.
Wykopaliska archeologiczne polegają na identyfikowaniu granic (w płaszczyźnie poziomej i pionowej) kolejno zalegających coraz niżej jednostek stratygraficznych i ich eksploracji w kolejności odwrotnej do kolejności, w jakiej zostały kiedyś zdeponowane. Każda jednostka stratygraficzna reprezentuje jakiś epizod historii stanowiska archeologicznego.
Jednostki stratygraficzne dzielą się na:
Sekwencja jednostek stratygraficznych odzwierciedla historię stanowiska. Historię stanowiska przedstawia się graficznie za pomocą tzw. macierzy Harrisa lub diagramu Harrisa ("Harris Matrix"), która przedstawia relacje czasowe pomiędzy poszczególnymi jednostkami stratygraficznymi.
W czasie eksploracji z warstwowych jednostek stratygraficznych wydobywane są zabytki ruchome, jak również pobierane są próbki sedymentu do badań paleobiologicznych. Wszystkie jednostki stratygraficzne (ich granice), jak również ważniejsze elementy ich zawartości (np. elementy konstrukcyjne czy skupiska zabytków ruchomych) są dokumentowane opisowo, fotograficznie i rysunkowo. Ponieważ zasadniczą rolę w procesie wykopalisk archeologicznych odgrywa zapewnienie późniejszej możliwości odtworzenia nieistniejącego już stanowiska archeologicznego, kluczowe znaczenie ma stosowanie stałych systemów pomiarowych: siatki pomiarów w płaszczyźnie poziomej (zazwyczaj opartej na kartezjańskim układzie współrzędnych) oraz pomiarów wysokościowych opartych na odniesieniach do stałych punktów wysokościowych (reperów).
Nadzór.
Prowadzenie badań archeologicznych wymaga pozwolenia wojewódzkiego konserwatora zabytków. Za prowadzenie ich bez pozwolenia albo wbrew jego warunkom grozi kara grzywny.

</doc>
<doc id="681037" url="https://pl.wikipedia.org/wiki?curid=681037" title="Fall Out Boy’s Evening Out with Your Girlfriend">
Fall Out Boy’s Evening Out with Your Girlfriend

Fall Out Boy’s Evening Out with Your Girlfriend – pierwszy album punkowego zespołu Fall Out Boy, został wydany w 2003 roku.

</doc>
<doc id="681039" url="https://pl.wikipedia.org/wiki?curid=681039" title="Anchee Min">
Anchee Min

Anchee Min (; ur. 14 stycznia 1957 w Szanghaju) – chińska malarka, fotografik, muzyk i pisarka.
Będąc uczennicą szkoły podstawowej wstąpiła w szeregi Czerwonogwardzistów.
W wieku 17 lat została zesłana do rolniczego obozu pracy. Później pracowała jako pomocnik oraz jako aktorka w Szanghajskim Studio Filmowym. Wyjechała do Stanów Zjednoczonych w 1984 roku.
Mieszka w San Francisco i w Szanghaju. Jej powieści i wspomnienia, zatytułowane "Czerwona Azalia" są częściowo autobiograficzne i opisują rzeczywistość Chin w czasach Mao Zedonga.
W roku 1999 wyszła za mąż za Lloyda Lofthouse'a.

</doc>
<doc id="681040" url="https://pl.wikipedia.org/wiki?curid=681040" title="William Christie (dyrygent)">
William Christie (dyrygent)

William Lincoln Christie (ur. 19 grudnia 1944 w Buffalo) – amerykański dyrygent osiadły we Francji
Życiorys.
Urodził się w Buffalo. Na Uniwersytecie Harvarda studiował historię sztuki, a na Yale grę na fortepianie, organach i klawesynie. Poznał Ralpha Kirkpatricka, który zaszczepił w nim zamiłowanie do muzyki francuskiej. Na stałe przyjechał do Paryża w 1971. Kontynuował naukę gry na klawesynie u Kennetha Gilberta i Davida Fullera.
Od 1979 jego kariera nabrała rozpędu przy współpracy z Les Arts Florissants. Wraz z grupą skupił się głównie na wykonywaniu muzyki angielskiej, francuskiej i włoskiej XVII i XVIII wieku. Przyczynił się do popularyzacji muzyki francuskiej tego okresu.
Christie był regularnie zapraszany przez wielkie orkiestry do współpracy, dwukrotnie brał udział w festiwalu w Glyndebourne z operami Georga Friedricha Händla: "Theodora" w 1996 i "Rodelinda" w 1998. Jednak główny nurt jego działalności stanowi wykonywanie muzyki francuskiej, takich kompozytorów jak Marc-Antoine Charpentier, Jean-Philippe Rameau, François Couperin.

</doc>
<doc id="681041" url="https://pl.wikipedia.org/wiki?curid=681041" title="Jimmy Cliff">
Jimmy Cliff

Jimmy Cliff, właśc. James Chambers (ur. 1 kwietnia 1948 w Saint James) – jamajski muzyk reggae.
Życiorys.
Studiował w college'u, jednak porzucił naukę i w 1962 zamieszkał w Kingston. Jego kariera muzyczna rozpoczęła się od spotkania producenta Leslie Konga, który wydał pierwszy singel czternastoletniego wówczas Cliffa o tytule "Hurricane Hattie".
W 1964 podpisał kontrakt z Island Records i przeniósł się do Anglii. Jego światowym debiutem był album "Hard Road to Travel", który otrzymał rewelacyjne recenzje. Jednak nie udało mu się osiągnąć sukcesu komercyjnego. Jego pierwszym sukcesem na skalę międzynarodową była płyta "Wonderful World, Beautiful People".
Wydany w 1973 soundtrack do filmu "The Harder They Come" (w którym Jimmy zagrał główną rolę), który okazał się światowym sukcesem, nadal nie pozwolił mu przebić się do czołówki wykonawców reggae. Jimmy przeniósł się do wytwórni EMI. Po wydaniu kilku albumów Jimmy zrobił sobie przerwę i wyjechał do Afryki odkrywając muzułmańską duchowość. Szybko wrócił do muzyki, grając trasy koncertowe. W 1983 wraz z Kool &amp; the Gang wydał płytę "Power &amp; the Glory". Kolejny album, wydany w 1985 "Cliff Hanger", zdobył nagrodę Grammy.
W 1993 powrócił na listy przebojów coverem "I Can See Clearly Now" Johnny'ego Nasha. Wydał także swoją wersję znanej afrykańskiej piosenki "The Lion Sleeps Tonight".
W 2002 wydał "Fantastic Plastic People", na którym występują zaproszeni goście: Joe Strummer, Annie Lennox, Sting. W 2004 wydał płytę "Black Magic", na której znajdują się piosenki reggae z dodatkiem elektroniki.
W 2010 r. muzyk uzyskał nominację do Rock and Roll Hall of Fame.

</doc>
<doc id="681044" url="https://pl.wikipedia.org/wiki?curid=681044" title="Czetwertnia">
Czetwertnia

Czetwertnia (ukr. "Четвертня") – miejscowość na Ukrainie, w obwodzie wołyńskim, w rejonie maniewickim ze stolicą w miejscowości Maniewicze.
Położenie.
Znajduje się nad rzeką Styr, na północ od Łucka, przy drodze do Czartoryska.
Historia.
Z nazwy tej miejscowości wywodzi się ród książęcy będący gałęzią ruskiej dynastii Rurykowiczów – Czetwertyńscy. Pierwszym księciem w XV w. na Czetwertni był Aleksander (zm. 1450). W 1625 r. właścicielami byli Zbarascy, następnie Horainowie. W 1750 r. dobra powróciły do rodziny Czetwertyńskich, którzy wybudowali zamek w Nowej Czetwertni.

</doc>
<doc id="681048" url="https://pl.wikipedia.org/wiki?curid=681048" title="Ślężański Park Krajobrazowy (spis fauny)">
Ślężański Park Krajobrazowy (spis fauny)

Oznaczenia w tekście:
– gatunek pod ochroną całkowitą, – gatunek podgórski lub górski
Z uwagi na brak prac faunistycznych poniższy spis fauny nie jest pełny.
stawonogi "Arthropoda".
pancerzowce "Malacostraca".
równonogi "Isopoda".
"Philosciidae"
"Trachelipodidae"
owady "Insecta".
skoczogonki "Collembola".
"Odontellidae"
przyślepkowate "Onychiuridae"
"Tullbergiidae"
"Arrhopalitidae"
błonkówki "Hymenoptera".
grzebaczowate "Sphecidae"
chrząszcze "Coleoptera".
biegaczowate "Carabidae"
kusakowate "Staphylinidae"
stonkowate "Chrysomelidae"
ryjkowcowate "Curculionidae"
motyle "Lepidoptera".
paziowate "Papilionidae"
bielinkowate "Pieridae"
perłowce "Nymphalidae"
modraszkowate "Lycaenidae"
powszelatkowate "Hesperiidae"
ważki "Odonata".
żagnicowate "Aeshnidae"
ważkowate "Libellulidae"
pajęczaki "Arachnida".
pająki "Araneae".
omatnikowate "Theridiidae"
tkańcowate "Nesticidae"
"Mysmenidae"
osnuwikowate "Linyphiidae"
krzyżakowate "Araneidae"
kwadratnikowate "Tetragnathidae"
naśladownikowate "Mimetidae"
kosarze "Opiliones".
"Ischyropsalididae"
"Nemastomatidae"
"Trogulidae"
dwuparce "Diplopoda".
skulice "Glomerida".
skulicowate "Glomeridae"
mięczaki "Mollusca".
ślimaki "Gastropoda".
"Architaenioglossa".
igliczkowate "Aciculidae"
płucodyszne "Pulmonata".
 "Carychiidae"
błotniarkowate "Lymnaeidae"
zatoczkowate "Planorbidae"
bursztynkowate "Succineidae"
błyszczotkowate "Cochlicopidae"
poczwarówkowate "Vertiginidae"
poczwarówki beczułkowate "Pupillidae"
ślimaczkowate "Valloniidae"
wałówkowate "Enidae"
świdrzykowate "Clausiliidae"
Punctidae
"Patulidae"
"Pristilomatidae"
szklarkowate "Oxychilidae"
"Gastrodontidae"
przeźrotkowate " Vitrinidae"
ślinikowate "Arionidae"
pomrowikowate "Agriolimacidae"
pomrowcowate "Limacidae"
stożeczkowate "Euconulidae"
zaroślarkowate "Bradybaenidae"
"Hygromiidae"
"Helicodontidae"
ślimakowate "Helicidae"
małże "Bivalvia".
"Veneroidea".
groszkówkowate "Sphaeriidae"
strunowce "Chordata".
promieniopłetwe "Actinopterygii".
karpiokształtne "Cypriniformes".
karpiowate "Cyprinidae"
przylgowate "Balitoridae"
łososiokształtne "Salmoniformes".
łososiowate "Salmonidae"
płazy "Amphibia".
płazy ogoniaste "Caudata".
salamandrowate "Salamandridae"
płazy bezogonowe "Anura".
kumakowate "Bombinatoridae"
ropuchowate "Bufonidae"
rzekotkowate "Hylidae"
żabowate "Ranidae"
gady "Reptilia".
łuskoskóre "Squamata".
jaszczurkowate "Lacertidae"
padalcowate "Anguidae"
wężowate "Colubridae"
żmijowate "Viperidae"
ptaki "Aves".
szponiaste "Falconiformes".
jastrzębiowate "Accipitridae"
blaszkodziobe "Anseriformes".
kaczkowate "Anatidae"
grzebiące "Galliformes".
kurowate "Phasianidae"
gołębiowe "Columbiformes".
gołębiowate "Columbidae"
kukułkowe "Cuculiformes".
kukułkowate "Cuculidae"
sowy "Strigiformes".
puszczykowate "Strigidae"
dzięciołowe "Piciformes".
dzięciołowate "Picidae"
wróblowe "Passeriformes".
pliszkowate "Motacillidae"
jaskółkowate "Hirundinidae"
dzierzbowate "Laniidae"
drozdowate "Turdidae"
pokrzewkowate "Sylviidae"
muchołówki "Muscicapidae"
raniuszki "Aegitholidae"
sikorowate "Paridae"
pełzaczowate "Certhiidae"
trznadlowate "Emberizidae"
łuszczaki "Fringillidae"
krukowate "Corvidae"
ssaki "Mammalia".
owadożerne "Insectivora".
jeżowate "Erinaceidae"
ryjówkowate "Soricidae"
kretowate "Talpidae"
nietoperze "Chiroptera".
mroczkowate "Vespertilionidae"
drapieżne "Carnivora".
psowate "Canidae"
łasicowate "Mustelidae"
parzystokopytne "Artiodactyla".
świniowate "Suidae"
jeleniowate "Cervidae"
gryzonie "Rodentia".
wiewiórkowate "Sciuridae"
popielicowate "Gliridae"

</doc>
<doc id="681051" url="https://pl.wikipedia.org/wiki?curid=681051" title="Chioma Ajunwa">
Chioma Ajunwa

Chioma Ajunwa (ur. 25 grudnia 1970 w Umuihiokwu, w stanie Imo) – nigeryjska lekkoatletka (skoczkinki w dal, sprinterka) i piłkarka nożna, mistrzyni olimpijska.
Życiorys.
Początkowo Ajunwa uprawiała dwie dyscypliny sportu: lekkoatletykę i piłkę nożną (grała m.in. w reprezentacji Nigerii w 1991). Później skoncentrowała się na lekkoatletyce, a zwłaszcza na skoku w dal. Pierwszy duży sukces odniosła w 1989, kiedy zdobyła złoty medal mistrzostw Afryki skokiem na odległość 6,53 m. W 1990 na Igrzyskach Wspólnoty Narodów zajęła 4. miejsce w skoku w dal, ale za to zdobyła brązowy medal w sztafecie 4 x 100 m. Na mistrzostwach Afryki tego samego roku zdobyła 2 złote medale (skok w dal, 4 x 100 m) i 1 srebrny (100 m). W 1991 zdobyła złoty medal w skoku w dal na Igrzyskach Afrykańskich. Na początku 1992 u zawodniczki wykryto niedozwolony doping i zdyskwalifikowano ją na 4 lata.
Ajunwa powróciła na skocznię dwa miesiące przez Igrzyskami Olimpijskich w 1996 w Atlancie. Zdobyła wówczas złoty medal w skoku w dal z wynikiem 7,12 m, pokonując Włoszkę Fionę May i Amerykankę Jackie Joyner-Kersee. Był to pierwszy złoty medal dla Nigeryjki w historii występów tego kraju na Igrzyskach, jak również pierwszy złoty medal w lekkoatletycznych konkurencjach technicznych zdobyty przez reprezentantkę Afryki. Na tych samych Igrzyskach Ajunwa zajęła jeszcze 5. miejsce w sztafecie 4 x 100 m. Zdobyła srebrny medal w skoku w dal podczas Halowych Mistrzostw Świata w Lekkoatletyce (Paryż 1997), latem wystąpiła na mistrzostwach świata, gdzie uzyskała najlepszy wynik (7,01 m) w eliminacjach, ale udany występ w finale uniemożliwiła kontuzja.
W 2002 wycofała się z czynnego uprawiania sportu i została funkcjonariuszką policji nigeryjskiej.
Rodzina.
Jest żoną oficera policji, Howella Chidery, i matką trojaczków. Dzieci – dwaj chłopcy i dziewczynka – przyszły na świat we wrześniu 2012.

</doc>
<doc id="681067" url="https://pl.wikipedia.org/wiki?curid=681067" title="Krzysztof Stefański">
Krzysztof Stefański

Krzysztof Stanisław Stefański (ur. 14 lipca 1955 w Bolesławcu) – prof. dr hab., historyk sztuki, kierownik Katedry Historii Sztuki Uniwersytetu Łódzkiego. Specjalizujący się w historii architektury polskiej XIX i XX wieku oraz zagadnieniach związanych ze sztuką Łodzi.
Życiorys.
Ukończył studia na Uniwersytecie Wrocławskim. Od początku lat 80. mieszka w Łodzi. Związany z Instytutem Architektury i Urbanistyki Politechniki Łódzkiej, następnie od 1992 roku zatrudniony w Katedrze Historii Sztuki Uniwersytetu Łódzkiego. Od 1999 roku kierownik Zakładu Historii Architektury XIX i XX wieku oraz kierownik Katedry Historii Sztuki.
Działa na rzecz renowacji łódzkich zabytków, jako członek Rady Konserwatorskiej przy Wojewódzkim Konserwatorze Zabytków w Łodzi, członek Społecznej Rady Renowacji Kościoła Ojców Jezuitów przy ul. Sienkiewicza 60. Prezes Fundacji na rzecz Ratowania Kaplicy Karola Scheiblera w Łodzi.

</doc>
<doc id="681068" url="https://pl.wikipedia.org/wiki?curid=681068" title="Gutach im Breisgau">
Gutach im Breisgau

Gutach im Breisgau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Waldkirch. Leży w Schwarzwaldzie, nad rzeką Wilde Gutach, ok. 12 km na wschód od Emmendingen, przy drodze krajowej B294.
Współpraca.
Miejscowości partnerskie:

</doc>
<doc id="681070" url="https://pl.wikipedia.org/wiki?curid=681070" title="Watutinki">
Watutinki

Watutinki ros. "Вату́тинки" – osiedle w obwodzie moskiewskim w pobliżu Troicka, ok. 16 km na południowy zachód od granic Moskwy (ok. 33 km od ścisłego centrum) nad rzeką Desną.
Prawie całe Watutinki stanowią zamknięty kompleks ściśle tajnej bazy rosyjskiego
wywiadu wojskowego GRU. Siedziba centralnej stacji nasłuchu i radiowywiadu GRU.

</doc>
<doc id="681073" url="https://pl.wikipedia.org/wiki?curid=681073" title="Simonswald">
Simonswald

Simonswald – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Waldkirch. Leży w Schwarzwaldzie, nad rzeką Wilde Gutach, ok. 18 km na wschód od Emmendingen.

</doc>
<doc id="681075" url="https://pl.wikipedia.org/wiki?curid=681075" title="Kiełb">
Kiełb

Kiełb – gatunek ryby z rodziny karpiowatych. Nazwa używana zwykle w odniesieniu do kiełbia pospolitego ("Gobio gobio").

</doc>
<doc id="681078" url="https://pl.wikipedia.org/wiki?curid=681078" title="Igrzyska afrykańskie">
Igrzyska afrykańskie

Igrzyska afrykańskie (ang. "All Africa Games") – multidyscyplinarne zawody sportowe rozgrywane co cztery lata począwszy od roku 1965. Igrzyska organizuje Stowarzyszenie Narodowych Komitetów Olimpijskich Afryki ("Association of National Olympic Committees of Africa", ANOCA). 
Planowane na roku 1969 zawody w Bamako nie odbyły się w związku z wojskowym zamachem stanu, który miał miejsce w Mali rok przed igrzyskami. Z powodu kłopotów organizacyjnych igrzyska przeniesiono z roku 1977 na 1978. Kolejna odsłona imprezy zaplanowana na roku 1982 odbyła się dopiero w 1987 roku, a jej gospodarzem była Kenia. W 2011 roku zawody miały odbyć się w Zambii jednak 18 grudnia 2008 ogłoszono, że kraj rezygnuje z organizacji imprezy, a w kwietniu 2009 na nowego gospodarza wybrano Mozambik.

</doc>
<doc id="681080" url="https://pl.wikipedia.org/wiki?curid=681080" title="Igrzyska Panafrykańskie">
Igrzyska Panafrykańskie



</doc>
<doc id="681082" url="https://pl.wikipedia.org/wiki?curid=681082" title="Rhinoceros">
Rhinoceros



</doc>
<doc id="681086" url="https://pl.wikipedia.org/wiki?curid=681086" title="Freiamt (Niemcy)">
Freiamt (Niemcy)

Freiamt – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Emmendingen. Leży w Schwarzwaldzie, ok. 7 km na północny wschód od Emmendingen.

</doc>
<doc id="681088" url="https://pl.wikipedia.org/wiki?curid=681088" title="Parafia św. Antoniego Padewskiego w Łodzi">
Parafia św. Antoniego Padewskiego w Łodzi

Parafia pw. Świętego Antoniego z Padwy – jedna z parafii dekanatu Łódź-Teofilów-Żubardź, należącego do archidiecezji łódzkiej. Mieści się przy ulicy Antoniego 4. Zasięg parafii od ulicy Sierakowskiego, Kutrzeby, Al Włókniarzy do ul. Pojezierskiej.
Historia parafii.
Parafię erygował biskup Wincenty Tymieniecki 5 sierpnia 1924 roku. Dekret ten wszedł w życie 1 stycznia 1925 r.
26 września 2002 r. duszpasterzom i wiernym parafii pw. św. Antoniego apostolskiego błogosławieństwa udzielił papież Jan Paweł II. Od 29 do 30 maja 2010 r. w parafii przebywała kopia obrazu Matki Bożej Jasnogórskiej.
Kościół parafialny.
Pierwszy drewniany kościół powstał w 1924 r. W 1952 r. przeniesiony został do wsi Łękawa (woj. łódzkie).
3 sierpnia 1927 r. rozpoczęto budowę kościoła murowanego w stylu neoromańskim. Świątynia została zburzona przez okupanta niemieckiego w 1942 r. Nowa budowa zaczęła się 18 sierpnia 1947 r. po odgruzowaniu placu rozpoczęto budowę nowej świątyni na zachowanych fundamentach, wg projektu architekta Alfonsa Emila Graviera. Budowę ukończono w 1951 r. Świątynię poświęcił 9 września 1951 r. bp Michał Klepacz.
W latach 1999–2000 dokończono budowę kościoła, dobudowując wieżę, w której umieszczono trzy dzwony – „Karola”, „Jubilata” i jeden bezimienny. Kościół posiada także piszczałkowe organy 27-głosowe (w Łodzi jest to rzadkość, współczesne kościoły w tym mieście posiadają w większości tylko syntezatory imitujące dźwięk organów) o trakturze elektro-mechanicznej, obecnie w trakcie gruntownego remontu.
Duszpasterstwo.
W 1952 r. proboszczem był ks. kanonik Franciszek Patynowski. Później wieloletnim proboszczem był ks. prałat dr Zdzisław Czosnykowski, zmarły 18 marca 1996 r., którego następcą został ks. prałat Bogdan Nowacki. Obecnie proboszczem parafii jest ks. kanonik Jarosław Kaliński.

</doc>
<doc id="681095" url="https://pl.wikipedia.org/wiki?curid=681095" title="Najstarszy zawód świata">
Najstarszy zawód świata



</doc>
<doc id="681096" url="https://pl.wikipedia.org/wiki?curid=681096" title="Umeälven">
Umeälven

Ume – rzeka na Półwyspie Skandynawskim o długości 460 km.
Ume to jedna z głównych rzek w Szwecji. Wypływa z jeziora Överuman i płynie w kierunku południowo-wschodnim, uchodzi do Morza Bałtyckiego niedaleko miasta Umeå.

</doc>
<doc id="681099" url="https://pl.wikipedia.org/wiki?curid=681099" title="Malterdingen">
Malterdingen

Malterdingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Emmendingen. Leży ok. 7 km na północny zachód od Emmendingen, przy drodze krajowej B3.

</doc>
<doc id="681108" url="https://pl.wikipedia.org/wiki?curid=681108" title="Valeria Bufanu">
Valeria Bufanu

Valeria Bufanu-Ștefănescu (ur. 7 października 1946 w Bacău) – rumuńska lekkoatletka, płotkarka, medalistka olimpijska.
Bufanu była najlepszą rumuńską płotkarką przełomu lat 60. i 70. Zdobyła pięciokrotnie tytuł mistrzyni kraju w biegu na 100 m przez płotki w latach 1967–1971. Ponadto zdobywała krajowe tytuły mistrzowskie w biegu na 400 m przez płotki (1969), w pięcioboju (1970) w biegu płaskim na 100 m (1970, 1971).
Największym osiągnięciem Bufanu na zawodach międzynarodowych był srebrny medal na Igrzyskach Olimpijskich w 1972 w Monachium w biegu na 100 m przez płotki. Na podium rozdzieliła dwie reprezentantki NRD – Annelie Ehrhardt i Karin Balzer. Rok później Bufanu zdobyła srebrny medal halowych mistrzostw Europy w biegu na 60 m przez płotki.

</doc>
<doc id="681110" url="https://pl.wikipedia.org/wiki?curid=681110" title="Gospoda w Katowicach-Giszowcu">
Gospoda w Katowicach-Giszowcu

Gospoda w Katowicach-Giszowcu (zwana również Karczmą Śląską) – zabytkowy budynek dawnej gospody w katowickiej jednostce pomocniczej Giszowiec, przy placu Pod Lipami 1.
Budynek gospody został zaprojektowany przez Georga i Emila Zillmannów razem z osiedlem patronackim Giszowiec. Został on oddany do użytku w 1910 roku. Budynek składał się on wówczas z trzech pokoi gościnnych, sali, piwnic i budynku gospodarczego. Obecnie mieści się w nim filia nr 2 Miejskiego Domu Kultury "Szopienice-Giszowiec" w Katowicach oraz restauracja "Dworek pod Lipami". W sali teatralnej budynku organizowane są koncerty oraz imprezy o różnorodnej tematyce. Budynek gospody znajduje się w otoczeniu parku Giszowieckiego, a w jego pobliżu zlokalizowana jest muszla koncertowa.
Historia.
Okres 1910–1945.
Gospoda powstała wraz z całym osiedlem Giszowiec z inicjatywy ówczesnego dyrektora generalnego spółki Georg von Giesches Erben – Antona Uthemanna. Została ona wybudowana w 1910 roku w centralnej części Giszowca i jest jednym z najokazalszych budynków osiedla. Inwestorzy Giszowca na budowę gospody wraz z jej wystrój oraz wyposażenie przeznaczyli znaczne środki finansowe, gdyż chcieli, by powstało miejsce godne do organizacji zabaw i różnego typu uroczystości. Gospoda została zaprojektowana przez Georga i Emila Zillmannów z Charlottenburga koło Berlina.
Od początku istnienia gospoda stała się centrum kulturalnym osiedla. Zaczęto tu organizować spektakle teatralne, koncerty, zabawy taneczne oraz biesiady. Służyła ona jako miejsce zabaw i wypoczynku pracownikom kopalni "Giesche" (obecnie "Wieczorek"). Do dyspozycji odwiedzający wówczas goście mieli kawiarnię w ogrodzie oraz dwie sale klubowe. Salon służył jako sala balowa oraz teatralna, w której odbywały się oficjalne uroczystości.
Przed 1914 rokiem występował w niej m.in. Górnośląski Teatr Ludowy (niem. "Oberschlesisches Volkstheater") z Królewskiej Huty (obecnie Chorzów). Budynek gospody był jednym z trzech obiektów na obszarze dworskim Giszowiec, gdzie zorganizowano plebiscyt 20 marca 1921 roku.
Lata powojenne.
Po II wojnie światowej budynku gospody rozpoczął działalność Dom Kultury KWK "Wieczorek", który organizował różnego typu zajęcia o charakterze kulturalno-oświatowym. Działało tu również uruchomione w 1949 rok kino "Muza" z 363 miejscami dla widzów, prowadzone przez Związek Zawodowy Górników. Kino zostało w 1978 roku zawieszone. W budynku także znajdowały się również mieszkania oraz restauracja.
W latach 60. XX wieku, w związku z powstaniem w Giszowcu kopalni "Staszic", zadecydowano o wyburzeniu unikatowego osiedla i postawieniu w jego miejscu nowego kompleksu złożonego z wielokondygnacyjnych bloków mieszkalnych. Na przełomie lat 60. i 70. XX wieku rozpoczęto wyburzenie osiedla Giszowiec. Wyburzeniu groziło całe osiedle, dlatego też rozpoczęły się protesty. 18 sierpnia 1978 roku budynek dawnej gospody wpisano do rejestru zabytków.
Po likwidacji Domu Kultury budynek przez wiele lat stał pusty i popadał powoli w ruinę. W latach 80. XX wieku budynek gospody był w złym stanie technicznym.
W latach 90. XX wieku budynek został wydzierżawiony prywatnemu przedsiębiorcy – Zbigniewowi Maneckiemu. W budynku zorganizował kręgielnię. Z powodu zalegania z opłatami za czynsz w gospodzie, ówczesny dyrektor kopalni "Staszic" – Mirosław Major skierował sprawę do sądu i ją wygrał. Zbigniew Manecki około dwa tygodnie po wyroku 24 listopada 1994 roku zastrzelił dyrektora kopalni. Po wynajęciu karczmy kolejnemu prywatnemu przedsiębiorcy przez kilka lat działała tu dyskoteka "Delta". Działalność dyskoteki pogorszyło stan techniczny budynku.
Pod koniec lat 90. XX wieku właścicielem budynku zostało miasto Katowice. Początkowo władze miasta chciały wydzierżawić budynek, lecz ostatecznie zdecydowano o jego renowacji i utworzeniu w obiekcie filii Miejskiego Domu Kultury "Szopienice-Giszowiec".
Do 2001 roku w budynku gospody mieściły się: restauracja, sala bankietowa, piwiarnia oraz kręgielnia. W latach 2004–2005 Urząd Miasta Katowice przeprowadził renowację zabytku, zachowując jego pierwotne przeznaczenie jako miejsce spotkań mieszkańców Giszowca. Remont kosztował około 8 milionów złotych. Wraz z budynkiem dawnej gospody wyremontowano sąsiednią "Gawlikówkę".
7 stycznia 2006 roku odbyła się oficjalna uroczystość otwarcia filii nr 2 Miejskiego Domu Kultury "Szopienice-Giszowiec", a kilka miesięcy później, 23 czerwca 2006 roku w holu domu kultury odbyła się uroczystość odsłonięcia brązowego popiersia Antona Uthemanna. Autorem dzieła jest katowicki artysta Bogumił Burzyński. W tym samym roku w budynku gospody rozpoczęła działalność restauracja "Dworek Pod Lipami". Restaurację odwiedziło wiele ważnych osób – wśród nich ówczesny prezydent RP Lech Kaczyński.
Obecnie gospodarzem obiektu jest Miejski Dom Kultury "Szopienice-Giszowiec". W domu kultury prowadzone są zajęcia dla dzieci i dorosłych o różnorodnej tematyce. Zabytkowa gospoda znajduje się na Szlaku Zabytków Techniki i jest jedną z wizytówek Giszowca.
Architektura i otoczenie.
Budynek gospody powstały w 1910 roku został zlokalizowany w centralnej części osiedla patronackiego Giszowiec, wokół parku (obecnie park Giszowiecki), niedaleko placu targowego (obecnie plac Pod Lipami). Został on zaprojektowany przez Georga i Emila Zillmannów z Charlottenburga.
Gospoda, podobnie jak pozostałe budynki publiczne osiedla Giszowiec, została masywnie zbudowana i silnie zakotwiona. Stropy są zbudowane ze zbrojonego betonu, a dachy pierwotnie zostały podwójnie pokryte karpiówką w kolorze jasnoczerwonym. Gospoda była podłączona do kotłowni z budynku pralni. Budynek gospody pierwotnie był ogrodzony parkanem z drewnianych sztachet, osadzonych pomiędzy otynkowanymi filarami. Płot ten ułożony był schodkowo na masywnej podmurówce. Wejścia zostały zadaszone w postaci łuków.
Wzdłuż budynku, po stronie południowej powstała weranda. Przy gospodzie pierwotnie mieściły się: stajnia dla koni własnych i gości (obecnie Izba Śląska – "Gawlikówka"), wozownia, pokoje dla woźniców, chlewik, kurnik, pralnia oraz magiel. W pobliżu gospody znajduje się muszla koncertowa, w której grywają orkiestry, a także odbywają się imprezy plenerowe. Muszla ta wraz z otaczającym ją parkiem Giszowieckim została odnowiona wraz z budynkiem gospody w 2005 roku.
W budynku mieściły się dwie duże jasne izby szynkowe dla robotników, sala i restauracja dla urzędników, mieszkanie gospodarza, pokoje gościnne, a także duża sala teatralna wraz z zapleczem. W północnej części budynku znajdowała się duża kuchnia z piecem, kredensem i spiżarką. W okresie letnim działał dodatkowo ogród restauracyjny. Sala gospody posiada wysokie okna oraz wywietrzniki dachowe. Podłoga sali znajduje się na tym samym poziomie co parter gospody. Posadzka klepkowa w sali została wykonana z dębu. W sali zaś zainstalowano rampy i kulisy. Ściany sali zostały ozdobione kolorową ornamentacją.
Budynek był wyposażony w elektryczne wentylatory, który wpuszczał do wnętrza świeże powietrze. Wszystkie kable elektryczne poprowadzono tak, by były niewidoczne dla odwiedzających gospodę gości. W sali teatralnej zainstalowano oświetlenie w postaci czterech lamp łukowych w stylowej oprawie, a na bocznych ścianach znajdowało się dwanaście dwuramiennych lamp osadzonych na metalowych uchwytach z brązowymi tarczami, które ozdobiono emblematami górniczymi.

</doc>
<doc id="681131" url="https://pl.wikipedia.org/wiki?curid=681131" title="Jeffrey Dahmer">
Jeffrey Dahmer

Jeffrey Lionel Dahmer (ur. 21 maja 1960 w Milwaukee, zm. 28 listopada 1994 w Portage) – amerykański seryjny morderca. Znany jako kanibal z Milwaukee. W latach 1978–1991 zabił, a następnie zgwałcił 17 młodych mężczyzn i chłopców.
Życiorys.
Dahmer urodził się w Milwaukee w stanie Wisconsin. Niedługo potem jego rodzina przeniosła się do Bath w Ohio. Od czwartego roku życia zaczęły fascynować go martwe zwierzęta. W znanej tylko sobie kryjówce miał ukrytą czaszkę psa. Potrafił spędzać całe dnie, obserwując rozkładające się szczątki zwierząt.
Uczęszczał na Uniwersytet Stanowy Ohio, lecz został z niego wydalony. Po tym incydencie jego ojciec zapisał go do wojska na okres sześciu lat. Dahmer popadł w alkoholizm i po dwóch latach został wyrzucony z wojska za nadużywanie alkoholu. W 1982 przeniósł się do swojej babci do West Allis w stanie Wisconsin, gdzie mieszkał przez sześć lat.
Był szereg przesłanek, że Dahmer może być chory psychicznie. W sierpniu 1982 został aresztowany za obnażanie się w miejscu publicznym. Cztery lata później ponownie go aresztowano za masturbowanie się w miejscu publicznym w obecności dwóch niepełnoletnich chłopców, którzy zaalarmowali policję. Tym razem został skazany na rok więzienia, z czego odsiedział 10 miesięcy. W 1988 został aresztowany za molestowanie seksualne 13-letniego chłopca, za co dostał rok prac społecznych i został zarejestrowany jako przestępca seksualny. Dahmer przekonał sąd, iż potrzebuje leczenia psychiatrycznego i został skierowany do otwartego szpitala psychiatrycznego na 5 lat leczenia.
Pomimo zdiagnozowanego u niego zaburzenia osobowości typu borderline, schizotypowego zaburzenia osobowości oraz zaburzeń psychotycznych, Dahmer został uznany za prawnie zdrowego. Został skazany na piętnaście kar dożywotniego więzienia 17 lutego 1992 r. Później został skazany na szesnastą karę dożywotniego więzienia za dodatkowe zabójstwo popełnione w Ohio w 1978 r.
Ofiary.
Jeffrey Dahmer pierwsze morderstwo popełnił w 1978 roku. Miał wtedy 18 lat.
Aresztowanie.
Jedną z kolejnych ofiar miał być czarnoskóry, dobrze zbudowany mężczyzna o imieniu Tracy Edwards. 22 lipca 1991 Dahmer zaprosił do domu, pod pretekstem wypicia alkoholu i pozowania do rozbieranych zdjęć, za co obiecał mu zapłatę. Do jego drinka dodał środek usypiający. Tę metodę Dahmer stosował przy większości popełnianych przez siebie zbrodni. Środek nasenny dosypany do wódki nie został jednak połknięty przez Edwardsa, gdyż ten nie przepadał za tego typu alkoholem. Dahmerowi nie udało się także skuć go kajdankami, ponieważ Edwards okazał się silniejszy i zdołał uciec z mieszkania. Na ulicy zaalarmował patrol policji i zaprowadził policjantów do domu Dahmera. Dahmer początkowo był miły dla policjantów, jednak gdy zorientował się, że policjanci mogą coś podejrzewać, próbował ich zaatakować. Jeden z funkcjonariuszy obezwładnił go, a drugi zaczął przeszukiwać jego mieszkanie. W pokoju, na biurku, znalazł porozrzucane fotografie, które przedstawiały różne stadia ćwiartowania ludzkich zwłok. Następnie policjant w lodówce Dahmera znalazł odciętą ludzką głowę. Dahmer został przewieziony do aresztu.
Podczas późniejszego przeszukania mieszkania Dahmera, policja znalazła jeszcze zakonserwowane w formalinie ludzkie dłonie i inne części ciała, które były w słoikach i dużej beczce, oraz jedenaście ludzkich czaszek, niektóre pomalowane szarą farbą mającą imitować plastik. Ponadto w jego szafie odkryto kompletny ludzki szkielet.
Proces.
Jeffrey Lionel Dahmer został oskarżony o 17 morderstw, zarzuty zredukowano później do 15. Materiał procesowy był tak obszerny, że prokurator nawet nie oskarżył go o usiłowanie morderstwa ostatniego mężczyzny. Proces rozpoczął się w styczniu 1992. Obrona wnioskowała o uznanie go za niepoczytalnego. Lekarze sądowi orzekli jednak, że Dahmer w momencie popełniania zbrodni był w pełni poczytalny. Został uznany winnym 15 morderstw i skazany na 15 wyroków dożywotniego więzienia. W mowie końcowej wyraził żal z powodu swoich czynów i oświadczył, że wolałby umrzeć.
Majątek Dahmera został przyznany rodzinom jedenastu jego ofiar, które złożyły pozew o odszkodowanie. W 1996 roku Thomas Jacobson, prawnik reprezentujący osiem rodzin, ogłosił planowaną aukcję majątku Dahmera. Chociaż krewni ofiar stwierdzili, że motywem nie była chciwość, ogłoszenie wywołało kontrowersje. Szybko powstała grupa obywatelska Milwaukee Civic Pride, która starała się zebrać fundusze na zakup i zniszczenie majątku Dahmera. Grupa zobowiązała się do przekazania 407 225 dolarów, w tym 100 000 dolarów w darze od dewelopera nieruchomości z Milwaukee, Josepha Zilbera, na zakup majątku Dahmera; pięć z ośmiu rodzin reprezentowanych przez Jacobsona zgodziło się na warunki, a rzeczy Dahmera zostały następnie zniszczone i zakopane na nieujawnionym wysypisku w Illinois.
Przyczyna śmierci.
28 listopada 1994 Dahmer, Jesse Anderson oraz Christopher Scarver zostali wyznaczeni do sprzątania łazienki w siłowni. Strażnik więzienny, który ich nadzorował, oddalił się na chwilę, wtedy Scarver uderzył Dahmera i Andersona ciężarkiem w głowę. Dahmer zmarł w drodze do szpitala, na skutek uszkodzenia mózgu.
Scarver, który odsiadywał wyrok dożywocia za morderstwo popełnione w 1990 roku, poinformował władze, że najpierw zaatakował Dahmera metalowym prętem, gdy Dahmer sprzątał szatnię dla personelu, a następnie zaatakował Andersona, gdy Anderson sprzątał szatnię dla więźniów. Według Scarvera, Dahmer nie krzyczał ani nie robił hałasu, gdy był atakowany. Natychmiast po zaatakowaniu obu mężczyzn Scarver, którego uważano za schizofrenika, wrócił do swojej celi i poinformował strażnika więziennego: „Bóg kazał mi to zrobić. Jesse Anderson i Jeffrey Dahmer nie żyją.” Scarver uparcie twierdził, że nie planował wcześniej ataków, choć później wyjawił śledczym, że na krótko przed zabójstwami ukrył w swoim ubraniu 20-calowy żelazny pręt użyty do zabicia obu mężczyzn.
Dahmer w swoim testamencie miał zapisane, że nie życzy sobie żadnych nabożeństw oraz, że chce być skremowany. We wrześniu 1995 roku ciało Dahmera zostało skremowane, a jego prochy podzielone między rodziców.
Odniesienia w kulturze popularnej.
W piosence „Dark Horse” Katy Perry i Juicy’ego J morderca wspomniany został w słowach:
 Nawiązanie pojawia się również w piosence „Cannibal” autorstwa Keshy. W piosence „The Joker’s Wild” zespołu Insane Clown Posse, który nawiązuje do programu rozrywkowego, pada pytanie: 
Eminem nawiązał do Dahmera w utworze "Bagpipes from Baghdad" z albumu Relapse:
W piosence Deuce’a "Till’ I Drop" z albumu Nine Lives pojawia się nawiązanie:
Angielski zespół Cradle of Filth w traktującym o nekrofilii utworze "Lord Abortion":
Amerykański artysta Juice WRLD w jednym ze swoich utworów nawiązuje:

</doc>
<doc id="681139" url="https://pl.wikipedia.org/wiki?curid=681139" title="Prometafaza">
Prometafaza

Prometafaza – rozpoczyna się rozpadem osłonki jądrowej i zanikiem jąderka; chromosomy łączą się z mikrotubulami wrzeciona kariokinetycznego i przemieszczają się do płaszczyzny równikowej komórki; przemieszczenie chromosomów do płaszczyzny równikowej komórki kończy prometafazę.

</doc>
<doc id="681145" url="https://pl.wikipedia.org/wiki?curid=681145" title="USS Yale">
USS Yale

Okręty US Navy o nazwie USS "Yale":

</doc>
<doc id="681146" url="https://pl.wikipedia.org/wiki?curid=681146" title="Profil terenu">
Profil terenu



</doc>
<doc id="681154" url="https://pl.wikipedia.org/wiki?curid=681154" title="Nokia 9xxx">
Nokia 9xxx



</doc>
<doc id="681171" url="https://pl.wikipedia.org/wiki?curid=681171" title="Grunty rolne">
Grunty rolne

Grunty rolne – pojęcie występujące w ustawie o ochronie gruntów rolnych i leśnych z 3 lutego 1995 roku. Obejmuje oprócz użytków rolnych także grunty:
Ochrona gruntów rolnych polega na:
Dzierżawę gruntów rolnych regulują art. 693-709 k.c., ustawa o gospodarowaniu nieruchomościami rolnymi Skarbu Państwa z 19 października 1991 roku i ustawa o gospodarce nieruchomościami z 21 sierpnia 1997 roku.

</doc>
<doc id="681179" url="https://pl.wikipedia.org/wiki?curid=681179" title="Series 90">
Series 90



</doc>
<doc id="681181" url="https://pl.wikipedia.org/wiki?curid=681181" title="Rów Abisyński">
Rów Abisyński

Rów Abisyński stanowi najbardziej na północ wysuniętą część Wielkich Rowów Afrykańskich u brzegów Morza Czerwonego i Zatoki Adeńskiej.
Rozpoczyna się na północy szerokim, depresyjnym zapadliskiem Afar, oddzielającym Wyżynę Abisyńską (na zachodzie) od Somalijskiej (na wschodzie) i biegnie w kierunku południowo-zachodnim głębokim obniżeniem, którego dno miejscami wypełniają niewielkie jeziora (m.in. Abbaja, Czamo, Zuaj, Langano, Shala), a w okolicy Jeziora Turkana przechodzi w Wielki Rów Wschodni.
Wielkie Rowy Afrykańskie mają swą kontynuację tektoniczną w dolinie ryftowej na dnie Morza Czerwonego i w Rowie Jordanu.

</doc>
<doc id="681184" url="https://pl.wikipedia.org/wiki?curid=681184" title="S60">
S60



</doc>
<doc id="681191" url="https://pl.wikipedia.org/wiki?curid=681191" title="Wielki Rów Wschodni">
Wielki Rów Wschodni

Wielki Rów Wschodni – rów tektoniczny, część Wielkich Rowów Afrykańskich, stanowi system wielu obniżeń tektonicznych, rozrzuconych w centralnej części Wyżyny Wschodnioafrykańskiej.
Ich przebieg wyznaczają liczne rzeki (np. Ruaha, Tarangire) oraz wypełniające ich dna jeziora: Eyasi, Manyara, Magadi, Nakuru, Baringo, Rudolfa. Na obszarze Wielkiego Rowu leżą również: masywy górskie – (Muczinga – 1850 m) i wulkany.
Na północ od jeziora Niasa (Malawi) krzyżuje się z Wielkim Rowem Zachodnim i biegnie dalej na południe obniżeniem wykorzystywanym przez rzekę Luangwa. Wielki Rów Wschodnioafrykański na północy otaczają liczne wulkany: czynne – Meru (4565 m n.p.m.), Telekis (646 m n.p.m.) oraz wygasłe – Kilimandżaro (5895 m n.p.m.), Kenia (5199 m n.p.m.), Elgon (4321 m n.p.m.), na południu natomiast zrębowe masywy górskie zbudowane ze skał krystalicznych (np. Muczinga).

</doc>
<doc id="681194" url="https://pl.wikipedia.org/wiki?curid=681194" title="Heike Daute">
Heike Daute



</doc>
<doc id="681196" url="https://pl.wikipedia.org/wiki?curid=681196" title="Týr (zespół muzyczny)">
Týr (zespół muzyczny)

Týr – farerska grupa muzyczna, której twórczość określana jest jako połączenie heavy metalu z muzyką folkową z elementami viking metalu. Nazwa zespołu pochodzi od imienia skandynawskiego boga wojny, Týra. Teksty nawiązują w większości do mitologii nordyckiej, często tworzone są przez lidera zespołu Heriego Joensena lub czerpane z istniejących już utworów skandynawskiej kultury. Wykorzystywane są w największej mierze dwa języki: farerski i angielski, zdarzają się jednak również utwory śpiewane po duńsku.
Historia.
Týr powstał w styczniu 1998 roku, kiedy Heri Joensen spotkał przypadkiem swojego dawnego przyjaciela z zespołu, Káriego Streymoy'a, w Kopenhadze. Joensen zasugerował Streymoyowi, że mogliby spotkać się i zagrać razem kilka utworów, ten początkowo odmówił, ale później ponownie rozważył propozycję Joensena i zgodził się.
Niedługo później dołączył się do nich znajomy z wcześniejszego zespołu, basista Gunnar H. Thomsen, przekształcając duet w trio. Rozpoczęli nagrywanie muzyki mocno inspirowanej ludową muzyką farerską i mitologią nordycką oraz twórczością Iron Maiden i Dream Theater.
Zanim powstał Týr, Heri i Gunnar założyli zespół Cruiser. Kári grał z nimi przez krótki czas. Później grupa zmieniła nazwę na Wolfgang. Oba zespoły nie wydały jednak żadnej płyty. Wolfgang istniał do 1997 i w przeciągu tego okresu nagrał kilka nieznanych bliżej szerszej publiczności piosenek, które według Heriego, "całkiem nadają się do wydania".
Skład zespołu.
Wokalista Pól Arni Holm i gitarzysta Jón Joensen (brat Heriego) byli częścią zespołu w czasie nagrywania albumu "How Far to Asgaard", ale odeszli wkrótce po jego wydaniu.
Terji Skibenæs przyłączył się, gdy Jón Joensen opuścił zespół. Allan Streymoy (brat Káriego) został wokalistą na czas wydawania singla "Ólavur Riddararós". Po odejściu Allana Heri Joensen został wokalistą grupy.
Terji Skibenæs opuścił zespół chwilę po wydaniu płyty "Eric the Red". Przez jakiś czas zespół istniał jako trio. Latem 2004 roku do zespołu dołączył islandzki gitarzysta Ottó P. Arnarson, jednak na bardzko krótko. Po odejściu Otto wrócił Terji.
W 2013 roku perkusista, Kári Streymoy opuścił zespół.
w 2014 na jego miejsce przyjęto Amona Djurhuusa, ucznia Káriego, który grał już w zespole w 2008 roku jako muzyk sesyjny.
W 2019 skład zmienił się. Z zespołu odeszli Terji oraz Amon, a doszli Attila oraz Tadeusz.

</doc>
<doc id="681197" url="https://pl.wikipedia.org/wiki?curid=681197" title="Nokia Series 60">
Nokia Series 60



</doc>
<doc id="681201" url="https://pl.wikipedia.org/wiki?curid=681201" title="Taksyna">
Taksyna

Taksyna (ang. "taxine") – alkaloid o właściwościach trujących występujący w różnych częściach cisu pospolitego ("Taxus baccata") z wyjątkiem osnówki, m.in. w szpilkach (do 0,7%) – substancję można wykryć stosując m.in. test w wykorzystaniem odczynnika Dragendorffa. Taksyna zaburza pracę serca, żołądka i jelit a także poraża ośrodek oddechowy powodując gwałtowną śmierć. Ponadto zakłóca proces powstawania wrzeciona kariokinetycznego, blokując przez to podziały komórkowe (mitozę, mejozę). Środki o niewielkiej zawartości taksyny znalazły zastosowanie w chemioterapii.

</doc>
<doc id="681203" url="https://pl.wikipedia.org/wiki?curid=681203" title="Richard Byrd">
Richard Byrd

Imię i nazwisko Richard Byrd nosili lub noszą m.in.:

</doc>
<doc id="681205" url="https://pl.wikipedia.org/wiki?curid=681205" title="Małgorzata Wiese-Jóźwiak">
Małgorzata Wiese-Jóźwiak

Małgorzata Wiese-Jóźwiak (ur. 16 marca 1961 w Bydgoszczy) – polska szachistka, mistrzyni międzynarodowa od 1981 roku, wielokrotna medalistka mistrzostw Polski w szachach. Córka Ryszarda Wiesego.
Kariera szachowa.
Od połowy lat siedemdziesiątych do końca osiemdziesiątych należała do ścisłej czołówki polskich szachistek. Po pierwszy medal na arenie krajowej sięgnęła w roku 1976 w Toruniu, zdobywając tytuł mistrzyni Polski juniorek młodszych. Rok wcześniej po raz pierwszy wystąpiła w finale mistrzostw Polski kobiet. Do roku 1990 czternastokrotnie brała udział w finałowych turniejach, stając się jedną z najbardziej utytułowanych zawodniczek w historii. W swoim dorobku posiada 9 medali: złoty (1985), sześć srebrnych (1978, 1982, 1983, 1986, 1988, 1990) oraz dwa brązowe (1977, 1980). Na swoim koncie posiada również dwa medale mistrzostw Europy juniorek do lat 20, które zdobyła w roku 1979 (III miejsce) oraz 1981 (II miejsce). Triumfowała również w międzynarodowych turniejach rozegranych w Piotrkowie Trybunalskim i Nałęczowie (oba w roku 1980) oraz ponownie w Nałęczowie w roku 1982.
W roku 1984, podczas otwartego turnieju w Hamburgu, wypełniła normę arcymistrzowską. Rok 1985 przyniósł jej kolejne sukcesy: w rozegranym w fińskim mieście Pohja drużynowym turnieju o Puchar Nordycki zdobyła 6½ pkt w 7 partiach (co okazało się najlepszym rezultatem indywidualnym spośród wszystkich uczestników tego turnieju) oraz osiągnęła życiowy sukces, kwalifikując się do turnieju międzystrefowego na Kubie. Niestety, wskutek złej organizacji w Polskim Związku Szachowym (na czas nie zakupiono biletu lotniczego) pozbawiona została możliwości startu w tym bardzo ważnym turnieju. Spośród indywidualnych osiągnięć należy również wymienić zwycięstwo w Tbilisi w roku 1984 z jedną z najbardziej utytułowanych zawodniczek w historii szachów, byłą mistrzynią świata Noną Gaprindaszwili.
Wielokrotnie reprezentowała Polskę w rozgrywkach drużynowych, m.in.: , w 1980 r. zdobywając wspólnie z drużyną brązowy medal.
Najwyższy ranking w karierze osiągnęła 1 stycznia 1987 r., z wynikiem 2290 punktów dzieliła wówczas 40-45. miejsce na światowej liście FIDE, jednocześnie zajmując 4. miejsce wśród polskich szachistek.
W roku 1991 zakończyła karierę szachową.

</doc>
<doc id="681215" url="https://pl.wikipedia.org/wiki?curid=681215" title="Wielki Rów Zachodni">
Wielki Rów Zachodni

Wielki Rów Zachodni to część Wielkich Rowów Afrykańskich. Zamyka od zachodu Wyżynę Wschodnioafrykańską. Rozciąga się od doliny górnego Nilu aż po obniżenie rzeki Zambezi, a jego przebieg wyznaczają kolejno: Nil Alberta, Jezioro Alberta, rzeka Semliki, Jezioro Edwarda, jezioro Kiwu, rzeka Ruzizi, jezioro Tanganika, rzeka Kavuu, jezioro Rukwa, jezioro Niasa (Malawi) i kończące jego bieg obniżenie wykorzystywane przez rzekę Shire.
Po obu stronach Rowu występują wysoko wzniesione masywy zrębowe i stożki wulkaniczne. Do najważniejszych należą: grupa górska Wirunga, wraz z Górami Błękitnymi i czynnymi wulkanami: Karisimbi (4507 m n.p.m.) oraz Nyiragongo (3470 m n.p.m.), masyw Ruwenzori (5109 m n.p.m.), góry Mitumba (3305 m n.p.m.), masyw Rungwe (2961 m n.p.m.), masyw Nyika (2606 m n.p.m.), masyw Vipya (ponad 2000 m n.p.m.) i góry Mlandżi (ponad 3000 m n.p.m.).

</doc>
<doc id="681216" url="https://pl.wikipedia.org/wiki?curid=681216" title="Scorpion (Mortal Kombat)">
Scorpion (Mortal Kombat)

Scorpion – wojownik ninja z serii gier "Mortal Kombat". Scorpion pojawił się w niemal wszystkich filmach jak i grach "Mortal Kombat" (z wyjątkiem "Mortal Kombat 3").
Jego cechą charakterystyczną są puste, trupie oczy (gdyż jest nieumarłym). Jego charakterystyczną bronią jest sznurowy harpun wysuwany z dłoni, raniący i przyciągający przeciwnika. W filmach harpun zastąpiono "robalem" działającym na tej samej zasadzie.
Życiorys.
Jego największym wrogiem jest Sub-Zero. Między klanami ninja trwa walka – klan Sub-Zero (Lin Kuei) to przeciwnicy klanu Scorpiona (Shirai Ryu). Wiele lat temu został skazany na śmierć przez klan Lin Kuei i został zamordowany przez Sub-Zero. Scorpion w swoim poprzednim życiu zostawił żonę i dziecko, jednak pozwolono mu powrócić, by mógł się zemścić. Zwyciężył w turnieju i otrzymał tytuł Wielkiego Mistrza, jednak cena, jaką zapłacił, była wysoka. Już nigdy więcej nie zobaczy swojej rodziny i na wieki będzie skazany na swoje przekleństwo.
Scorpion nie pojawił się w grze "Mortal Kombat 3", gdyż Shao Kahn zamknął bramę piekieł i został on uwięziony. W części czwartej ścigał dalej Sub-Zero z zamiarem zemsty, gdyż był przekonany, że jego zmarły wcześniej brat nie tylko pozbawił kiedyś Scorpiona duszy, ale też wymordował jego rodzinę i klan. Pokonany, leżący u stóp Scorpiona niebieski ninja wyznaje, że owym zabójcą był tak naprawdę nekromanta Quan Chi. Scorpion ściga więc Quan Chi. Zabiera go do piekła, by tam skazać na wieczne cierpienie. O ucieczce Quan Chi z piekła dowiadujemy się dopiero w grze "".

</doc>
<doc id="681224" url="https://pl.wikipedia.org/wiki?curid=681224" title="Seven Kingdoms II">
Seven Kingdoms II

Seven Kingdoms II – komputerowa gra strategiczna czasu rzeczywistego, kontynuacja gry Seven Kingdoms. Gracz wciela się we władcę jednego z 12 narodów ludzi lub jedną z siedmiu ras potworów, Frythan – rozgrywka w ich przypadku znacznie różni się od gry rasami ludzkimi. Celem gry jest pokonanie pozostałych nacji oraz budowa imperium. W grze istotnymi elementami oprócz kwestii militarnych są aspekty dotyczące dyplomacji oraz ekonomii.
Rozgrywka.
Gracz zdobywa ludzi w wioskach i miastach, dzięki nim napędza gospodarkę, i handel, może też nakładać podatki, by zyskiwać złoto. Jednostki wojskowe stacjonują w twierdzach, można rekrutować najemników, należących do różnych klas – kawalerię czy łuczników.

</doc>
<doc id="681228" url="https://pl.wikipedia.org/wiki?curid=681228" title="Udomla">
Udomla

Udomla (ros. Удомля), to miasto położone w zachodniej Rosji na terenie obwodu twerskiego, centrum administracyjne Rejonu udomielskiego, 225 km od Tweru.
Historia.
Miasto założone jako osada w 1869 przy stacji kolejowej na linii Rybińsk-Bołogoje. Status osiedla miejskiego uzyskuje w 1961. W 1974 zaczyna się budowa Elektrowni Jądrowej Kalinin w Udomli. Prawa miejskie od 1981.
Przemysł.
W mieście funkcjonują obecnie: Elektrownia Jądrowa Kalinin, zakład przetwórstwa drewna i młyn.

</doc>
<doc id="681230" url="https://pl.wikipedia.org/wiki?curid=681230" title="Przemienienie">
Przemienienie



</doc>
<doc id="681232" url="https://pl.wikipedia.org/wiki?curid=681232" title="Andrea del Sarto">
Andrea del Sarto

Andrea del Sarto właśc. Andrea d'Agnolo di Francesco di Luca (ur. 16 lipca 1486 we Florencji, zm. przed 29 września 1530 tamże) – włoski malarz renesansowy.
Urodził się w rodzinie mistrza sztuki krawieckiej, stąd jego przydomek "del Sarto" (dosł. "od Krawca"). Uczył się malarstwa najpierw u Gian Antonia Barilego, a potem w warsztacie Piera di Cosimo. W latach 1518-1519 przebywał we Francji na dworze Franciszka I.
Uważany jest za jednego z najwybitniejszych artystów pełnego renesansu. Kontynuował tendencję Piera di Cosimo do poetyckiej interpretacji pejzażu, wkrótce jednak uległ wpływom Leonarda, od którego przejął harmonię kompozycji, bezbłędny rysunek oraz problematykę światłocienia. Od Michała Anioła natomiast czerpał ekspresję dzieł. Podobnie jak Fra Bartolomeo, wielką rolę przyznawał kolorowi, co czyniło go najlepszym kolorystą włoskim spośród artystów tworzących poza Wenecją. Jego twórczość prócz poetyckości cechuje idealizacja i miękkość form, łącząca się z pewną powierzchownością.
Najgłośniejszym jego dziełem są freski w Santa Anunziata we Florencji (1504-1511) na temat życia św. Filipa oraz we florenckim Chiostro dello Scalzo (1511-1526) na temat życia św. Jana Chrzciciela utrzymane w monochromatycznej gamie brązów. Jest również wybitnym portrecistą ("Portret rzeźbiarza").
W obrazach sztalugowych del Sarto często odchodzi od spokoju i zrównoważenia renesansu. Pozornie statyczna, symetrycznie skomponowana "Madonna z harpiami" jest wypełniona ruchem, skrętami ciał, wyszukanymi, nienaturalnymi pozami i gestami. Te manieryczne tendencje będą się z czasem pogłębiać, co można zauważyć w "Ofiarowaniu Izaaka".
Wybrane dzieła.
Portrety

</doc>
<doc id="681236" url="https://pl.wikipedia.org/wiki?curid=681236" title="Przekrój topograficzny">
Przekrój topograficzny



</doc>
<doc id="681239" url="https://pl.wikipedia.org/wiki?curid=681239" title="Preromantyzm">
Preromantyzm

Preromantyzm – zespół zjawisk w kulturze i literaturze rozwijający się od połowy XVIII w. i zapowiadający nadejście romantycznego przełomu w kulturze europejskiej. 
Należały do nich:
Przedstawiciele preromantyzmu krytykowali oświeceniowy racjonalizm i klasycyzm, odrzucając jednocześnie sztywne reguły twórczości na rzecz oryginalności, odwoływali się przede wszystkim do uczuć, natchnienia, indywidualnej zdolności twórczej i wyobraźni. 
Preromantyzm przyniósł wzrost zainteresowania twórczością ludową, tradycjami lokalnymi, narodowymi, jak również średniowieczem.

</doc>
<doc id="681241" url="https://pl.wikipedia.org/wiki?curid=681241" title="Alt Urgell">
Alt Urgell

Alt Urgell [] () – comarca ("powiat") w Hiszpanii, w Katalonii, w prowincji Lleida. Stolicą comarki jest La Seu d’Urgell. Region liczy 19 105 mieszkańców i obejmuje powierzchnię 1446,9 km².
Odpowiada w przybliżeniu historycznemu centrum Hrabstwa Urgel, istniejącemu między VIII a XV wiekiem n.e.
Biskupi rezydujący w stolicy comarki są jednocześnie – od 1278 roku – współksiążętami Andory.
Gminy.
W skład comarki Alt Urgell wchodzi 19 gmin. Są to:

</doc>
<doc id="681243" url="https://pl.wikipedia.org/wiki?curid=681243" title="Józef Adamecki">
Józef Adamecki

Józef Adamecki (ur. 12 grudnia 1912 w Marklowicach Dolnych zm. 26 maja 1944 w Auschwitz-Birkenau) – polski duchowny katolicki, działacz harcerski, członek ZWZ/AK pseud. AD, Adam, więzień w Mysłowicach, zamordowany w KL Auschwitz.
Był synem Emila i Magdaleny z domu Hanslik. Ukończył Polskie Prywatne Gimnazjum Realne w Orłowej w 1932 roku, a później seminarium duchowne w Widnawie.
Działacz harcerski, duchowny katolicki, wikary w Jabłonkowie na Zaolziu.
W okresie okupacji hitlerowskiej, od października 1942 roku był członkiem ZWZ/AK na terenie Cieszyna i Zaolzia – kapelan podinspektoratu. Jego mieszkanie służyło jako punkt kontaktowy dla członków konspiracyjnego wywiadu J. Margicioka. Zorganizował siatkę wywiadowczą we Frysztacie, Marklowicach i Trzyńcu (jedna z najlepiej zorganizowanych organizacji konspiracyjnych na Śląsku) oraz tajny kontakt kierownictwa ruchu oporu z więzionymi w więzieniu śledczym (Ersatzpolizeigefängnis) w Mysłowicach i KL Auschwitz.
W marcu 1943 roku został aresztowany i wpierw przebywał w więzieniu w Cieszynie, skąd przetransportowano go do w/w więzienia w Mysłowicach. Znalazł się wśród więźniów, którzy w okresie 11-26 maja zostali przetransportowani na blok 11 w KL Auschwitz. Nie otrzymał numeru obozowego i brak zdjęcia obozowego.
W dniu 26 maja 1944 roku jako jeden z około 170 więźniów został osądzony przez sąd doraźny katowickiego Gestapo i skazany na śmierć. Wyrok wykonany został tego samego dnia. "Ksiądz Adamecki" został rozstrzelany.

</doc>
<doc id="681245" url="https://pl.wikipedia.org/wiki?curid=681245" title="Bhaktivedanta Manor">
Bhaktivedanta Manor

Bhaktivedanta Manor – świątynia Kryszny-Radhy, własność Międzynarodowego Towarzystwa Świadomości Kryszny (ISKCON) w Aldenham, koło Watford, największa świątynia tego ruchu religijnego w Europie, odwiedzana przez ponad 500 tys. osób rocznie.
Pałac wraz z całą posiadłością ziemską („Piggott’s Manor”), został podarowany założycielowi ISKCON – Bhaktivedancie Swamiemu Prabhupadzie – w 1973 przez członka zespołu "The Beatles" George’a Harrisona. Obecna nazwa posiadłości „Bhaktivedanta” pochodzi z sanskrytu i oznacza „oddanie Bogu”.
W 1994 miały tu miejsce zbiorowe protesty 36 tys. osób przeciwko planom miejscowych władz, dążących do zamknięcia ośrodka.
Bhaktivedanta Manor składa się z bogato dekorowanej świątyni (zawierającej posągi Kryszny i jego awatarów), nowoczesnego teatru bhakti, sklepu, piekarni, gospodarstwa rolniczego opartego na pracy wołów, szkoły średniej, podstawowej i aśramu.

</doc>
<doc id="681246" url="https://pl.wikipedia.org/wiki?curid=681246" title="Alto Urgel">
Alto Urgel



</doc>
<doc id="681248" url="https://pl.wikipedia.org/wiki?curid=681248" title="Nelson Prudencio">
Nelson Prudencio



</doc>
<doc id="681251" url="https://pl.wikipedia.org/wiki?curid=681251" title="Wysznij Wołoczok">
Wysznij Wołoczok

Wysznij Wołoczok (ros. Вышний Волочёк), to miasto położone w zachodniej Rosji na terenie obwodu twerskiego, centrum administracyjne Rejonu wyszniewołockiego, 119 km na północny zachód od Tweru.
W 2015 roku zamieszkiwane przez 48 837 osób.
Historia.
Pierwsza wzmianka o osadzie w 1437. 12 stycznia 1703 car Piotr I Wielki kazał zbudować przebiegający kanał między rzekami Twercą i Cną. Prawa miejskie od 1770 roku. Obecnie miasto jest centrum administracyjnym Rejonu wyszniewołockiego i przebiega przez nie linia kolejowa i autostrada łącząca Moskwę z Petersburgiem.
Nazwa Wysznij Wołoczok oznacza przewóz łodzi lądem.

</doc>
<doc id="681253" url="https://pl.wikipedia.org/wiki?curid=681253" title="Anoia">
Anoia



</doc>
<doc id="681254" url="https://pl.wikipedia.org/wiki?curid=681254" title="Ján Slota">
Ján Slota

Ján Slota (ur. 14 września 1953 w Lietavskiej Lúčce) – słowacki polityk narodowy, przewodniczący Słowackiej Partii Narodowej, wieloletni działacz samorządowy, burmistrz Żyliny w latach 1990–2006, członek Rady Narodowej.
Życiorys.
W 1977 ukończył studia w Wyższej Szkole Technicznej w Koszycach, po czym do upadku komunizmu pracował jako inżynier. W 1989 zaangażował się w działalność polityczną w Słowackiej Partii Narodowej. Rok później uzyskał mandat posła do Zgromadzenia Federalnego Czechosłowacji z ramienia SNS. W tym samym roku został wybrany burmistrzem Żyliny – reelekcję na to stanowisko uzyskiwał również w latach 1994, 1998 i 2006. W 2006 przegrał w drugiej turze z kandydatem SDKÚ-DS, KDH, SF i OKS Ivanem Harmanem.
Oprócz funkcji samorządowej sprawował mandat posła Rady Narodowej (1992–1998; od 2006) oraz członka sejmiku krajowego w Żylinie (2001–2005). W latach 1994–1999 i 2001–2002 był przewodniczącym SNS, w 2003 został wybrany po raz trzeci na to stanowisko.
Trzykrotnie żonaty, ma trzech synów i córkę. Zaangażowany w działalność sportową, w młodości zajmował się pilotażem. Jest członkiem Związku Łowieckiego, był także prezesem klubu piłkarskiego MŠK Žilina oraz hokejowego PCHZ Žilina. Pochodzi z rodziny Juraja Sloty, współzałożyciela i działacza Macierzy Słowackiej, redaktora naczelnego bystrzyckiego pisma „Cyrill a Method”.

</doc>
<doc id="681257" url="https://pl.wikipedia.org/wiki?curid=681257" title="Czarny Krzysztof">
Czarny Krzysztof

Czarny Krzysztof – XV-wieczny rycerz-rabuś Księstwa Legnickiego, prawdopodobnie nigdy nieistniejący. O jego życiu opowiada podanie ludowe. 
Według tej opowieści miał on być czarnoskórym niewolnikiem, zakupionym przez księcia Ludwika II brzeskiego w czasie jego pielgrzymki do Jerozolimy. Miał on żyć i wychowywać się na zamku książęcym. W wyniku jakiegoś konfliktu lub nowej sytuacji na dworze, zbiegł z miasta i zaczął ukrywać się w lasach blisko Legnicy. Legenda mówi, że Czarny Krzysztof był dobroczyńcą, grabiącym próżnych oraz łajdaków i oddającym kosztowności biednemu ludowi. Wraz ze swoją gromadą mieszkał ponoć w lasach nad rzeką na północ od Legnicy, gdzie on i jego przyjaciele mieli swoją siedzibę.
Jest to tylko legenda, która prawdopodobne związana jest z plebejskim powstaniem w Legnicy przeciw radzie miejskiej, w połowie XV wieku, a nawet z czasów wojny trzydziestoletniej, kiedy to ludzie pragnęli sprawiedliwości i pomocy. Wydaje się więc, że podanie mogło powstać ku pokrzepieniu serc mieszkańców miasta.
Ze względu na to, że legenda przez długi czas była ustnie powtarzana, wydaje się być wynikiem metamorfozy dawniejszej opowieści, jaka była opowiadana na ziemi legnickiej. Legenda ta to, jak się uważa, wynik niesłusznego zderzenia odmiennych podań z różnych epok o dwóch postaciach, żyjących w innych czasach. 
Ta teoria sprawia, iż opowieść o Krzysztofie jest bardzo mało prawdopodobna. Późna opowieść o zbóju Krzysztofie, którego za panowania księcia Fryderyka II spotkała zasłużona kara powieszenia na bramie wjazdowej do Legnicy, zderzyła się z opowieścią wcześniejszą z innego lecz bliskiemu miastu terenu na południe. Wiadomości o innej dobrotliwej i dobrej postaci znane od wieków w świadomości ludowej wyewoluowany i wlały część o dobroci i pomocy.

</doc>
<doc id="681260" url="https://pl.wikipedia.org/wiki?curid=681260" title="Transylwania (ujednoznacznienie)">
Transylwania (ujednoznacznienie)



</doc>
<doc id="681261" url="https://pl.wikipedia.org/wiki?curid=681261" title="Nelson Prudêncio">
Nelson Prudêncio

Nelson Prudêncio (ur. 4 kwietnia 1944 w Lins, zm. 23 listopada 2012 w São Carlos) – brazylijski lekkoatleta, trójskoczek, medalista olimpijski. 
Kariera sportowa.
Prudêncio zdobył srebrny medal Igrzysk Olimpijskich w Meksyku w 1968 i brązowy medal Igrzysk Olimpijskich w Monachium w 1972. W czasie zawodów olimpijskich w Meksyku był jednym z czterech zawodników, którzy pobili wówczas rekord świata. Najlepszy wynik uzyskał wówczas reprezentant ZSRR Wiktor Saniejew.
W 1967 i 1971 Prudêncio zdobył srebrne medale igrzysk panamerykańskich.

</doc>
<doc id="681264" url="https://pl.wikipedia.org/wiki?curid=681264" title="Anoia (Hiszpania)">
Anoia (Hiszpania)

Anoia – comarca ("powiat") w prowincji Barcelona, w Katalonii, w Hiszpanii. Jej stolicą jest Igualada. Region liczy 93 529 mieszkańców oraz 866,6 km² powierzchni.

</doc>
<doc id="681279" url="https://pl.wikipedia.org/wiki?curid=681279" title="Roman Jasiakiewicz">
Roman Jasiakiewicz

Roman Franciszek Jasiakiewicz (ur. 31 marca 1951 w Łodzi) – polski adwokat, polityk, samorządowiec, w latach 1998–2002 prezydent Bydgoszczy.
Życiorys.
Absolwent II Liceum Ogólnokształcącego im. Mikołaja Kopernika w Bydgoszczy. Ukończył studia prawnicze na Wydziale Prawa i Administracji Uniwersytetu Mikołaja Kopernika w Toruniu. Odbył aplikację sądową i adwokacką, kształcił się też na studiach podyplomowych. Podjął prywatną praktykę adwokacką.
Od 1993 do 1998 był prezesem zarządu Wojewódzkiego Funduszu Ochrony Środowiska i Gospodarki Wodnej w Bydgoszczy. Działał w Sojuszu Lewicy Demokratycznej. W 1998 został powołany przez radę miasta Bydgoszczy na urząd prezydenta tego miasta. Pełnił go do 22 listopada 2002. W tym samym roku w wyborach w 2002 przegrał w drugiej turze z Konstantym Dombrowiczem. Jednocześnie został wybrany na radnego, był wiceprzewodniczącym rady miasta.
W wyborach w 2006 ponownie ubiegał się o bydgoską prezydenturę jako kandydat z własnego komitetu. W pierwszej turze zajął drugie miejsce (26,8% głosów), w drugiej turze ponownie przegrał z Konstantym Dombrowiczem, uzyskując 46,21% głosów. W wyborach do Sejmu w 2007 bez powodzenia kandydował z listy PSL. W 2010 powrócił do rady miasta jako kandydat PO, następnie został jej przewodniczącym. W wyborach parlamentarnych w 2011 był niezależnym kandydatem do Senatu. W 2014 z listy SLD Lewica Razem wszedł w skład sejmiku kujawsko-pomorskiego. We wrześniu 2015 zrezygnował z reprezentowania SLD w sejmiku. W 2018 ponownie wybrany na radnego województwa jako kandydat Koalicji Obywatelskiej.
Życie prywatne.
Żonaty (żona Urszula), ma dwoje dzieci (Martę i Wojciecha).

</doc>
<doc id="681281" url="https://pl.wikipedia.org/wiki?curid=681281" title="Teatr Rapsodyczny">
Teatr Rapsodyczny

Teatr Rapsodyczny – konspiracyjny teatr założony jesienią 1941 r. w Krakowie, pod kierownictwem Mieczysława Kotlarczyka pod auspicjami konspiracyjnej organizacji narodowo-katolickiej Unia.
Początki teatru.
22 sierpnia 1941 r. w prywatnym mieszkaniu przy ulicy Komorowskiego 7 w Krakowie odbyło się tajne zebranie zespołu konspiracyjnego teatru, do którego należeli: Krystyna Dębowska (później Ostaszewska) – wówczas studentka Wyższej Szkoły Handlowej, polonistki: Halina Królikiewicz (Kwiatkowska), Danuta Michałowska, Karol Wojtyła i Mieczysław Kotlarczyk. Najbliższymi przyjaciółmi byli także: Tadeusz Kwiatkowski i rzeźbiarz – Tadeusz Ostaszewski (przyszli mężowie dwóch „rapsodycznych” aktorek). M. Kotlarczyk ogłosił powstanie teatru oraz stworzył jego teoretyczne i ideowe podstawy. Był nie tylko dyrektorem i reżyserem, ale także aktorem.
Pierwsze przedstawienie – "Król-Duch" J. Słowackiego zostało wystawione 1 listopada tego samego roku. Od rapsodów "Króla-Ducha" teatr przyjął nazwę Teatr Rapsodyczny.
Do marca 1943 r. wystawiono sześć premier: "Beniowskiego", "Hymny", "Godzina Wyspiańskiego", "Pana Tadeusza", "Portret artysty", "Samuela Zborowskiego" J. Słowackiego. Teatr występował w prywatnych mieszkaniach dla specjalnie zapraszanej publiczności, m.in. Juliusza Osterwy, Jerzego Turowicza, Juliusza Kydryńskiego i innych.
Lata powojenne.
Teatr wznowił działalność 22 kwietnia 1945 r. jako zespół amatorski w sali kina „Wolność” przy ul. 18 Stycznia 2 (obecnie ul. Królewska). Dyrektorem, kierownikiem artystycznym i literackim oraz reżyserem był Mieczysław Kotlarczyk, scenografem – Tadeusz Ostaszewski. Do zespołu aktorskiego należeli m.in.: Barbara Horawianka (1951–1957), Halina Królikiewicz (Kwiatkowska), Danuta Michałowska, Krystyna Ostaszewska, Karol Wojtyła (1941–1942), Mieczysław Voit (1948–1955), Mieczysław Kotlarczyk, Maciej Maciejewski, Antoni Żuliński.
Teatr został uznany za teatr szkolny (obowiązkowy dla mło­dzieży) i 18 marca 1946 r. otrzymał uprawnienia zawodowe. Od września 1946 r. teatr występował w użytkowanej wspólnie z Teatrem Groteska sali przy ul. Skarbowej 2, następnie w specjalnie adaptowanym budynku przy ul. Warszawskiej 5, a od 1951 r. w gmachu przy ul. Bohaterów Stalingradu (Starowiślnej) 21 (obecnie Teatr Kameralny). W latach 1946–1953 istniało przy teatrze Studio Dramatyczne pod kierownictwem T. Kudlińskiego. Do grona wykładowców Studia należeli m.in.: aktorka i reżyserka Danuta Michałowska, reżyser Władysław Józef Dobrowolski, śpiewak operowy Józef Gaczyński, dyrygent i reżyser Kazimierz Meyerhold. Lata 1947–1951 były okresem najwybitniejszych osiągnięć teatru. Teatr Rapsodyczny dawał także występy gościnne (w sezonie 1946/47 na ogólną liczbę 118 przedstawień – 47 odbyło się w terenie). Po upaństwowieniu (1949) teatr uczestniczył w Festiwalu Sztuk Rosyjskich i Radzieckich i w centralnych uroczysto­ściach Roku Mickiewiczowskiego. M. Kotlarczyk – chcąc stworzyć „socjalistyczną Redutę” – wystawił "Rozkaz" w oparciu o poezję S. Kirsanowa i W. Majakowskiego, powołał także „brygady rapsodyczne”, które objeżdżały południową Polskę z montażami poetyckimi. Szkolenie polityczne w teatrze prowadził Adam Polewka.
Na skutek prowokacji politycznej, 28 lutego 1953 r. Teatr Rapsodyczny został zlikwidowany, a w jego miejsce powołano Teatr Poezji. Teatr Rapsodyczny wznowił działalność 16 listopada 1957 r. programową inscenizacją "Króla-Ducha" pt. "Legendy złote i błękitne" jako Miejski Teatr Rapsodyczny. Obok M. Kotlarczyka reżyserowali: D. Michałowska, T. Malak, R. Machowski, D. Jodłowska i Ł. Karelus-Malska. Kotlarczyk współpracował z wybitnymi scenografami (M. Kołodziejem, M. Garlickim, Z. Strzeleckim) i kompozytorami (L. Kaszyckim, A. Kurylewiczem, Z. Koniecznym).
W 1961 r. teatr otrzymał zespołową nagrodę PAX-u im. Pietrzaka. W 1965 r. zespół teatru uczestniczył w Warszawskich Spotkaniach Teatralnych ("Polonez Bogusławskiego"). Kolejne inscenizacje: "Dziadów" (1966) i "Akropolis" (1966) przyjęto krytycznie. Teatr został definitywnie zamknięty 5 maja 1967 r.

</doc>
<doc id="681283" url="https://pl.wikipedia.org/wiki?curid=681283" title="Laurahütte (podobóz KL Auschwitz-Birkenau)">
Laurahütte (podobóz KL Auschwitz-Birkenau)

Laurahütte, pełna nazwa: Arbeitslager Laurahütte (niem.) – niemiecki podobóz KL Auschwitz (obóz pracy) funkcjonujący w Siemianowicach Śląskich (Hucie Laury) od kwietnia 1944 do 23 stycznia 1945. Obóz mieścił się w Hucie Laura ("Laurahütte"), zakładzie produkcyjnym należącym do koncernu Rheinmetall Borsig A.G. z Düsseldorfu. Początkowo w obozie więziono 200 osób (głównie Żydów z Holandii i Francji), a w momencie jego ewakuacji 937.
Komendantem podobozu był SS-Oberscharführer Walter Quakernack.
Więźniowie pracowali w hucie przy produkcji sprzężonych dział przeciwlotniczych. W styczniu 1945 więźniowie zostali umieszczeni w wagonach znajdujących się na pobliskiej bocznicy kolejowej i wywiezieni do KL Mauthausen.
Po II wojnie światowej w zabudowaniach hitlerowskiego obozu więziono jeńców niemieckich, których zmuszano do pracy w pobliskiej kopalni. Później obiekt wykorzystany został na obóz pracy dla drobnych przestępców i odrabiających służbę wojskową. Wygląd obozu można zobaczyć w noweli Kaziemirza Kutza "Pies" z debiutanckiego filmu "Krzyż Walecznych" z 1958. Zabudowania zostały wyburzone razem z większością obiektów Huty Jedność około 2016.

</doc>
<doc id="681290" url="https://pl.wikipedia.org/wiki?curid=681290" title="Przewyższenie (orientacja sportowa)">
Przewyższenie (orientacja sportowa)

Przewyższenie w biegu na orientację definiowane jest jako suma podbiegów według najkrótszego, rozsądnego wariantu na trasie zawodów dla danej kategorii. Podawane jest w metrach.

</doc>
<doc id="681292" url="https://pl.wikipedia.org/wiki?curid=681292" title="Rhobar II">
Rhobar II



</doc>
<doc id="681293" url="https://pl.wikipedia.org/wiki?curid=681293" title="Biuro polityczne">
Biuro polityczne

Biuro Polityczne (potocznie politbiuro) – organ wykonawczy, ideologiczny władz naczelnych niektórych partii (przeważnie komunistycznych), kierujący bieżącą pracą.

</doc>
<doc id="681295" url="https://pl.wikipedia.org/wiki?curid=681295" title="Małgorzata Wiese">
Małgorzata Wiese



</doc>
<doc id="681299" url="https://pl.wikipedia.org/wiki?curid=681299" title="Słowacka Partia Narodowa">
Słowacka Partia Narodowa

Słowacka Partia Narodowa (, "SNS") – słowacka partia polityczna opiera się obecnie o trzy filary: chrześcijański, narodowy oraz socjalny. Choć posiada identyczną nazwę co jej poprzedniczka, oprócz nazwy ma współczesna SNS bardzo niewiele wspólnego z SNS sprzed II wojny światowej, a raczej jest (w strukturze partyjnej, celach oraz metodach) podobna do Słowackiej Partii Ludowej Hlinky. 
W wyborach parlamentarnych w 2010 zdobyła 9 mandatów i była jednym z dwóch ugrupowań opozycyjnych, w wyborach w 2012 otrzymała 4,55% głosów. Liderem partii jest Andrej Danko. Partia kontroluje 60 miejscowości na Słowacji i posiada 938 radnych.
Początki (1861–1918).
SNS oficjalnie powstała na konferencji 6 czerwca. 1871 r. w rocznicę powstania dokumentu, na podstawie którego miała partia ta działać do rozpadu monarchii Austro-Węgierskiej. Ów dokument, „Memorandum narodu słowackiego” (6–7 czerwca 1861) był najważniejszym oraz najśmielszym dokumentem, w którym słowackie elity domagały się konstytucyjnego zakotwiczenia praw narodu słowackiego (oraz wszystkich narodów ciemiężonych w węgierskiej części monarchii) do samoistności, wyrażonej poprzez ukonstytuowanie autonomii słowackiej (Górnowęgierskie słowackie „Okolie”). Niska skuteczność kandydatów słowackich w wyborach 1861, 1865 oraz 1869 r. udowodniła, iż powstanie słowackiej partii politycznej jest konieczne.
Jądro partii tworzyli głęboko konserwatywni działacze, w większości wybitni literaci jak np. pierwszy przewodniczący Viliam Paulíny-Tóth lub ideolog partii Svetozár Hurban-Vajanský. Ich ideologia nawiązująca do rozmyślań politycznych Ľudovíta Štúra, reflektująca Hegla i jego adorację państwa, funkcjonowała tylko w ramach państwowości już istniejącej. Rewolucyjne posunięcia oraz hasła jako „wybicie się na niepodległość” były jej całkowicie obce. Jednak funkcjonowanie w ramach systemu polityczno-prawnego Węgier w tym czasie nie było w stanie zmienić środkami politycznymi (legalnymi)stan, w jakim się znajdował naród słowacki. Działacze SNS zdawali sobie z tego sprawę i stąd wywodzi się ich marazm i pesymizm polityczny, najlepiej widoczny w publicystyce Vajanskiego.
Taki stan rzeczy oczywiście powodował niechęć wśród bardziej aktywnych polityków oraz nowych fal dorastającej młodzieży. Z krytyki konserwatyzmu SNS powstały dwie znaczące grupy: tzw. „Nowa szkoła” oraz Masarykiem inspirowana grupa „Hlasistów”, nazwana według przez nich wydawanego pisma „Hlas” (pol. Głos). Obydwie grupy były inspirowane liberalizmem i szukały wsparcia i pomocy u innego narodu. Pierwsza u Węgrów, druga u Czechów. Obydwie musiały jednak robić za dużo kompromisów w obliczu przewagi silniejszych partnerów, których sobie zresztą same wybrały. „Nowa szkoła” rozpadła się w 1875 r. i jej członkowie albo zmadziaryzowali się, albo wrócili do SNS. Los dla „Hlasistów” był bardziej przyjazny, gdyż powstali przed Pierwszą wojną światową i zostali mężami zaufania Pragi, gdyż ich główni przedstawiciele zostali propagatorami „czechosłowakizmu” (V. Šrobár, M. Hodža). Do listopada 1913 r.(powstanie Słowackiej Ludowej Parii Hlinky), tylko SNS wytrwała na pozycjach rdzennej samoistności narodu słowackiego.
Dziesięciolecie przed I wojną światową zdominowane było przez odśrodkowe tendencje nowo powstałego i rosnącego w siłę skrzydła katolickiego SNS (wyżej wspomnianych ludowców), wyłonionego z węgierskiej partii katolickiej ("Katolikus Néppárt"). Podczas wojny SNS nie działała, ale na wiosnę 1918 r. rosła aktywność jej członków. Po manifestacji socjaldemokratycznej 1 maja 1918 r. v Liptovskom sv. Mikuláši, na którym żądano prawo samostanowienia dla Słowaków, 24 maja 1918 spotkała się elita partii i zdecydowała się poprzeć utworzenie nowego państwa Czechosłowackiego. 30 października 1918 r. powstała rewolucyjna Słowacka Rada Narodowa, która przyjęła „Deklarację narodu słowackiego”. W tym dokumencie Słowacy żądali prawo do samostanowienia, uznanie SRN jako legitymowanego organu reprezentującego Słowaków oraz przyłączenie Słowaków do wspólnego państwa z Czechami. Tylko ostatni postulat został spełniony w nowym państwie.
Chociaż posądzana o sztywność i marazm, SNS nie była nieczynna i w granicach, jakie sobie stanowiła swoim konserwatyzmem, próbowała podnieść stan kulturowy, materialny oraz polityczny Słowaków mozolną pracą oświatową (działalność literacka, publicystyczna, praca pozytywna wśród ludu oraz współpraca polityczna w Sejmie z partiami rumuńskimi oraz serbskimi). Czas okazał, iż była to strategia wysoce pragmatyczna, gdyż w ramach ustroju ówczesnych Węgier inne strategie okazały się nieskuteczne. Jedyną wadą SNS było, iż kiedy nadszedł kataklizm europejski, który oczekiwali jej działacze (Vajanský) i w którym widzieli jedyną nadzieję na zmianę położenia małego narodu, niemającego sił rozbić „więzienie narodów” jak nazywano ówczesne Węgry, nie była w stanie przetransformować się w nowoczesną, masową partię polityczną. Nie potrafiła skutecznie działać w ramach demokratycznego i pluralistycznego systemu politycznego pierwszej republiki Czechosłowackiej i została politycznie zmarginalizowana.

</doc>
<doc id="681310" url="https://pl.wikipedia.org/wiki?curid=681310" title="Vinkovci">
Vinkovci

Vinkovci – miasto w Chorwacji, w żupanii vukowarsko-srijemskiej, siedziba miasta Vinkovci. Leży we wschodniej Slawonii. W 2011 roku liczyło 32 029 mieszkańców.
Większość mieszkańców miasta stanowią Chorwaci (88,99%). Vinkovci leżą na jednym z brzegów rzeki Bosut, 19 km na południowy zachód od Vukovaru, 24 km na północ od Županji oraz 43 km na południe od Osijeku. Miasto leży 90 m n.p.m.
Tereny Vinkovci zamieszkałe są nieprzerwanie od ponad 8000 lat., więc nawet jeśli faktycznie nie jest najstarszym miastem w Europie, to z pewnością jest jednym z najstarszych. Miasto było miejscem narodzin dwóch Cesarzy Rzymskich. Na terenie Vinkovci odnaleziono najstarszy kalendarz w Europie, datowany na czasy powstania kamiennego kręgu w Stonehenge.
W Vinkovci urodził się napastnik Legii Warszawa Danijel Ljuboja, a także kick-boxer, bokser i zawodnik mieszanych sztuk walki (MMA) wagi ciężkiej Mirko Filipović.
W mieście rozwinął się przemysł spożywczy, drzewny, materiałów budowlanych, tekstylny, skórzany, metalowy oraz szkutniczy.

</doc>
<doc id="681311" url="https://pl.wikipedia.org/wiki?curid=681311" title="Nagroda Fundacji na rzecz Nauki Polskiej">
Nagroda Fundacji na rzecz Nauki Polskiej

Nagroda na rzecz Nauki Polskiej – polska nagroda naukowa przyznawana od marca 1992 przez Radę Fundacji na rzecz Nauki Polskiej. W każdej edycji jest przyznawana w kilku dziedzinach z puli czterech. Początkowo – do roku 2010 włącznie – były to:
W 2011 roku Nagrody FNP zaczęto grupować inaczej, tylko jedną z kategorii zostawiając bez zmian; nowy podział to:
Nagroda przyznawana jest corocznie, choć w niektórych latach tylko w części dziedzin. Nazywana „polskim Noblem”; otrzymują ją polscy uczeni za osiągnięcia i odkrycia naukowe, które stanowią istotny wkład w życie duchowe i postęp cywilizacyjny Polski oraz zapewniają Polsce miejsce w nauce światowej.
Nagrodę w 2007 stanowiły: 200 000 zł (równowartość około 75 000 dolarów amerykańskich) i statuetka, zaprojektowana przez R. Kozłowskiego.

</doc>
<doc id="681314" url="https://pl.wikipedia.org/wiki?curid=681314" title="Bóg umarł">
Bóg umarł



</doc>
<doc id="681317" url="https://pl.wikipedia.org/wiki?curid=681317" title="Bóg jest martwy">
Bóg jest martwy



</doc>
<doc id="681319" url="https://pl.wikipedia.org/wiki?curid=681319" title="Memoriał Eugeniusza Nazimka">
Memoriał Eugeniusza Nazimka

Memoriał imienia Eugeniusza Nazimka indywidualny turniej w sporcie żużlowym od 1983 roku rozgrywany corocznie na torze Rzeszowie dla uczczenia pamięci po Eugeniuszu Nazimku tragicznie zmarłym na skutek wypadku na tym właśnie obiekcie w 1959 roku zawodnikowi Stali Rzeszów.
W 2012 r. memoriał był również poświęcony zmarłemu na torze żużlowcowi Stali Rzeszów, Lee Richardsonowi.

</doc>
<doc id="681322" url="https://pl.wikipedia.org/wiki?curid=681322" title="Andrea Doria (ujednoznacznienie)">
Andrea Doria (ujednoznacznienie)

Statki i okręty:
Sport:

</doc>
<doc id="681323" url="https://pl.wikipedia.org/wiki?curid=681323" title="Cibalia (stadion)">
Cibalia (stadion)

Stadion Cibalia – stadion w Chorwacji, znajdujący się w mieście Vinkovci. Na tym stadionie swoje mecze rozgrywa miejscowa drużyna Cibalia Vinkovci. Stadion może pomieścić około 10 000 widzów, z czego 3 700 miejsc to miejsca siedzące i jest usytuowany w południowej części miasta niedaleko rzeki Bosut. Obiekt ten został wybudowany w 1966 roku, a w latach 1982, 2003 i 2008 przechodził renowacje. Do 1992 roku stadion nosił nazwę "Stadion Mladosti". W sezonie 2010/11 na stadionie Cibalia swoje mecze rozgrywała także drugoligowy klub NK MV Croatia Slavonski Brod.

</doc>
<doc id="681326" url="https://pl.wikipedia.org/wiki?curid=681326" title="Piperyna">
Piperyna

Piperyna – organiczny związek chemiczny, alkaloid występujący we wierzchniej warstwie owoców czarnego pieprzu ("Piperis nigri"), pochodna piperydyny. Jest bezbarwną lub kremowożółtą, krystaliczną substancją rozpuszczalną w benzynie, chloroformie, etanolu, eterze dietylowym oraz w pirydynie. Ma ostro-gorzki smak.
Wpływ na zdrowie człowieka.
W roku 2012 opublikowano wyniki badań wskazujące, że piperyna może blokować tworzenie się nowych komórek tłuszczowych i obniżać poziom tłuszczu w krwiobiegu. Jest to wynikiem zakłócania aktywności genów kontrolujących powstawanie nowych komórek tłuszczowych. Pod wpływem piperyny wzmaga się też wydzielanie soków trawiennych (żołądkowego, trzustkowego, jelitowego) oraz poprawia się trawienie pokarmu. Piperyna ma także wpływ na wchłanianie składników odżywczych: witaminy C, selenu, beta-karotenu, witaminy A, witaminy B6 i koenzymu Q.
Innym działaniem piperyny jest stymulacja proliferacji melanocytów w strukturach komórkowych. Przy zastosowaniu piperyny i fototerapii promieniowaniem ultrafioletowym, skóra staje się znacznie ciemniejsza, co jest badane w kontekście leczenia bielactwa nabytego.
Kolejnym korzystnym zdrowotnie działaniem piperyny może być hamowanie działania substancji chemicznych odpowiedzialnych za mutacje w materiale genetycznym komórek. Badania "in vitro" na komórkach myszy i szczurów wskazują, że podawanie piperyny może hamować wzrost guzów nowotworowych.
Piperyna wykazuje także działanie antydepresyjne poprzez wzrost neurotransmisji serotoniny i dopaminy – substancji deficytowych u osób cierpiących na depresję.
Historia.
Piperyna została odkryta w 1819 roku przez Hansa Christiana Ørsteda, który wyodrębnił ją z owoców "Piper nigrum".
W medycynie chińskiej i indyjskiej była stosowana w leczeniu dolegliwości trawiennych (zaparcia, biegunka, niestrawność), ale także w przypadku bólu stawów, chorób serca, anginy i gangreny.
Dostępność piperyny.
W obrocie handlowym znajduje się obecnie wiele preparatów zawierających wyciąg z owoców pieprzu z zawartością piperyny 50–90% (rzadziej 95%) oraz czysta piperyna.

</doc>
<doc id="681331" url="https://pl.wikipedia.org/wiki?curid=681331" title="Nadarmata">
Nadarmata

Nadarmata – używane w czasie I wojny światowej działa o bardzo dużej donośności (ponad 120 kilometrów), przeznaczone do ostrzeliwania strategicznie ważnych celów wojskowych. Znane również jako działa ponaddalekonośne.
Ze względu na małą celność, długi czas przeładowania i wysoką awaryjność nadarmaty wykazywały bardzo małą przydatność bojową. Nie będąc w stanie zadać poważnych szkód (niskie prawdopodobieństwo trafienia idealnie w ważny dla nieprzyjaciela cel), posiadały w efekcie przede wszystkim znaczenie propagandowe. Nadarmaty nie zostały zastosowane w II wojnie światowej. Używano wprawdzie armat o kalibrze większym niż nadarmaty, posiadających jednak mniejszą donośność (na przykład niemiecka 80 cm K (E) Dora).
Najbardziej znaną nadarmatą była Lange 21 cm Kanone in Schiessgerüst (znana w Polsce jako działo paryskie), użyta przez Cesarstwo Niemieckie w czasie I wojny światowej do ostrzeliwania Paryża.

</doc>
<doc id="681332" url="https://pl.wikipedia.org/wiki?curid=681332" title="Tadeusz Rudolf">
Tadeusz Rudolf

Tadeusz Rudolf (ur. 22 stycznia 1926 w Bochni, zm. 25 sierpnia 2018) – polski ekonomista, komunistyczny działacz młodzieżowy i polityk. Poseł na Sejm PRL V i VI kadencji, minister pracy, płac i spraw socjalnych (1974–1979) oraz minister bez teki (1979–1981).
Życiorys.
Syn Józefa i Zofii. Od 1945 należał do Polskiej Partii Robotniczej, a od 1948 do Polskiej Zjednoczonej Partii Robotniczej. W latach 1945–1948 był instruktorem Związku Walki Młodych w zakopiańskiej szkole spółdzielczej, której później był kierownikiem. Od 1950 pracował w Zarządzie Głównym Związku Młodzieży Polskiej w Warszawie. W latach 1948–1958 był I sekretarzem Komitetu Miejskiego PZPR (a początkowo PPR) w Zakopanem. Od 1954 do 1957 był słuchaczem Szkoły Partyjnej przy KC PZPR. W 1957 przewodniczący Komisji ds. Młodzieży w Warszawskim Komitecie Wojewódzkim PZPR. W latach 1957–1961 był sekretarzem Komitetu Centralnego Związku Młodzieży Socjalistycznej, od 1961 do 1964 słuchaczem Wyższej Szkoły Nauk Społecznych przy KC PZPR (uzyskując tytuł ekonomisty), w okresie 1964–1965 inspektorem w Wydziale Organizacyjnym Komitetu Centralnego PZPR, a od 1965 do 1968 zastępcą kierownika tego wydziału. Od 1968 do 1972 I sekretarz Komitetu Wojewódzkiego PZPR w Kielcach. W okresie 1968–1971 był zastępcą członka, a w latach 1971–1981 członkiem KC PZPR.
Od 1969 do 1976 był posłem na Sejm PRL V i VI kadencji.
Od 21 listopada 1974 do 8 lutego 1979 był ministrem pracy, płac i spraw socjalnych w rządzie Piotra Jaroszewicza oraz kolejnym pod jego przewodnictwem. Następnie od 8 lutego 1979 do 3 lipca 1981 był ministrem oraz I zastępcą przewodniczącego Komisji Planowania przy Radzie Ministrów w dotychczasowym rządzie oraz w rządzie Edwarda Babiucha, Józefa Pińkowskiego i Wojciecha Jaruzelskiego.
Pochowany 30 sierpnia 2018 w grobie urnowym na Cmentarzu Wojskowym na Powązkach (kw. D28/6/4).

</doc>
<doc id="681339" url="https://pl.wikipedia.org/wiki?curid=681339" title="Frederick Spencer">
Frederick Spencer

Frederick Spencer (ur. 14 kwietnia 1798 w Admirals Building w Londynie, zm. 27 grudnia 1857 w Brington) – brytyjski arystokrata, wojskowy i polityk, młodszy syn George’a Spencera, 2. hrabiego Spencer i lady Lavinii Bingham, córki 1. hrabiego Lucan. Jego chrzest miał miejsce w kościele St Martin-in-the-Fields w Covent Garden.
Życiorys.
W latach 1808–1811 kształcił się w Eton College. Później wstąpił do Royal Navy w stopniu midshipmana. Podczas wojen napoleońskich służył w eskadrze śródziemnomorskiej (na okrętach HMS „Royal George”, HMS „Blake” i HMS „Malta”) pod kontradmirałem Hallowellem. Brał udział w operacji przeciwko Tulonowi i walkach na przybrzeżnych wodach Hiszpanii. W dniu 14 lipca 1818 roku został porucznikiem na HMS „Glasgow”. Później służył na HMS „Superb”. Za wzorową służbę został awansowany do rangi komandora porucznika i objął dowództwo nad HMS „Alacrity”.
Po mianowaniu, 26 sierpnia 1822 roku, na stopień komandora objął dowództwo HMS „Creole”, zaś po trzech latach HMS „Talbot”. Dowodząc tym okrętem wziął udział w bitwie pod Navarino. Za postawę podczas bitwy został odznaczony Krzyżem Kawalerskim Orderu Łaźni. Ponadto otrzymał francuski Order Świętego Ludwika, rosyjski Order Świętej Anny i grecki Order Zbawiciela. W 1828 brał udział w kampanii zakończonej zdobyciem zamku Morea.
Później Spencer zrezygnował ze służby w marynarce i rozpoczął karierę polityczną. Z ramienia partii wigów zasiadał w Izbie Gmin z okręgów Worcestershire (1831-1832) i Midhurst (1832-1834 i 1837-1841). W latach 1840-1845 był członkiem dworu księżnej-wdowy Kentu, matki królowej Wiktorii. Po śmierci swojego starszego brata, Johna, odziedziczył tytuł hrabiego Spencer i zasiadł w Izbie Lordów.
W latach 1846-1848 był Lordem Szambelanem Dworu Królewskiego, zaś w latach 1854-1857 Lordem Stewardem. 8 lipca 1846 roku został członkiem Tajnej Rady. 23 marca 1849 roku został kawalerem Orderu Podwiązki. W 1847 ukończył studia na Uniwersytecie Cambridge z tytułem doktora praw. W 1852 został awansowany do rangi kontradmirała, zaś w 1857 otrzymał tytuł wiceadmirała.
Hrabia był dwukrotnie żonaty. Pierwszy ślub zawarł 23 lutego 1830 roku w Mayfair w Londynie, kiedy to poślubił Georgianę Poyntz (27 marca 1799 – 10 kwietnia 1851), córkę Williama Poyntza i Elisabeth Browne, córki 7. wicehrabiego Montagu. Frederick i Georgiana mieli razem syna i dwie córki:
Po raz drugi Spencer wziął ślub 9 sierpnia 1854 roku w St James’s w Londynie, poślubiając Adelaide Horatię Elisabeth Seymour (27 stycznia 1825 – 29 października 1877), córkę pułkownika Horace’a Seymoura i Elisabeth Palk, córki sir Lawrence’a Palka, 2. baroneta. Frederick i Adelaide doczekali się razem syna i córki:
4. hrabia Spencer zmarł w wieku 59 lat. Jego pogrzeb miał miejsce 2 stycznia 1858 w Brington w hrabstwie Northamptonshire.

</doc>
<doc id="681341" url="https://pl.wikipedia.org/wiki?curid=681341" title="Nagroda na rzecz Nauki Polskiej">
Nagroda na rzecz Nauki Polskiej



</doc>
<doc id="681342" url="https://pl.wikipedia.org/wiki?curid=681342" title="Trop (retoryka)">
Trop (retoryka)

Trop (gr. "tropos" „zwrot, kierunek, kształt”) – termin z zakresu retoryki, oznaczający zastąpienie pewnego słowa lub wyrażenia innym – dla większej obrazowości, wyrazistości i skuteczności przekazu słownego. 
Według Kwintyliana, który wprowadził ten termin do teorii retorycznej, trop to korzystna zmiana znaczenia właściwego na inne, dokonana w słowie lub wyrażeniu. Cyceron definiował trop jako zamianę słów.
W odróżnieniu od figur retorycznych, czyli przemieszczeń składniowych, tropy są przekształceniami semantycznymi. Od czasów starożytnych teoretycy retoryki spierają się jednak o rozróżnienie tropów i figur oraz o klasyfikację niektórych zabiegów retorycznych (np. ironię niektórzy autorzy włączają do tropów, inni do figur; litota występuje zarówno jako trop, jak i figura). 
Do tropów zaliczane są m.in.: metafora, metonimia, synekdocha, alegoria, peryfraza, katachreza, hiperbola, litota, antonomazja, emfaza.

</doc>
<doc id="681348" url="https://pl.wikipedia.org/wiki?curid=681348" title="Hrabia Spencer">
Hrabia Spencer

Informacje ogólne.
Diana, księżna Walii (1961–1997), pierwsza żona księcia Walii, była najmłodszą córką 8. hrabiego Spencer.
Wicehrabiowie Spencer 1. kreacji (parostwo Wielkiej Brytanii)
Hrabiowie Spencer 1. kreacji (parostwo Wielkiej Brytanii)
Następca 9. hrabiego Spencer: Louis Frederick John Spencer, wicehrabia Althorp

</doc>
<doc id="681349" url="https://pl.wikipedia.org/wiki?curid=681349" title="Kształt">
Kształt



</doc>
<doc id="681354" url="https://pl.wikipedia.org/wiki?curid=681354" title="Cmentarz Narodowy w Arlington">
Cmentarz Narodowy w Arlington

Cmentarz Narodowy w Arlington (ang. Arlington National Cemetery) – amerykański cmentarz wojskowy położony w Arlington, w stanie Wirginia na terenie Stanów Zjednoczonych. Cmentarz został założony podczas wojny secesyjnej poprzez wykupienie posiadłości Arlington House, należącej do Mary Ann Lee, żony generała wojsk konfederacji Roberta E. Lee.
Na terenie nekropolii pochowanych jest ok. 400 000 zmarłych członków sił zbrojnych, weteranów z wszystkich wojen, w których brały udział Stany Zjednoczone w całej swej historii, począwszy od rewolucji amerykańskiej, oraz członkowie ich rodzin. Poza tym jest to miejsce pochówku niewielkiej liczby cywilów, którzy w jakiś sposób byli związani z armią lub polegli w czasie pełnienia obowiązków. Na cmentarzu w Arlington miały miejsce pogrzeby państwowe – William Taft, John F. Kennedy, Robert F. Kennedy oraz gen. John Pershing. Do roku 1992 na cmentarzu znajdował się grób Ignacego Jana Paderewskiego.
Cmentarz jest położony na zachód od miasta Waszyngton, za rzeką Potomak. Tuż obok, po południowo-wschodniej stronie, znajduje się budynek Pentagonu.
Główne obiekty cmentarza to amfiteatr oraz Grób Nieznanych Żołnierzy zawierający szczątki niezidentyfikowanych amerykańskich żołnierzy, ofiar I wojny światowej, II wojny światowej oraz wojny koreańskiej i wojny wietnamskiej, przy którym przez 24 godziny i 365 dni w roku utrzymywana jest warta honorowa.
Inne często odwiedzane miejsca na terenie Narodowego Cmentarza w Arlington to grób prezydenta Stanów Zjednoczonych Johna F. Kennedy’ego i jego brata Roberta Kennedy’ego, monument poświęcony 266 marynarzom krążownika pancernego USS „Maine”, którzy zginęli w efekcie eksplozji i zatonięcia okrętu w 1898 roku oraz miejsce pamięci ofiar lotów promów kosmicznych "Challenger" i "Columbia", które zakończyły się katastrofami.

</doc>
<doc id="681355" url="https://pl.wikipedia.org/wiki?curid=681355" title="Spyker F1">
Spyker F1

Spyker (Spyker F1 Team, Etihad Aldar Spyker F1 Team) – holenderski konstruktor i zespół wyścigowy powstały na bazie dawnego rosyjskiego zespołu MF1 Racing. Fabryczny team firmy Spyker Cars startował w Formule 1 w sezonie 2007 zdobywając jeden punkt za ósme miejsce w Grand Prix Japonii, kończąc sezon na 10. pozycji w klasyfikacji konstruktorów. W krótkiej historii zespołu, reprezentowało go czterech kierowców: Adrian Sutil jeżdżący dla Spykera cały sezon, a także Christijan Albers, który startował do Grand Prix Wielkiej Brytanii, Markus Winkelhock startujący w Grand Prix Europy i Sakon Yamamoto prowadzący samochód Spykera od Grand Prix Węgier do końca sezonu. Samochodem holenderskiego konstruktora był Spyker F8-VII, zmodernizowany przed Grand Prix Włoch do "wersji B". Zmagający się z problemami finansowymi zespół, jeszcze w trakcie trwania sezonu, sprzedano konsorcjum hinduskiego biznesmena Vijaya Mallyi i przekształcono go w Force India F1 Team.
Historia.
MF1 Racing.
Na początku sezonu 2006 w Formule 1 pojawił się nowy zespół wyścigowy – rosyjski Midland F1 Team. Team powstał w 2004 roku, ale dopiero po wykupieniu przez Aleksa Shnaidera zespołu Jordan Grand Prix w 2005 roku Rosjanie mogli zadebiutować w Formule 1. W sezonie 2005 zespół startował jeszcze jako Jordan Grand Prix, a od sezonu 2006 zmieniono nazwę ekipy z Silverstone na Midland F1 Team. Rosyjska ekipa od samego początku zmagań borykała się z problemami, zarówno w kwalifikacjach, jak i wyścigach. Najlepszym polem startowym było 14 miejsce Christijana Albersa zdobyte podczas Grand Prix Stanów Zjednoczonych, natomiast najwyższym miejscem na mecie była 9. pozycja Tiago Monteiro w Grand Prix Węgier. MF1 Racing ukończył sezon na 10. miejscu w klasyfikacji konstruktorów, będąc lepszym tylko od Super Aguri.
Wkrótce po rozpoczęciu sezonu pojawiły się pogłoski, że Shnaider chce sprzedać swój zespół. Kupcem miała rzekomo być internetowa firma Lost Boys, której właścicielem był Holender Michiel Mol. Pod koniec maja Mol zaproponował Rosjaninowi ofertę odkupienia pakietu własnościowego zespołu za 128 mln USD. Po długich negocjacjach 9 września team został sprzedany holenderskiej firmie motoryzacyjnej Spyker Cars N.V. za 106 milionów dolarów. Od Grand Prix Chin zmieniono sponsora tytularnego i na trzy ostatnie weekendy wyścigowe sezonu pełna nazwa brzmiała Spyker MF1 Racing. Po zakończeniu sezonu 2006 nazwa zespołu ponownie została zmieniona i w sezonie 2007 team widniał na oficjalnej liście startowej jako Spyker F1 Team.
Przygotowania do startów.
Krótko po sprzedaży zespołu rozpoczęła się restrukturyzacja w ekipie z Silverstone. Zatrudniono byłego dyrektora technicznego Toyoty – Mike’a Gascoyne'a. Wśród potencjalnych kandydatów na kierowców holenderskiego teamu wymieniano zawodników MF1 Racing – Christijana Albersa i Tiago Monteiro, a także byłego reprezentanta Red Bull Racing – Christiana Kliena. Innymi kierowcami, których łączono z posadą w Spykerze byli: Gary Paffett i Lewis Hamilton (testerzy McLarena), mistrz IndyCar z 2005 – Dan Wheldon, mistrz Formuły 1 z sezonów 1998 i 1999, Fin Mika Häkkinen oraz mający zadebiutować w F1 – Adrian Sutil, Ernesto Viso, Markus Winkelhock, Giorgio Mondini i Alexandre Prémat. Pierwszym, ogłoszonym 28 września, kierowcą został Albers. Miejsce w drugim samochodzie nowego teamu zajął dotychczasowy tester MF1 Racing – Adrian Sutil. Pełny skład kierowców przedstawiono 1 lutego 2007 roku – obok etatowych, Albersa i Sutila, zatrudniono także czterech testerów – Giedo van der Garde, Adriána Vallésa, Fairuza Fauzy oraz Markusa Winkelhocka.
30 września 2006 do wiadomości podano, iż holenderski zespół podpisał z Ferrari roczną umowę na dostawę jednostek napędowych od sezonu 2007. Jeszcze przed zakończeniem sezonu 2006, Spyker rozpoczął intensywne poszukiwania sponsorów na rok 2007. Skutkiem było podpisanie kilkunastu drobnych umów, m.in. z LeasePlan Netherlands (na lata 2007–2009), amerykańskim producentem narzędzi – RotoZip, Trust International, produkującym akcesoria komputerowe, wytwórcą odzieży i obuwia, Ferrini B.V. oraz holenderskim producentem oprogramowania – Exact. Zwieńczeniem poszukiwań sponsora tytularnego było podpisanie porozumienia, na mocy którego dwie firmy z Bliskiego Wschodu – Etihad Airways i Aldar Properties zobowiązały się do wspierania Spykera przez okres trzech lat, w zamian za zmianę nazwy holenderskiego teamu na Etihad Aldar Spyker F1 Team.
Pod koniec listopada, szef zespołu, Colin Kolles poinformował, że Spyker nie będzie brał udziału w testach. Holendrzy chcą skupić się na budowie nowego samochodu na sezon 2007, zamiast usprawniać nieudaną konstrukcję MF1 Racing – Midland M16 i rozpoczynać zmagania w mistrzostwach z samochodem przejściowym.
Kierownictwo Spyker Cars N.V. pokładało w zespole spore nadzieje. Po zakończeniu sezonu 2006, właściciel teamu – Michiel Mol, wypowiedział się na temat planów na przyszłe lata:
5 lutego 2007 roku zaprezentowano pierwszy samochód wyścigowy Spykera oznaczony symbolem F8-VII (seria F, 8 cylindrów, zaprojektowany w roku 2007 (MMVII)). Celem na początek sezonu było osiągnięcie niezawodności, natomiast osiągi miały przyjść w drugiej połowie sezonu, wraz z wersją B samochodu. Przez kolejne dwa dni Spyker testował F8-VII na torze Silverstone. Pierwszego dnia testów Christijan Albers pokonał 38 okrążeń toru. Pomimo zimna i przejechaniu zaledwie 200 kilometrów, zespół był zadowolony z pracy samochodu. Następnego dnia za sterami pomarańczowego bolidu zasiadł Adrian Sutil. Niemiec, po przejechaniu 26 okrążeń, bardzo chwalił zarówno F8-VII, jak i silnik 056 Ferrari. Sesję testową Spykera zakończyło uszkodzenie samochodu, po uderzeniu w bandy okalające tor.
12 lutego rozpoczęły się trzydniowe, przedsezonowe testy na Circuit de Catalunya w Montmelo. Samochód Spykera nie spisywał się dostatecznie dobrze, by uzyskiwać lepsze czasy okrążenia. Pierwszego dnia Sutil miał ostatni czas (1:25,581), tracąc niemal trzy sekundy do Pedro de la Rosy z McLarena. Na pozostałe dwa dni, bolid przejął Albers, codziennie poprawiając czas okrążenia toru. Drugiego dnia poprawił wynik Niemca o ponad sekundę, jednak czas nadal plasował Spykera na ostatnim miejscu. Trzeciego dnia testów, Holender pokonał jedną pętlę toru w 1:23,947, zajmując 17. miejsce na 19 ustanowionych czasów okrążenia. Łącznie, podczas testów pod Barceloną, kierowcy Spykera pokonali 278 okrążeń, co przekłada się na niemalże 1300 kilometrów.
Tydzień później holenderski zespół wziął udział w kolejnych testach na torze Ricardo Tormo w Walencji. Pierwszego dnia za kierownicą F8-VII zasiadali testerzy Giedo van der Garde oraz Adrián Vallés, a także Sutil. Czasy okrążenia były ponad 2 sekundy gorsze od czasów uzyskiwanych przez drugiego uczestnika testów – Williamsa. Drugiego dnia testowali: Sutil, Albers oraz kolejny kierowca testowy – Fairuz Fauzy. Strata do Williamsa nieznacznie zmalała. Ostatniego dnia, bolidem dzielili się tylko kierowcy etatowi. Na koniec sesji, czas uzyskany przez Sutila był zaledwie pół sekundy gorszy od najlepszego okrążenia Nico Rosberga, co dawało nadzieje na dobre rezultaty w sezonie.
Na 18 dni przed rozpoczęciem 58. sezonu Formuły 1, ekipa z Silverstone powróciła pod Barcelonę, gdzie wraz z Williamsem odbyła ostatnie przedsezonowe testy. 27 lutego Spyker testował F8-VII czterema kierowcami: Albersem, Sutilem, van der Garde i Fauzym, z których najlepszy był Holender. Był on jednak półtorej sekundy wolniejszy od najszybszego Nico Rosberga. Pozostałe dwa dni bolid dzielili etatowi kierowcy zespołu. W środę lepszy był Albers ze stratą 1,838 sekundy do Rosberga, natomiast w czwartek Sutil stracił niewiele ponad sekundę do najlepszego wyniku Alexandra Wurza.
Po wywieszeniu flagi w szachownicę głos na temat formy zespołu zabrał szef ds. technicznych – Mike Gascoyne:
6 marca nastąpił "shakedown" trzeciego monokoku, na którym zaprezentowano nowe malowanie samochodów Formuły 1 Spykera. Dotychczasowy jasny pomarańcz zastąpiono ciemniejszym odcieniem, a czarne detale zamieniono na kolor stalowoszary. Wtedy też Markus Winkelhock przejechał ostatnie, przed rozpoczęciem sezonu, 50 kilometrów po Silverstone Circuit, znajdującego się w pobliżu bazy teamu. Na półtora tygodnia przed Grand Prix Australii, Spyker zakończył zimowy program testowy z nadziejami na dobry start sezonu 2007.
Sezon 2007.
W regulaminie, w stosunku do poprzedniego sezonu, doszło do kilku zmian. Pierwszą z nich, było zwiększenie czasu piątkowych sesji treningowych z 60 do 90 minut oraz możliwość jazdy dla kierowcy testowego. Kolejną, było zwiększenie liczby zestawów ogumienia na suchą nawierzchnię z 7. do 14. Trzecią ważną zmianą było, iż silnik musi wytrzymać dwa weekendy wyścigowe, nie licząc pierwszych dwóch sesji testowych. Oznacza to, iż w piątek można korzystać z innych silników, bez narażania się na sankcje ze strony Fédération Internationale de l’Automobile. Ważną regulacją dotyczącą samochodu bezpieczeństwa było, iż żaden bolid nie będzie mógł zbyt szybko zjechać do boksów. Będzie to możliwe gdy wszystkie samochody ustawią się tuż za safety carem oraz zdublowani kierowcy rozdzielający innych kierowców i znajdujący się za samochodem bezpieczeństwa wyprzedzą go, przejadą całe okrążenie i ustawią się na końcu stawki. Zmiana ta spowodowana była tym, że kierowcy zdublowani przeszkadzali kierowcom walczącym o wyższe pozycje. Stewardzi zyskali również uprawnienia do nakładania kar obniżenia pozycji startowej za przedwczesną wymianę skrzynki biegów czy silnika. Wprowadzono również system ostrzegania oparty na GPS polegający na zapalaniu się w samochodzie odpowiednich kontrolek odpowiadających flagom pokazywanym przez porządkowych na torze. Warte odnotowania jest też, że Bridgestone po odejściu Michelina, został jedynym dostawcą opon dla Formuły 1.
16 marca 2007 roku ruszył 58. sezon Formuły 1. Kalendarz zakładał 17 weekendów wyścigowych, z czego 9 wyścigów odbyć miało się w Europie, 4 w Azji, 2 w Ameryce Północnej oraz po jednym w Ameryce Południowej oraz Australii. W Australii właśnie, odbyło się inauguracyjne Grand Prix sezonu 2007. Sesje treningowe były trudne dla holenderskiego zespołu – czasy osiągane przez Christijana Albersa i Adriana Sutila były bardzo słabe. W kwalifikacjach także nie odnotowano poprawy osiągów Spykera. Sutil i Albers odnotowali odpowiednio 21. i 22. (ostatni) czas kwalifikacji. Ostatecznie Holender, z powodu problemów z przyczepnością, skorzystał z zapasowego samochodu i musiał startować z alei serwisowej. Kwalifikacje wygrał Kimi Räikkönen z Ferrari. Już na pierwszym okrążeniu wyścigu doszło do kontaktu Sutila z Anthonym Davidsonem z Super Aguri, jednak obaj kierowcy byli w stanie kontynuować jazdę. Na 6. okrążeniu błąd popełnił Albers – w jednym z zakrętów pojechał zbyt szeroko, uderzył w bandę okalającą tor i musiał wycofać się z wyścigu. Niemiec natomiast po dwóch karach przejazdu przez pit-lane (za blokowanie Lewisa Hamiltona oraz przekroczenie białej linii na wyjeździe z boksów) zakończył wyścig na ostatnim, 17. miejscu z dwoma okrążeniami straty do zwycięzcy – Kimiego Räikkönena. Podium uzupełnili kierowcy McLarena, Fernando Alonso i Lewis Hamilton.
Po pierwszej sesji kwalifikacyjnej Spyker podał w wątpliwość legalność nowego samochodu Super Aguri. Colin Kolles stwierdził, że SA07 jest zmodyfikowaną wersją Hondy RA106 używanej w sezonie 2006, co jest niezgodne z zapisami w Concorde Agreement. Wszelkie próby zażegnania konfliktu spełzły na niczym, więc Holendrzy postanowili odwołać się do szwajcarskiego sądu, który miał rozstrzygnąć spór. 23 marca do sądu wpłynął akt oskarżenia przeciwko japońskiemu zespołowi oraz Scuderii Toro Rosso, która, zdaniem Spykera, również nie korzystała z samochodu własnej konstrukcji.
21 marca do publicznej wiadomości podano, iż Spyker nie weźmie udziału w testach na torze w Kuala Lumpur. Oficjalnym powodem była praca nad aerodynamiką w siedzibie zespołu w Silverstone. Nieoficjalnie jednak mówiło się o kłopotach finansowych teamu.
Dwa tygodnie później odbyło się Grand Prix Malezji. Podczas treningów Spyker ponownie zajmował ostatnie miejsca w tabeli z czasami, mając średnio ponad trzy sekundy straty do najlepszych czasów. W kwalifikacjach do wyścigu kierowcy holenderskiego zespołu ponownie startowali z ostatniego rzędu, a czasy okrążenia były o ponad sekundę gorsze od poprzedzającego ich Alexandra Wurza z Williamsa. Jednak ze względu na karę dla Rubensa Barrichello z Hondy, za wymianę silnika, Albers startował z 20., a Sutil z 21. pola. Z pole position startował reprezentant Ferrari – Felipe Massa. Wyścigu na Sepang International Circuit zarówno Niemiec, jak i Holender nie zaliczyli do udanych. Sutil już przed czwartym zakrętem pierwszego okrążenia uszkodził zawieszenie swojego F8-VII po kolizji z Hondą RA107 Jensona Buttona i musiał zakończyć swój udział w wyścigu. Na siódmym okrążeniu kłopoty miał Albers – skrzynia biegów zakleszczyła się na pierwszym biegu; długa jazda na najwyższych obrotach tak rozgrzała układ wydechowy, że zapaliły się od niego elementy aerodynamiczne samochodu, wskutek czego Holender po zjeździe do alei serwisowej, nie powrócił na tor. W Grand Prix Malezji dublet zdobyli kierowcy McLarena – Alonso i Hamilton, trzeci finiszował Räikkönen.
13 kwietnia w Bahrajnie odbyła się trzecia eliminacja sezonu. Podczas treningów, czasy okrążenia znów plasowały kierowców Spykera na końcu stawki. Średnie czasy były o około 0,7 sekundy gorsze. Kwalifikacje do Grand Prix Bahrajnu również nie przyniosły znacznej poprawy osiągów. Sutil z czasem 1:35,280 zajął 20. pole startowe, pokonując Davida Coultharda z Red Bulla oraz będąc o niecałe 0,3 sekundy lepszym od zespołowego kolegi. Pierwsze pole startowe zdobył Felipe Massa, reprezentujący Ferrari. Niemiec już na początku wyścigu uderzył w tył samochodu Scotta Speeda z STR, przez co musiał zjechać do boksu na wymianę przedniego spoilera. Holender ukończył wyścig na 14. pozycji, piętnasty był Sutil, po aż czterech wizytach w alei serwisowej. Bohaterem wyścigu na Bahrain International Circuit został Felipe Massa, który był także autorem najszybszego okrążenia. Pozostałe miejsca na podium zdobyli Hamilton i Räikkönen.
W czwartek, 19 kwietnia zespół poinformował, iż debiut poprawionego modelu F8-VII planowany jest w lipcu, najprawdopodobniej podczas Grand Prix Europy na niemieckim Nürburgringu. Niecały miesiąc później holenderska ekipa musiała zweryfikować swoje przypuszczenia – "wersja B" Spykera miała zadebiutować w wyścigu o Grand Prix Turcji.
11 maja na Circuit de Catalunya rozegrano pierwsze treningi przed Grand Prix Hiszpanii. Również w Europie forma Spykera nie wzrosła, Albers i Sutil ponownie odnotowywali najsłabsze czasy. W kwalifikacjach także odpadli po pierwszej części sesji. Sutil drugi raz z rzędu wywalczył 20. pole startowe, będąc lepszym od Albersa i Scotta Speeda, który nie wykonał żadnego okrążenia pomiarowego z powodu awarii skrzyni biegów. Z pole position ponownie startował Felipe Massa. Wyścig ukończyło 14. z 22. kierowców, i właśnie ostatnimi byli kierowcy holenderskiego zespołu, w kolejności Adrian Sutil i Christijan Albers. Do słabego wyniku tego drugiego przyczyniła się kara przejazdu przez boksy za ignorowanie niebieskich flag. Zwyciężył, podobnie jak w Bahrjanie, Felipe Massa, na drugim stopniu podium stanął Hamilton, a trzeci był Alonso.
W przerwie między Grand Prix Hiszpanii a Grand Prix Monako do wiadomości podano, iż nastąpi zmiana na stanowisku dyrektora wykonawczego. Miejsce Victora Mullera zajmie zajmie syn Jana Mola – Michiel. Według serwisu "Grandprix.com", zmiana dyrektora podyktowana jest coraz większymi udziałami rodziny Molów w Spyker Cars N.V. Muller został przesunięty do działu projektowania i rozwoju marki Spyker.
W drugiej połowie maja, w wywiadzie dla "Kicker", Adrian Sutil zapewnił, że ma podpisany ze Spykerem długoletni kontrakt i na pewno pozostanie w zespole z Silverstone na sezon 2008.
24 maja rozpoczął się weekend wyścigowy na Circuit de Monaco. W czwartek to Fernando Alonso odnotowywał najlepsze czasy okrążenia. Spyker ponownie plasował się na końcu stawki. W trzeciej sesji, na wilgotnym torze, niespodziewanie, najlepszy czas okrążenia uzyskał Sutil. Drugi kierowca holenderskiego teamu – Christijan Albers był 19.. W sesji kwalifikacyjnej nie było jednak tak dobrze. Niemiec uzyskał 19. pole startowe, natomiast Albers nie wykonał okrążenia pomiarowego, co przełożyło się na ostatnią pozycję startową. Z pierwszego rzędu startowała dwójka McLarena – Alonso i Hamilton. Żaden z kierowców Spykera nie ukończył Grand Prix Monako. Sutil rozbił bolid na 53 okrążeniu, a Holender wycofał się z rywalizacji 17 pętli później, z powodu awarii półosi napędowej. Został on jednak sklasyfikowany na 19. miejscu. Pierwsze cztery miejsca nie zmieniły się od startu – za Alonso i Hamiltonem, linię mety minęli Massa i Giancarlo Fisichella, jeżdżący dla Renault.
Na początku czerwca Holendrzy zakończyli budowę nowego tunelu aerodynamicznego znajdującego się w brytyjskim mieście Brackley. Nowy obiekt miał znacząco wpłynąć na tempo zespołu, przez przyspieszenie badań nad aerodynamiką samochodów wyścigowych Spykera.
Szóstą eliminacją sezonu było Grand Prix Kanady rozgrywane na torze imienia Gilles’a Villeneuve’a. Piątkowe treningi ponownie były trudne dla holenderskiego zespołu: w pierwszym, Albers i Sutil byli lepsi jedynie od, mającego problemy z samochodem, Roberta Kubicy z BMW Sauber, a w drugim – od Heikkiego Kovalainena, reprezentującego Renault F1 Team. W sobotę, korzystniejszy rezultat uzyskał Sutil. W treningu przed kwalifikacjami zajął on 18. miejsce, będąc ponad 0,6 sekundy lepszym od ostatniego Albersa. Spyker po raz kolejny nie zaimponował w kwalifikacjach. Czekał na nich ostatni rząd startowy, jednak z uwagi na karę cofnięcia o 10 pozycji na starcie za wymianę jednostki napędowej dla Kovalainena oraz problemy z bolidem Albersa, Niemiec startował z 20. miejsca, Fin z 21., a Holender był zmuszony ruszać do wyścigu z alei serwisowej. Obaj kierowcy nie ukończyli wyścigu na skutek uszkodzeń samochodu. Na 21 pętli swój bolid rozbił Niemiec, czym spowodował wyjazd na tor samochodu bezpieczeństwa. Holender natomiast uszkodził nos samochodu, który na 47 okrążeniu oderwał się, zmuszając kierowcę do wycofania się z rywalizacji, a władzy wyścigu do zarządzenia kolejnej neutralizacji. Na podium znaleźli się Hamilton, Nick Heidfeld z BMW Sauber i Alexander Wurz reprezentujący Williamsa.
Po rozczarowujących wynikach w Monako i Kanadzie, szef zespołu – Colin Kolles, wypowiedział się na temat błędów kierowców, które przyczyniły się do tego, iż w ostatnich dwóch wyścigach żaden ich samochód nie dojechał do mety:
Również szef ds. technicznych – Mike Gascoyne odniósł się do słabej formy kierowców holenderskiej ekipy:
Formuła 1 pozostała na kolejny tydzień w Ameryce Północnej, gdzie odbyło się Grand Prix Stanów Zjednoczonych. Zarówno w piątkowych, jak i w sobotnim treningu średnie czasy kierowców Spykera były niemal pół sekundy gorsze od poprzedzających ich kierowców STR. W kwalifikacjach było podobnie – Sutil stracił do Scotta Speeda 0,4, a Albers prawie 0,9 sekundy. Najlepszy w kwalifikacjach, drugi raz z rzędu, okazał się Lewis Hamilton. Już w pierwszym zakręcie na skutek karambolu, z wyścigu wycofali się Rubens Barrichello (Honda), Ralf Schumacher (Toyota) i David Coulthard (Red Bull). W dalszej części wyścigu usterki wyeliminowały ze zmagań kolejnych czterech kierowców, dzięki czemu zarówno Sutil, jak i Albers awansowali o siedem pozycji, finiszując na odpowiednio 14. i 15. miejscu. Wyścig na Indianapolis Motor Speedway wygrał Hamilton, tuż przed dwukrotnym mistrzem świata Fernando Alonso. Trzeci, tracąc ponad 11 sekund do Hiszpania na mecie pojawił się Massa.
Po Grand Prix Stanów Zjednoczonych w mediach pojawiły się spekulacje na temat zastąpienia na stanowisku etatowego kierowcy Christijana Albersa, 23-letnim kierowcą testowym Giedo van der Garde. Miejsce po Albersie mógł zająć także Niemiec Markus Winkelhock lub rutynowany Jos Verstappen. Powodem zwolnienia Holendra miały być wyniki niewspółmierne do osiągów Spykera F8-VII.
29 czerwca Formuła 1 powróciła do Europy, gdzie rozegrano Grand Prix Francji. Treningi nie napawały optymizmem ekipy Spykera. W każdym z treningów, strata wynosiła średnio około sekundy na jednym okrążeniu Circuit de Nevers Magny-Cours. W kwalifikacjach było jeszcze gorzej – Albers stracił 1,5 sekundy do 20. czasu Anthony Davidsona z Super Aguri. Kolejność startowa została jednak zmieniona po karze dla zespołowego partnera Davidsona – Takumy Satō, za przewinienia podczas GP USA. Przed samym startem w Spykerze F8-VII Sutila znaleziono usterkę układu elektrycznego, więc Niemiec musiał rozpocząć wyścig z alei serwisowej w zapasowym samochodzie. Ostatecznie Davidson startował z 19. pola, Albers z 20., a Satō z 21.. Na 28 okrążeniu wyścigu na zmianę opon i dotankowanie zjechał Albers. Podczas tankowania Holender ruszył z miejsca wyrywając z dystrybutora wąż do nalewania paliwa. Przejechał z nim kilkadziesiąt metrów, po czym wysiadł z samochodu, kończąc swój udział w Grand Prix Francji. Chwilę później drugi kierowca Spykera został wezwany do boksu, by odbyć karę Drive Through za przekroczenie prędkości podczas swojego pierwszego postoju. Na skutek kary Sutil spadł na ostatnią pozycję, na której pozostał już do końca wyścigu, finiszując siedemnasty, z dwoma okrążeniami straty do Kimiego Räikkönena. Podium uzupełnili Felipe Massa i Lewis Hamilton.
Po incydencie w alei serwisowej podczas wyścigu na Magny-Cours na Albersa spadła fala krytyki. Media ponownie przywołały pogłoski na temat zwolnienia jedynego Holendra w Formule 1. Coraz częściej przywoływano nazwisko Winkelhocka jako następcy Albersa. Niemiec miał zasiąść w bolidzie holenderskiego zespołu od Grand Prix Europy. W wywiadzie dla "The Daily Telegraph" także Mike Gascoyne nie szczędził słów krytyki wobec Albersa. Brytyjczyk pochwalił ekipę mechaników, którzy po incydencie zachowali się bardzo profesjonalnie i bez kłopotów zajęli się samochodem Sutila, który kilka okrążeń później zjechał na zmianę opon i tankowanie.
6 lipca odbyło się spotkanie zespołów w sprawie odkupowania nadwozi od innych konstruktorów oraz sporu między Spykerem a Super Aguri i Scuderią Toro Rosso. Jednym z postanowień było utworzenie funduszu, na który wpłyną pieniądze za transmisje telewizyjne. Miał on zapewnić holenderskiemu zespołowi dodatkowe pieniądze, jeśli rywale pokonają ich w klasyfikacji generalnej konstruktorów, Spyker natomiast musiał wycofać pozew sądowy, kończąc trwający niemal 4 miesiące spór. Tego samego dnia do publicznej wiadomości podano, iż Lola Cars wynajęła Spykerowi swój tunel aerodynamiczny, by Holendrzy mogli przyspieszyć prace nad "wersją B" modelu F8-VII.
Dziewiątym wyścigiem było rozgrywane na Silverstone Circuit Grand Prix Wielkiej Brytanii. Czasy Spykera na treningach ponownie odstawały od reszty stawki. W kwalifikacjach strata do najbliższych rywali wynosiła ponad pół sekundy. Na skutek złych ustawień bolidu, Satō rozdzielił kierowców holenderskiego zespołu. Po przetasowaniach związanych ze zmianą samochodu przez Japończyka oraz zgaśnięciem silnika w Ferrari F2007 Felipe Massy przed samym startem wyścigu (przez co obaj startowali z boksów), Sutil i Albers startowali z 10. rzędu. Na swoim 16 okrążeniu w samochodzie Niemca awarii uległ silnik, wskutek czego nie ukończył on rywalizacji. Holender natomiast bez większych przygód dojechał do mety na 15. pozycji. Wyścig na Silverstone zakończył się zwycięstwem Räikkönena przed Alonso i Hamiltonem.
Niepewna sytuacja Christijana Albersa w Spykerze wyjaśniła się 10 lipca – został on zwolniony z kontraktu. Oficjalnym powodem były tarapaty finansowe jednego ze sponsorów Holendra. Wśród następców Albersa wymieniano Giedo van der Garde, Markusa Winkelhocka, Naraina Karthikeyana, Tiago Monteiro, Christiana Kliena i Marca Gené. Tydzień po zwolnieniu Holendra to Winkelhock awansował na stanowisko etatowego kierowcy ekipy z Silverstone. Umowa obejmowała jednak tylko Grand Prix Europy, gdyż zespół nadal poszukiwał zawodnika na resztę sezonu. Mimo tego Niemiec był zachwycony możliwością startu w domowym wyścigu.
Kolejny weekend wyścigowy sezonu rozegrano na niemieckim torze Nürburgring. Czasy kierowców Spykera po raz kolejny plasowały ich na odległych miejscach. Sutil tracił do najbliższego rywala średnio ponad sekundę, a Markus Winkelhock, ponad dwie. W sesji kwalifikacyjnej było podobnie – odpowiednio 1,35 i 2,8 sekundy straty do startującego z 20. pola Davida Coultharda z Red Bull Racing. Przed okrążeniem formującym ogłoszono, iż spodziewane są opady deszczu, jednak tylko Winkelhock zdecydował się na założenie opon przejściowych, przez co musiał startować z alei serwisowej. Przewidywania okazały się słuszne i pod koniec pierwszego okrążenia zaczęło padać. Dzięki zmianie opon przed startem, Niemiec nie miał problemów z przyczepnością i na sześć okrążeń został liderem. Był to pierwszy i ostatni raz w historii zespołu, kiedy kierowca przewodził stawce w wyścigu. W pierwszym zakręcie trzeciego okrążenia z powodu ulewy z toru wypadli Jenson Button (Honda), Adrian Sutil, Nico Rosberg (Williams), Scott Speed i Vitantonio Liuzzi (obaj STR), co zmusiło włodarzy wyścigu do wypuszczenia na tor samochodu bezpieczeństwa, a chwilę później do wywieszenia czerwonej flagi. Po 24 minutach wyścig wznowiono za safety carem. Na 14 okrążeniu, na skutek awarii układu hydraulicznego, z wyścigu wycofał się Winkelhock. Deszczowe Grand Prix Europy wygrał Alonso przed Massą i Markiem Webberem z Red Bulla.
Kierowców gotowych do przejęcia samochodu po Albersie było wielu – oprócz Karthikeyana i Kliena, Spyker interesował się także: własnym kierowcą rezerwowym Adriánem Vallésem, testerem Renault – Nelsinho Piquetem oraz Sakonem Yamamoto jeżdżącym w piątkowe popołudnia dla Super Aguri. Ostatecznie to właśnie Japończyk dołączył do Adriana Sutila na ostatnie wyścigi sezonu, zasilając budżet teamu pokaźną sumą pieniędzy od swoich sponsorów. Markus Winkelhock powrócił natomiast do ścigania się w serii Deutsche Tourenwagen Masters (DTM), pozostając związanym z holenderską ekipą.
25 lipca zespół przeprowadził testy części dla poprawionej wersji Spykera F8-VII. Sprawdzano między innymi zmienioną tylą część nadwozia oraz nową skrzynię biegów. Za sterami zasiadł Giedo van der Garde, pokonując bez problemów ponad 200 kilometrów na Stowe Circuit.
W pierwszy weekend sierpnia Formuła 1 zagościła na Hungaroringu, gdzie odbyło się Grand Prix Węgier. Podczas treningów reprezentanci holenderskiej ekipy ponownie znajdowali się na końcu tabeli z czasami. W kwalifikacjach było podobnie – ostatni, 11. rząd startowy. Sutil stracił do Sebastiana Vettela z STR ponad 0,5 sekundy, a ostatni Yamamoto miał czas prawie 4,5 sekundy gorszy od najlepszego czasu okrążenia uzyskanego przez Lewisa Hamiltona w II części sesji. Japończyk już na 5 okrążeniu wyścigu stracił panowanie nad samochodem, uszkodził go i musiał zakończyć swój udział w rywalizacji. Sutil finiszował na 17. miejscu. Wyścig na torze pod Budapesztem wygrał, startujący z pole position, Hamilton, drugi był Kimi Räikkönen, a na najniższym stopniu podium stanął Nick Heidfeld.
Przed weekendem w Turcji zespół rozpoczął testy Spykera F8-VIIB mającego zadebiutować właśnie na torze w Stambule. Na brytyjskim torze Santa Pod, tester Fairuz Fauzy przeprowadził testy aerodynamiczne poprawionej wersji bolidu. Mimo obiecujących osiągów, szef techniczny – Mike Gascoyne, nie zalecał wpadania w hurraoptymizm:
23 sierpnia, czyli na dzień przed rozpoczęciem weekendu wyścigowego, poinformowano, że premiera nowej wersji samochodu zostaje przesunięta na Grand Prix Włoch. Powodem były nieudane testy zderzeniowe nowej, tylnej części F8-VIIB. Było to już trzecie przełożenie terminu debiutu poprawionej wersji jedynego samochodu konstrukcji Spykera.
Dwunastą eliminację sezonu zaplanowano na Istanbul Park, gdzie rozegrano Grand Prix Turcji. Podczas treningów, Adrian Sutil i Sakon Yamamoto ponownie notowali najsłabsze czasy – strata wynosiła co najmniej 0,6 sekundy do poprzedzających kierowców. Tempo w kwalifikacjach także nie pozwalało marzyć o pozycjach lepszych, niż 21. i 22., jednak z uwagi na kary za wymianę silnika dla obu kierowców Hondy, reprezentanci Spykera awansowali o dwie pozycje startowe. Turcja okazała się pechowa dla Sutila – najpierw podczas pit stopu na 21 okrążeniu zablokowała się skrzynia biegów w jego samochodzie, przez co stracił ponad trzy minuty, a następnie na pięć pętli toru przed metą, spadło ciśnienie paliwa, co uniemożliwiło dalszą jazdę. Ostatecznie Niemiec został sklasyfikowany na 21. pozycji. Yamamoto bez większych przygód ukończył Grand Prix na 20. miejscu, z dwoma okrążeniami straty do zwycięzcy – Brazylijczyka Felipe Massy.
27 sierpnia pokazano światu pierwsze zdjęcia poprawionego samochodu Spykera. Samochód zmienił się nie tylko aerodynamicznie; przez zastosowanie zmienionych spoilerów oraz mniejszych części aerodynamicznych, ale także technicznie; dzięki zastosowaniu ulepszonej skrzyni biegów. Następnego dnia Spyker F8-VIIB przeszedł testy zderzeniowe, które pozwoliły mu na start w wyścigu. W środę Sutil przejechał pierwsze okrążenia nowym samochodem po włoskim Autodromo Nazionale di Monza, gdzie w pierwszy weekend września miała rozpocząć się kolejna eliminacja sezonu 2007.
7 września "Królowa sportów motorowych" przybyła na najszybszy tor w kalendarzu sezonu 2007 – Monzę. Podczas piątkowych i sobotniej sesji treningowej, holenderskiej ekipie ponownie brakowało szybkości. Najlepsze czasy okrążenia kierowców Spykera były o ponad 2,5 sekundy gorsze od osiągów czołówki, klasyfikując Sutila i Yamamoto w ogonie stawki. Tempo kwalifikacyjne również nie pozwoliło na nic więcej, jak ostatni, jedenasty rząd startowy. Wyścig we Włoszech ukończyli obaj kierowcy Spykera – Niemiec i Japończyk finiszowali odpowiednio na 19. i 20. pozycji, zyskując od startu po dwie pozycje. Najlepszy we Włoszech okazał się zdobywca pole position – Fernando Alonso, przed zespołowym partnerem – Lewisem Hamiltonem oraz kierowcą Ferrari – Kimim Räikkönenem.
Ostatni weekend wyścigowy na kontynencie europejskim w sezonie rozpoczął się 14 września na belgijskim Circuit de Spa-Francorchamps. Układ toru oraz poprawki aerodynamiczne Spykera F8-VIIB pozwalały na większą konkurencyjność, z której dobrze korzystał Adrian Sutil – średnie czasy z treningów plasowały go na 19. pozycji. Yamamoto również próbował wykorzystać potencjał bolidu, jednak tylko w 2 sesji testowej był lepszy od Niemca. Tempo kwalifikacyjne nie było jednak tak dobre, wskutek czego Sutil wywalczył 20. miejsce. Japończyk, po problemach z dogrzaniem hamulców, z 1,5-sekundową stratą do zespołowego kolegi, był ostatni. Ostatecznie obaj kierowcy holenderskiej ekipy awansowali o jedno pole startowe na rzecz Giancarlo Fisichelli, na którego została nałożona kara za wymianę silnika po kwalifikacjach. Pole position wywalczył Kimi Räikkönen. Podczas wyścigu o Grand Prix Belgii dobrym startem popisał się Adrian Sutil, awansując na 14. miejsce i dzięki dobrej jeździe utrzymał je do mety. Yamamoto ukończył wyścig jako siedemnasty, ostatni sklasyfikowany kierowca. Dublet w Belgii zanotowało Ferrari (Räikkönen przed Massą), przypieczętowując swój triumf w klasyfikacji konstruktorów, a na najniższym stopniu podium stanął Fernando Alonso.
W połowie września nowi właściciele Spykera zaczęli poszukiwania kierowców gotowych reprezentować barwy nowej stajni. Mimo że Sutilem interesowały się inne zespoły, Niemiec chciał pozostać lojalny wobec obecnego pracodawcy. Yamamoto natomiast miał kontrakt tylko do końca sezonu 2007. Spekulowano, że obok Sutila może ścigać się młody Hiszpan Roldán Rodríguez, który kilka dni wcześniej zaimponował Colinowi Kollesowi podczas krótkiego pokazu na torze Silverstone. Finalnie Hiszpan został zatrudniony jako kierowca testowy na okres zimowych testów z opcją zatrudnienia jako kierowca wyścigowy. Kolejnym chętnym na zajęcie miejsca po Japończyku był Narain Karthikeyan. Atutem Hindusa miało być doświadczenie oraz wsparcie sponsorów. Dodatkowo narodowość Karthikeyana zwiększała jego szanse na starty w hinduskim zespole, którego właścicielem miał zostać Vijay Mallya.
28 września Formuła 1 przybyła na Fuji International Speedway, gdzie odbyło się Grand Prix Japonii. Sutil ponownie błysnął formą, zwłaszcza w pierwszym treningu, gdzie uzyskał 9. czas okrążenia, a w drugiej sesji był 16. Yamamoto miał problemy z samochodem i kończył treningi odpowiednio z 22. i 21. rezultatem. Sobotni trening z racji ulewnego deszczu został najpierw przerwany, a następnie odwołany. Podczas deszczowych kwalifikacji reprezentanci Spykera ponownie sobie nie poradzili – Niemiec z czasem 1:28,628 zdołał wywalczyć 20. pole startowe. Yamamoto z większą stratą musiał startować z ostatniego miejsca. Również w niedzielę aura nie sprzyjała kierowcom. Wyścig rozpoczął się za samochodem bezpieczeństwa, który pozostał na torze aż do końca 19 okrążenia. Po zakończeniu neutralizacji, w pierwszym zakręcie doszło do kilku kolizji. Z zamieszania skorzystał Sutil, awansując na 11. miejsce. Na 41 okrążeniu z wyścigu odpadł Fernando Alonso, a kilka okrążeń później także Mark Webber (Red Bull Racing) i Sebastian Vettel (STR). W końcówce wyścigu nastąpiła wręcz plaga problemów technicznych, na skutek których kolejnych sześciu kierowców nie ukończyło wyścigu. Miejsce na podium zajęli: Lewis Hamilton, Heikki Kovalainen (Renault) i Kimi Räikkönen. Sutil przekroczył linię mety jako dziewiąty, a Yamamoto dwunasty. Po wyścigu na Vitantonio Liuzziego z STR (ósmy na mecie) nałożono karę doliczenia 25 sekund do końcowego czasu, co zepchnęło go na dziewiątą pozycję. Tym samym Adrian Sutil za 8. miejsce zdobył jeden, i jak się później okazało, ostatni punkt dla Spyker F1 Team w jego krótkiej historii.
Krótko po ogłoszeniu kary dla Liuzziego i zdobyciu przez Spykera pierwszego punktu, głos zabrał jego zdobywca:
Później również Colin Kolles wypowiadał się na temat osiągów debiutanta:
Szesnastą eliminacją w sezonie 2007 była 4. edycja Grand Prix Chin. Po udanym weekendzie w Japonii, holenderska ekipa wróciła do swojej poprzedniej, słabej dyspozycji. W treningach strata wynosiła nawet 0,7 sekundy, podczas sesji kwalifikacyjnej Adrian Sutil stracił do dwudziestego Takumy Satō dokładnie 0,450 sekundy, natomiast Yamamoto był wolniejszy od kierowcy Super Aguri o ponad sekundę. Ekipa z Silverstone nie mogła zaliczyć wyścigu na Shanghai International Circuit do udanych. Najpierw stratedzy wyścigowi dobrali złe opony do panujących warunków, przez co kierowcy już na początku rywalizacji musieli zmienić je z "ekstremalnie deszczowych" na "zwykłe deszczowe". W połowie wyścigu nad ostatnim sektorem toru pojawił się deszcz. Wtedy, w ostatnim zakręcie Sutil stracił panowanie nad samochodem, uderzył w bandę, a zniszczenia nie pozwoliły mu na dalszą jazdę. Japończyk z kolei źle ustawił bolid, a zmienne warunki, a co za tym idzie, częste wizyty w boksach dały kiepski rezultat – ostatnie, 17. miejsce z trzema okrążeniami straty do zwycięzcy – Kimiego Räikkönena. Podium uzupełnili Fernando Alonso i Felipe Massa.
Finałowy weekend zaplanowano na 19-21 października na brazylijskim obiekcie Autódromo José Carlos Pace. Treningi przed Grand Prix Brazylii ponownie były słabe w wykonaniu kierowców Spykera. Najlepsze czasy Sutila i Yamamoto były około 2 sekund gorsze od czasu 1:11,810 uzyskanego przez Felipe Massę. Brak szybkości okazał się decydujący także podczas kwalifikacji – Spyker ponownie musiał startować z ostatniego rzędu. Niemiec, mimo problemów z układem paliwowym i tak osiągnął czas lepszy od zespołowego kolegi, jednak z uwagi na prace przy układzie zasilania, Sutil musiał startować z alei serwisowej. Ostatni wyścig nie był wymarzonym zakończeniem pracy dla holenderskiego zespołu – Fisichella po zbyt szerokim wyjeździe, wyjechał z pobocza wprost pod koła bolidu Sakona Yamamoto, eliminując siebie i Japończyka z rywalizacji. Na 25 okrążeniu doszło do kolizji Adriana Sutila z Anthonym Davidsonem z Super Aguri, przez co Niemiec musiał kilkukrotnie zjeżdżać do boksów by naprawić uszkodzenia. Wtedy też ujawniły się problemy z hamulcami F8-VIIB, które zmusiły mistrza Japońskiej Formuły 3 z sezonu 2006 do wycofania się na 52 pętli toru (miał wtedy 9 okrążeń straty do lidera). Ostatni wyścig sezonu wygrał Kimi Räikkönen, który dzięki trzeciemu miejscu Fernando Alonso i siódmej pozycji Lewisa Hamiltona, został Mistrzem Świata kierowców Formuły 1 w sezonie 2007. Drugi na mecie był startujący z pole position Felipe Massa.
Rok 2007 to niepodzielne panowanie dwóch zespołów – Ferrari i McLarena. Kierowcy tych ekip zdobyli wszystkie pole position i wygrali wszystkie wyścigi sezonu. Najlepszym z kierowców był Kimi Räikkönen z Ferrari, który o zaledwie jedno "oczko" wyprzedził dwójkę McLarena – Lewisa Hamiltona i Fernando Alonso. Adrian Sutil z jednym punktem sklasyfikowany został na 19. pozycji. Pozostali kierowcy holenderskiego zespołu – Sakon Yamamoto, Christijan Albers i Markus Winkelhock bez punktów zajęli odpowiednio miejsca od 24. do 26.. Cieniem na sezon rzuciła się afera szpiegowska w sprawie posiadania przez McLarena własności intelektualnej Ferrari, wskutek czego brytyjski zespół został pozbawiony wszystkich punktów w klasyfikacji konstruktorów. Tytuł Mistrza Świata konstruktorów zdobyło więc Ferrari, drugie miejsce zajęło BMW Sauber, a trzecie – Renault. Spyker z jednym punktem został sklasyfikowany na 10. miejscu.
20 października Vijay Mallya złożył do FIA i szefa administracji Formuły 1 – Berniego Ecclestona wniosek o zmianę nazwy zespołu na Force India F1. Brytyjczyk zaakceptował zmianę nazwy, jednak Mallya musiał zaczekać do 24 października na wynik posiedzenia Światowej Rady Sportów Motorowych. WMSC także nie miało zastrzeżeń co do nowej nazwy zespołu z Silverstone, co zakończyło krótką historię Etihal Aldar Spyker F1 Team w Formule 1.
Sprzedaż zespołu.
Po Grand Prix Europy na niemieckim torze Nürburgring kierownictwo Spyker Cars podało, iż gotowe jest sprzedać część lub całość udziałów w zespole:
Powodem wystawienia teamu Formuły 1 na sprzedaż była niepewna sytuacja finansowa producenta samochodów – Spyker Cars N.V..
Oświadczenie kierownictwa zaniepokoiło fanów i pracowników Spykera, jednak szef zespołu – Colin Kolles oświadczył, że finanse pozwolą na pewne ukończenie sezonu, a spadkobierca MF1 Racing zostanie sprzedany tylko w ostateczności. Kierownictwo chciało zabezpieczyć przyszłość zespołu i dołożyć wszelkich starań, by nie doszło do likwidacji teamu Formuły 1.
Wśród chętnych gotowych uratować Spyker F1 Team przed likwidacją był szef zespołu – Michiel Mol, który, ze względu na konflikt interesów, zrezygnował z kierowniczego stanowiska w holenderskiej ekipie. Nie chciał on jednak przejmować zespołu sam. Innym, który zadeklarował pomoc Spykerowi, był szef zespołu z Silverstone – Alex Shnaider, który zarządzał MF1 Racing w sezonie 2006.
1 września 2007 roku serwis Grandprix.com podał, iż Spyker został sprzedany rodzinie Mol i hinduskiemu biznesmenowi Vijayowi Mallyi, a finalizacja sprzedaży miała zostać ogłoszona w najbliższych dniach. Później podano, że Spyker Cars zaakceptował wstępną, wartą 88 mln euro propozycję kupna całościowego pakietu akcji Etihad Aldar Spyker F1 Team złożoną przez konsorcjum Orange India Holdings Sarl należące do Mallyi i familii Molów.
Ostatecznie, 29 września na spotkaniu udziałowców holenderskiego zespołu, podjęto decyzję o sprzedaży całości akcji Spyker F1 Team konsorcjum Orange India Holdings Sarl za 88 mln €, ratując tym samym sytuację finansową producenta samochodów Spykera.
Mallya początkowo planował zatrudnienie hinduskiego kierowcy, jednak pod uwagę brano też kilku innych kierowców. Wśród najpoważniejszych kandydatów do drugiego fotela w Force India byli Roldán Rodríguez (tester Spykera), Vitantonio Liuzzi (kierowca w STR), Christian Klien (kierowca testowy Hondy) oraz Giancarlo Fisichella (kierowca Renault).
10 stycznia 2008 roku podano pełny skład kierowców na sezon 2008. Do wcześniej ogłoszonego Sutila, na stanowisku kierowcy etatowego dołączył Fisichella, zaś testerem hinduskiego zespołu został Liuzzi.
Informacje techniczne.
W sezonie 2007 samochody Spyker F8-VII napędzane były wolnossącymi silnikami V8 Ferrari o pojemności 2,4 litra, a dostawcą opon był Bridgestone. Po Grand Prix Turcji zespół wprowadził zmodernizowaną wersję bolidu oznaczoną F8-VIIB.

</doc>
<doc id="681356" url="https://pl.wikipedia.org/wiki?curid=681356" title="Most w Kiezmarku">
Most w Kiezmarku

Most w Kiezmarku – most w Kiezmarku na dolnej Wiśle, dawniej w ciągu DK7, otwarty 22 lipca 1973. Położony jest 21 km na północ od poprzedniego, mostu kolejowego w Tczewie. Jest przedostatnim, najbardziej wysuniętym na północ mostem na Wiśle. Ujście rzeki znajduje się 12 km dalej w dół jej biegu.
Konstrukcja nośna mostu została wykonana w stoczniach Gdańska i Gdyni. Jest jedynym z najniższych mostów wiślanych. Ostatni poważny remont mostu został wykonany w 2004.
Kilkadziesiąt metrów na południe od obecnego mostu funkcjonował w latach 1948-1973most pontonowy, który podczas wysokiego stanu wody był rozbierany i zastępowany funkcjonującym obok promem. Poprzedni most w tej okolicy został otwarty 17 sierpnia 1939 (a więc na terenie Wolnego Miasta Gdańska) w ramach niemieckich przygotowań wojennych. Most ten planowany był już od 1937 jako stały i miał stanowić część autostrady Berlin – Królewiec. Doraźnie powstał most pontonowy, który nie dotrwał do końca wojny.
W latach 1973 – 1985 most znajdował się w ciągu drogi międzynarodowej E81, łączącej Gdańsk z Warszawą, Lublinem i ówczesną granicą polsko-radziecką w miejscowości Hrebenne.
Na północ od mostu z 1973 budowane były w latach 2016 – 2018 dwa nowe mosty na potrzeby drogi ekspresowej S7. Trzynastoprzęsłowy obiekt ma 16 m szerokości i niemal 600 m długości.

</doc>
<doc id="681361" url="https://pl.wikipedia.org/wiki?curid=681361" title="Géza II">
Géza II



</doc>
<doc id="681362" url="https://pl.wikipedia.org/wiki?curid=681362" title="Karunesh">
Karunesh

Karunesh, właśc. Bruno Reuter (ur. w 1956 w Kolonii) – niemiecki kompozytor muzyki new age.
Po poważnym wypadku drogowym wyjechał w 1979 do Indii, gdzie poznał Osho, przeszedł inicjację w aszramie w Punie i przyjął imię „"Karunesh"”, co w sanskrycie znaczy „współczucie”. Po powrocie do Niemiec przez pięć lat mieszkał w Hamburgu we wspólnocie "Rajneesh", gdzie stykał się z muzykami z całego świata. W 1987 wydał pierwszy album "Sounds of The Heart" („Dźwięki serca”), zaliczony do klasyki gatunku. Każdy następny album odnosił spory międzynarodowy sukces.
Jest uznawany za jednego z najbardziej znaczących kompozytorów muzyki stylu new age oraz world fusion. Od 1992 mieszka na Maui (Hawaje).

</doc>
<doc id="681367" url="https://pl.wikipedia.org/wiki?curid=681367" title="NK Croatia Sesvete">
NK Croatia Sesvete

Nogometni klub Croatia Sesvete – nieistniejący już klub piłkarski z Chorwacji, mający siedzibę na przedmieściach stolicy kraju, Zagrzebia.
Historia.
Klub został założony w 1957 roku pod nazwą "Sljeme", która odnosi się do gór znajdujących się w pobliżu. Do roku 1988 klub grał na różnych szczeblach rozgrywek w byłej Jugosławii właśnie pod tą nazwą i wtedy to zmieniono nazwę klubu na "Sesvete", która wzięła się od części Zagrzebia, z której pochodzi ten zespół. Do 1996 roku obowiązywała nazwa "NK Sesvete" i wtedy to klub został przejęty przez firmę Badel, która specjalizuje się w wyrobie likierów. Przez 1 rok zespół grał pod nazwą "NK Badel Sesvete"', a gdy Badel wycofał się z inwestowania w klub, wtedy powrócono do nazwy "NK Sesvete", a niedługo potem przemianowano na nazwę obowiązującą do dziś, czyli "NK Croatia Sesvete".
Stadion.
Swoje domowe mecze klub Croatia Sesvete rozgrywał na stadionie o nazwie ŠRC Sesvete. Może on pomieścić 3.500 widzów.

</doc>
<doc id="681369" url="https://pl.wikipedia.org/wiki?curid=681369" title="Mickey Spillane">
Mickey Spillane

Mickey Spillane właśc. Frank Morrison Spillane (ur. 9 marca 1918 w Nowym Jorku, zm. 17 lipca 2006 w Murrels Inlet w Karolinie Południowej) – amerykański pisarz, autor powieści kryminalnych, twórca postaci Mike'a Hammera.
Zarys biografii.
Spillane urodził się w Brooklynie. Karierę literacką zaczął w 1935 od pisania opowiadań na potrzeby magazynów ilustrowanych, był także autorem tekstów do popularnych serii komiksowych (Batman, Superman). Po ataku na Pearl Harbor zaciągnął się do armii amerykańskiej, służył m.in. w korpusie lotniczym.
W 1947 opublikował pierwszą książkę ("Ja jestem sądem") z cyklu o Mike'u Hammerze. Spillane stworzył w nim postać brutalnego prywatnego detektywa – Hammer, cyniczny samotnik, w swoich śledztwach chętnie korzysta z pięści, bije nawet kobiety. Spillane pisał też powieści z innymi bohaterami niż Hammer, a jego książki są wydawane w wielu krajach (również w Polsce).
Z twórczości Spillane chętnie korzystają filmowcy – na podstawie jego utworów zrealizowano kilka filmów fabularnych i seriali telewizyjnych. Pisarz napisał scenariusz kilku z tych produkcji, a w 1963 sam zagrał Mike'a Hammera w "The Girl Hunters". W roli zamordowanego pisarza pojawia się także w jednym z odcinków serialu "Columbo".

</doc>
<doc id="681372" url="https://pl.wikipedia.org/wiki?curid=681372" title="Nikołaj Ogarkow">
Nikołaj Ogarkow

Nikołaj Wasiljewicz Ogarkow, ros. Николай Васильевич Огарков (ur. we wsi Mołokowo k. Tweru, zm. 23 stycznia 1994 w Moskwie) – inżynier, radziecki dowódca wojskowy, marszałek Związku Radzieckiego (1977), szef Sztabu Generalnego Sił Zbrojnych ZSRR i I zastępca ministra obrony ZSRR (1977–1984), Bohater Związku Radzieckiego (1977), deputowany do Rady Najwyższej ZSRR 7., 8. i 9. kadencji.
Życiorys.
Dzieciństwo i młodość.
Urodził się 30 października 1917 we wsi Mołokowo w guberni twerskiej w rodzinie chłopskiej. W 1937 ukończył energetyczne kursy przygotowawcze.
II wojna światowa.
Tuż przed wybuchem wojny w 1938 Ogarkow ochotniczo wstąpił do Armii Czerwonej. W 1941 ukończył Wojskową Akademię Inżynieryjną im. Waleriana Kujbyszewa w Moskwie. W czerwcu 1941 pełnił funkcję szefa saperów 1 pułku strzeleckiego na budowie umocnień w rejonie Łomży. Po napaści Niemiec na ZSRR, do 1945 walczył w składzie Frontu Zachodniego, Frontu Karelskiego i 3 Frontu Ukraińskiego jako inżynier ds. fortyfikacji w szefostwie wojsk inżynieryjnych frontu, pomocnik szefa saperów armii, pomocnik szefa oddziału operacyjnego wojsk inżynieryjnych frontu, szef saperów pułku i brygady (1941–1942), pomocnik szefa sztabu wojsk inżynieryjnych armii (1942–1943), w sztabie wojsk inżynieryjnych Frontu Karelskiego (1943–1944), szef saperów 122 Dywizji Strzelców Frontu Karelskiego 1944–1945.
Okres powojenny.
Po wojnie służył na stanowiskach sztabowych m.in. od października 1945 do kwietnia 1946 w sztabie wojsk inż. armii w Karpackim Okręgu Wojskowym, od lutego 1947 w sztabie wojsk inż. Primorskiego Okręgu Wojskowego, od września 1948 szef oddziału dowodzenia sztabu Naczelnego dowództwa Dalekowschodniego Okręgu Wojskowego, od maja 1953 szef oddziału operacyjnego, oficer do zadań specjalnych ówczesnego ministra obrony ZSRR marsz. Rodiona Malinowskiego.
Od listopada 1955 szef Zarządu Operacyjnego – zastępca szefa sztabu Dalekowschodniego Okręgu Wojskowego. W 1957 mianowany generałem majorem i skierowany do Akademii Sztabu Generalnego Sił Zbrojnych ZSRR, którą ukończył w 1959. Od grudnia 1959 dowódca 20 Dywizji Zmechanizowanej Gwardii w Zachodniej Grupie Wojsk w Niemczech, od grudnia 1961 szef sztabu Białoruskiego Okręgu Wojskowego, a od grudnia 1965 dowódca Nadwołżańskiego Okręgu Wojskowego.
W 1967 stanął na czele 13 Zarządu Sztabu Generalnego, który w porozumieniu z GRU zajmował się dezinformacją. W kwietniu 1968 I zastępca szefa Sztabu Generalnego, przygotował interwencję wojsk radzieckich, tłumiących praską wiosnę w Czechosłowacji. Od marca 1974 zastępca ministra obrony ZSRR przewodniczący Państwowej Komisji Technicznej, później od 8 stycznia 1977 do 1983 szef Sztabu Generalnego Sił Zbrojnych ZSRR – I zastępca ministra obrony. 8 stycznia 1977 generał armii, 14 stycznia 1977 marszałek Związku Radzieckiego. Wraz z gen. armii Iwanem Pawłowskim, dowódcą Wojsk Lądowych, ostrzegał przed radziecką interwencją w Afganistanie w 1979, nie bojąc się narazić marsz. Dmitrijowi Ustinowowi. W 1983 wystąpił w telewizji z komunikatem dotyczącym zestrzelenia koreańskiego samolotu pasażerskiego nad Kamczatką, w wyniku czego zginęło ponad 200 osób. Po tym usunięty ze stanowiska.
W latach 1984–1990 naczelny dowódca Wojsk Kierunku Zachodniego z siedzibą w Legnicy. W latach 1990–1992 generalny inspektor w Grupie Generalnych Inspektorów Ministerstwa Obrony ZSRR, jednocześnie do sierpnia 1991 szef Ogólnorosyjskiego Komitetu Weteranów Wojny i Pracy Sił Zbrojnych ZSRR. Od 1992 doradca w Ministerstwie Obrony Federacji Rosyjskiej.
Poprzez agenturę na usługach GRU w zachodnioeuropejskich agencjach prasowych przekonał opinię publiczną o pokojowych zamierzeniach ZSRR. W czasie desantu sowieckich spadochroniarzy na lotnisku w Pradze, podległe mu służby skutecznie zagłuszyły radary NATO.
Brał udział przy boku Leonida Breżniewa w negocjacjach i podpisaniu w 1972 układu SALT I. Tam udało mu się przekonać Amerykanów, że nowy radziecki pocisk UR-100 (SS-11), może służyć jedynie do obrony i nie podlega reżimowi tego porozumienia (w rzeczywistości było to jawne naruszenie zapisów tego traktatu, ponieważ UR-100 była rakietą uniwersalną).
Był twórcą jednostek specjalnych GRU (Specnaz), które w razie wojny miały działać na dalekich tyłach przeciwnika, niszcząc jego punkty dowodzenia i terroryzując ludność cywilną. Deputowany do Rady Najwyższej ZSRR od 7. do 9. kadencji.
Zmarł 23 stycznia 1994 w Moskwie i został pochowany na Cmentarzu Nowodziewiczym.

</doc>
<doc id="681375" url="https://pl.wikipedia.org/wiki?curid=681375" title="Frank Morrison Spillane">
Frank Morrison Spillane



</doc>
<doc id="681376" url="https://pl.wikipedia.org/wiki?curid=681376" title="Etyloamina">
Etyloamina

Etyloamina, etanoamina, – organiczny związek chemiczny z grupy amin. Poniżej temperatury wrzenia (16,6 °C) jest bezbarwną cieczą o zapachu przypominającym zapach amoniak lub ryb i o słonym smaku. Dobrze miesza się z wodą, etanolem i eterem dietylowym. Jest wykorzystywana w syntezie chemicznej, w przetwórstwie ropy naftowej, przy produkcji leków, pestycydów, surfaktantów, inhibitorów korozji czy barwników.

</doc>
<doc id="681377" url="https://pl.wikipedia.org/wiki?curid=681377" title="Saami">
Saami



</doc>
<doc id="681379" url="https://pl.wikipedia.org/wiki?curid=681379" title="Sexau">
Sexau

Sexau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Emmendingen. Leży ok. 5 km na zachód od Emmendingen.

</doc>
<doc id="681383" url="https://pl.wikipedia.org/wiki?curid=681383" title="Most im. Obrońców Modlina 1939 r.">
Most im. Obrońców Modlina 1939 r.

Most im. Obrońców Modlina 1939 r. – most na Wiśle na granicy Nowego Dworu Mazowieckiego i Gminy Czosnów otwarty w 1990 w ciągu drogi ekspresowej S7.
Most jest ważnym ogniwem planowanej drogi ekspresowej S7 (Warszawa – Gdańsk). Elementy konstrukcji mostu zostały wykonane w stoczni w Gdyni. Potocznie nazywany jest „mostem w Zakroczymiu” z powodu bliskości gminy Zakroczym, jednak nie znajduje się on w tej gminie.
Most posiada obustronne chodniki dla pieszych pokryte asfaltem, oddzielone od jezdni barierą energochłonną. Jest oświetlony latarniami w formie stalowych słupów z pojedynczą oprawą oświetleniową (dawniej podwójną oprawą STRADA produkcji Elgo) znajdującymi się przy balustradach.
W marcu 2023 roku rozpoczęto przebudowę obiektu ze względu na rozbudowę istniejącego odcinka drogi ekspresowej S7 koło Zakroczymia do przekroju sześciopasowego tj. dwóch jezdni po trzy pasy ruchu.
Wymiary i konstrukcja mostu.
Most zbudowano w sposób innowacyjny. Po raz pierwszy w Polsce użyto do wykonania konstrukcji przęseł stal trudnordzewiejącą (12HNNbA). Konstrukcję przęseł zrobiono w suchym doku Stoczni w Gdyni, szczelnymi odcinkami. Masa najdłuższych, 95-metrowych odcinków, wynosiła około 600 ton. Po zalaniu doku wodą, odcinek konstrukcji holowano 30 km przez Zatokę Gdańską do ujścia Wisły w Przegalinie i dalej około 390 km Wisłą – przez śluzę zapory we Włocławku – do miejsca budowy mostu pod Zakroczymiem. Tam odcinek konstrukcji podnoszono z rzeki na podpory mostu i na nich łączono z innymi odcinkami w ciągłą konstrukcję przęseł oraz montowano na niej wsporniki pomostu.
Fundamentami filarów mostu są pale Ø 122 cm, długości do 26 m, wiercone w rurach stalowych. Filar w rzece jest oparty na 24 palach, w tym 12 ukośnych (7:1). Rury pali wbijano młotem wibracyjnym, utrzymując w nich kilkumetrowy „korek” gruntowy. Zagęściło to podłoże filarów i znacznie zwiększyło nośności pali. Pale trzech filarów rzecznych zwieńczono poniżej zwierciadła rzeki w stalowych skrzyniach wykonanych w stoczni w Płocku i przyholowanych Wisłą do Zakroczymia. Skrzynia miała długość 30 m, szerokość 7 m, wysokość 6 m, masę około 120 ton. Przyczółek jest oparty na 13 słupach szczelinowych („baretach”) długości 8,5 m. Uprościły jego konstrukcję, bo nie wymagały użycia płyty zwieńczającej.
Budowniczowie mostu.
Budowniczych mostu upamiętniono tablicą umieszczoną na cokole przy moście, na prawym brzegu Wisły. Tablicę przedstawia fotografia.

</doc>
<doc id="681390" url="https://pl.wikipedia.org/wiki?curid=681390" title="Teningen">
Teningen

Teningen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład wspólnoty administracyjnej Emmendingen. Leży ok. 3 km na zachód od Emmendingen, przy drodze krajowej B3, autostradzie A5 (zjazd 60 – "Tenningen") i linii kolejowej Mannheim–Bazylea, na której pociągi mogą osiągać prędkość do 160 km/h.
Współpraca.
Miejscowości partnerskie:

</doc>
<doc id="681392" url="https://pl.wikipedia.org/wiki?curid=681392" title="Most w Annopolu">
Most w Annopolu

Most w Annopolu – most drogowy na 298,4 kilometrze Wisły w Annopolu (województwo lubelskie), w ciągu drogi krajowej DK74 otwarty 26 stycznia 1967 roku.
Konstrukcja.
Ustrój nośny wykonany z prefabrykowanych belek kablobetonowych, składa się z 10 przęseł wolnopodpartych oraz 3 przęseł uciąglonych. Podpory betonowe na palach Franki są częściowo oblicowane kamieniem, posadowione na kesonach w nurcie i na palach na terenie zalewowym zespolone z żelbetową płytą.
Historia.
Pierwsze wzmianki o budowie mostu pochodzą z roku 1812. Jednak udokumentowane dane pochodzą dopiero z roku 1914, gdy Rosjanie wybudowali w Annopolu drewniany most wysokowodny. Na początku maja 1815 roku po przełamianiu frontu most został spalony. W jego miejsce zbliżające się od południa wojska austriackie przerzuciły most pontonowy. Budowę stałej konstrukcji o długość 852 m rozpoczęto 28 maja 1916 roku pod kierownictwem porucznika Juliusza Fidlera. Konstrukcję ustroju nośnego stanowiły kratownice drewniane z jazdą dołem. Przęsła nurtowe miały długość 35 m. Przęsła zalewowowe miały konstrukcję leżajową. Budowę zakończono 4 listopada 1916 roku. Most przetrwał do 6 września 1939, gdy w wyniku zbliżającego się natarcia wojsk niemieckich został zniszczony przez saperów Armii Lublin. W roku 1940 wojska niemieckie wybudowały nowy most wysokowodny o konstrukcji drewnianej. Został on poważnie uszkodzony w wyniku prowadzonych od lipca 1944 do stycznia 1945 roku na tym terenie walk.
W wyniku decyzji Ministerstwa Komunikacji w roku 1946 postanowiono odbudować most jako półstały drewniano – stalowy. W nurcie rzeki zastosowano dźwigary stalowe blachownicowe o rozpiętościach do 35 m, a na terenach zalewowych belki dwuteowe walcowane o rozpiętościach od 8 do 17 m. Most o długości 960 m otwarto dla ruchu 30 kwietnia 1948 r.
W wyniku zagrożeń, wynikających z uszkodzeń drewnianych podpór – w roku 1963 przystąpiono do budowy nowej przeprawy o konstrukcji stałej. Przęsła wykonano z prefabrykowanych belek sprężonych kablobetonowych. Wysokości przęseł mają od 2,10 do 3,50 m nad podporami w nurcie rzeki. Budowę mostu zakończono w marcu 1966 roku, a uroczyste otwarcie nastąpiło 26 stycznia 1967 roku.

</doc>
<doc id="681398" url="https://pl.wikipedia.org/wiki?curid=681398" title="Bieżeck">
Bieżeck

Bieżeck (ros. Бежецк), to miasto położone w zachodniej Rosji na terenie obwodu twerskiego, centrum administracyjne Rejonu bieżeckiego, 120 km od Tweru.
Historia.
Pierwsza wzmianka o osadzie w 1137, choć wyniki wykopalisk archeologicznych wskazują na wcześniejsze osadnictwo i należał do Nowogrodu. W końcu XIV wieku znalazł się w obrębie Księstwa Moskiewskiego. Od 1766 pod nazwą Gorodeck (ros. Городецк), od 1775 prawa miejskie. W 1876 doprowadzono tu linię kolejową i w końcu XIX wieku miasto stało się centrum handlu lnem.

</doc>
<doc id="681402" url="https://pl.wikipedia.org/wiki?curid=681402" title="Zakłady Górnicze RUDNA">
Zakłady Górnicze RUDNA



</doc>
<doc id="681404" url="https://pl.wikipedia.org/wiki?curid=681404" title="Zakłady Górnicze Rudna">
Zakłady Górnicze Rudna



</doc>
<doc id="681405" url="https://pl.wikipedia.org/wiki?curid=681405" title="Siateczka plazmatyczna">
Siateczka plazmatyczna



</doc>
<doc id="681411" url="https://pl.wikipedia.org/wiki?curid=681411" title="Muriel Hurtis-Houairi">
Muriel Hurtis-Houairi

Muriel Hurtis-Houairi (ur. 25 marca 1979 w Bondy) – francuska lekkoatletka, specjalizująca się w biegach sprinterskich na 100 m, 200 m oraz 400 metrów, medalistka olimpijska.
Hurtis zdobywała wiele medali w biegach sztafetowych. W 2004 na Igrzyskach Olimpijskich w Atenach zdobyła brązowy medal w sztafecie 4 × 100 m wraz z koleżankami z reprezentacji Véronique Mang, Sylviane Félix i Christine Arron. Na mistrzostwach świata zdobyła trzy medale w sztafecie 4 x 100 m: dwa srebrne w 1999 i 2001 oraz złoty w 2003. W 2003 odniosła również swój największy sukces w biegu indywidualnym zdobywając brązowy medal w biegu na 200 m. W 2003 zdobyła również tytuł halowej mistrzyni świata na 200 m. W 2002 Hurtis zdobyła również dwukrotnie tytuł mistrzyni Europy wygrywając na 200 m i w sztafecie 4 x 100 m.
Wielokrotna mistrzyni i rekordzistka kraju.
Jej rekordy życiowe to 10,96 sek. w biegu na 100 m, 22,31 sek. w biegu na 200 m oraz 51,41 sek. na dystansie 400 metrów.

</doc>
<doc id="681417" url="https://pl.wikipedia.org/wiki?curid=681417" title="Jednostki stratygraficzne">
Jednostki stratygraficzne



</doc>
<doc id="681418" url="https://pl.wikipedia.org/wiki?curid=681418" title="Zespół Klippela i Trénaunaya">
Zespół Klippela i Trénaunaya



</doc>
<doc id="681419" url="https://pl.wikipedia.org/wiki?curid=681419" title="Jednostka stratygraficzna">
Jednostka stratygraficzna

Jednostka stratygraficzna – jednostka stosowana w stratygrafii geologicznej lub archeologicznej. 
W archeologii jednostka stratygraficzna (inna nazwa warstwa archeologiczna) – to najmniejsza wyróżnialna w czasie wykopalisk archeologicznych część stratyfikacji stanowiska archeologicznego, stanowiąca materialny ślad jednego zdarzenia (spowodowanego przez człowieku lub przez siły przyrody), które dokonało się w przeszłości (np. wykopania jamy, wzniesienia muru, zdeponowania odpadków konsumpcyjnych czy pożaru).
W geologii jednostka stratygraficzna obejmuje skały zgrupowane według podobieństw litologicznych (litostratygrafia), paleontologicznych (biostratygrafia) lub czasowych (chronostratygrafia). Odnosi się też do podziału czasu geologicznego geochronologia.

</doc>
<doc id="681421" url="https://pl.wikipedia.org/wiki?curid=681421" title="Stratyfikacja (archeologia)">
Stratyfikacja (archeologia)

Stratyfikacja – nazwa pochodzi od łacińskich słów: „warstwa” i „robię”. W archeologii oznacza proces tworzenia się warstw, czyli tzw. proces stratyfikacyjny na stanowisku archeologicznym odzwierciedlający sekwencję zdarzeń, które miały na nim miejsce w przeszłości. Wykopaliska stratygraficzne mają na celu uzyskanie takiej sekwencji. 
Podstawowe prawa stratyfikacji przejęte z geologii i zmodyfikowane dla potrzeb archeologii to:
Wyróżniamy trzy klasy jednostek stratyfikacji archeologicznej:
Badanie sekwencji układu warstw jest bardzo ważne dla archeologa. Przykładowo, zabytki odnalezione w jednej warstwie prawdopodobnie pochodzą z tego samego okresu. Zabytki znalezione w warstwach niższych zazwyczaj są starsze od tych znalezionych w warstwach wyższych. Badając sekwencje układu warstw, można prześledzić historię danego stanowiska i je wydatować.

</doc>
<doc id="681422" url="https://pl.wikipedia.org/wiki?curid=681422" title="Prokurator krajowy">
Prokurator krajowy



</doc>
<doc id="681423" url="https://pl.wikipedia.org/wiki?curid=681423" title="Dawid Krupa">
Dawid Krupa

Dawid Krupa (ur. 12 czerwca 1980 w Rzeszowie) – zawodowy kolarz grupy Dynatek, (wcześniej CCC-Polsat, Legia, MBK). Reprezentant Kadry Narodowej na Igrzyskach Olimpijskich w Atenach oraz Mistrzostwach Świata. Mistrz Polski w Górach, specjalista w jeździe na czas. Obecnie kolarz Mostostal Puławy.

</doc>
<doc id="681427" url="https://pl.wikipedia.org/wiki?curid=681427" title="Rogowo-Majątek">
Rogowo-Majątek

Rogowo-Majątek – wieś w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość położona była w województwie białostockim.

</doc>
<doc id="681429" url="https://pl.wikipedia.org/wiki?curid=681429" title="Starzeddel">
Starzeddel



</doc>
<doc id="681431" url="https://pl.wikipedia.org/wiki?curid=681431" title="Naczelny prokurator wojskowy">
Naczelny prokurator wojskowy



</doc>
<doc id="681432" url="https://pl.wikipedia.org/wiki?curid=681432" title="Jolanta Szatko-Nowak">
Jolanta Szatko-Nowak

Jolanta Szatko-Nowak (ur. 26 stycznia 1960) - polska tenisistka stołowa. Czterokrotna indywidualnie mistrzyni Polski w latach 1977-1978, 1985 i 1987. Brązowa medalistka Mistrzostw Europy w deblu z Bremy w 1980 Ponadto jest wielokrotną medalistką mistrzostw polski w deblu oraz mikście, w którym to najczęściej tworzyła parę z Andrzejem Grubbą. Przez większość swojej kariery reprezentowała KS „ Wanda” Kraków. Aktualnie jest zawodniczką w klubie KS „Start” Nowy Sącz.
W grudniu 2018 w wyborach do rad dzielnic Krakowa uzyskała mandat radnej dzielnicy XIV Czyżyny.

</doc>
<doc id="681436" url="https://pl.wikipedia.org/wiki?curid=681436" title="Wodór cząsteczkowy">
Wodór cząsteczkowy



</doc>
<doc id="681440" url="https://pl.wikipedia.org/wiki?curid=681440" title="Raekwon">
Raekwon

Corey Woods (ur. 12 stycznia 1970 w Nowym Jorku), znany jako Raekwon (wym. //) – amerykański raper, jednym z założycieli grupy hip-hopowej Wu-Tang Clan. Raekwon swoją popularność zdobył między innymi dzięki swojej zwrotce w utworze „C.R.E.A.M.” wydanym na debiutanckim albumie grupy Wu-Tang Clan zatytułowanym "Enter the Wu-Tang (36 Chambers)" oraz dzięki swojemu wydanemu w 1995 roku solowemu albumowi "Only Built 4 Cuban Linx…". Oba te albumy uważane są dzisiaj za jedne z najważniejszych dla rozwoju hip-hopu w latach 90.
Raper często jest wymieniany jako jeden z twórców podgatunku hip-hopu potocznie zwanego mafioso rap. W 2007 roku portal About.com umieścił go na liście "Top 50 MCs of Our Time" (50 najlepszych MCs naszych czasów), a gazeta Miami New Times napisała, że jego „uliczne epopeje bezpośrednie, lecz bogate językowo”.
W 2021 roku, ukazała się jego autobiografia zatytułowana "From Staircase to Stage: The Story of Raekwon and the Wu-Tang Clan".

</doc>
<doc id="681441" url="https://pl.wikipedia.org/wiki?curid=681441" title="Nikorandil">
Nikorandil

Nikorandil – organiczny związek chemiczny, pochodna nikotynamidu, lek stosowany w terapii choroby niedokrwiennej serca.
Otrzymywanie.
Związek został po raz pierwszy otrzymany w Japonii w roku 1976. Można go uzyskać w reakcji estru etylowego kwasu nikotynowego z etanoloaminą i następczej estryfikacji powstałego amidu za pomocą dymiącego kwasu azotowego:
Inną metodą jest reakcja chlorku kwasu nikotynowego z "O"-azotanem etanoloaminy:
Zastosowania medyczne.
Nikorandil ma odmienny mechanizm działania, niż wcześniej stosowane leki wieńcowe. Aktywuje on zależny od ATP kanał potasowy sarkolemmy i błon komórkowych komórek mięśnia sercowego. Rozszerza tętniczki oporowe wieńcowe i obwodowe, rozszerza żyły obwodowe i tętnice nasierdziowe, działa ochronnie na mięsień sercowy.
Lek stosuje się w stabilnej chorobie wieńcowej, celem zapobiegania ostrym incydentom wieńcowym. W przypadku długotrwałego stosowania może rozwinąć się tolerancja (konieczne staje się stosowanie coraz wyższych dawek).
Izomery "orto" i "para" wykazują zbliżone działanie do nikorandilu (który ma podstawnik w pozycji "meta"), ale są od niego mniej aktywne.

</doc>
<doc id="681443" url="https://pl.wikipedia.org/wiki?curid=681443" title="Gienia (nadajnik)">
Gienia (nadajnik)

Gienia – mały nadajnik używany przez podziemne Radio „Solidarność”, wyprodukowany podobno w Gdańsku. 
Opis.
Warszawskie Radio „Solidarność” używało kilkudziesięciu takich nadajników. Gienia miała kształt małego blaszanego pudełka o wymiarach około 3 cm x 3 cm x 15 cm, do którego dołączana była antena, zewnętrzne źródło zasilania (ok. 12 V) oraz magnetofon kasetowy. Antenę wieszano w oknie w pozycji pionowej, np. mocując nitką do karnisza. Rzadziej wypuszczano za okno. Co najmniej jedna Gienia miała antenę w postaci cienkiego drucika, który nie wymagał podwieszenia. Nadajnik rozpoczynał nadawanie po włączeniu zasilania, najczęściej używano trzech baterii płaskich 4,5V połączonych szeregowo. Każda Gienia była "fabrycznie" dostrojona do innej częstotliwości nadawania w paśmie UKF. Audycje były zapowiadane ulotkami, w których podawano dzień i godzinę emisji, słuchacz musiał sam znaleźć częstotliwość nadawania. Z uwagi na małą moc (ok. 2 W) Gienia miała bardzo mały zasięg ok. 2 km co bardzo ograniczało szanse faktycznego dotarcia do słuchaczy.
W latach 1983−1985 kilkanaście nadajników wykorzystywała grupa Radia „Solidarność” Nil-3 współpracująca z TKOS. Nadawała audycje na terenie Pruszkowa, Ursusa, Piastowa, Podkowy Leśnej, Grodziska Mazowieckiego, Milanówka, Brwinowa, Żyrardowa, Piaseczna i Góry Kalwarii. Terminy i teksty audycji były tożsame z audycjami emitowanymi w Warszawie, jedynie na końcu dodawano fragment redagowany przez TKOS. Grupa Nil-3 dysponowała własnymi urządzeniami do produkcji ulotek co pozwalało na przygotowanie w całkowitej tajemnicy ulotek z nazwami tych miejscowości w których faktycznie planowano emisję. Ulotki rozprowadzała własna grupa ulotkowa nie wcześniej niż na dwa dni przed emisją. Członkowie grupy ulotkowej znali przybliżony zasięg emisji i ograniczali rozprowadzanie ulotek tylko do tych obszarów. W przypadku rozleglejszych miast (Pruszków, Ursus) używano kilku nadajników pracujących równocześnie w różnych punktach miasta. Dzięki takiej organizacji uzyskiwano bardzo dobrą, potwierdzona badaniami słuchalność. Audycje nagrywane były w studio prowadzonym przez Andrzeja Gomulińskiego, pseudonim Olgierd. Przeciętny czas trwania wynosił ok. 4 minuty.
Od roku 1985 rozpoczęto zapowiadanie audycji radiowych poprzez urządzenie Bolek i Lolek. Pierwszą audycją przeprowadzono w Wielkanoc 1985 r. w Pruszkowie. Procedura wyglądała w ten sposób, emiter za pomocą Bolka i Lolka nadawał napis "Włącz Radio" ukazujący się na ekranach telewizorów odbierających I program na kanale drugim. Następnie uruchamiał Gienię emitując audycję dźwiękową. Przy zastosowaniu tej metody niepotrzebne było kłopotliwe ulotkowanie. Nie było też konieczności wcześniejszego zdradzania terminu i miejsca emisji. Jedna ekipa (emiter z pomocnikiem) poruszając się samochodem mogła jednego dnia przeprowadzić kilka a nawet kilkanaście emisji w różnych miejscach. Po wprowadzeniu Bolka i Lolka oraz Berty zrezygnowano z zapowiadania audycji ulotkami.
Egzemplarz Gieni znajduje się w Narodowym Muzeum Techniki w Warszawie.

</doc>
<doc id="681446" url="https://pl.wikipedia.org/wiki?curid=681446" title="Terenowy Komitet Oporu „Solidarność”">
Terenowy Komitet Oporu „Solidarność”

TKOS (Terenowy Komitet Oporu „Solidarność”) – struktura podziemnej Solidarności utworzona w 1982 roku, obejmująca swoim działaniem obszar południowo-zachodniej części ówczesnego województwa stołecznego. Główne ośrodki to Pruszków, Ursus, Podkowa Leśna, Grodzisk Mazowiecki, Milanówek i Piaseczno. Współpracował z Regionalną Komisją Wykonawczą NSZZ „Solidarność” Region Mazowsze. Wydawał i kolportował pisma:
TKOS wydawał także wewnętrzny biuletyn informacyjny AIT.
W ramach TKOS pod koniec 1983 roku została stworzona grupa Nil-3 Radia Solidarność organizująca emisje początkowo na swoim terenie, a później w całym regionie. Organizowano także różne akcje, takie jak liczenie głosów w wyborach, rozprowadzanie ulotek itd.
W drukarniach TKOS powielano także pisma innych wydawców, w tym Tygodnik Mazowsze.
Inicjatorem powstania TKOS i jego pierwszym Szefem był Wojciech Stawiszyński pseudonim Sergiusz, później używał pseudonimów Roman Górny, Andrzej Rudzki, Andrzej Bielski. Następnie zorganizował i kierował siatką konspiracyjną o kryptonimie "Armenia". W TKOS działali między innymi:
Działalność TKOS wspierał ks. Leon Kantorski.

</doc>
<doc id="681451" url="https://pl.wikipedia.org/wiki?curid=681451" title="Zheng Cui">
Zheng Cui

Zheng Cui () - doktor nauk medycznych (MD PhD). Biochemik, patolog, onkolog, aktualnie pracuje w Wake Forest University, Winston-Salem, North Carolina, Stany Zjednoczone.
W 1999 roku przypadkowo odkrył mysz odporną na złośliwe nowotwory (nazwaną myszą SR/CR). Od tego czasu zajmuje się badaniami nad naturalną odpornością na nowotwory. W 2006 roku opublikował wyniki badań wskazujące na możliwość przeszczepienia odporności na choroby nowotworowe z myszy SR/CR na chore myszy nie posiadające takiej odporności. Chore myszy zdrowiały oraz dodatkowo zyskiwały czasową odporność.
Zheng sformułował tezę, popartą już częściowymi badaniami na ochotnikach, że ok. 10-15% populacji ludzkiej wykazuje odporność na nowotwory. Odporność tą zawdzięczają specjalnemu rodzajowi białych krwinek. Istnieje potencjalna możliwość, że przeszczepienie tych białych krwinek do osób chorych na nowotwór, może wyleczyć chorobę i uodpornić te osoby.

</doc>
<doc id="681452" url="https://pl.wikipedia.org/wiki?curid=681452" title="Wodór molekularny">
Wodór molekularny



</doc>
<doc id="681453" url="https://pl.wikipedia.org/wiki?curid=681453" title="Gienia">
Gienia



</doc>
<doc id="681454" url="https://pl.wikipedia.org/wiki?curid=681454" title="Lista okrętów patrolowych United States Navy">
Lista okrętów patrolowych United States Navy

To lista okrętów patrolowych United States Navy.
Aby nie wprowadzać zamieszania nazwy polskie zostały umieszczone poniżej angielskiej nazwy klasy.
PC- Patrol Craft Coastal.
"przybrzeżny okręt patrolowy"
PHM, PGH, PCH Hydrofoil Vessels.
"Wodoloty"
PHM Patrol Missile Hydrofoil 
"Patrolowy wodolot rakietowy"
PGH Patrol Gunboat Hydrofoil
"Wodolot patrolowy"
PCH Submarine Chaser Hydrofoil
"Wodolot do zwalczania okrętów podwodnych"
PC- Submarine Chaser.
Te ścigacze okrętów podwodnych miały 173 stopy długości. Duże braki w numeracji w większej części spowodowane są dzieleniem tych samych numerów z innymi 110 stopowymi ścigaczami.
PCE - Patrol Craft Escort and PCER - Patrol Craft Rescue Escort.
także niektóre PCE(C)
"eskortowe okręty patrolowe" i " eskortowe okręty patrolowo - ratownicze"
PE Eagle-Class Patrol Craft.
"okręty patrolowe typu Eagle"
To 60 ukończonych jednostek z czasów II wojny światowej, używających numerów 1-60. Było więcej planowanych, ale ich budowę anulowano.
PF- Patrol Frigate.
"Fregata patrolowa"
PG Gunboat.
"kanonierki patrolowe"
PGM/PG Motor Gunboat.
"kanonierka motorowa"
PR River Gunboat.
"kanonierki rzeczne"
PT Patrol Torpedo.
"patrolowiec torpedowy"
PY Patrol Yacht.
"jacht patrolowy"
PYc Coastal Patrol Yacht.
" patrolowy jacht przybrzeżny"
SC Submarine Chaser.
Te ścigacze okrętów podwodnych miały 110 stopy długości. Duże braki w numeracji w większej części spowodowane są dzieleniem tych samych numerów z innymi 173 stopowymi ścigaczami.
typ SC 497s.
Głównie SC-497 do 775, SC-977 do 1076, SC-1267 do 1367, SC-1474 do 1626. Także okręty zmodyfikowane do wersji dowodzenia "SCC".
SC-1474 do SC-1626
"niekompletna lista"
(SP) Shore patrol ships i (ID) Inshore Defense ships.
Niekompletna lista przybrzeżnych okrętów patrolowych

</doc>
<doc id="681458" url="https://pl.wikipedia.org/wiki?curid=681458" title="Denzlingen">
Denzlingen

Denzlingen – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, siedziba związku gmin Denzlingen-Vörstetten-Reute. Leży nad rzeką Glotter, pomiędzy Emmendingen a Fryburgiem Bryzgowijskim, przy drogach krajowych B3 i B294.
W miejscowości znajduje się stacja kolejowa Denzlingen.
Współpraca.
Miejscowości partnerskie:

</doc>
<doc id="681460" url="https://pl.wikipedia.org/wiki?curid=681460" title="Venezia FC">
Venezia FC

Venezia Football Club (wcześniej Foot Ball Club Unione Venezia ) – włoski klub piłkarski, założony w 1907 roku, mający siedzibę w mieście Wenecja, w części Mestre. 27 maja 2021 roku po remisie 1:1 w drugim meczu z AS Cittadella wygrali finał baraży do Serie A i po 20 latach wrócili na najwyższy poziom rozgrywkowy we Włoszech. 
Klub Foot Ball Club Unione Venezia został założony w 2009 roku jako spadkobierca Società Sportiva Calcio Venezia. Ta z kolei powstała w 2005 roku, w miejscu Associazione Calcio Venezia 1907, który to zbankrutował i zajmując 21. miejsce w Serie B został relegowany do Serie C2. Venezia w swojej historii wiele razy krążyła pomiędzy dwoma najwyższymi ligami we Włoszech – Serie A i Serie B. Sezon 2001/2002 był jej ostatnim jak dotąd w najwyższej klasie rozgrywkowej i wtedy to prezydent Venezii, Maurizio Zamparini zły na swoich zawodników zdecydował się wykupić US Palermo i część piłkarzy z Venezii powędrowała za nim na Sycylię.
Barwy klubowe to pomarańcz, czerń i zieleń, co spowodowało, iż piłkarzy nazywa się "Arancioneroverdi" (pomarańczowo-czarno-zieloni). Inny przydomek jaki nosi zespół Venezii to "Lagunari" (wywodzący się od laguny, na której leży miasto Wenecja).
Swoje mecze zespół Venezii rozgrywa na stadionie Stadio Pierluigi Penzo, który może pomieścić około 10 tysięcy widzów. Jest to jedyny obiekt piłkarski we Włoszech, na który piłkarze i fani muszą dopływać łodzią.
Największym sukcesem Venezii w historii było zdobycie Pucharu Włoch w 1941 roku. Wtedy w drużynie Venezii grali tacy piłkarze jak Ezio Loik czy Valentino Mazzola (obaj zginęli tragicznie w katastrofie lotniczej w 1949 roku). Z bardziej współczesnych znanych piłkarzy grających niegdyś w barwach Venezii widnieją nazwiska Alvaro Recoby, Filippo Maniero czy Christiana Vieriego.

</doc>
<doc id="681461" url="https://pl.wikipedia.org/wiki?curid=681461" title="AC Venezia">
AC Venezia



</doc>
<doc id="681462" url="https://pl.wikipedia.org/wiki?curid=681462" title="Reute (powiat Emmendingen)">
Reute (powiat Emmendingen)

Reute – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Denzlingen-Vörstetten-Reute. Leży nad rzeką Glotter, ok. 5 km na południe od Emmendingen. W skład gminy wchodzą dwie dzielnice: Oberreute i Unterreute.
Współpraca.
Miejscowość partnerska:

</doc>
<doc id="681463" url="https://pl.wikipedia.org/wiki?curid=681463" title="Bóg nie żyje">
Bóg nie żyje

„Bóg nie żyje” (niem. „"Gott ist tot"”) to szeroko cytowane zdanie Fryderyka Nietzschego. Sformułowanie to po raz pierwszy pojawia się w "Wiedzy radosnej" – w sekcji 108 (Nowe walki), 125 (Człowiek oszalały) i po raz trzeci w sekcji 343 (W sprawie naszej pogody). Należy jednak pamiętać, że pierwsza wersja „śmierci Boga” znajduje się w "Wędrowcu i jego cieniu", w przypowieści zatytułowanej „Więźniowie”. Występuje też w głównym dziele Nietzschego "Tako rzecze Zaratustra", które jest najbardziej odpowiedzialne za popularyzację tej frazy. „Człowiek oszalały” wyraża tę ideę następująco:
Użycie stwierdzenia przed Nietzschem.
Słowa „Gott selbst ist tot” („Sam Bóg umarł”) pojawiły się w napisanej przez Johanna Rista w 1641 roku drugiej zwrotce pieśni pasyjnej „O Traurigkeit, O Herzeleid”. W późniejszych wydaniach śpiewników kościelnych zastępowane je mniej kontrowersyjnymi sformułowaniami. Georg Wilhelm Friedrich Hegel odniósł te słowa do postępującej ateizacji sposobu myślenia; określił je „jako czucie, na czym polega religia nowych czasów”.
Objaśnienie.
„Bóg umarł” nie należy rozumieć w sensie dosłownym (tj. „Bóg jest teraz fizycznie martwy”). Jest to raczej zdanie, poprzez które Nietzsche chce powiedzieć, że idea Boga przestała być źródłem jakiegokolwiek kodeksu moralnego czy teleologii. Poprzez metaforę śmierci Boga Nietzsche zwraca uwagę na kryzys istniejących wartości moralnych, ponieważ „Jeśli porzuca się wiarę chrześcijańską, to tym samym pozbawia się "prawa" do moralności chrześcijańskiej. "Nie" jest ona bynajmniej zrozumiała sama przez się. (...) Jeśli wyrywa się z niego [chrześcijaństwa] podstawowe pojęcie, wiarę w Boga, to tym samym rozbija się również całość: wówczas nie pozostaje już nic koniecznego”.
Śmierć Boga jest sposobem powiedzenia, że ogół ludzkości nie wierzy już w żaden bezwzględny, kosmiczny porządek, ponieważ już go nie dostrzega („wiara w Boga chrześcijańskiego niewiarygodna się stała” – cyt. za: "Wiedza radosna", sekcja 343). Śmierć Boga prowadzi, mówi Nietzsche, nie tylko do odrzucenia wiary w taki kosmiczny czy fizyczny porządek, ale też do rezygnacji z absolutnych wartości – do odrzucenia wiary w obiektywne i uniwersalne prawo moralne, spajające wszystkich ludzi. W ten sposób utrata bezwzględnej podstawy moralności prowadzi do nihilizmu. Nietzsche chciał zwalczyć ów nihilizm przez przewartościowanie podstaw ludzkich wartości, poprzez szukanie wartości głębiej zakorzenionych w ludzkiej naturze niż chrześcijańskie.
Nietzsche wierzył, że większość ludzi nie dostrzega (lub nie chce przyznać) tej śmierci z powodu najgłębiej zakorzenionego lęku lub tęsknoty. Dlatego też, gdyby owa śmierć zaczęła być powszechnie rozpoznawana, ludzie ulegliby desperacji i nihilizm stałby się nie do okiełznania, podobnie jak relatywistyczne przekonanie, że ludzka wola jest prawem samym w sobie – „wszystko jest dozwolone”. Poniekąd z tego powodu Nietzsche uważał chrześcijaństwo za nihilistyczne. Dla Nietzschego nihilizm jest konsekwencją każdego systemu idealistycznego, bowiem wszystkie idealizmy mają tę samą wadę, co moralność chrześcijańska: nie ma „fundamentu”, na którym się buduje. Dlatego Nietzsche opisuje siebie jako „człowieka "podziemnego", człowieka wiercącego, kopiącego, podkopującego”.
Nowe możliwości.
Nietzsche był przekonany, że istnieją pozytywne możliwości dla ludzkości bez Boga. Rezygnacja z wiary w Boga otwiera drogę pełnego rozwoju ludzkich zdolności twórczych. Bóg chrześcijański, z jego arbitralnymi żądaniami i zakazami, z charakterystyczną wrażliwością na (ukształtowane przez wychowanie w duchu heteronomicznych norm) pojęcie grzechu i cudzej skargi, nie będzie już stał na przeszkodzie, więc istoty ludzkie będą mogły przestać kierować wzrok w stronę nadprzyrodzonych królestw i zacząć przyznawać wartość "temu" światu. Rozpoznanie, iż „Bóg nie żyje”, jest niczym czysta tablica. Jest wolnością do stania się czymś nowym, innym, twórczym – wolnością do bycia czymś bez przymusu akceptacji przeszłości. Nietzsche używa metafory przestworu morza, który może rodzić jednocześnie lęk i entuzjazm. Ludzie, którzy ostatecznie nauczą się tworzyć swoje życie od nowa, będą reprezentować nowe stadium egzystencji – nadczłowieka. „Śmierć Boga” jest motywacją dla ostatniego (nieukończonego) filozoficznego projektu Nietzschego, „przewartościowania wszelkich wartości”.
Głos Nietzschego.
Jakkolwiek Nietzsche włożył oświadczenie „Bóg umarł” w usta szaleńca w „Wiedzy radosnej”, sam również używa tej frazy w sekcjach 108 i 343 tej samej książki. W pasażu człowieka oszalałego, biegnie on przez rynek wołając „Bóg umarł! Bóg nie żyje!” i wywołuje pewne rozbawienie; nikt nie traktuje go poważnie. Sfrustrowany, szaleniec rozbija swoją latarnię o ziemię, lamentując, że przyszedł za wcześnie: ludzie jeszcze nie potrafią zauważyć, że zabili Boga. Kontynuuje on mówiąc:
Wcześniej w książce (sekcja 108), Nietzsche napisał „Bóg umarł: lecz taki jest już rodzaj ludzki, iż będą może jeszcze przez stulecia istniały jaskinie, w których będą pokazywali cień jego. – A my – my musimy jeszcze cień jego zwyciężać!”. Tytułowa postać „Tako rzecze Zaratustra” również wypowiada te słowa, jako komentarz po wizycie u pustelnika, który każdego dnia śpiewa pieśni i żyje, by chwalić swego Boga:
Śmierć Boga w teologii.
Amerykański magazyn "Time" w wydaniu z 8 kwietnia 1966, w jednym z najbardziej kontrowersyjnych artykułów w swojej historii pt. „Is God Dead?” („Czy Bóg umarł?”), publicznie podjął temat znaczenia religii w Ameryce. Artykuł dotyczył m.in. prądu w amerykańskiej teologii, zrodzonego w latach 60. XX w., dotyczącego śmierci Boga ("the Death of God movement"), a zwanego czasem technicznie „teotanatologią”.
Głównymi głosicielami tej teologii byli chrześcijańscy teologowie Gabriel Vahanian, Paul van Buren, William Hamilton i Thomas J. J. Altizer, a także żydowski rabin Richard Rubenstein.
W 1961 opublikowano książkę Vahaniana "Śmierć Boga". Przekonywał w niej, że kultura zatraciła wszelkie poczucie sacrum, przestała rozumieć znaczenie świętości, jest wyzuta z transcendentnych celów i poczucia opatrzności. W efekcie dla współczesnego umysłu „Bóg nie żyje”, choć nie miał on na myśli, że Bóg nie istnieje. W wizji Vahaniana potrzebna jest przekształcona kultura postchrześcijańska i postmodernistyczna, by wytworzyć odnowione doświadczenie boskości.
Zarówno van Buren, jak i Hamilton zgadzają się, iż koncepcja transcendencji straciła jakiekolwiek znaczące miejsce w nowoczesnej myśli. Zgodnie z normami obecnego myślenia, Bóg "jest" martwy. W odpowiedzi na ten upadek transcendencji van Buren i Hamilton proponowali ludziom świeckim przykład Jezusa jako modelowego człowieka, który żył miłością. Wierni mogą spotykać się z Chrystusem poprzez kościelne społeczności.
Altizer zaproponował radykalną teologię śmierci Boga, która bazowała na ideach Williama Blake’a, Hegla oraz Nietzschego. Pojmował w niej teologię jako formę poezji, w której obecność Boga byłaby odczuwana poprzez społeczności wiernych – jakkolwiek nie dopuszczał już możliwości afirmującej wiary w transcendentnego Boga. Dla Altizera Bóg wcielił się w Chrystusa i udzielił ducha jego obecności, który pozostaje w świecie, mimo że Jezus umarł.
W odróżnieniu od Nietzschego Altizer wierzył, że Bóg faktycznie umarł. Jest on uważany za jednego z ojców ruchu śmierci Boga.
Rubenstein jest przedstawicielem skrajnego nurtu myśli żydowskiej zorientowanej wokół konsekwencji Holocaustu. Na podstawie Kabały utrzymywał on, iż w sensie technicznym Bóg „umarł” przy tworzeniu świata. Mimo tego – jak przekonywał – dla nowoczesnej kultury żydowskiej śmierć Boga nastąpiła w Auschwitz. W pracach Rubensteina nie ma już miejsca na wiarę w Boga, który zawarł przymierze z Abrahamem. Jedyną możliwością, która pozostaje Żydom, to stać się poganami lub stworzyć własny sens.

</doc>
<doc id="681465" url="https://pl.wikipedia.org/wiki?curid=681465" title="Kereszeni">
Kereszeni

Kereszeni (tatarski: "керәшен", Kriaszeny, ros. "Кряшены") – tatarskojęzyczni prawosławni, zamieszkujący Federację Rosyjską, głównie Tatarstan, a także, w mniejszym stopniu, Baszkirię, Udmurcję i Obwód czelabiński.
Kwestia, czy Kereszeni to odrębny naród, czy jedynie grupa etniczna w obrębie Tatarów nie jest rozstrzygnięta. 
Pochodzenie.
Pochodzenie Kereszenów nie jest jasne. 
Istnieje kilka koncepcji na temat tego, kiedy grupa ta wyodrębniła się spośród Tatarów. Niektórzy uczeni uważają, iż Kereszeni to potomkowie głównie tatarskich mieszkańcy środkowej Azji, który przyjęli chrześcijaństwo (obrządku nestoriańskiego), zanim jeszcze ogół Tatarów przyjął islam, i to nie tyle Kereszeni wyodrębnili się spośród Tatarów, ile Tatarzy, pierwotnie wyznawcy szamanizmu i nestorianizmu przechodząc na religię muzułmańską wyodrębnili się spośród jednego narodu i odtąd istniały dwa narody, których drogi rozeszły się. 
Inni badacze, którzy obecnie stanowią większość, uważają, iż Kereszeni to Tatarzy, którzy w XVI - XVII w., pod wpływem nacisków rosyjskich przyjęli prawosławie.
Istnieją także teorie wiążące Kereszenów z innymi ludami, które zostały zasymilowane językowo i kulturowo (lecz nie religijnie) przez Tatarów. 
Kultura.
Kultura Kereszenów zbliżona jest do kultury Tatarów nadwołżańskich (kazańskich), oczywiście z uwzględnieniem silnych różnic wynikających z odmienności religii, przy czym na Kereszenów dużo większy wpływ niż na resztę Tatarów wywarła kultura rosyjska. W ostatnich latach rodzima kultura tego ludu szybko jest wypierana przez rosyjską wersję kultury zachodniej.
Ateizacja z czasów Związku Radzieckiego spowodowała odejścia liczne od religii prawosławnej - głównego elementu odróżniającego Kereszenów od Tatarów, co w dzisiejszych czasach powoduje, iż wielu niewierzących Kereszenów uważa się nawet nie za tatarską grupę etniczną, ile po prostu za Tatarów.
Kereszeni są traktowani na przemian jako naród, bądź tatarska grupa etniczna. W czasie spisu powszechnego z 2002 r. uznano ich za odrębny naród, do którego przynależność zadeklarowało 24.668 osób.

</doc>
<doc id="681466" url="https://pl.wikipedia.org/wiki?curid=681466" title="Rurki mleczne">
Rurki mleczne



</doc>
<doc id="681468" url="https://pl.wikipedia.org/wiki?curid=681468" title="Vörstetten">
Vörstetten

Vörstetten – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Denzlingen-Vörstetten-Reute. Leży ok. 6 km na południe od Emmendingen.

</doc>
<doc id="681471" url="https://pl.wikipedia.org/wiki?curid=681471" title="Vorstetten">
Vorstetten



</doc>
<doc id="681472" url="https://pl.wikipedia.org/wiki?curid=681472" title="Voerstetten">
Voerstetten



</doc>
<doc id="681480" url="https://pl.wikipedia.org/wiki?curid=681480" title="Wygoda (powiat poznański)">
Wygoda (powiat poznański)

Wygoda – wieś w Polsce położona w województwie wielkopolskim, w powiecie poznańskim, w gminie Buk.
Na północ od wsi przebiega droga wojewódzka nr 307 oraz autostrada A2.
W 1793 właścicielem Wygody była Seweryna Krzyska
W okresie Wielkiego Księstwa Poznańskiego (1815-1848) Wygoda była folwarkiem w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Wygoda należała do okręgu bukowskiego i była częścią majętności Otusz, której właścicielem był Jan Sierakowski. W skład majątku Otusz wchodziły ponadto: Niepruszewo, folwark Józefowo oraz Kalwy. Według spisu urzędowego z 1837 roku folwark liczył 31 mieszkańców, którzy mieszkali w jednym dymie (domostwie).
Pod koniec XIX była folwarkiem nadal podległym pod Otusz i należała do parafii w Niepruszewie. W Wygodzie mieszkało wtedy 24 osób. W latach 1975–1998 miejscowość należała administracyjnie do województwa poznańskiego. Sołectwo Wygoda-Wysoczka-Żegowo liczyło w 2013 roku łącznie 311 mieszkańców.

</doc>
<doc id="681481" url="https://pl.wikipedia.org/wiki?curid=681481" title="Shōrin-ryū">
Shōrin-ryū

 (dosł. ,szkoła małego lasu") – pierwszy (najstarszy) styl karate powstały na Okinawie. Pierwsze wzmianki o tym stylu pochodzą z drugiej połowy XIX wieku. Jest tradycyjnym, okinawskim stylem karate.
Początki karate.
Twórcą tego stylu karate jest Sōkon "Bushi" Matsumura - uczeń Kangi Sakugawy (okinawska sztuka walki "te").
Matsumura stworzył karate w oparciu o okinawskie "te", chińskie "kung fu" oraz "jigen-ryū" - sztukę walki klanu Satsuma.
Wprowadził podstawy stylu, dalej kształtowane przez kolejnych mistrzów.
Uczeń Matsumury, Ankō Itosu, ostatecznie ukształtował styl.
Jego zasługi to między innymi wprowadzenie karate do szkół w 1905 roku. Zapoczątkowało to szeroką ekspansję tego karate - znali je wszyscy Okinawczycy.
Kata istniejące w tym czasie były za trudne dla młodzieży więc stworzył pięć kata pinan, opartych na formach zaczerpniętych z "kung fu" oraz zaawansowanych kata shōrin-ryū, które również wywodzą się z "kung fu".
Do dziś doskonali się i bada pod względem medycznym techniki tego stylu.
Nazewnictwo.
Pierwotnie styl nosił nazwę shuri-te. W 1933 sukcesor Itosu mistrz Chōshin Chibana (10 dan) zmienił nazwę z "shuri-te" na "shōrin-ryū" i założył istniejącą do dzisiaj organizację pod nazwą "Okinawa Shorin-Ryu Karate-do Association" z siedzibą w Naha na Okinawie.
Symbolika.
Skośnie skręcona pięść na białym tle symbolizuje karate tradycyjne.
Złota brama Surei-no Mon to symbol Okinawy, a czerwone koło, w którym jest umieszczona, symbolizuje wschodzące słońce.
Niebieskie tło symbolizuje morze otaczające zewsząd wyspę Okinawę. Białe smugi symbolizują rozpowszechnianie się karate z Okinawy na cały świat.
Dzisiaj organizacją tą kieruje hanshi Kenyu Chinen - 9 dan - uczeń mistrzów Choshina Chibany, Shuguro Nakazato i Katsuya Miyahiry. 
W Polsce "shōrin-ryū" jest uprawiane od 1981. Rozwinął go Aleksander Staniszew (8 dan), uczeń mistrza Kenyu Chinen, prezydent "Polskiej Unii Shorin-Ryu Karate Kobudo".
Kihon.
Kihon to ustalony zestaw technik oraz ich sekwencji. Jest nieskończenie wiele kihonów, ale tylko kilka jest ściśle ustalonych. Oto one:
Kata.
Kata to nic innego jak ustalona sekwencja technik, na której opierają się Bunkai oraz Kumiwaza.
W karate "shorin-ryū" Istnieją następujące kata (według kolejności zdawania):
Kumiwaza.
Ćwiczenie polegające na wykonywaniu kata w trójkach - jeden robi kata, a dwóch ataki.
Jest to podstawowa forma interpretacji kata - bardzo ważnego elementu karate potrzebnego w kumite.
Bunkai.
Ćwiczenie fragmentów kata parami za atakami i blokami.
Jest to bardziej zaawansowana forma interpretacji kata.
Zaawansowaną formą Bunkai jest Bunkai Oyo.
Stopnie.
Stopnie uczniowskie.
10 KYU (YU KYU) żółty pas
9 KYU (KU KYU) żółty pas
8 KYU (HACHI KYU) pomarańczowy pas
7 KYU (NANA KYU) pomarańczowy pas
6 KYU (ROKU KYU)zielony pas
5 KYU (GO KYU) zielony pas
4 KYU (YON KYU) niebieski pas 
3 KYU (SAN KYU) niebieski pas 
2 KYU (NI KYU) brązowy pas
1 KYU (IK KYU) brązowy pas
Stopnie mistrzowskie.
1 DAN Yu Shikaku (SHODAN) czarny pas
2 DAN Sho Shikaku (NIDAN) czarny pas
3 DAN Jun Shihan (SANDAN) czarny pas
4 DAN Shihan (YONDAN) czarny pas 
5 DAN Jun Renshi (GODAN) czarny pas 
6 DAN Renshi (ROKUDAN)czarny pas
7 DAN Jun Kyoshi (NANADAN) czarny lub biało czerwony pas
8 DAN Kyoshi (HAHIDAN) czarny lub biało czerwony pas
9 DAN Jun Hanshi (KUDAN) czarny lub czerwony pas 
10 DAN Hanshi (JUDAN) czarny lub czerwony pas
Młodzież do lat 14 obowiązują stopnie od 10 KYU(YU KYU) do 2 KYU(NI KYU). Koniec pasa musi być oznaczony czarnym (pełne kyu), lub czerwonym (egzamin kwalifikacyjny na kyu), pagonem.
Źródło:

</doc>
<doc id="681484" url="https://pl.wikipedia.org/wiki?curid=681484" title="Agnes Gonxha Bojaxhiu">
Agnes Gonxha Bojaxhiu



</doc>
<doc id="681485" url="https://pl.wikipedia.org/wiki?curid=681485" title="Witold Bełza">
Witold Bełza

Witold Stanisław Kazimierz Bełza (ur. 8 maja 1886 w Warszawie, zm. 24 lutego 1955 w Bydgoszczy) – polski bibliotekarz, literat, publicysta, działacz kultury, dyrektor Biblioteki Miejskiej w Bydgoszczy (1920–1939, 1945–1952).
Życiorys.
Urodził się 8 maja 1886 r. w Warszawie. Był synem Stanisława Bełzy (1849–1929), śląskiego adwokata, publicysty, podróżnika i działacza niepodległościowego oraz Jadwigi z Kobylańskich, córki warszawskiego lekarza. Jego stryjem był Władysław Bełza (1847–1913), literat, publicysta, sekretarz administracyjny Ossolineum we Lwowie. Jego ojciec i stryj w swojej działalności pisarskiej i społecznej zajmowali się także polskimi ziemiami zachodnimi. Obaj byli członkami korespondentami Poznańskiego Towarzystwa Przyjaciół Nauk.
Uczęszczał do gimnazjum w Warszawie, a następnie w Gimnazjum O. Jezuitów w Chyrowie, gdzie w 1905 r. zdał egzamin dojrzałości. W latach 1911–1914 studiował na Wydziale Humanistycznym Uniwersytetu Lwowskiego. W latach 1910–1920 pracował w Bibliotece Zakładu Narodowego im. Ossolińskich we Lwowie. Równocześnie parał się pracą dziennikarską i literacką. Był redaktorem „"Poradnika Teatrów i Chórów Włościańskich"” i współpracownikiem „"Pamiętnika Literackiego"”.
Wybuch I wojny światowej zastał go w Szwajcarii. Podjął wtedy posadę bibliotekarza w Muzeum Polskim w Rapperswilu. W styczniu 1917 r. powrócił do pracy w lwowskim Ossolineum. Uzyskał wtedy na Uniwersytecie Lwowskim stopień doktora filozofii na podstawie rozprawy pt. „"Wernyhora w poezji Słowackiego"”, wykonanej pod kierunkiem prof. Wilhelma Bruchnalskiego.
Dyrektor Biblioteki Miejskiej w Bydgoszczy.
W sierpniu 1920 r. zamieszkał w Bydgoszczy, a z dniem 1 września tego roku objął stanowisko dyrektora Biblioteki Miejskiej i Biblioteki Ludowej. Zajął się „gruntowną polonizacją biblioteki”. W ciągu kilku lat przekształcił niemiecki księgozbiór w cenny księgozbiór polski. Rozbudował dział rękopisów oraz doprowadził do odzyskania z rąk niemieckich pozostałości biblioteki bernardynów bydgoskich.
Zyskał dla bydgoskiej książnicy liczne darowizny i depozyty oraz wykształcił wielu bibliotekarzy. Uczynił z biblioteki poważny ośrodek naukowy. Bardzo cennym darem dla Biblioteki Miejskiej w Bydgoszczy był dar kolekcjonera Kazimierza Kierskiego, który przekazał zbiór prawie 2700 dokumentów (przywileje, dyplomy, uniwersały, nominacje, listy itd.), w tej liczbie 13 dokumentów pergaminowych i 523 listy i dokumenty królewskie. Z kolei na początku lat 30. Adam Grzymała-Siedlecki przekazał bydgoskiej książnicy kilkanaście książek z poronińskiego księgozbioru Włodzimierza Lenina, co stało się prawdziwą rewelacją.
Działalność naukowo-literacka w Bydgoszczy.
Witold Bełza łączył funkcję dyrektora biblioteki z pracą naukową i literacką. Owocowała ona opracowaniami z zakresu bibliotekoznawstwa, historii literatury polskiej, krytyki teatralnej. Był autorem kilku utworów beletrystycznych i tłumaczeń z języków niemieckiego i francuskiego.
W latach 1935–1936 był stałym współpracownikiem Polskiego Słownika Biograficznego, dla którego opracował kilka biogramów. Pisywał korespondencje i felietony dla prasy lokalnej i krajowej. Rękopisy kilku jego prac literackich zaginęły w okresie okupacji niemieckiej, m.in. gotowy 600 stronicowy rękopis pt. "Xawera Deibel", na podstawie autentycznych listów Adama Mickiewicza. W latach 1934–1939 łączył obowiązki dyrektora z funkcją naczelnika Wydziału Oświaty i Kultury Zarządu Miejskiego.
Od młodości był miłośnikiem muzyki i śpiewu. Widywano go w Teatrze Miejskim na każdej premierze. Z racji urzędu często włączał się w organizację imprez muzycznych i starał się o odpowiednie dotacje finansowe Urzędu Miejskiego. Często grał na fortepianie podczas spotkań towarzyskich oraz działał w sekcji kameralnej Bydgoskiego Towarzystwa Muzycznego. Zasiadał w zarządzie tego Towarzystwa oraz był zastępcą prezesa.
Udzielał się w organizacjach społeczno-kulturalnych, m.in. w Organizacji Inteligencji Polskiej (od 1921), w jej sekcji kulturalno-oświatowej, zajmującej się popularyzacją literatury i historii Polski. W 1923 r. był współorganizatorem Towarzystwa Miłośników Miasta Bydgoszczy oraz jednym z inicjatorów założenia Muzeum Miejskiego. W 1934 r. należał do współorganizatorów Rady Artystyczno-Kulturalnej i wchodził w skład jej zarządu. Swoją aktywną działalnością przyczynił się do wzrostu znaczenia Bydgoszczy jako ośrodka kulturalnego na Pomorzu i w kraju.
Działalność po 1939 r..
Lata II wojny światowej spędził poza Bydgoszczą. Przebywał w Brzuchowicach pod Lwowem, we Lwowie i Ciężkowicach pod Tarnowem. Zajmował się wówczas pracą bibliotekarską i nauczycielską. Do Bydgoszczy wrócił 14 marca 1945 r. Powierzono mu kierownictwo Biblioteki Miejskiej i Ludowej. Od września 1945 r. do lutego 1949 r. pełnił jednocześnie funkcje naczelnika Wydziału Kultury i Sztuki w magistracie. W latach 1946–1947 był również kierownikiem literackim Teatru Miejskiego, a w 1947 r. wykładał w bydgoskiej Szkole Dramatycznej. Pod jego kierownictwem powstała po 1946 r. sieć Bibliotek Powszechnych w mieście.
28 sierpnia 1945 r. na posiedzeniu Zarządu Miejskiego wystąpił z wnioskiem uczczenia 600-lecia Bydgoszczy. Powierzono mu przygotowanie obchodów jubileuszowych. W grudniu 1947 r. zorganizował Bibliotekę Lekarską jako oddział Biblioteki Miejskiej. Bydgoskie Towarzystwo Lekarskie w uznaniu jego zasług przyznało mu honorowe członkostwo. Był również czynnym członkiem Towarzystwa Literackiego im. A. Mickiewicza, Związku Bibliotekarzy i Archiwistów Polskich, Związku Literatów Polskich. W latach 1945–1949 pisywał do Ilustrowanego Kuriera Polskiego, Trybuny Pomorskiej, Ziemi Pomorskiej i Tygodnika Warszawskiego.
W końcu lat 40. XX w. ze względów politycznych stał się niewygodny dla nowych władz miejskich. Nie pomogło nawet to, że wstąpił do Zjednoczonego Stronnictwa Ludowego i uczestniczył w obowiązujących wówczas szkoleniach ideologicznych. W kwietniu 1951 r. musiał opuścić mieszkanie przy ul. Adama Asnyka 7/3, które oddano do dyspozycji Wojewódzkiego Urzędu Bezpieczeństwa Publicznego. Odtąd mieszkał przy ul. Gdańskiej 33. 1 grudnia 1952 r. zdjęto go ze stanowiska dyrektora i pozbawiono dodatku funkcyjnego, a 31 grudnia tego roku przeniesiono w stan spoczynku ze względu na „przekroczenie 60-tego roku życia”. Przez pewien czas pracował jeszcze w Bibliotece Miejskiej jako „pomoc w Czytelni Naukowej”, a 31 sierpnia 1953 r. odszedł definitywnie z Biblioteki Miejskiej.
Uniemożliwiono mu dalszą działalność zawodową, m.in. w Bibliotece Jagiellońskiej w Krakowie oraz w Zakładach Graficznych PZWS w Bydgoszczy.
Zmarł 24 lutego 1955 r. w Bydgoszczy. Pochowano go na bydgoskim cmentarzu Nowofarnym. Po jego śmierci nie ukazał się ani jeden oficjalny nekrolog.
Rodzina.
Witold Bełza od 1917 r. był żonaty z Karoliną Ludwiką z Winiarzów. Żona pochodziła z rodziny zasłużonych księgarzy i drukarzy lwowskich. Miał córkę Halinę (1919–1992), zamężną z Janem Harasymowiczem, profesorem Politechniki Krakowskiej i syna Stanisława Janusza (1921–1982), rzeczoznawcę i biegłego sądowego.
Upamiętnienie.
24 lutego 1984 r. na ścianie budynku przy ul. Gdańskiej 33, gdzie mieszkał, odsłonięto tablicę pamiątkową ku jego czci. Jest również patronem Wojewódzkiej i Miejskiej Biblioteki Publicznej w Bydgoszczy.

</doc>
<doc id="681490" url="https://pl.wikipedia.org/wiki?curid=681490" title="Biederbach (Badenia-Wirtembergia)">
Biederbach (Badenia-Wirtembergia)

Biederbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Elzach. Leży ok. 16 km na północny wschód od Emmendingen.

</doc>
<doc id="681491" url="https://pl.wikipedia.org/wiki?curid=681491" title="Johann Friedrich Knobel">
Johann Friedrich Knobel



</doc>
<doc id="681492" url="https://pl.wikipedia.org/wiki?curid=681492" title="Vilho Vaisala">
Vilho Vaisala



</doc>
<doc id="681493" url="https://pl.wikipedia.org/wiki?curid=681493" title="Żegowo">
Żegowo

Żegowo – wieś w Polsce położona w województwie wielkopolskim, w powiecie poznańskim, w gminie Buk.
Na południe od wsi przebiega droga wojewódzka nr 307.
Wieś szlachecka Dzegowo (Dziegowo) położona była w 1580 roku w powiecie poznańskim województwa poznańskiego. W 1580 majątek we wsi miał Hieronim Powodowski. W latach 1717-1793 Żegowo należało do kapituły poznańskiej. Wieś była znana również pod nazwami Dżegowo albo Dziegowo.
Leon Plater w XIX-wiecznej książce pod tytułem "Opisanie historyczno-statystyczne Wielkiego Księztwa Poznańskiego" (wyd. 1846) zalicza Żegowo (Zegowo) do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Zegowo należało do okręgu bukowskiego i było częścią majętności Duszniki, której właścicielem był rząd pruski w Berlinie. Według spisu urzędowego z 1837 roku wieś liczyła 181 mieszkańców i 23 dymy (domostwa).
Pod koniec XIX wieku istniała w Żegowie szkoła, a wieś podlegała pod parafię w Niepruszewie. Żegowo liczyło wtedy 179 mieszkańców.
W latach 1975–1998 miejscowość należała administracyjnie do województwa poznańskiego. Sołectwo Wygoda-Wysoczka-Żegowo liczyło w 2013 roku łącznie 311 mieszkańców.

</doc>
<doc id="681496" url="https://pl.wikipedia.org/wiki?curid=681496" title="Żelifikacja">
Żelifikacja

Żelifikacja – samorzutne przechodzenie ze stanu rozpuszczalnego - zolu, w stan półstały - żel. Jest jedną z form koagulacji. Polega na łączeniu się cząstek koloidowych w struktury wewnętrzne złożone z trójwymiarowego usieciowienia, stanowiącego rusztowanie albo szkielet, wewnątrz którego zostaje unieruchomiona faza ciągła układu. 

</doc>
<doc id="681498" url="https://pl.wikipedia.org/wiki?curid=681498" title="Incredible Expanding Mindfuck">
Incredible Expanding Mindfuck

Incredible Expanding Mindfuck - projekt sesyjny lidera zespołu Porcupine Tree - Stevena Wilsona. Inspirowany jest krautrockiem lat 70 oraz twórcami jazzowymi np. Sun Ra. Projekt ten jest prawie całkowicie instrumentalny a muzyka w dużym stopniu improwizowana.
Dyskografia.
Albumy studyjne:
Kompilacje:

</doc>
<doc id="681501" url="https://pl.wikipedia.org/wiki?curid=681501" title="Carl Hayden">
Carl Hayden



</doc>
<doc id="681503" url="https://pl.wikipedia.org/wiki?curid=681503" title="Odznaka honorowa „Zasłużony dla Energetyki”">
Odznaka honorowa „Zasłużony dla Energetyki”

Odznaka honorowa „Zasłużony dla Energetyki”, do 1998 Odznaka „Zasłużony dla Energetyki” – polskie odznaczenie resortowe, nadawane jako zaszczytne wyróżnienie zawodowe w uznaniu zasług za wieloletnią i ofiarną pracę w energetyce oraz szczególnych osiągnięć w rozwoju energetyki.
Historia.
Odznaka „Zasłużony dla Energetyki” została ustanowiona uchwałą Rady Ministrów z dnia 18 sierpnia 1976.
Nadawana była przez Ministra Energetyki i Energii Atomowej, później Ministra Gospodarki, w okresie 1976-1996 i 1998-2001.
Odznaka posiadała trzy stopnie: złota, srebrna i brązowa. Wzór odznaki ustalono zarządzeniem Ministra Energetyki i Energii Atomowej z 19 sierpnia 1976.
Uchwała o ustanowieniu odznaki została uchylona 11 maja 1996 uchwałą Rady Ministrów nr 48 z 10 kwietnia 1996 i tym samym nadawanie jej zakończono.
Rozporządzeniem z dnia 10 lutego 1998 ustanowiono kolejną, tym razem jednostopniową odznakę honorową „Zasłużony dla Energetyki”, nadawaną przez Ministra Gospodarki. Bez formalnego uchylenia przepisów, odznaka ta została zastąpiona w 2001 przez nową odznakę honorową „Za zasługi dla Energetyki”, a osoby odznaczone poprzednim odznaczeniem utrzymały prawo do jego noszenia.
Zasady nadawania.
Według pierwotnych unormowań, odznakę „Zasłużony dla Energetyki” nadawano:
Odznaka brązowa mogła być nadana pracownikowi po 5 latach, a odznaka srebrna po 10 latach nieprzerwanej i nienagannej pracy w resorcie energetyki i energii atomowej. Odznaka złota mogła być nadana nie wcześniej niż po upływie 2 lat od otrzymania odznaki srebrnej. W uzasadnionych wypadkach oraz za szczególne osiągnięcia w dziedzinie energetyki i energii atomowej odznaka mogła być nadana mimo niespełnienia tych warunków.
Pracownicy wyróżnieni odznaką mieli pierwszeństwo przy przedstawianiu do orderów i odznaczeń, w awansowaniu, w kierowaniu na szkolenie i doskonalenie zawodowe oraz w korzystaniu z wszelkiego rodzaju świadczeń socjalnych.
Odznakę nadawał Minister Energetyki i Energii Atomowej. Mógł on także pozbawić odznaki w razie stwierdzenia, że jej nadanie nastąpiło wskutek wprowadzenia w błąd, lub że osoba wyróżniona stała się niegodna posiadania odznaki. Koszty odznaki oraz wydatki związane z jej nadawaniem były pokrywane z budżetu Ministerstwa Energetyki i Energii Atomowej.
W 1984 decyzja Ministra Górnictwa i Energetyki zezwoliła na nadawanie odznaki (wyłącznie złotej) zespołom pracowniczym, zakładom pracy, organizacjom społecznym itp. za szczególne osiągnięcia w energetyce.
Rozporządzenie z 1998 określało jedynie, że odznaka jest zaszczytnym honorowym wyróżnieniem i może być nadawana pracownikom energetyki, członkom organizacji zawodowych i społecznych, cudzoziemcom oraz innym osobom fizycznym za szczególne osiągnięcia w zakresie nowych rozwiązań technicznych, prac badawczych, we wdrażaniu najnowszych osiągnięć techniki światowej, w zakresie realizacji budów i produkcji urządzeń energetycznych. Nadawał ją jednokrotnie Minister Gospodarki; brak było już uregulowań dotyczących stażu pracy, przywilejów ani trybu odbierania.
Opis odznaki.
Odznaka miała kształt krążka średnicy 30 mm wykonanego z tombaku. Zewnętrzne obrzeże odznaki stanowiły stylizowane łopatki turbiny w kolorze złotym, srebrnym lub brązowym, odpowiednio do stopnia. Na pokrytym białą emalią środku odznaki była osadzona stylizowana litera "E" w kolorze niebieskim. Środkową część odznaki otaczał po całym obwodzie napis ZASŁUŻONY DLA ENERGETYKI w kolorze złotym, srebrnym lub brązowym, wtopionym w tło z białej emalii.
Odznaka początkowo była zawieszona na prostokątnej metalowej zawieszce (klamrze) z nałożoną na niej rzeźbą liści laurowych, w kolorze złotym, srebrnym lub brązowym. Szerokość klamry wynosiła 25 mm, wysokość – 8 mm. Później wprowadzono odznakę na wstążce.
Odznaka zespołowa była większa (o średnicy krążka 37 mm), zawieszona na wstążce o szerokości 29 mm, składającej się z dwóch pasków żółtych wzdłuż brzegów (po 6 mm szerokości), dwóch pasków czarnych bliżej środka (po 7 mm) i środkowego paska biało-czerwonego (szer. 3 mm). Górna klamra miała wymiary 33 × 12 mm.
Rozporządzenie z 1998 określiło odznakę jako wykonaną z metalu w kolorze złotym, o kształcie okrągłego medalu o średnicy 30 mm w formie stylizowanej turbiny. W środku medalu w biało emaliowanym kole była umieszczona ciemnoniebieska, stylizowana litera "E", otoczona napisem ZASŁUŻONY DLA ENERGETYKI. Medal był przymocowany do prostokątnej klamry o długości 30 mm i szerokości 10 mm, przedstawiającej Godło Rzeczypospolitej Polskiej na biało-czerwonej wstędze.
Odznakę noszono na prawej piersi.

</doc>
<doc id="681505" url="https://pl.wikipedia.org/wiki?curid=681505" title="Szkoła powszechna">
Szkoła powszechna

Szkoła powszechna – nazwa szkół najniższego szczebla na porozbiorowych ziemiach polskich, w Polsce przed i w pierwszych latach po II wojnie światowej.
Najmniejsze z takich szkół bywały organizowane nawet w pojedynczych izbach lekcyjnych wspólnych dla wszystkich dzieci niezależnie od wieku. Bywały także dwu- i czterooddziałowe szkoły powszechne, natomiast pełny program nauczania realizowano w szkołach siedmioklasowych.
Po II wojnie światowej, w ramach reformy szkolnictwa, szkoły powszechne zastąpiono szkołami podstawowymi, które do 1966 liczyły siedem klas, w latach 1966–1999 - osiem klas, w latach 1999–2015 - sześć klas i od 2017 ponownie osiem klas.

</doc>
<doc id="681506" url="https://pl.wikipedia.org/wiki?curid=681506" title="I.E.M.">
I.E.M.



</doc>
<doc id="681507" url="https://pl.wikipedia.org/wiki?curid=681507" title="Iem">
Iem



</doc>
<doc id="681511" url="https://pl.wikipedia.org/wiki?curid=681511" title="Eldar Riazanow">
Eldar Riazanow

Eldar Aleksandrowicz Riazanow (ros. Эльдар Александрович Рязанов; ur. 18 listopada 1927 w Kujbyszewie, zm. 29 listopada 2015 w Moskwie) – rosyjski reżyser, twórca popularnych komedii i melodramatów, scenarzysta, aktor, dramaturg, poeta, Ludowy Artysta ZSRR (1984).
Życiorys.
Eldar Riazanow urodził się w 1927 roku w Samarze. Był synem urzędnika Aleksandra Siemionowicza Riazanowa.
W 1950 ukończył moskiewski Wszechrosyjski Państwowy Uniwersytet Kinematografii im. S.A. Gierasimowa. W latach 1950–1955 pracował w kronice filmowej i realizował filmy dokumentalne.
W 1956 roku wyreżyserował pierwszy film fabularny pt. "Noc karnawałowa", od którego zaczęła się rozwijać jego kariera. Od 1955 roku został pracownikiem studia „Mosfilm”. Odkrył wiele nowych twarzy dla filmu. W "Nocy karnawałowej" zadebiutowała w głównej roli Ludmiła Gurczenko. W popularnej komedii muzycznej "Ballada huzarska" z 1962 po raz pierwszy wystąpiła Łarisa Gołubkina. "Złodziej samochodów" (1966) był główną rolą Innokientija Smoktunowskiego. "Ironia losu" (1975), w Polsce rozpowszechniana pod tytułem „Szczęśliwego Nowego Roku” przyniosła Barbarze Brylskiej dużą popularność w Związku Radzieckim, a film regularnie był emitowany w telewizjach krajów poradzieckich aż do początku XXI wieku.
Duże sukcesy frekwencyjne odnosiły także jego kolejne filmy, w tym "Romans biurowy" (1977), "Garaż" (1979), "Dworzec dla dwojga" (1982), "Gorzki romans" (1984) i "Zapomniana melodia na flet" (1987). Riazanow jako jeden z nielicznych pozostał czynnym artystą po rozpadzie ZSRR, nakręcił wówczas m.in. "Niebiosa obiecane" (1991), "Wróżba" (1993), "Cześć, pajace!" (1996), "Stare klacze" (2000), "Klucz od sypialni" (2003), "Andersen. Fantazje na temat" (2006).
W 2007 imieniem Eldara Riazanowa nazwano samolot typu Boeing 737 rosyjskich linii lotniczych KD Avia (rej. VP-BJX). Został on złomowany w 2010.
W ostatnich latach ciężko chorował, w ostatnich miesiącach wielokrotnie hospitalizowany. Zmarł 29 listopada 2015 roku.
Pochowany na Cmentarzu Nowodziewiczym w Moskwie.

</doc>
<doc id="681517" url="https://pl.wikipedia.org/wiki?curid=681517" title="Maria Terlikowska">
Maria Terlikowska

Maria Terlikowska ps. Marcin Terebesz (ur. 1 kwietnia 1920 w Prużance na Polesiu, zm. 1 marca 1990 r. w Warszawie) – polska pisarka dziecięca, poetka, scenarzystka filmów animowanych, autorka słuchowisk radiowych i audycji telewizyjnych.
Studiowała prawo na Uniwersytecie Warszawskim.
Debiutowała jako dziennikarka. Początkowo pracowała w „Rzeczpospolitej”, następnie w „Dzienniku Bałtyckim”. W roku 1949 została zatrudniona w czasopiśmie „Gromada” przekształconym następnie w roku 1952, po połączeniu z „Rolnikiem Polskim”, w gazetę „Gromada – Rolnik Polski”.
Tutaj pod pseudonimem Marcin Terebesz, publikowała swoje artykuły i wywiady skierowane do dorosłych czytelników. Ostatni tekst tak sygnowany ukazał się w tej gazecie pod koniec 1989 roku.
W niedzielnym wydaniu, na ostatniej stronie „Gromady – Rolnik Polski” prowadziła też dział rozrywki i kolumnę humoru, a także od roku 1975 zaczęła tworzyć horoskopy.
Od roku 1950 Maria Terlikowska była stałą współpracowniczką prasy dziecięcej.
Publikowała na łamach „Misia”, „Świerszczyka”, „Płomyczka” i „Płomyka” oraz „Jutrzenki” miesięcznika dla najmłodszych wydawanego w Czeskim Cieszynie. Jej utwory ukazywały się w czasopismach polonijnych, takich jak wydawane w Londynie: miesięcznik „Razem Młodzi Przyjaciele” dla nastolatków, miesięcznik „Dziatwa” dla najmłodszych oraz „Gazeta Niedzielna”. A także gazet polonijnych Nowego Świata: Tygodnika „Związkowiec” (Toronto), Nowego Dziennika – Tygodnia Polskiego” (Jersey City, Nowy Jork), czy tygodnika „Głos Polski” (Buenos Aires).
Łącznie Terlikowska wydrukowała w prasie około 200 głównie wierszowanych utworów dla dzieci.
W latach 1952-1988 opublikowała też ponad 30 ilustrowanych książeczki dla maluchów, a także utwory prozatorskie przeznaczone dla dzieci starszych.
Książki pisarki były też tłumaczone na języki obce.
Pisała piosenki dla dzieci, opublikowane w śpiewnikach: Nasza orkiestra (1960) i Moja piosenka (1961).
Była też autorką słuchowisk radiowych i teatralnych spektakli telewizyjnych dla przedszkoli oraz szkół.
Pisała scenariusze do krótkometrażowych filmów telewizyjnych i „dobranocek” takich jak: „Różne przygody Gąski Balbinki” oraz „Dwa koty i pies trzeci”, a także do: nagrodzonego na II Biennale Sztuki dla Dziecka w Poznaniu obrazu „Ameba”, „Przygód kropli wody”, „Kolorowego koła”, „W pogoni za kwadratem”, „Wszystko lata”.

</doc>
<doc id="681518" url="https://pl.wikipedia.org/wiki?curid=681518" title="Igrzyska Afrykańskie">
Igrzyska Afrykańskie



</doc>
<doc id="681521" url="https://pl.wikipedia.org/wiki?curid=681521" title="Scorpion">
Scorpion



</doc>
<doc id="681529" url="https://pl.wikipedia.org/wiki?curid=681529" title="Koziołek (Czermno)">
Koziołek (Czermno)

Koziołek – kolonia wsi Czermno w Polsce, położona w województwie kujawsko-pomorskim, w powiecie lipnowskim, w gminie Skępe.
W latach 1975–1998 kolonia administracyjnie należała do województwa włocławskiego.
Historia.
Koziołek znany jest z potyczki oddziałów armii carskiej z powstańcami styczniowymi w dniu 16 kwietnia 1863 roku.

</doc>
<doc id="681530" url="https://pl.wikipedia.org/wiki?curid=681530" title="Lech Kobyliński">
Lech Kobyliński

Lech Konrad Kobyliński ps. Konrad (ur. 1 maja 1923 w Wilnie, zm. 23 stycznia 2022 w Gdańsku) – polski naukowiec, specjalista w dziedzinie budowy okrętów, jeden z twórców polskiego okrętownictwa, wieloletni profesor Politechniki Gdańskiej, bojownik polskiego ruchu oporu (ZWM/AL), powstaniec warszawski, oficer Marynarki Wojennej.
Profesor nauk technicznych inżynier, członek korespondent PAN od 1976, doktor "honoris causa" trzech uczelni: Uniwersytetu Morskiego w Sankt Petersburgu, Akademii Marynarki Wojennej w Gdyni (1990) i Politechniki Gdańskiej (2004). Członek honorowy "Royal Institution of Naval Architects" w Londynie.
Życiorys.
Urodził się w Wilnie. Lata szkolne i dzieciństwo spędził w Warszawie. W czasie II wojny światowej był organizatorem i dowódcą (pod pseudonimem „Konrad”) konspiracyjnego oddziału szturmowego im. Czwartaków (wchodzącego jako pluton w skład Związku Walki Młodych, a później Armii Ludowej jako kompania, następnie batalion). Główny uczestnik II zamachu na Café Club 11 lipca 1943 (to on wszedł do lokalu i rzucił na środek sali ładunek wybuchowy). Jednocześnie sprawował funkcję oficera operacyjnego Okręgu AL nr. 1 Warszawa-Miasto i dowódcy Podokręgu I Śródmieście. Brał udział w powstaniu warszawskim, jako dowódca IV batalionu AL „Czwartaków”, walcząc na Woli, Starym Mieście (tu m.in. d-ca obrony reduty „Mostowa”) i Żoliborzu. Dwukrotnie ranny i kontuzjowany, awansowany do stopnia kapitana. Przypadkiem ocalał 26 sierpnia 1944 po zbombardowaniu kamienicy przy ul. Freta 16, kiedy pod jej gruzami zginęło kilku członków dowództwa Okręgu Warszawskiego AL. Po upadku powstania odmówił poddania się Niemcom i wraz z grupą pozostałych przy życiu żołnierzy batalionu im. Czwartaków przepłynął Wisłę. Następnie trafił do szpitala z powodu powikłań rany otrzymanej w powstaniu, który opuścił w styczniu 1945. Po wojnie służył w Marynarce Wojennej.
Tak o nim pisze Tomasz Strzembosz w publikacji "Akcje zbrojne podziemnej Warszawy 1939–1944":
W 1950 ukończył studia na Wydziale Budowy Okrętów Politechniki Gdańskiej. Po studiach przez dwa lata odbywał służbę wojskową i pracował w Stoczni Marynarki Wojennej jako kierownik biura konstrukcyjnego, które stworzył. Twórca ośrodka badawczego Politechniki Gdańskiej w Iławie, w którym testowano zachowanie się modeli statków w warunkach rzeczywistego falowania. Konstruktor eksperymentalnych form jednostek pływających – wodolotów i poduszkowców. Wieloletni dyrektor Instytutu Okrętowego Politechniki Gdańskiej. Pełnił też funkcję redaktora naczelnego miesięcznika Budownictwo Okrętowe (1972–1976).
Po zakończeniu z przyczyn politycznych programu konstrukcji wodolotów (zbudowano tylko jedną jednostkę, której nadano nazwę „Zryw I” w 1966, po czym program pod naciskiem ZSRR został przerwany), prowadził aktywne badania nad konstrukcjami poduszkowców. 
W latach 1976–1983 przebywał w Londynie jako członek sekretariatu Międzynarodowej Organizacji Morskiej. W latach 1986–1990 był sekretarzem naukowym Oddziału PAN w Gdańsku. Wykładał jako zaproszony profesor na wielu politechnikach zagranicznych, m.in. w Petersburgu, Bremie, Trondheim, Teheranie i Bandar-e Abbas.
Od 1985 był przewodniczącym Komisji Morskiej przy Oddziale PAN w Gdańsku. Twórca Fundacji Bezpieczeństwa Żeglugi i Ochrony Środowiska. 
Współtwórca jednego z czterech na świecie ośrodków szkoleniowo-badawczych manewrowania statkiem (Szkoła Kapitanów w Iławie) na jeziorze Silm. 
W ostatnich latach zajmuje się głównie zagadnieniami bezpieczeństwa żeglugi morskiej.
W latach 1957–1987 był członkiem PZPR. Członek Rady Konsultacyjnej przy Przewodniczącym Rady Państwa PRL Wojciechu Jaruzelskim w latach 1986–1989.
W 1994 był członkiem Honorowego Komitetu Obchodów 50. Rocznicy Powstania Warszawskiego.
Życie prywatne.
Jego dziećmi są:
Inni krewni:

</doc>
<doc id="681536" url="https://pl.wikipedia.org/wiki?curid=681536" title="Berisso">
Berisso

Berisso – miasto w Argentynie położone w prowincji Buenos Aires, 67 kilometrów na południe od Buenos Aires. Założone w roku 1871 miasto liczyło w roku 2001 14 201 mieszkańców.

</doc>
<doc id="681538" url="https://pl.wikipedia.org/wiki?curid=681538" title="Klaudiusz Sevkovič">
Klaudiusz Sevkovič



</doc>
<doc id="681541" url="https://pl.wikipedia.org/wiki?curid=681541" title="Maria Ślipek">
Maria Ślipek

Maria Ślipek (ur. 15 lipca 1939, zm. 10 czerwca 2007) – polska pisarka. Na podstawie jej debiutanckiej powieści "Najlepsze w świecie" Stanisław Jędryka nakręcił w 1976 roku film o tym samym tytule.

</doc>
<doc id="681542" url="https://pl.wikipedia.org/wiki?curid=681542" title="Lista najwyższych budynków w San Antonio">
Lista najwyższych budynków w San Antonio

San Antonio jest siódmym największym miastem w Stanach Zjednoczonych. Znajduje się w stanie Teksas, będąc drugą co do wielkości metropolią, z liczbą ludności powyżej 1,4 mln osób. 
Powstało tu do tej pory 9 budynków przekraczających próg 100 metrów wysokości, spośród których jedynie jeden przekracza 150 metrów wysokości. W trakcie budowy jest dziesiąty taki budynek – 300 Main. Planowane zakończenie prac w 2024. Będzie to budynek mieszkalny o wysokości przekraczającej 400 stóp (120 metrów). Większość wieżowców powstało w latach 80., kiedy to w większości amerykańskich miast panowała moda na budowę wysokich drapaczy chmur.

</doc>
<doc id="681547" url="https://pl.wikipedia.org/wiki?curid=681547" title="CA Villa San Carlos">
CA Villa San Carlos

Club Atlético Villa San Carlos jest argentyńskim klubem piłkarskim z siedzibą w Villa San Carlos, będącego częścią dzielnicy Buenos Aires zwanej Berisso.
Historia.
Klub założony został 25 kwietnia 1925 roku i gra obecnie w czwartej lidze argentyńskiej (Primera C Metropolitana).

</doc>
<doc id="681548" url="https://pl.wikipedia.org/wiki?curid=681548" title="Gustaw Arnold Fibiger I">
Gustaw Arnold Fibiger I

Gustaw Arnold Fibiger I (ur. 16 października 1847 w Kaliszu, zm. 5 lutego 1915 w Warszawie) – polski budowniczy fortepianów, przemysłowiec, założyciel Fabryki Fortepianów i Pianin Arnold Fibiger w Kaliszu (1878).
W kaliskiej willi przemysłowca gościli m.in. Artur Rubinstein, Witold Małcużyński i Maria Dąbrowska. Instrumenty firmy „Arnold Fibiger” były w owych czasach cenione i nagradzane na wystawach przemysłowych w całej Europie. 
Gustaw Arnold Fibiger I został pochowany w rodzinnym grobowcu na cmentarzu ewangelicko-augsburskim w Kaliszu. Dzieło ojca kontynuował Gustaw Fibiger II.

</doc>
<doc id="681549" url="https://pl.wikipedia.org/wiki?curid=681549" title="Samoobrona Patriotyczna">
Samoobrona Patriotyczna

Samoobrona Patriotyczna – polska partia polityczna założona przez byłych działaczy Samoobrony RP, zarejestrowana 10 lipca 2007 przez Sąd Okręgowy w Warszawie, wyrejestrowana 9 stycznia 2013.
Wybory parlamentarne w 2007.
Partia wystartowała w wyborach parlamentarnych w 2007, tworząc własny komitet wyborczy. Zdobył on 0,02% głosów i zajął ostatnie, 10. miejsce spośród wszystkich komitetów, rejestrując listę do Sejmu jedynie w okręgu lubelskim (uzyskał tam 2531 głosów). Do Senatu komitet wystawił 2 kandydatów:
Władze partii w momencie rejestracji.
Przewodniczący:
Wiceprzewodniczący:
Polska Patriotyczna.
W 2008 liderzy Samoobrony Patriotycznej powołali partię Polska Patriotyczna, której przewodniczącym został Ryszard Jarznicki, a wiceprzewodniczącymi Zbigniew Witaszek, Zdzisław Jankowski i Marian Frądczyk (władze zostały zmienione w 2018). Pod szyldem tego ugrupowania środowisko Samoobrony Patriotycznej m.in. brało udział w wyborach samorządowych w 2010.
Wybory parlamentarne w 2011.
W wyborach parlamentarnych w 2011 członkowie Samoobrony Patriotycznej Joanna Szadura w okręgu nr 15 (Świdnik–Kraśnik), Anna Rękas w okręgu nr 19 (Zamość) oraz Zbigniew Witaszek w okręgu nr 40 (okolice Warszawy) znaleźli się wśród kandydatów do Senatu z ramienia Polskiej Partii Pracy – Sierpień 80 i zajęli ostatnie miejsca w swoich okręgach.

</doc>
<doc id="681551" url="https://pl.wikipedia.org/wiki?curid=681551" title="Shiro Mifune">
Shiro Mifune



</doc>
<doc id="681552" url="https://pl.wikipedia.org/wiki?curid=681552" title="Janina Wieczerska">
Janina Wieczerska

Janina Wieczerska-Zabłocka, ps. J.W., J.W.Z., Tadeusz Jurga, Tadeusz W. Jurga, Paweł (ur. 1931) – polska pisarka, publicystka, autorka książek dla dzieci i młodzieży.
Życiorys.
Janina Wieczerska pochodzi z rodziny o tradycjach mieszczańskich, mieszkających w Koźminie Wielkopolskim od co najmniej XVIII wieku. Po wojnie ukończyła gimnazjum we Wrocławiu, tam także zdała egzamin maturalny, po którym ukończyła polonistykę na Uniwersytecie Wrocławskim. Już w gimnazjum spotkała Stefana Zabłockiego, za którego później wyszła za mąż.
Krótko pracowała jako redaktor w wydawnictwie Ossolineum, następnie została dziennikarką, a później sekretarzem redakcji czasopisma "Odra". W 1976 roku przeniosła się do Gdańska i pracowała w tygodniku kulturalnym "Czas". Cyklicznie publikowała komentarze i felietony w prasie gdańskiej (z przerwą od początku stanu wojennego do 1989 roku); uprawiała także krytykę literacką.
Literacko zadebiutowała w 1957 roku felietonem napisanym pod pseudonimem "Paweł" i opublikowanym w "Słowie Polskim". Jej debiutancką powieścią była wydana w 1965 roku książka o maturzystach wrocławskich z roku 1950 "Zawsze jakieś jutro", w której zawarła momenty wspomnieniowo-biograficzne.
Jej wydana w 1977 roku powieść pt. "Nie ma sprawy" w 1980 roku została zaadaptowana na film pt. "Na własną prośbę" w reżyserii Ewy i Czesława Petelskich.
Ma dwójkę dzieci: Agnieszkę Zabłocką-Kos i Piotra Zabłockiego.

</doc>
<doc id="681553" url="https://pl.wikipedia.org/wiki?curid=681553" title="Barbara Wiza">
Barbara Wiza

Barbara Wiza (ur. 1927 we wsi Górka pod Trzebinią, zm. 1995 w Ostrzeszowie) – polska pisarka.
Debiutowała w 1977 opowiadaniem dla dorosłych pt. "Babunia"; w 1983 ukazał się "Rachunek przetrwania" – własne oraz męża, Janusza Wizy, wspomnienia wojenne i obozowe (m.in. z Dachau).
Późniejsza jej twórczość przeznaczona była dla dzieci.

</doc>
<doc id="681554" url="https://pl.wikipedia.org/wiki?curid=681554" title="Tryb doraźny">
Tryb doraźny

Tryb doraźny – w sądownictwie specjalny, zaostrzony tryb orzekania kary. Wyroki zapadające w trybie doraźnym nie mogą być niższe niż trzy lata pozbawienia wolności bez zawieszenia. Przewidziany zasadniczo do spraw związanych z naruszaniem bezpieczeństwa państwa.
Zgodnie z art. 175 ust. 2 Konstytucji orzekanie w trybie doraźnym dopuszczalne jest tylko w czasie wojny, podobnie jak ustanawianie sądów wyjątkowych.
W przeszłości tryb doraźny stosowany był i nadużywany tak w pierwszych latach po II wojnie światowej, jak i później, np. w czasie stanu wojennego w latach 1981–1983.
Szczególnie w latach 1981–1983 obrońcy osób oskarżanych o działalność antypaństwową usiłowali – często skutecznie – doprowadzić do uchylenia trybu doraźnego, np. przez wnioskowanie o uznanie niepoczytalności (lub ograniczonej poczytalności) sprawcy lub sprawców. Jeśli sąd przychylił się do prośby o skierowanie choćby jednego z oskarżonych w danej sprawie na obserwację psychiatryczną, to niezależnie od późniejszej konkluzji lekarzy psychiatrów, tryb doraźny był wycofywany i wszyscy oskarżeni w tej samej sprawie (nie tylko ten skierowany na badania) mogli liczyć na łagodniejszy wyrok. Taktykę tę stosowali obrońcy czasem w nieformalnym porozumieniu z tymi spośród sędziów, którzy nie akceptowali skutków obowiązującego dekretu o stanie wojennym, ale z drugiej strony z różnych przyczyn nie chcieli odmówić rozpatrywania spraw tego rodzaju.

</doc>
<doc id="681555" url="https://pl.wikipedia.org/wiki?curid=681555" title="Emilia Szlachta">
Emilia Szlachta

Emilia Szlachta, z domu Marszałek, pseudonim "Maj", "Mila" (ur. 6 stycznia 1919 w Brzezinach koło Dębicy, zm. 27 sierpnia 2014) – harcerka, żołnierz AK, odznaczona (w 2001) Krzyżem Kawalerskiem Orderu Odrodzenia Polski za działalność konspiracyjną w czasie II wojny światowej i w pierwszych latach po wojnie.
Córka młynarza Franciszka Marszałka i Marii z domu Bujak, miała sześcioro rodzeństwa. Jej starszy o siedem lat brat Ludwik został oficerem piechoty i lotnictwa Wojska Polskiego II RP. Dzięki jego wsparciu finansowemu Emilia mogła, po ukończeniu szkoły powszechnej w Brzezinach, podjąć w 1934 naukę w gimnazjum i potem w liceum w Dębicy, Lwowie i Dęblinie.
Po wybuchu wojny opiekowała się żoną brata i ich urodzoną kilka tygodni wcześniej córeczką, podczas gdy Ludwik Marszałek walczył w szeregach dęblińskiego 15 pułku piechoty „Wilków”. Po kapitulacji Polski brat uciekł z obozu jenieckiego i przedostał się w strony rodzinne, gdzie podjął działalność w strukturach państwa podziemnego jako oficer łącznikowy pod pseudonimem „Zbroja”. Emilia od listopada 1939 ściśle z nim współpracowała pełniąc funkcje łączniczki komendanta obwodu dębickiego i łączniczki placówki w Brzezinach. Równocześnie kontynuowała naukę na tajnych kompletach; w latach 1942–1943 przeszła też przeszkolenie sanitariuszek AK, a w roku 1944 opiekowała się zorganizowanym w pobliżu jej domu rodzinnego w Brzezinach tajnym składem broni, gromadzonej – m.in. ze zrzutów spadochronowych dostarczanych od aliantów – na potrzeby planowanej przez AK akcji „Burza”. Po jej rozpoczęciu zajmowała się dostarczaniem żywności i zaopatrzenia dla oddziałów AK majora Adama Lazarowicza „Klamry” i jej brata „Zbroi” walczących z cofającymi się przed frontem nacierającej Armii Czerwonej ugrupowaniami niemieckimi; pełniła także obowiązki łączniczki i sanitariuszki.
Od stycznia 1945, kiedy front przeszedł na zachód od rejonu Rzeszowa, kontynuowała działalność w strukturach podziemnych NIE, kontynuatorki AK. 25 marca 1945 podjęła – na prośbę brata – pracę maszynistki w Wydziale Śledczym rzeszowskiego Wojewódzkiego Urzędu Bezpieczeństwa Publicznego, gdzie miała dostęp do dokumentów toczonych tam śledztw i dochodzeń. Dzięki uzyskanym tam informacjom, przekazywanym swoim konspiracyjnym przełożonym liczni żołnierze podziemia zostali uprzedzeni przed grożącym im aresztowaniem i zdołali uciec, unikając więzienia, wywiezienia na Sybir lub śmierci. Jej działalność była ściśle tajna (wiedzieli o niej wówczas tylko jej brat „Zbroja” oraz komendant inspektoratu „Klamra”; nawet jej mąż, poślubiony w 1945 Marian Szlachta – również żołnierz AK, ps. „Szary” – sądził, że pracuje na poczcie). Po trzech miesiącach działalności, w obliczu grożącego coraz bardziej niebezpieczeństwa dekonspiracji działalności Emilii jako „wtyczki” NIE w UB, „Klamra” zdecydował o zaprzestaniu jej działalności. 4 lipca 1945 uzyskała – pod pretekstem podjęcia studiów w Poznaniu – zgodę Urzędu na zwolnienie z pracy maszynistki. Przeprowadziła się wraz z mężem na Pomorze, gdzie osiedlili się w Nakle nad Notecią i gdzie rozpoczęła normalne życie żony i matki: wkrótce urodziła syna Wojciecha i córkę Marię.
Podczas prowadzonych przez UB w Warszawie śledztw w sprawie działaczy Zrzeszenia „Wolność i Niezawisłość” wyszła na jaw działalność Emilii w rejonie Rzeszowa; 4 września 1948 została aresztowana w Nakle i przewieziona do mokotowskiego więzienia, gdzie poddano ją czteromiesięcznemu okrutnemu śledztwu. 28 grudnia 1948 wojskowy Sąd Rejonowy, realizując stalinowskie dyspozycje Ministerstwa Bezpieczeństwa Publicznego skazał ją na śmierć, a Sąd Najwyższy utrzymał wyrok w mocy. Przez następne dni Emilia oczekiwała wykonania wyroku, ale ówczesny prezydent Bolesław Bierut, biorąc pod uwagę fakt, iż krótko przed aresztowaniem urodziła swoje drugie dziecko, złagodził wyrok zamieniając karę śmierci na 15 lat więzienia. Wyrok ten odbywała m.in. w ciężkim więzieniu dla kobiet w Fordonie, gdzie przeszła też poważną operację.
Emilia Szlachta wyszła na wolność po politycznej „odwilży” w roku 1956, nadal jednak – aż do końca lat 80. – pozostając osobą uznawaną przez władze za nieprawomyślną, stale obserwowaną i inwigilowaną. Po wyjściu na wolność próbowała się wraz z mężem osiedlić w Dębicy, ale tamtejsze władze utrudniały jej to, piętrząc trudności podczas budowy własnego domu. Z pomocą przyszedł jeden z jej braci, który wyemigrował jeszcze przed wojną do USA i część zarobionych tam i zaoszczędzonych pieniędzy przeznaczył dla siostry na zakup domu w Bieżanowie pod Krakowem (obecnie osiedle w granicach miasta), gdzie Emilia mieszkała z córką – nauczycielką i działaczką „Solidarności” – aż do śmierci w 2014 r.
Dopiero od czasu przekształceń ustrojowych w Polsce na przełomie lat 80. i 90. Emilia Szlachta włączyła się w życie środowiska kombatanckiego (wcześniej nigdy nie należała do ZBoWiD ani do żadnej partii lub stronnictwa politycznego). 22 lutego 2002 w siedzibie w siedzibie krakowskiego Oddziału IPN, na wniosek Zrzeszenia „Wolność i Niezawisłość” poparty przez krakowski IPN, wojewoda małopolski wręczył Emilii Szlachcie Krzyż Kawalerski Orderu Odrodzenia Polski, przyznany przez Prezydenta RP Kwaśniewskiego. Prezes IPN prof. Leon Kieres obecny na tej uroczystości powiedział o odznaczonej, że "uosabia to, co najszlachetniejsze w duszach ludzi walczących o wolność".
Działający w niepodległościowym podziemiu w rejonie Rzeszowa wraz z siostrą Emilią i potem także na Dolnym Śląsku Ludwik Marszałek został aresztowany w 1948 i w tym samym roku rozstrzelany we wrocławskim więzieniu. Innego brata, Stanisława, dębicka UB aresztowała w Brzezinach w grudniu 1949, a w 1950 rzeszowski Wojskowy Sąd Rejonowy skazał go w trybie doraźnym na 6 lat więzienia. W domu siostry Emilii, mieszkającej w Gumniskach koło Dębicy Eleonory Stafińskej drukowano podziemne pismo „Ku Wolności”, a inna siostra, Janina ps. „Krzak” pełniła na placówce AK w Brzezinach funkcję zastępcy komendanta Wojskowej Służby Kobiet.

</doc>
<doc id="681556" url="https://pl.wikipedia.org/wiki?curid=681556" title="Emilia Marszałek">
Emilia Marszałek



</doc>
<doc id="681557" url="https://pl.wikipedia.org/wiki?curid=681557" title="Odznaka „Za zasługi w zwalczaniu powodzi”">
Odznaka „Za zasługi w zwalczaniu powodzi”

Odznaka „Za zasługi w zwalczaniu powodzi” – polskie odznaczenie cywilne nadawane początkowo przez premiera, następnie ministrów.
Odznaka "Za zasługi w zwalczaniu powodzi" została ustanowiona uchwałą Rady Ministrów z 17 lutego 1961. Odznaka posiadała dwa stopnie: złota i srebrna i była nadawana przez Prezesa Rady Ministrów. Opis odznaki został określony zarządzeniem Prezesa Rady Ministrów z 11 października 1961.
Uchwałą z 10 kwietnia 1973 Rada Ministrów uchyliła poprzednie przepisy i na nowo uchwaliła odznakę "Za zasługi w zwalczaniu powodzi" jako dwustopniowe odznaczenie resortowe. Opis odznaki został określony zarządzeniami ministra rolnictwa z 22 maja 1973 i ministra – kierownika Urzędu Ochrony Środowiska i Gospodarki Wodnej z 7 kwietnia 1984.
Uchwała z 1973 została uchylona z dniem 30 marca 2001 ustawą z 22 grudnia 2000 i tym samym nadawanie Odznaki zakończono.
Zasady nadawania.
Odznaka mogła być nadawana:
Odznakę w pierwotnej wersji, od 1961 nadawał Prezes Rady Ministrów. Od 1973 odznakę nadawał minister rolnictwa, a po zmianach w 1984, minister – kierownik Urzędu Ochrony Środowiska i Gospodarki Wodnej. Odznaka mogła być nadana również pośmiertnie (przed 1973 – tylko gdy śmierć nastąpiła w wyniku czynnego udziału w akcji przeciwpowodziowej).
Premier, a następnie minister mógł pozbawić odznaki w razie stwierdzenia, że jej nadanie nastąpiło w wyniku błędu albo że osoba wyróżniona dopuściła się czynu, wskutek którego stała się niegodna tej odznaki. Koszty związane z nadawaniem odznaki pokrywano z budżetu ministerstwa. Zarządzenie przewidywało, że wnioski o nadanie odznaki "powinny być opracowane z dużą wnikliwością i poważną oceną zasług oraz uzgodnione z organizacjami społecznymi i politycznymi".
Opis odznaki.
Odznaka miała kształt okrągłego medalu o średnicy 40 mm. Awers przedstawia klęczącego na prawym kolanie mężczyznę, osłoniętego przed uderzającymi falami wody, z rękami wzniesionymi w kierunku fal, a za nim dwa budynki: u góry fabryczny, u dołu mieszkalny. W otoku odznaki znajduje się napis: ZA ZASŁUGI W ZWALCZANIU POWODZI. Odwrotna strona odznaki jest gładka. Odznaka wykonana jest ze stopu metali i pokryta złotem lub srebrem w zależności od jej stopnia.
Odznaka pierwotnie (według zasad z 1961 i 1973) była zawieszona przy pomocy otwartego od góry wieńca laurowego na metalowej zawieszce w kształcie odwróconego trapezu. Baretka była pokryta dwoma poziomymi paskami zielonej emalii. Od 1984 wprowadzono odznakę zawieszoną na wstążce ciemnoniebieskiej o szerokości 30 mm, z czerwono-czarnymi paskami o szerokości po 8 mm, oddalonymi o 4 mm od krawędzi boku.
Odznakę noszono początkowo na prawej stronie piersi, a od 1984 na lewej stronie, w kolejności za odznaczeniami państwowymi.

</doc>
<doc id="681559" url="https://pl.wikipedia.org/wiki?curid=681559" title="Jarmuk">
Jarmuk

Jarmuk (arab. نهر اليرموك ""Nahr Al-Jarmuk", hebr. נהר הירמוך "Nehar HaJarmukh"", grec. "Hieromax") – rzeka na Bliskim Wschodzie, dopływ Jordanu, rzeka graniczna między Syrią i Jordanią oraz Izraelem i Jordanią. Na północnym brzegu rzeki Jarmuk znajdują się Wzgórza Golan.
20 sierpnia 636 r. nad Jarmukiem miała miejsce bitwa, w której oddziały arabskie dowodzone przez Chalid ibn al-Walida pokonały wojska cesarza bizantyjskiego Herakliusza.
13 stycznia 715 r. do rzeki zostały wrzucone prochy Piotra z Bajt Ras, chrześcijańskiego męczennika, skazanego wcześniej na poćwiartowanie i ukrzyżowanie, a następnie spalenie.

</doc>
<doc id="681560" url="https://pl.wikipedia.org/wiki?curid=681560" title="Ceftazydym">
Ceftazydym

Ceftazydym, (łac. "Ceftazidimum") – organiczny związek chemiczny, antybiotyk będący cefalosporyną III generacji o działaniu bakteriobójczym, szczególnie aktywną wobec pałeczek "Pseudomonas aeruginosa". W przeciwieństwie do innych cefalosporyn wykazuje mniejszą aktywność wobec gronkowców i paciorkowców.
Spektrum działania.
Bardzo duża aktywność względem:
Mniejsza aktywność wobec:
Mechanizm działania.
Blokowanie syntezy ściany komórkowej.
Przeciwwskazania.
Ostrożnie u chorych z:

</doc>
<doc id="681563" url="https://pl.wikipedia.org/wiki?curid=681563" title="Stela z Xi’an">
Stela z Xi’an

Stela z Xi’an – kamienna tablica z inskrypcją z czasów dynastii Tang, odkryta przez chińskich robotników w 1623 w okolicy dzisiejszego Xi’anu.
Jest to czarna, wapienna, prawie trzymetrowej wysokości stela, na której w 781 wyryty został chiński tekst edyktu tolerancyjnego cesarza Taizonga z 638. Informuje on o pojawieniu się nestoriańskiej misji Alopena w Chang’anie, ówczesnej stolicy Chin. Część tekstu zapisana jest w syriackim, liturgicznym języku kościoła nestoriańskiego. Stela została ustawiona około 870 w miejscu dawnego klasztoru nestoriańskiego. Według napisu na steli autorem tekstu był pochodzący z terytorium obecnego Afganistanu mnich Mar-Ist-Busid.
U góry steli wyryto krzyż wyrastający z kwiatu lotosu (symbol buddyjski), a po bokach chmury i perły (symbole taoistyczne). Stela, wraz z tekstem, w którym terminologia chrześcijańska przeplata się z taoistyczną, buddyjską i konfucjańską, stanowi dowód, że po półtora wieku od czasu przybycia do Chin nestorianizm stał się elementem chińskiego synkretyzmu religijnego. Sam nestorianizm jest na steli określany jako "Daqin Jing Jiao" (大秦景教), czyli „religia światła z Daqin [Rzymu/Zachodu]”.
Pierwszym Europejczykiem, który miał okazję obejrzeć stelę, był w 1625 lub 1626 jezuicki misjonarz Nicolas Trigault, który dokonał streszczenia tekstu w języku łacińskim. Pełnego przekładu dokonał w 1652 polski jezuita Michał Boym. Treść steli wywołała wielkie poruszenie w Europie, gdzie uznano ją za jezuickie fałszerstwo. Jezuici usiłowali dowieść, że chrześcijaństwo do Chin przyniósł Kościół katolicki. Zarzuty o nieautentyczności steli wysuwali m.in. Voltaire, Teofil Spitzel, orientalista Georg Horn czy dominikanin Domingo Navarette. Obecnie autentyczność steli nie budzi żadnych wątpliwości. Jednakże chrześcijaństwo dotarło do Chin nie za pośrednictwem Kościoła katolickiego lecz przyniósł je Kościół Wschodu.
Oryginał steli jest obecnie przechowywany w muzeum Beilin (Lesie Stel) w Xi’anie, a jej kopię wystawiono przy Pagodzie Daqin.

</doc>
<doc id="681564" url="https://pl.wikipedia.org/wiki?curid=681564" title="Maria Zarębińska">
Maria Zarębińska

Maria Zarębińska (ur. 22 kwietnia 1904, zm. 5 lipca 1947 w Zurychu) – polska pisarka i aktorka.
Życiorys.
W latach 1924–1926 uczyła się aktorstwa w Instytucie Reduty, po którego ukończeniu występowała w Teatrze Reduta. Od 1929 do 1931 występowała na deskach Teatru Polskiego w Katowicach, w późniejszych latach nie była związana z konkretną sceną. W 1938 poznała swojego późniejszego męża Władysława Broniewskiego, z którym po wybuchu wojny znalazła się we Lwowie. Tam występowała do 1941 w Teatrze Polskim, a następnie powróciła do Warszawy, gdzie pomagała Żydom wydostać się z getta. Za tę działalność w 1943 aresztowano ją i wywieziono do Oświęcimia, później do Altenburga. Po zakończeniu wojny powróciła do gry aktorskiej występując w Teatrze Wojska Polskiego w Łodzi. Pogarszający się stan zdrowia zmusił ją jednak do zaprzestania pracy scenicznej.
Swoje przeżycia wojenne zawarła w "Opowiadaniach oświęcimskich" wydanych po jej śmierci, w 1948. Jej niedokończona powieść "Dzieci Warszawy" (wydana książkowo w 1958, ale drukowana wcześniej w odcinkach w "Przyjacielu") była za czasów PRL-u lekturą obowiązkową w czwartej klasie szkoły podstawowej. Wyjeżdżając do sanatorium w Szwajcarii planowała dokończyć powieść po powrocie, niestety tam zmarła i z tej przyczyny książka nie ma zakończenia zamkniętego.
Życie prywatne.
Maria Zarębińska była matką Marii Broniewskiej i drugą żoną Władysława Broniewskiego.
Pochowana na cmentarzu Powązkowskim w Warszawie (kwatera 348-1-25).
Upamiętnienie.
W 2016 roku została wydana książka "44739. Wspomnienie o Marii Zarębińskiej – aktorce" (Wydawnictwo Adam Marszałek, Toruń), która w części pierwszej jest zapisem rozmowy Anety Kolańczyk z Marią Broniewską, a w części drugiej zawiera "Opowiadania oświęcimskie""."

</doc>
<doc id="681565" url="https://pl.wikipedia.org/wiki?curid=681565" title="I liga argentyńska w piłce nożnej (1991/1992)">
I liga argentyńska w piłce nożnej (1991/1992)

Mistrzem Argentyny turnieju Apertura w sezonie 1991/1992 został klub River Plate, natomiast wicemistrzem Argentyny turnieju Apertura został klub Boca Juniors.
Mistrzem Argentyny turnieju Clausura w sezonie 1991/1992 został Newell’s Old Boys, natomiast wicemistrzem Argentyny turnieju Clausura został klub CA Vélez Sarsfield.
Do Copa Libertadores w roku 1993 zakwalifikowały się po turnieju Liguilla Pre Libertadores następujące kluby:
Do Copa CONMEBOL w roku 1992 zakwalifikowały się z Argentyny trzy kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Spadły kluby, które w tabeli spadkowej zajęły dwa ostatnie miejsca – Unión Santa Fe i CA Argentino de Quilmes. Na ich miejsce awansowały dwie najlepsze drużyny z drugiej ligi – San Martín Tucumán i Club Atlético Lanús.
Liguilla Pre Libertadores 1991/1992.
Turniej kwalifikacyjny do Copa Libertadores 1993. Najpierw zmierzyli się ze sobą mistrzowie turniejów Apertura i Clausura. Zwycięzca kwalifikował się do Copa Libertadores, podczas gdy przegrany czekał teraz na zwycięzcę turnieju ośmiu najlepszych klubów z turniejów Apertura i Clausura, po cztery najlepsze z każdego. Zwycięzca tego turnieju "ośmiu drużyn" zmierzył się następnie z "przegranym mistrzem", a zwycięzca tego pojedynku stawał się drugim klubem, który zakwalifikował się do Copa Libertadores.
Pojedynek mistrzów.
Do Copa Libertadores zakwalifikował się River Plate. Przegrany mistrz Newell’s Old Boys czekał teraz na zwycięzcę turnieju ośmiu drużyn, złożonego z czterech najlepszych klubów turnieju Apertura i czterech najlepszych z turnieju Clausura (ale takich, które nie wchodziły w skład najlepszej czwórki z turnieju Apertura). Turniej rozegrano systemem pucharowym.
Mecz o drugie miejsce w Copa Libertadores.
Zwycięzca turnieju "ośmiu" zmierzył się z przegranym mistrzem.
Drugim zespołem, który obok River Plate zakwalifikował się do Copa Libertadores 1993 był klub Newell’s Old Boys.

</doc>
<doc id="681567" url="https://pl.wikipedia.org/wiki?curid=681567" title="Hanna Zdzitowiecka">
Hanna Zdzitowiecka

Hanna Zdzitowiecka, z domu Marszewska (ur. 29 stycznia 1909 w Warszawie, zm. 25 kwietnia 1973 w Warszawie) – polska pisarka. Dla dzieci wydała m.in. "Pantofelek pięknej Rodopis" w 1966.
Pochowana na cmentarzu Powązkowskim w Warszawie (kw. 232-1/2-1).

</doc>
<doc id="681568" url="https://pl.wikipedia.org/wiki?curid=681568" title="Zbigniew Żakiewicz">
Zbigniew Żakiewicz

Zbigniew Żakiewicz (ur. 6 czerwca 1933 – właściwie urodzony w 1932, metrykę zmieniono w 1944 - w Wilnie, zm. 24 czerwca 2010 w Gdańsku) – polski pisarz, publicysta, rusycysta i historyk literatury rosyjskiej.
Życiorys.
Urodził się w Wilnie, w rodzinie ziemiańskiej. Jego rodzicami byli Józef Żakiewicz, nadleśniczy, plenipotent Zdzisława hr. Tyszkiewicza z Izabelina pod Mołodecznem, i Zofii z d. Oganowska. Wychowywał się w Mołodecznie (obecnie Białoruś), w XVIII-wiecznym dworze Tyszkiewiczów, w którym jego ojciec otrzymał służbowe mieszkanie. 17 września 1939 szesnastoletni Żakiewicz doświadczył wkroczenia do swojej rodzinnej miejscowości Armii Czerwonej, która przebywała w Mołodecznie do przejęcia terenu przez Niemców w czerwcu 1941 roku. W latach 1941-1942 mieszkał z matką w zdewastowanym w czasach rządów władzy radzieckiej majątku dziadka Antoniego Oganowskiego oddalonym 7 km od Smorgoni. W maju 1945 roku umarł na gruźlicę ojciec pisarza. Zbigniew Żakiewicz wraz z matką został repatriowany do Polski centralnej w 1946 roku. Początkowo zamieszkał w Łodzi, gdzie ukończył Technikum Przemysłu Włókienniczego Ministerstwa Przemysłu Lekkiego. Następnie studiował rusycystykę we Wrocławiu, gdzie poznał przyszłą żonę Dominikę i Opolu, gdzie mieszkał z rodziną do 1967 r. Przez wiele lat był związany z Gdańskiem i Kaszubami. Pracownik naukowy Uniwersytetu Gdańskiego (starszy wykładowca w Instytucie Filologii Rosyjskiej). 
Jeden ze współczesnych prozaików z tzw. nurtu literatury kresowej, często wymieniany obok Konwickiego, Odojewskiego i Buczkowskiego. Prócz nostalgicznej prozy wspomnieniowej (m.in. powieści zebrane w wydanym w 2006 r. tomie pt. "Tryptyk Wileński") w latach siedemdziesiątych XX wieku tworzył również prozę eksperymentalną, oniryczną, zdradzającą jego zainteresowania fantasmagoriami francuskiej "nouveau roman", z licznymi echami twórczości Białoszewskiego, Gombrowicza czy Konwickiego (czytelnymi zwłaszcza w powieściach "Czteropalczasty" i "To sen tylko, Danielu").
W latach 80-90 był publicystą katolickiego dwutygodnika "Gwiazda Morza"
Został pochowany na cmentarzu Srebrzysko w Gdańsku (rejon IV, taras I-1a-40).

</doc>
<doc id="681569" url="https://pl.wikipedia.org/wiki?curid=681569" title="Wanda Żółkiewska">
Wanda Żółkiewska

Wanda Żółkiewska (ur. 10 stycznia 1912, Warszawa; zm. 26 sierpnia 1989, Warszawa) – polska pisarka, autorka powieści dla dzieci i młodzieży. Pierwsza żona Stefana Żółkiewskiego.
Pochowany na cmentarzu ewangelicko-reformowanym w Warszawie (kwatera R-2-9).

</doc>
<doc id="681570" url="https://pl.wikipedia.org/wiki?curid=681570" title="Kredą na tablicy">
Kredą na tablicy

Kredą na tablicy, podtytuł "Wspomnienia z lat szkolnych" – zbiór opowiadań z lat młodzieńczych znanych polskich autorów. Wydany w 1958 roku i ponownie w 1976, skrócony, w serii Biblioteka młodych.

</doc>
<doc id="681572" url="https://pl.wikipedia.org/wiki?curid=681572" title="Szampan bezalkoholowy">
Szampan bezalkoholowy

Szampan bezalkoholowy – rodzaj wina musującego lub szampana pozbawiony alkoholu w wyniku procesu dealkoholizacji. 
Szampany bezalkoholowe produkuje się tak jak ich alkoholowe odpowiedniki. Jedyna różnica polega na tym, że na końcu procesu wino pozbawiane jest alkoholu powstałego na skutek fermentacji. Alkohol usuwany jest po produkcji w specjalnie opatentowanym procesie ekstrakcji próżniowej. Dzięki temu procesowi wino zaczyna wrzeć w temperaturze około 30 stopni Celsjusza, a alkohol ulega odparowaniu. Po takim procesie poziom alkoholu w winie jest mniejszy niż 0,5% całkowitej objętości, co pozwala określić go mianem bezalkoholowe. Istnieje również inna metoda pozbywania się alkoholu z wina. Jest to metoda wirujących stożków, która polega na odwirowywaniu alkoholu. Metoda ta powoduje niewielkie straty w objętości napoju, co uzupełniane jest najczęściej sokiem moszczowym. Napój przeznaczony jest jako alternatywa dla osób, które z jakichś powodów nie chcą lub nie mogą spożywać alkoholu, np.: kierowców, sportowców, kobiet w ciąży i karmiących, osób na diecie, osób chorych.
Terminem tym nazywany jest również napój gazowany o smaku owocowym nasycony dwutlenkiem węgla, rozlewany w butelki z grubego szkła. Kształt i rodzaj butelki, a także sposób jej zamknięcia (plastikowy korek zabezpieczony drutem i owinięty folią aluminiową) imituje szampan, natomiast sam napój nie zawiera alkoholu. Produkt ten często przeznaczony jest dla niepełnoletnich konsumentów, popularny jako element uroczystości urodzin czy imienin oraz Nowego Roku obchodzonych przez dzieci.

</doc>
<doc id="681573" url="https://pl.wikipedia.org/wiki?curid=681573" title="Most Knybawski">
Most Knybawski

Most Knybawski – most w sąsiedztwie Knybawy na dolnej Wiśle, zbudowany przez Niemców w latach 1939–1940, w ciągu tzw. Berlinki (połączenie drogowe Berlin-Królewiec), czyli dzisiejszej DK22. Znajduje się on 35 km na północ od mostu pod Kwidzynem i 4,5 km na południe od mostu drogowego w Tczewie.
Historia.
Most został zaplanowany w 1935 roku. Po stronie ówczesnego Wolnego Miasta Gdańska wykonano próbne odwierty i przygotowano dokumentację techniczną mostu. Konstrukcja nośna mostu została wykonana przez stocznie ze Szczecina i z Hamburga. Sam most wybudowano w 18 miesięcy, między wrześniem 1939 a marcem 1941 roku.
Most podczas II wojny światowej posiadał znaczenie strategiczne. Został przez Niemców silnie ufortyfikowany i wyposażony w stanowiska ciężkiej artylerii przeciwlotniczej. W styczniu 1945 roku, podczas obrony przed Armią Czerwoną, Niemcy wysadzili most w powietrze. Po II wojnie światowej most odbudowano przy użyciu elementów oryginalnych przęseł i nowych, wybudowanych (na podstawie oryginalnych planów niemieckich) w stoczni w Gdańsku. Ponowna eksploatacja mostu rozpoczęła się w grudniu 1950 roku. W 1951 roku inż. Tadeusz Chyliński z Instytutu Lotnictwa w Warszawie przeprowadził badania tensometryczne przęseł nowo odbudowanego mostu w Knybawie.
W latach 1952 – 1985 przeprawa znajdowała się w ciągu drogi państwowej nr 51, a od początku lat 70. do 1985 roku była również częścią drogi międzynarodowej T83.
Dane techniczne.
Wymiary mostu:
Główny projektant mostu: Fritz Tamms.

</doc>
<doc id="681575" url="https://pl.wikipedia.org/wiki?curid=681575" title="Zbigniew Dolecki">
Zbigniew Dolecki

Zbigniew Dolecki (ur. 11 lipca 1930, zm. 13 sierpnia 1990 w Warszawie) – polski poeta, pisarz, krytyk literacki, filmowy i muzyczny.
Życiorys.
Od 1952 współpracował z wydawnictwami Stowarzyszenia PAX m.in. tygodnikiem "Kierunki" i dziennikiem "Słowo Powszechne". Jego utwory były publikowane w „Kamenie", „Twórczości", „Życiu i Myśli". Pochowany na Cmentarzu Bródnowskim (kwatera 87B-5-19).
Jego synem jest Tomasz Dolecki.

</doc>
<doc id="681585" url="https://pl.wikipedia.org/wiki?curid=681585" title="Most w Opaleniu">
Most w Opaleniu

Most w Opaleniu – nieistniejący w pierwotnym miejscu most drogowo-kolejowy (o 10 przęsłach), w Opaleniu, na dolnej Wiśle. Został zbudowany przez Niemców w latach 1905–1909, w ciągu trasy strategicznej linii kolejowej (linia kolejowa Myślice – Szlachta), którą Niemcy zamierzali rozbudować do rozmiarów magistrali. Linia ta miała wspierać logistycznie istniejące już połączenie (Berlin – Piła – Chojnice – Tczew – Królewiec) i służyć przede wszystkim do szybkiego przerzutu wojsk i materiału wojennego na wschód.
Historia.
Linię kolejową otwarto 1 września 1909. Most był konstrukcji kamienno-metalowej, jego przęsła odwoływały się do klasycznych wzorców architektury militarnej. Do I wojny światowej most służył głównie ruchowi lokalnemu. Po wybuchu wojny linia zyskała znaczenie strategiczne i rozpoczęła się jej rozbudowa. Prace przerwano w 1918. Upadek cesarskich Niemiec zniweczył plany pruskiej ekspansji. W 1920 most przecięły granice państwowe. Początkowo podzieliła most na pół, środkiem koryta Wisły. Jednak ostatecznie, 12 sierpnia 1920, Rada Ambasadorów (podejmując decyzję w sprawie przynależności państwowej Powiśla) przekazała most wraz z fundamentami filarów i przyczółków (włącznie z tymi, które znajdują się na prawym brzegu Wisły) w całości Polsce. Umowa o ruchu tranzytowym, zawarta między Polską a Niemcami w kwietniu 1921, nie przewidywała prowadzenia tu kolejowego ruchu tranzytowego. Dlatego most służył tylko lokalnym pieszym, wozom konnym i rzadkim samochodom. Olbrzymi most w Opaleniu (ponad kilometr długości) znalazł się na terenie Polski (w województwie pomorskim), jednak okazał się niepotrzebny, gdyż prowadził w teren odcięty po 800 metrach (po wschodniej stronie Wisły) granicą od reszty Polski.
Z powodu dużych potrzeb inwestycyjnych II Rzeczypospolitej postanowiono go wykorzystać. W Toruniu (który został stolicą ówczesnego województwa pomorskiego) od dawna domagano się drugiej, nowoczesnej przeprawy przez Wisłę. W 1927 zapadła decyzja o przenosinach. Został w latach 1928-1929 zdemontowany i ze względu na wielki kryzys, na nowo wykorzystany dopiero w 1934, w dwóch miejscach:
Przeniesiono oczywiście tylko konstrukcje żelazne, a filary w obu nowych lokalizacjach wybudowano ponownie.
Podczas II wojny światowej most został przez Niemców prowizorycznie odbudowany (drewniana konstrukcja). Z 15 na 16 lutego 1946 w efekcie nadmiernego spływu kry Wisłą most w Opaleniu uległ zerwaniu i spłynął. Po wojnie przewozy pasażerskie odbywały się jeszcze do połowy lat 50. na trasie (Smętowo Graniczne – Opalenie). Doktryna militarna ZSRR przewidywała, w przypadku konfliktu z NATO, w miejscu starego mostu przerzucenie mostu składanego.
W latach 2010–2013 powstało nowe drogowe połączenie mostowe w okolicach Opalenia (przeprawa drogowa w ciągu drogi krajowej DK90).

</doc>
<doc id="681586" url="https://pl.wikipedia.org/wiki?curid=681586" title="Sarnath">
Sarnath

Sarnath (znane dawniej jako "Mrigadava", czyli Park Jeleni, "Rishipattana" lub "Isipatana") – miejscowość w północnych Indiach, położona 13 kilometrów na wschód od Waranasi (stan Uttar Pradesh). Jedno z czterech najświętszych miejsc buddyzmu, w którym według tradycji Budda Siakjamuni wygłosił swoje pierwsze kazanie na temat „Wprawienia w Ruch Koła Dharmy”, zwane "Dharmaczakraprawartana". Pięciu ascetów uczestniczących w tym wykładzie zainicjowało potem zgromadzenie Sangha. W III wieku p.n.e. staraniem nawróconego na buddyzm cesarza Aśoki wzniesiono w Sarnath min. kompleks klasztorny, figurującą we współczesnym godle Indii kolumnę oraz wysoką na 34 metry stupę Dhamekh.
Etymologia nazwy.
"Sarnath" jest skróconą wersją wyrażenia "Saranganath", które oznacza dosłownie „Władcę Jeleni”. Według starej buddyjskiej legendy, jeden z Bodhisattwów występujący pod postacią jelenia miał dobrowolnie poświęcić życie za łanię, którą zamierzał uśmiercić król. Poruszony monarcha utworzył potem Park Jeleni (sans. "Mrigadava"; ang. "Deer Park") z którego wywodzi się jedna z dawnych nazw miejscowości. Park istnieje do dzisiaj i to na jego terenie odbyło się słynne kazanie. O określeniu "Isipatana" wspomina z kolei kanon palijski – oznacza ono miejsce, w którym święci ludzie (pal. "isi", sans. "rishi") zstąpili na ziemię.
Historia.
Budda wybrał się do Jeleniego Parku wkrótce po 49 dniach spędzonych na medytacji przy drzewie mądrości w Bodh Gaja, w wyniku której doznał stanu oświecenia. Wraz z jego pięcioma towarzyszami założył pierwsze zgromadzenie oświeconych ("Sangha") i przeczekał porę deszczową w świątyni "Mulagandhakuti Vihara". Gdy społeczność ascetów rozrosła się do 60, Budda miał rozesłać swoich uczniów we wszystkich kierunkach świata, by dalej opowiadali o Dharmie.
Powstała w ten sposób religia rozkwitła w Sarnath pod rządami dynastii Maurjów, której najwybitniejszy przedstawiciel, Aśoka zwany Wielkim przeszedł około 250 roku p.n.e. na buddyzm; nowej wierze sprzyjali także bogaci kupcy z pobliskiego Varanasi. Szczyt świetności Sarnath przypada na czasy Imperium Guptów (IV-VI w. n.e.), kiedy wizytował je chiński podróżnik Faxian. Kolejny przybysz z Państwa Środka, Xuanzang naliczył w 640 roku 1,5 tys. kapłanów skupionych w 30 klasztorach, wspomniał potężną stupę o rzekomej wysokości 100 metrów oraz masywną kolumnę Aśoki. Sarnath było w tym okresie głównym ośrodkiem wczesnych szkół buddyjskich w tradycji "Sthaviravada", w tym "Hinajana" lub "Nikaja". Obecność w świątyniach wizerunków bóstw Heruka i Tara wskazuje również na popularność praktyki Diamentowej Drogi.
Pod koniec XII stulecia Sarnath zostało doszczętnie złupione przez wojska muzułmańskie; od tego czasu kamienie ze zrujnowanych świątyń służyły jako pospolity budulec dla okolicznych domostw. Pozostałości zabezpieczyła w 1836 roku grupa brytyjskich archeologów. Pomimo niewielkiej (ok. 7 milionów) liczby buddystów w społeczności współczesnych Indii, Sarnath stanowi jedno z najważniejszych miejsc tej religii i jest tłumnie odwiedzane przez wiernych z całego świata. Na maj przypada w miejscowości hucznie obchodzone święto "Buddha Purnima".
Stupa Dhamekh.
Według astrologii buddyjskiej stupy mają pozytywny wpływ na pole mocy wszechświata. Wyróżnia się 8 typów tych budowli sakralnych; "Dhamekh" nazywany jest „Stupą Mądrości” bądź „Stupą Szesnastu Bram”. Potężną konstrukcję o współczesnej wysokości 34 i średnicy 28,3 metrów postawił w 249 r. p.n.e. indyjski władca Aśoka; stupa stoi dokładnie w miejscu legendarnego kazania Buddy. Uważa się, że nawrócony na buddyzm Aśoka postawił za swojego życia około 80 000 tego typu budowli. Stupa była kilkakotnie przebudowywana; ściany podstawy pokrywają delikatne wzory geometryczne i roślinne, wizerunki ptaków oraz ludzi, typowe dla stylu architektonicznego epoki Guptów. Budowlę okrążają rytualnie grupy buddyjskich pielgrzymów; niektórzy z nich recytują mantry przy pomocy młynków modlitewnych trzymanych w rękach.
Z pozostałych stup znajdujących się w Sarnath należy wymienić Stupę "Chaukhandi" z V w. n.e., oraz "Dharmaradżika", jedną z niewielu wybudowanych przed panowaniem Aśoki. Pierwsza z nich upamiętnia miejsce, w którym Budda spotkał swoich uczniów i wyznawców. Z okazji wizyty Humajuna, muzułmańskiego władcy z dynastii Wielkich Mogołów konstrukcję stupy przebudowano w XVI wieku na wieżę o podstawie ośmiokąta foremnego.
Kompleks klasztorny i Kolumna Aśoki.
W bezpośrednim sąsiedztwie Stupy Dhamekh znajdują się ruiny świątyni "Mulagandhakuti vihara", miejsca pobytu Buddy po wygłoszeniu "Dharmaczakraprawartany". Przed wejściem do budowli widać pozostałości Kolumny Aśoki, która mierzyła niegdyś 20 metrów. Jej sławny kapitel znajduje się obecnie w pobliskim Muzeum Archeologicznym. Rzeźba przypomina kształtem kwiat lotosu; składa się z czterech lwów symbolizujących cztery szlachetne prawdy buddyzmu. Figury stoją tyłem do siebie na graficznym przedstawieniu "Koła Dharmy". Poniżej zauważyć można postacie słonia (po stronie wschodniej), lwa (północnej), galopującego konia (południowej) i byka (zachodniej), które w mitologii hinduskiej oznaczają kolejno: sen, jaki przytrafił się matce Buddy, Mai, odwagę oraz moment, w którym Siddhartha Gautama opuszcza dom w poszukiwaniu nirwany. Figury porozdzielane są owalnymi kształtami Czakrów; jeden z nich znajduje się na obecnej fladze Indii.
W okolicach stupy zajmuje się jeszcze kilka obiektów sakralnych o różnym znaczeniu (w tym świątynia dźinistów). Wnętrze jednego z nich – współczesnego klasztoru "Mulagandhakuti vihara", powstałego na potrzeby Towarzystwa Mahabodhi zdobią bogate malowidła autorstwa Kosetsu Nosi. Przed budowlą zasadzono w 1931 roku święte drzewo Buddy, przeszczepione z pierwowzoru rosnącego w miejscowości Anuradhapura na Cejlonie. Drzewo to uważane jest za potomka figowca, pod którym Gautama dostąpił oświecenia, stając się "Buddhą" – przebudzonym.

</doc>
<doc id="681587" url="https://pl.wikipedia.org/wiki?curid=681587" title="Pasek postępu">
Pasek postępu

Pasek postępu – element graficznego interfejsu użytkownika. Jego przeznaczeniem jest prezentacja postępu pewnej wykonywanej przez program komputerowy czynności. Najczęściej występuje jako prostokątny pasek w dwóch kolorach, gdzie kolor pierwszoplanowy w trakcie owego postępu stopniowo "zamalowuje" kolor tła, aż do całkowitego wypełnienia. Zazwyczaj na środku paska lub obok pokazuje się jeszcze stopień zaawansowania w procentach.
Sam pasek postępu daje programiście jedynie możliwość określenia stopnia zaawansowania, znacznie trudniejszą rzeczą jest jednak jego określenie oraz decyzja, jakie powinien mieć odwzorowanie na pasku. W idealnej sytuacji pasek postępu w trakcie działania programu powinien przesuwać się ze stałą szybkością postępu. To jednak wymaga długich i żmudnych pomiarów działania programu w różnych sytuacjach i środowiskach. Pasek postępu jest jedynie ułatwieniem dla użytkownika (bo na dobrą sprawę można by tylko zamienić kursor na klepsydrę na czas wykonywania operacji), więc jego użycie powinno być ukierunkowane wyłącznie na danie użytkownikowi pewnego wyobrażenia o tym, ile czasu będzie musiał czekać do zakończenia operacji.

</doc>
<doc id="681588" url="https://pl.wikipedia.org/wiki?curid=681588" title="Kalejdoskop Techniki">
Kalejdoskop Techniki

Kalejdoskop Techniki – (pierwotnie wydawany pod tytułem „Horyzonty Techniki dla Dzieci”), założony w 1957 miesięcznik popularnotechniczny dla dzieci i młodzieży w wieku 7–14 lat, wydawany przez Wydawnictwo Czasopism i Książek Technicznych Sigma-NOT, z charakterystyczną żartobliwą szatą graficzną Włodzimierza Wajnerta. Czasopismo miało 24 strony, format B5 i nakład 120 tys. egzemplarzy (w 1984). Część artykułów była przeznaczona dla młodych konstruktorów i eksperymentatorów, w założeniu przyszłych inżynierów albo naukowców. Ostatni numer ukazał się w grudniu 1990 roku.
ABC techniki.
Ta sama Redakcja Czasopism Popularnotechnicznych dla Dzieci redagowała także założony w 1963 kwartalnik ABC techniki dla młodszych dzieci (początkowo pod tytułem „ABC Horyzontów Techniki dla dzieci”), w wieku 5–8 lat, ale też majsterkowiczów. Czasopismo to zniknęło z numerem 4 z 1990. Było w identycznym formacie, ale miało mniejszą objętość, 16 stron, grubszy papier i nakład 100 tys. egzemplarzy (w 1984).
W 1990 wydawnictwo mieściło się w Warszawie przy ul. Białej 4.
Wydanie w języku rosyjskim.
Tłumaczona z języka polskiego rosyjska wersja językowa "Kalejdoskopu Techniki" pt. Gorizonty Tiechniki dla Dietiej (ros. "Горизонты техники для детей") ukazywała się w Związku Radzieckim od czerwca 1962 do września 1990.

</doc>
<doc id="681589" url="https://pl.wikipedia.org/wiki?curid=681589" title="ABC Techniki">
ABC Techniki



</doc>
<doc id="681590" url="https://pl.wikipedia.org/wiki?curid=681590" title="Dr Pepper">
Dr Pepper

Dr Pepper – Napój bezalkoholowy, gazowany, typu cola. Powstał w 1885 r., był sprzedawany przez amerykańskie przedsiębiorstwo Cadbury Schweppes Americas Beverages.
Po raz pierwszy sprzedany lokalnie w Waco w stanie Teksas 1 grudnia 1885 r. Twórcą receptury jest farmaceuta z Waco pochodzenia niemieckiego Charles Alderton. Rozpropagował go właściciel apteki w Waco Wade Morrison. On też nadał napojowi nazwę. Sporne jest, kim był ów „doktor Pepper”. Sama firma stoi obecnie na stanowisku, że chodzi o doktora Charlesa T. Peppera, sąsiada Morrisona z czasów, gdy mieszkał w Wythe County w Wirginii. Aptekarz miał rzekomo sympatyzować z córką doktora.
Kropka po skrócie „Dr” została w 1950 roku odrzucona z powodów stylistycznych i w celu poprawienia czytelności. „Dr.” było mylone z „Di:”. Logo zostało wtedy przeprojektowane i pochylone.
Historia Dr Pepper w Polsce.
W większości krajów świata prawa do produkcji i dystrybucji napoju posiada The Coca-Cola Company. W niektórych krajach europejskich (Niemcy, Francja, Czechy, Rumunia) oraz w części USA dystrybucją zajmuje się sama Dr Pepper Snapple Group. Od 2013 r. w Polsce dystrybucją zajmuje się Orangina Schweppes. Wcześniej Polska była jedynym krajem obok Kanady, w którym prawa do dystrybucji posiadał PepsiCo.

</doc>
<doc id="681591" url="https://pl.wikipedia.org/wiki?curid=681591" title="Dr. Pepper">
Dr. Pepper



</doc>
<doc id="681592" url="https://pl.wikipedia.org/wiki?curid=681592" title="Ninove">
Ninove

Ninove – gmina i miasto we flamandzkim rejonie Prowincji Flandrii Wschodniej w Belgii nad rzeką Dender. Ninove ma 36 219 mieszkańców (1 stycznia 2008).

</doc>
<doc id="681593" url="https://pl.wikipedia.org/wiki?curid=681593" title="Bolvir">
Bolvir

Bolvir – gmina w Hiszpanii, w Katalonii, w prowincji Girona, w comarce Baixa Cerdanya.
Powierzchnia gminy wynosi 10,34 km². Zgodnie z danymi INE, w 2009 roku liczba ludności wynosiła 378, a gęstość zaludnienia 37 osób/km². Wysokość bezwzględna gminy równa jest 1145 metrów. Kod pocztowy do gminy to 17539. Burmistrzem Bolvir jest Joan Llombart i Pous.
Miejscowości.
W skład gminy Bolvir wchodzi pięć miejscowości, w tym miejscowość gminna o tej samej nazwie. Te miejscowości to:

</doc>
<doc id="681594" url="https://pl.wikipedia.org/wiki?curid=681594" title="Raval del Castell">
Raval del Castell

Raval del Castell – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Bolvir.
Według danych INE w 2020 roku liczyła 92 mieszkańców – 61 mężczyzn i 31 kobiet. 

</doc>
<doc id="681599" url="https://pl.wikipedia.org/wiki?curid=681599" title="Das">
Das

Das – gmina w Hiszpanii, w Katalonii, w prowincji Girona, w comarce Baixa Cerdanya.
Powierzchnia gminy wynosi 14,90 km². Zgodnie z danymi INE, w 2005 roku liczba ludności wynosiła 171, a gęstość zaludnienia 11 osób/km². Wysokość bezwzględna gminy równa jest 1219 metrów. Współrzędne geograficzne Das to 42°21'48"N 1°52'16"E. Kod pocztowy do gminy to 17538. Burmistrzem gminy Das jest Isidre Irla i Domingo.
Miejscowości.
W skład gminy Das wchodzi pięć miejscowości, w tym miejscowość gminna o tej samej nazwie:

</doc>
<doc id="681605" url="https://pl.wikipedia.org/wiki?curid=681605" title="Skwer Harcerski im. Szarych Szeregów w Kielcach">
Skwer Harcerski im. Szarych Szeregów w Kielcach

Skwer Harcerski im. Szarych Szeregów w Kielcach – plac położony koło centrum miasta, wchodzący w skład terenów zielonych ciągnących się wzdłuż rzeki Silnicy. Leży pomiędzy ulicami: Krakowską, Biskupa Czesława Kaczmarka, Ogrodową i Spacerową. Od strony północnej graniczy z parkiem miejskim, a od południa z Kadzielnią i położonym na jej terenie rezerwatem przyrody nieożywionej.
Na terenie skweru jest plac zabaw, sieć alejek spacerowych oraz droga dla rowerów wzdłuż Silnicy prowadząca od Stadionu "Budowlani" na Pakoszu przez park miejski i wzdłuż zalewu miejskiego aż do ulicy Witosa. Przez skwer przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce, niebieski szlak spacerowy prowadzący z ulicy Zamkowej na Stadion Leśny oraz zielony szlak spacerowy prowadzący z ulicy Zamkowej na Bukówkę.
Na środku skweru znajduje się pomnik poświęcony harcerzom poległym za Ojczyznę, który został odsłonięty w 1982 roku podczas obchodów 70-lecia harcerstwa w Kielcach. Wzdłuż głównej alejki skweru ciągnie się Aleja Sław, którą tworzą umieszczone na granitowych postumentach popiersia znanych osób: kompozytorów, piosenkarzy, pisarzy, malarzy. Obecnie Aleja Sław liczy 47 popiersi, które przedstawiają m.in. następujące osoby:

</doc>
<doc id="681611" url="https://pl.wikipedia.org/wiki?curid=681611" title="Winden im Elztal">
Winden im Elztal

Winden im Elztal – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Elzach. Leży ok. 15 km na północny wschód od Emmendingen, przy drodze krajowej B294.

</doc>
<doc id="681617" url="https://pl.wikipedia.org/wiki?curid=681617" title="Rheinhausen (Badenia-Wirtembergia)">
Rheinhausen (Badenia-Wirtembergia)

Rheinhausen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Kenzingen-Herbolzheim. Leży nad kanałem Leopoldskanal, ok. 15 km na północny zachód od Emmendingen, przy autostradzie A5.
Położenie.
Rheinhausen leży na północnych terenach Bryzgowii nad rzeką Ren. Stąd, wzdłuż Renu rozciąga się rezerwat przyrody Taubergiessen, jeden z największych w Badenii-Wirtembergii.
Na zachodzie sąsiaduje z Francją, na północy z gminą Rust a na południu z gminami i miastami Ringsheim, Herbolzheim, Kenzingen i Weisweil.
Dzielnice.
Rheinhausen składa się z dawnej niezależnych gmin Oberhausen i Niederhausen, które zjednoczyły się 1 maja 1972 roku. Do byłej gminy Niederhausen należy wioska Niederhausen, a do byłej gminy Oberhausen należą wioska Oberhausen i elektrownia Badenwerk EnBW.
Wspólnoty religijne.
W Rheinhausen dominuje wyznanie rzymskokatolickie, dlatego też w obu dzielnicach tej miejscowości znajdują się parafie Kościoła rzymskokatolickiego. Dodatkowo znajduje się tu także Kościół Św. Michała Bractwa Kapłanów Świętego Piusa X. Osoby wyznania ewangelickiego uczęszczają do kościoła w sąsiednim Weisweil.
Polityka.
Rheinhausen należy do związku gmin Kenzingen-Herbolzheim, do którego oprócz Kenzingen, Herbolzheim i Rheinhausen należy też Weisweil.
Miasta partnerskie.
Miejscowości partnerskie:
Gospodarka i infrastruktura.
Rheinhausen posiada szkołę podstawową Rheinhausen i szkołę zawodową Kenzingen-Rheinhausen-Weisweil.
Gmina Rheinhausen należy do okręgu sądowego Kenzingen.

</doc>
<doc id="681618" url="https://pl.wikipedia.org/wiki?curid=681618" title="Weisweil">
Weisweil

Weisweil – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Gemeindeverwaltungsverband Kenzingen-Herbolzheim. Leży przy granicy z Francją, ok. 15 km na północny zachód od Emmendingen.

</doc>
<doc id="681619" url="https://pl.wikipedia.org/wiki?curid=681619" title="Bahlingen am Kaiserstuhl">
Bahlingen am Kaiserstuhl

Bahlingen am Kaiserstuhl – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Nördlicher Kaiserstuhl. Leży w Kaiserstuhl, ok. 10 km na zachód od Emmendingen.

</doc>
<doc id="681620" url="https://pl.wikipedia.org/wiki?curid=681620" title="Bahlingen">
Bahlingen



</doc>
<doc id="681621" url="https://pl.wikipedia.org/wiki?curid=681621" title="Forchheim (Badenia-Wirtembergia)">
Forchheim (Badenia-Wirtembergia)

Forchheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Nördlicher Kaiserstuhl. Leży w Kaiserstuhl, ok. 12 km na północny zachód od Emmendingen.

</doc>
<doc id="681622" url="https://pl.wikipedia.org/wiki?curid=681622" title="Riegel am Kaiserstuhl">
Riegel am Kaiserstuhl

Riegel am Kaiserstuhl – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Nördlicher Kaiserstuhl. Leży w Kaiserstuhl, nad kanałem Leopoldskanal, ok. 10 km na północny zachód od Emmendingen, przy autostradzie A5.

</doc>
<doc id="681623" url="https://pl.wikipedia.org/wiki?curid=681623" title="Schronisko PTTK „Pod Łabskim Szczytem”">
Schronisko PTTK „Pod Łabskim Szczytem”

Schronisko PTTK „Pod Łabskim Szczytem” (niem. "Alte Schlesische Baude") – schronisko górskie w Karkonoszach w woj. dolnośląskim na terenie Karkonoskiego Parku Narodowego. Najbliższe miasto to Szklarska Poręba.
Schronisko rozlokowane jest na hali pod Łabskim Szczytem na krawędzi Łabskiego Kotła i na wysokości 1168 m n.p.m. Teren porasta bogata roślinność, między innymi kosodrzewina, jarzębina, borówka czernica, wrzos. Z rzadkich roślin alpejskich: ciemiężyca zielona. Dzięki obfitości roślin żyje tu wiele gatunków owadów.
Historia.
Schronisko należy do najstarszych w Karkonoszach, powstało w czasie wojny 30-letniej (1618-1648) jako jedna z pierwszych bud pasterskich (lub leśniczówki), dającym jednocześnie schronienie wędrowcom, a w czasie epidemii, która wówczas wybuchła, buda strzegła "Czeskiej Ścieżki".
Wraz ze wzrostem zainteresowania górami i rozwojem turystyki w Karkonoszach stare budy pasterskie zaczęły zmieniać swój wygląd, stając się schroniskami górskimi. W okolicy schroniska jeszcze na przełomie XVIII i XIX wieku wypasano zwierzęta.
Najstarszy rysunek przedstawia schronisko w 1780 – była to prosta budowla ze stromym dachem, o konstrukcji zrębowej. Początkowo nazywano ją "Eliasch Baude" (Budą Eliasza) lub "Jesaiasch Baude" (Budą Jesaiasza), od właściciela Jesaiasza Siegela, następnie "Schlesische Baude" (Śląską Budą), a po 1787 "Alte Schlesische Baude" (Starą Śląską Budą) i ta nazwa się utrzymała. Do 1848 było w rękach rodziny Hallmannów, w 1888 przeszło w ręce rodziny Erlebachów i w tym roku dobudowano do niego werandę.
W tym okresie był to budynek o konstrukcji zrębowej, z naczółkowym dachem krytym gontem. Całość miała wygląd charakterystyczny dla architektury sudeckiej.
W 1897 niedaleko powstało schronisko nad Śnieżnymi Kotłami i w tym okresie wybudowano też drogę łączącą oba obiekty. W 1901 "Alte Schlesische Baude" przejął Franz Maiwald, który nadał jej rangę gospody (Gasthaus). W 1909 zaczął działać telefon, a powyżej schroniska powstał nowy budynek z wieloma miejscami noclegowymi. W 1912 uruchomiono nową sieć wodociągową, która zastąpiła starą, drewnianą.
W grudniu 1915 wybuchł pożar i strawił budynek – zdołano uratować tylko zwierzęta oraz kilka sprzętów domowych. Nowa, prowizoryczna buda, która stanęła na fundamentach starej, była skromna (był to okres I wojny światowej). W 1925 wprowadzono oświetlenie elektryczne, w miejsce gazowego (niedaleko schroniska zamontowano turbinę). W 1938 wybudowano kolejny obiekt noclegowy, który poprawił jakość i liczbę noclegów.
Po II wojnie światowej przejęło je PTTK – w 1966 dysponowało 70 miejscami dla turystów.
W 2009 schronisko zajęło czwarte miejsce w rankingu schronisk górskich ogłoszonym przez magazyn n.p.m.. Dwa lata później, w II edycji rankingu z sierpnia 2011 zajęło miejsce piąte.

</doc>
<doc id="681625" url="https://pl.wikipedia.org/wiki?curid=681625" title="Sasbach am Kaiserstuhl">
Sasbach am Kaiserstuhl

Sasbach am Kaiserstuhl – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Nördlicher Kaiserstuhl. Leży w Kaiserstuhl, nad Renem, przy granicy z Francją, ok. 18 km na zachód od Emmendingen.

</doc>
<doc id="681626" url="https://pl.wikipedia.org/wiki?curid=681626" title="Wyhl am Kaiserstuhl">
Wyhl am Kaiserstuhl

Wyhl am Kaiserstuhl – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen, wchodzi w skład związku gmin Nördlicher Kaiserstuhl. Leży w Kaiserstuhl, przy granicy z Francją, ok. 12 km na północny zachód od Emmendingen.

</doc>
<doc id="681627" url="https://pl.wikipedia.org/wiki?curid=681627" title="Most im. Bronisława Malinowskiego w Grudziądzu">
Most im. Bronisława Malinowskiego w Grudziądzu

Most im. Bronisława Malinowskiego – najdłuższy most drogowo-kolejowy w Polsce, położony w Grudziądzu na dolnej Wiśle. Znajduje się około 7 km na północ od mostu autostradowego pod Grudziądzem i 34 km na południe od kolejnego mostu pod Kwidzynem.
Jest to most stalowy, kratownicowy, składający się z 11 przęseł o rozpiętościach 100 m.
Most wprowadza cały ruch tranzytowy na osi wschód-zachód do śródmieścia Grudziądza. Odciążenie i odblokowanie miasta nastąpiło po ukończeniu trasy średnicowej, która w prosty sposób połączona jest niemal bezpośrednio z mostem.
Historia.
Most został zbudowany podczas trwania zaboru pruskiego, w latach 1876–1879, w ciągu linii kolejowej Laskowice Pomorskie – Grudziądz (linia kolejowa nr 208) i dzisiejszej drogi krajowej nr 16. Po I wojnie światowej, kiedy Grudziądz znalazł się w granicach Polski, powstał pomysł rozebrania mostu i przeniesienia go w inne miejsce. Sprzeciwili się temu posłowie z Chrześcijańsko-Narodowego Klubu Robotniczego, a wśród nich m.in.: Nowicki i ks. dr Władysław Chrzanowski, którzy udowadniali, że koszt ewentualnej rozbiórki, transportu i ponownego montażu jest zbyt duży i niemal porównywalny z budową nowego mostu, podczas gdy prawobrzeżna część Powiśla zostałaby pozbawiona połączenia komunikacyjnego, ważnego dla odrodzonej Rzeczypospolitej. Argumentacja okazała się skuteczna i most pozostał w Grudziądzu. Podczas działań wojennych II wojny światowej most został dwukrotnie zniszczony: w 1939 przez Wojsko Polskie i w 1945 przez Wehrmacht. Most odbudowano w latach 1947–1951 wg projektu prof. zw. dr hab. inż. Franciszka Szelągowskiego.
Most nosi imię sportowca i mistrza olimpijskiego Bronisława Malinowskiego, który 27 września 1981 zginął w wypadku drogowym na tym moście.
W 2011 w pobliżu Grudziądza, na południe od niego, oddano do użytku most drogowy przez Wisłę w ciągu autostrady A1.

</doc>
<doc id="681640" url="https://pl.wikipedia.org/wiki?curid=681640" title="POLPAK-T">
POLPAK-T

POLPAK () – sieć szybkiej transmisji danych, zbudowana przez wydzieloną jednostkę Telekomunikacji Polskiej Centrum Systemów Teleinformatycznych, udostępniona użytkownikom w 1995 roku.
POLPAK-T działał na bazie protokołów Frame Relay (warstwa dostępowa) i ATM (szkielet sieci). Sieć wykorzystywana była głównie do biznesowego dostępu do Internetu oraz zestawiania stałych kanałów transmisji danych (PVC) pomiędzy oddziałami firmy. We wstępnej fazie, przepływności oferowanych łączy wynosiły od 64 kbit/s do wielokrotności 2 Mbit/s w przypadku zastosowania technologii Frame Relay, lub nawet do 622 Mbit/s w przypadku zastosowania technologii ATM, na co TP SA pozwalała jedynie "kluczowym klientom". 
Sieć POLPAK-T od samego początku posiadała połączenie z operatorami Internetu, na początku za pośrednictwem NASK, a później - własnego łącza naziemnego do MCI o przepływności 2 Mbit/s. W 1997 roku, sumaryczna przepływność łączy zagranicznych wynosiła 6 Mbit/s, a w 1999 i 2000 roku osiągnęła odpowiednio 45 Mbit/s i 155 Mbit/s. Obecnie, wykorzystywane jest kilkudziesięciogigabitowe połączenie z siecią TeliaSonera oraz OpenTransit (France Telecom).
Na bazie szkieletu POLPAK-T realizowane są obecnie usługi Neostrada, Internet DSL oraz będący już w schyłkowej fazie SDI, a także funkcjonujący od 1996 roku numer dostępowy "0202122".

</doc>
<doc id="681643" url="https://pl.wikipedia.org/wiki?curid=681643" title="Bateria 3R12">
Bateria 3R12

Bateria 3R12 (tzw. "bateria płaska") – bateria trzech ogniw galwanicznych R12 połączonych szeregowo, zamkniętych w kartonowej (zazwyczaj) obudowie, w której wyprowadzenia są w postaci dwóch blaszek (dłuższa ma potencjał ujemny).
Odmiana złożona z ogniw alkalicznych oznaczona jest 3LR12.
Dane.
Dawniej bardzo popularna do zasilania latarek, rzadziej innych przenośnych urządzeń elektrycznych. Dzisiaj rzadziej spotykana, gdyż większość przenośnych urządzeń jest zasilana z połączonych szeregowo pojedynczych ogniw galwanicznych.
Przydatność baterii 3LR12 nie jest jeszcze przesądzona ze względu na ich znaczącą przewagę ładunku w porównaniu z połączonymi 3 ogniwami LR6. Nowe ogniwa 3LR12 mają pojemność blisko 5900 mAh w porównaniu z 2700 mAh jakie dają 3 ogniwa AA/LR6.

</doc>
<doc id="681644" url="https://pl.wikipedia.org/wiki?curid=681644" title="Zofia Kielan-Jaworowska">
Zofia Kielan-Jaworowska

Zofia Kielan-Jaworowska (ur. 25 kwietnia 1925 w Sokołowie Podlaskim, zm. 13 marca 2015 w Warszawie) – polska paleobiolog, profesor, długoletni pracownik Instytutu Paleobiologii PAN w Warszawie. Odznaczona tytułem Sprawiedliwych wśród Narodów Świata.
Życiorys.
Córka Franciszka i Marii Kielan z d. Osińska. Siostra Krystyny Rybickiej. W 1934 przeprowadziła się wraz z rodziną do Warszawy. Przed wojną harcerka. W czasie wojny wraz z rodziną pomagała żydowskim dziewczynkom: Janinie (Janie) Prot (1926–2011) oraz Romanie Laks (ur. 1935), była też członkinią Szarych Szeregów. Brała udział w powstaniu warszawskim jako sanitariuszka. Działała w Obwodzie Żoliborz Armii Krajowej, zgrupowanie Żubr. 
Studiowała biologię na Uniwersytecie Warszawskim, w czasie II wojny światowej na tajnych kompletach, potem na Wydziale Matematyczno-Przyrodniczym, który ukończyła w 1949. Stopień doktora uzyskała w 1953 roku, a profesora w 1961.
W początkach pracy naukowej badała trylobity ordowiku i dewonu Europy Środkowej. W latach 1963–1971 była organizatorem i kierownikiem serii polsko-mongolskich wypraw paleontologicznych, które na pustyni Gobi dokonały odkryć szeregu nowych gatunków dinozaurów i pierwotnych ssaków z epoki późnej kredy. Ze skał kredy, ale także paleogenu, pozyskano także cenne okazy krokodyli, jaszczurek, żółwi i ptaków. Opracowania tych znalezisk trwają do dziś i ukazują się w czołowych światowych pismach i monografiach. W czasie ekspedycji mongolskich głównym tematem badawczym Kielan-Jaworowskiej stały się prymitywne ssaki (wieloguzkowce) i w zakresie badań nad pierwotnymi ssakami została jednym z czołowych specjalistów na świecie. Opublikowała przeszło 220 artykułów naukowych.
Jest współautorką książki "Mammals from the Age of Dinosaurs" ("Ssaki ery dinozaurów"), wydanej przez Columbia University Press w 2004, za którą uzyskała Nagrodę Fundacji na rzecz Nauki Polskiej.
Wykładała na wielu uczelniach, m.in. na Harvard University, Université de Paris VII oraz Universitetet i Oslo, gdzie w latach 1987–1995 kierowała katedrą paleontologii. Była członkiem korespondentem (od 1967), członkiem rzeczywistym (od 1973) PAN, Norweskiej Akademii Nauk, Academia Europea, Polskiego Towarzystwa Geograficznego i wielu innych towarzystw naukowych. Od jej imienia lub nazwiska nazwano dziesiątki gatunków i rodzajów wymarłych zwierząt (np. "Kielanodon", "Kielantherium", "Zofiabaatar", "Zofiagale", wieloguzkowca "Indobaatar zofiae").
Żona Zbigniewa Jaworowskiego. Była ateistką. Pochowana na cmentarzu komunalnym Północnym w Warszawie.
Upamiętnienie.
W 2021 ukazała się gra karciana Akademia Superbohaterów o polskich naukowcach i naukowczyniach przygotowana przez Tomasza Rożka w ramach projektu Akademia Superbohaterów. Jedną z bohaterek jest Zofia Kielan.

</doc>
<doc id="681649" url="https://pl.wikipedia.org/wiki?curid=681649" title="Lord steward">
Lord steward

Lord steward (ang. "Lord Steward" lub "Lord Steward of the Household") – jeden z najważniejszych urzędników na brytyjskim dworze królewskim, odpowiadający polskiemu urzędowi stolnika wielkiego koronnego. Może nim zostać tylko par lub członek Tajnej Rady albo syn jednego z nich.
W przeszłości przewodniczył następującym sądom: Board of Green Cloth, sądowi Lorda Stewarda ("Lord Steward's Court"), sądowi marszałkowskiemu ("Marshalsea Court") i sądowi dworskiemu ("Palace Court"). Obecnie jest pośrednikiem między monarchą a parlamentem.

</doc>
<doc id="681653" url="https://pl.wikipedia.org/wiki?curid=681653" title="Lista najwyższych budynków w Phoenix">
Lista najwyższych budynków w Phoenix

Phoenix jest miastem w USA. Znajduje się tu niewiele jak na tak duże amerykańskie miasto, wysokich budynków. Obecnie ponad 100 metrów wysokości ma tu 18 biurowców. W trakcie budowy znajduje się jeden budynek przekraczający 100 m. Władze zaaprobowały także wiele innych projektów, których budowa ma zostać rozpoczęta w najbliższych latach. 

</doc>
<doc id="681655" url="https://pl.wikipedia.org/wiki?curid=681655" title="Siatka (elektroda)">
Siatka (elektroda)

Siatka – elektroda w lampie elektronowej, znajdująca się pomiędzy katodą a anodą. W triodzie jest jedna siatka, w tetrodzie – dwie siatki, w pentodzie – trzy, w heksodzie cztery itd. Siatki budowane są zazwyczaj w postaci cienkiego drucika otaczającego katodę o luźno nawiniętych zwojach na „słupkach” z grubszego drutu, unoszących konstrukcję siatki i stanowiących równocześnie wyprowadzenie elektryczne siatki.
Zadaniem siatki, która w czasie pracy lampy polaryzowana jest napięciem (dodatnim lub ujemnym) względem katody jest sterowanie chmurą elektronów zmierzających z katody do anody. Lampy, w których wykorzystywana jest ta metoda sterowania elektronami nazywane są wspólnym mianem „lamp siatkowych”.
W zależności od położenia poszczególnych siatek względem katody oraz ich konstrukcji (głównie gęstości „oczek” siatki) mają one różne przeznaczenie, różnie są polaryzowane i noszą różne nazwy.
Siatki w lampach od triody do pentody:
W lampach o liczbie siatek większej od trzech rola poszczególnych siatek jest już nieco inna, bowiem lampy te przeznaczone są do pracy w układach sterowanych nie jednym, a dwoma sygnałami (np. mieszaczach):

</doc>
<doc id="681659" url="https://pl.wikipedia.org/wiki?curid=681659" title="M-28 Bryza">
M-28 Bryza



</doc>
<doc id="681660" url="https://pl.wikipedia.org/wiki?curid=681660" title="M-28">
M-28



</doc>
<doc id="681673" url="https://pl.wikipedia.org/wiki?curid=681673" title="John Spencer (5. hrabia Spencer)">
John Spencer (5. hrabia Spencer)

John Poyntz Spencer, 5. hrabia Spencer KG (ur. 27 października 1835 w Spencer House w Londynie, zm. 13 sierpnia 1910 w Althorp w Northamptonshire) – brytyjski arystokrata i polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Był najstarszym synem Fredericka Spencera, 4. hrabiego Spencer, i Georgiany Poyntz, córki Williama Poyntza. W latach 1848–1854 uczęszczał do Harrow School w Londynie, zaś później do Trinity College na Uniwersytecie Cambridge. Tę ostatnią uczelnię ukończył w 1857 r. z tytułem magistra sztuk.
Swoją karierę polityczną związał z liberałami. Z ich ramienia zasiadał w Izbie Gmin z okręgu South Northamptonshire między kwietniem a grudniem 1857 r. W grudniu zmarł ojciec Johna, który odziedziczył tytuł hrabiego Spencer i zasiadł w Izbie Lordów. Sprawował wiele funkcji państwowych, dwukrotnie pełnił funkcję Lorda Przewodniczącego Rady (w latach 1880–1883 i 1886 r.). Był również pierwszym Lordem Admiralicji (1892–1895). W 1863 r. został doktorem prawa cywilnego Uniwersytetu Oksfordzkiego, zaś rok później doktorem praw na Uniwersytecie Cambridge. 14 stycznia 1865 r. został kawalerem Orderu Podwiązki.
Spencer był również dwukrotnie Lordem Namiestnikiem Irlandii w latach 1868–1874 i 1882–1885. W Irlandii wspierał politykę rządu Gladstone’a, który chciał wprowadzić na wyspie system rządów "Home Rule". Zwalczał również przestępczość w Irlandii oraz działania nacjonalistów, co spowodowało, że przez tych ostatnich stał się szczególnie znienawidzony. W 1882 r. jego dwaj sekretarze lord Frederick Cavendish i Thomas Henry Burke zostali zasztyletowani w dublińskim parku Phoenix przez radykalnych nacjonalistów.
W administracji Spencera w Irlandii znalazło się wielu homoseksualistów, co spowodowało, że jeden z deputowanych do Izby Gmin nazwał administrację zamku dublińskiego „Sodomą i Gomorą”.
8 lipca 1858 r. w St James’s w Londynie, poślubił Charlotte Frances Frederickę Seymour (28 września 1835 – 31 października 1903), córkę Fredericka Seymoura i lady Augusty Hervey, córki 1. markiza Bristol. Małżeństwo to nie doczekało się potomstwa.
Lord Spencer był bardzo inteligentnym człowiekiem o nienagannych manierach, a także zapalonym sportowcem. Uważany jest za człowieka, który rozpowszechnił w Wielkiej Brytanii używanie drutu kolczastego. Z powodu swojej gęstej rudej brody był często nazywany „Czerwonym hrabią” ("Red Earl"). Zmarł na wylew krwi do mózgu. Wszystkie jego tytuły przejął jego brat przyrodni, Charles. Został pochowany 18 sierpnia 1910 r. w Brington w Northamptonshire.

</doc>
<doc id="681675" url="https://pl.wikipedia.org/wiki?curid=681675" title="Niewierowo">
Niewierowo

Niewierowo (kaszb. "Niewiérowò" lub "Nëpnowò") – wieś w Polsce położona w województwie pomorskim, w powiecie słupskim, w gminie Słupsk. Wieś jest częścią składową sołectwa "Siemianice". Południowe granice wsi są równocześnie północną granicą miasta Słupska.
W latach 1975–1998 miejscowość położona była w województwie słupskim.

</doc>
<doc id="681676" url="https://pl.wikipedia.org/wiki?curid=681676" title="David Heyman">
David Heyman

David Jonathan Heyman (ur. 26 lipca 1961 w Londynie) – brytyjski producent i aktor.

</doc>
<doc id="681677" url="https://pl.wikipedia.org/wiki?curid=681677" title="John Poyntz Spencer, 5. hrabia Spencer">
John Poyntz Spencer, 5. hrabia Spencer



</doc>
<doc id="681680" url="https://pl.wikipedia.org/wiki?curid=681680" title="Cmentarz św. Rafała na Pióromoncie w Wilnie">
Cmentarz św. Rafała na Pióromoncie w Wilnie

Cmentarz św. Rafała na Pióromoncie – znajduje się na terenie, zwanym niegdyś "Rybaki", a później "Pióromont" od nazwiska właściciela Pióro, pisarza wielkiego księcia litewskiego. To najstarszy w Wilnie katolicki cmentarz zamiejski. Był to cmentarz parafii św. Jana, a od końca XVI w. – zakonu jezuitów, a po kasacie tego zakonu w 1773 roku – pijarów – do kasaty w 1835 roku. Pierwszą kaplicę na nim (św. Teresy) zbudowali jezuici w 1680 r. Po jej zniszczeniu wskutek powodzi w XVIII w. na cmentarzu zbudowano kaplicę pogrzebową, widoczną na planie Wilna Fürstenhoffa z poł. XVIII w. Kaplicę tę odbudowano w 1889 r. w skromnym stylu neoklasycystycznym.
Na cmentarzu tym pochowano wielu ludzi kultury. Badacze są zdania, że spoczywa tam m.in. Zabłocki, znany z porzekadła "wyszedł jak Zabłocki na mydle", zmarły ok. roku 1820. Podczas walki o Wilno pochowano tu 14 lipca 1944 r. dowódcę 1 Brygady Wileńskiej porucznika "Juranda", st. sierżanta – "Struga" i plutonowego "Szarego", poległych w walce z Niemcami z ugrupowania gen. Stahela pod Krawczunami-Nowosiółkami.
Cmentarz ten już przed II wojną światową był zamknięty, zlikwidowano go w 1958 r. Pozostały na nim ślady grobów i resztki żelaznych ogrodzeń. Teren otaczają bloki mieszkalne. Płyty nagrobne użyto dla celów budowlanych.

</doc>
<doc id="681681" url="https://pl.wikipedia.org/wiki?curid=681681" title="Dornstetten">
Dornstetten

Dornstetten – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Freudenstadt, siedziba związku gmin Dornstetten. Leży w Schwarzwaldzie, ok. 6 km na wschód od Freudenstadt, przy drogach krajowych B28 i B28a.

</doc>
<doc id="681682" url="https://pl.wikipedia.org/wiki?curid=681682" title="Neutropenia">
Neutropenia

Neutropenia – stan hematologiczny polegający na obniżeniu liczby granulocytów obojętnochłonnych poniżej 1500/μl (poniżej 500/μl – agranulocytoza). Przyczynami neutropenii może być zwiększone niszczenie neutrofili lub ich zmniejszone wytwarzanie oraz zła dystrybucja. Istnieją także wrodzone neutropenie, takie jak: zespół Kostmanna lub zespół Shwachmana-Diamonda. Ciężka neutropenia oraz agranulocytoza stanowią poważne zagrożenie życia z powodu szybko postępujących zakażeń bakteryjnych, wirusowych lub grzybiczych, które są najczęstszą przyczyną śmierci chorych na białaczki lub inne nowotwory w okresie chemioterapii.

</doc>
<doc id="681688" url="https://pl.wikipedia.org/wiki?curid=681688" title="Skaut (czasopismo)">
Skaut (czasopismo)

Skaut – pierwsze polskie czasopismo o tematyce skautowej (harcerskiej), założone w październiku 1911 i wydawane przez grupę polskich instruktorów skautowych we Lwowie w pierwszych latach pod kierownictwem Andrzeja Małkowskiego.
Lwów, 1911–1939.
Pierwszy numer „Skauta” ukazał się 15 października 1911, miał 16 stron i kosztował 20 halerzy. Pismo było wydawane do 1939 z przerwami w latach 1915 i 1921–1922. Ukazywało się z dodatkami: „Leśny Duszek” (1934–1937) oraz „Zuch” (od 1937).
Redaktorem naczelnym czasopisma był m.in. Kazimierz Wyrzykowski.
Do „Skauta” pisywał m.in. Ignacy Kozielewski. We wrześniu 1912, w 23. numerze pisma został opublikowany jego dziewięciozwrotkowy wiersz "Marsz skautów", który po drobnych modyfikacjach i uzupełnieniu o refren stał się hymnem harcerskim.
Wschód, 1942–1946.
W trakcie II wojny światowej czasopismo „Skaut”, jako czasopismo Związku Harcerstwa Polskiego na Wschodzie (Irak-Iran-Afryka-Indie-Palestyna), gdzie przebywała wówczas Armia Polska-
Kraków, 1989–2009.
„Skaut” został wznowiony w 1989 w Krakowie, z podtytułem "Czasopismo polskiej młodzieży harcerskiej" i drugim: "założony przez Andrzeja Małkowskiego w roku 1911, wychodził we Lwowie do roku 1939, wznowiony w Krakowie od roku 1989". Był wydawany przez Małopolską Chorągiew Harcerzy Związku Harcerstwa Rzeczypospolitej. Redaktorem naczelnym był m.in. Bolesław Leonhard. Kilka tomów z 2008 jest dostępnych w internecie.
Tarnów, 2005–2008.
Pismo „Skaut” z podtytułem "harcerskie pismo w Internecie", a następnie "harcerskie pismo historyczne", ukazuje się od 2005 w Tarnowie, obecnie jako kwartalnik. Redaktorem naczelnym jest Marek Popiel, w skład redakcji wchodzą także: Lesław Dall, Janusz Krężel, Wiesław Kukla, Marian Miszczuk i Marek Karpiński.

</doc>
<doc id="681691" url="https://pl.wikipedia.org/wiki?curid=681691" title="CEST">
CEST



</doc>
<doc id="681692" url="https://pl.wikipedia.org/wiki?curid=681692" title="Freudenstadt">
Freudenstadt

Freudenstadt – powiatowe miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, siedziba powiatu Freudenstadt, oraz wspólnoty administracyjnej Freudenstadt. Leży w Schwarzwaldzie, nad Murg i Glatt, ok. 70 km na południowy zachód od Stuttgartu. W mieście krzyżują się drogi krajowe B28, B294 i B462.
Podczas II wojny światowej Freudenstadt zostało zniszczone dopiero w końcowej fazie, przez nacierające wojska francusko-marokańskie 1. Armii Francuskiej. Zniszczeniu uległo niemal 600 budynków. Przez pierwsze dni po zajęciu dochodziło do masowych gwałtów na mieszkankach.
Śródmieście zostało odbudowane w latach 1949-1954 według projektu Ludwiga Schweizera, który w przeciwieństwie do wielu odbudowywanych po wojnie miast, pod względem urbanistyki i architektury bezpośrednio odwoływał się do założeń projektu Heinricha Schickhardta z 1599 .
W mieście rozwinął się przemysł maszynowy.
Współpraca.
Miejscowości partnerskie:

</doc>
<doc id="681695" url="https://pl.wikipedia.org/wiki?curid=681695" title="Bandkanon 1">
Bandkanon 1

Bandkanon 1 – szwedzkie działo samobieżne znajdujące się na uzbrojeniu w latach 1968–2003. Producentem była firma Bofors. Wyprodukowano 26 dział tego typu.
Bandkanon 1 składało się ze zmodyfikowanego (wydłużonego) podwozia czołgu Strv 103A. Na podwoziu umieszczono wieżę z armatą kalibru 155 mm. Armatę wyposażono w automat ładujący, dzięki któremu było możliwe wystrzelenie znajdujących się na dziale 14–15 pocisków (czternaście w dwóch siedmionabojowych magazynach, piętnasty w lufie) w ciągu 45 sekund. Wysoka szybkostrzelność była dużą zaletą, ale zastosowanie automatu ładującego spowodowało także zwiększenie masy działa do 52 ton i podwyższyło cenę działa. Wysokie koszty spowodowały, że wyprodukowano tylko 26 dział Bandkanon 1. W latach 80. działa poddano modernizacji. Unowocześniono układ napędowy poprzez zastosowanie silników analogicznych jak w czołgu Strv 103, usunięto żuraw przeznaczony do ładowania amunicji, a działo wyposażono w system nawigacyjny POS 2. Nowa wersja otrzymała oznaczenie Bondkanon 1C.
Działa Bandkanon 1 zostały wycofane z uzbrojenia w 2003 roku.

</doc>
<doc id="681696" url="https://pl.wikipedia.org/wiki?curid=681696" title="Cykl barryarski">
Cykl barryarski



</doc>
<doc id="681699" url="https://pl.wikipedia.org/wiki?curid=681699" title="Horb am Neckar">
Horb am Neckar

Horb am Neckar – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Freudenstadt, siedziba wspólnoty administracyjnej Horb am Neckar. Leży w Schwarzwaldzie, nad Neckarem, ok. 20 km na wschód od Freudenstadt. Miejsce urodzenia średniowiecznego artysty Wita Stwosza w 1448, twórcy ołtarza głównego w krakowskim kościele Mariackim.
Dzielnice.
W skład miasta wchodzi 17 dzielnic. 
Dzielnice: Ahldorf, Altheim, Betra, Bildechingen, Bittelbronn, Dettensee, Dettingen, Dettlingen, Dießen, Grünmettstetten, Ihlingen, Isenburg, Mühlen, Mühringen, Nordstetten, Rexingen i Talheim.
Transport.
W mieście krzyżują się drogi krajowe: B14, B32, B28a i B463. Przez miasto przebiega również linia kolejowa InterCity Singen (Hohentwiel)–Stuttgart) ze stacją Horb. 5 kilometrów na wschód od miasta znajduje się zjazd 30. z autostrady A81.
Sport.
W mieście rozgrywany jest kobiecy turniej tenisowy, pod nazwą "BMW AHG Cup", zaliczany do rozgrywek rangi ITF, z pulą nagród 25 000 $

</doc>
<doc id="681708" url="https://pl.wikipedia.org/wiki?curid=681708" title="BOV-3">
BOV-3

BOV-3 – jugosłowiańskie samobieżne działo przeciwlotnicze zbudowane na podwoziu transportera opancerzonego BOV-M. Umieszczone w wieży armaty automatyczne miały kąt ostrzału w płaszczyźnie poziomej równy 360°, w płaszczyźnie pionowej od -4,5° do +83°.
Działo samobieżne BOV-3 znajdowało się na uzbrojeniu armii Jugosławii, później znalazło się na uzbrojeniu armii państw powstałych po jej rozpadzie.

</doc>
<doc id="681709" url="https://pl.wikipedia.org/wiki?curid=681709" title="Strzępy honoru">
Strzępy honoru

Strzępy honoru – powieść amerykańskiej pisarki Lois McMaster Bujold, rozpoczynająca Sagę Vorkosiganów.
Powieść opowiada o początku znajomości między Cordelią Naismith, oficerem betańskiego zwiadu naukowego, a Aralem Vorkosiganem, admirałem wojsk barrayarskich, których los skazał na wędrówkę po bezdrożach dziewiczej planety. Początkowa niechęć, po kilku wspólnie spędzonych dniach, przeradza się w powoli rosnące uczucie. Nie jest w stanie go zmienić nawet konflikt międzyplanetarny, który plącze ścieżki głównych bohaterów. Pod warstwą przygodowej space opery kryje się pełna głębi psychologicznej opowieść o ludzkich charakterach.
Epilogiem powieści jest opowiadanie "Po walce" o dwuosobowej załodze przeszukującej przestrzeń kosmiczną w poszukiwaniu zwłok żołnierzy po, opisywanej w powieści, kosmicznej wojnie. 

</doc>
<doc id="681711" url="https://pl.wikipedia.org/wiki?curid=681711" title="Rogowo (powiat gryficki)">
Rogowo (powiat gryficki)

Rogowo – kolonia w północno-zachodniej Polsce, w woj. zachodniopomorskim, w powiecie gryfickim, w gminie Trzebiatów. Rogowo położone jest nad Morzem Bałtyckim, a także nad jeziorem Resko Przymorskie, na Wybrzeżu Trzebiatowskim.
Znajduje się tu małe osiedle bloków mieszkalnych oraz domów jednorodzinnych. Rogowo w sezonie letnim stanowi bazę letniskową z nadmorskim kąpieliskiem.
Według danych z 31 grudnia 2009 Rogowo miało 315 mieszkańców.
Na terenie miejscowości obejrzeć można zespół domów z muru pruskiego, budynki wojskowe z czasów III Rzeszy, a także opuszczone hangary niemieckiej jednostki hydroplanów.
Infrastruktura turystyczna.
Rogowo w sezonie letnim stanowi bazę letniskową z nadmorskim kąpieliskiem dla turystów odpoczywających nad piaszczystą plażą i jeziorem Resko Przymorskie. Na terenie Rogowa działają dwa ośrodki wypoczynkowe i pola namiotowe. Od ponad 50 lat działa tu Wojskowy Dom Wypoczynkowy „Rogowo”, który od początku lat 90. przyjmuje także turystów cywilnych.
W sezonie letnim organizowane jest kąpielisko morskie. W 2012 r. kąpielisko Rogowo spełniało wytyczne wymogi jakościowe dla wody w kąpielisku Unii Europejskiej.
Położenie.
Rogowo leży w środkowej części wybrzeża woj. zachodniopomorskiego, w północno-wschodniej części powiatu gryfickiego. Miejscowość położona jest nad Morzem Bałtyckim, na północno-zachodnim brzegu jeziora Resko Przymorskie.
Rogowo znajduje się na Wybrzeżu Trzebiatowskim – jednym z mezoregionów Pobrzeża Szczecińskiego. Kolonia jest położona ok. 15 km na zachód od Kołobrzegu i ok. 2 km od Mrzeżyna.
Rogowo leży historycznie na Pomorzu Zachodnim. W latach 1946–1998 miejscowość administracyjnie należała do województwa szczecińskiego.
Prowadząca przez miejscowość droga powiatowa nr 0152Z z Mrzeżyna do Dźwirzyna, zbudowana jeszcze przed II wojną światową w 2011 r. została przykryta warstwą asfaltu. Obok drogi znajduje się utwardzona ścieżka rowerowa do Kołobrzegu – część międzynarodowego szlaku rowerowego wokół Bałtyku R-10.
Miejscowość obejmuje jednostka pomocnicza gminy – osiedle „Rogowo”. Granicę osiedla stanowi od północy – brzeg morza, od wschodu i zachodu – skraj zabudowań, od południa – droga powiatowa Mrzeżyno–Dźwirzyno. Osiedle jest położone w obrębie geodezyjnym Mrzeżyno 3.
Miejscowość znajduje się Trzebiatowsko-Kołobrzeskim Pasie Nadmorskim, który jest specjalnym obszarem ochrony siedlisk programu Natura 2000. Na południowy wschód od Rogowa został wytyczony obszar specjalnej ochrony ptaków tzw. „Wybrzeże Trzebiatowskie”.
Demografia.
Według danych z 28 lutego 2009 Rogowo miało 332 mieszkańców, z których 257 stanowili dorośli, a 75 osoby poniżej 18. roku życia.
Według danych z 31 grudnia 2009 Rogowo miało 315 mieszkańców, z których 249 stanowili dorośli, a 66 osoby poniżej 18. roku życia.
Samorząd pomocniczy.
Samorząd gminy Trzebiatów utworzył jednostkę pomocniczą – osiedle „Rogowo”. Organem uchwałodawczym osiedla jest ogólne zebranie mieszkańców, która wybiera 3-osobowy zarząd osiedla, w tym przewodniczącego osiedla.
Mieszkańcy Rogowa wybierają 1 radnego do 15-osobowej Rady Miejskiej w Trzebiatowie, w jednomandatowym okręgu wyborczym obejmującym także wschodnią część Mrzeżyna i wieś Roby.
Dzieci z miejscowości uczęszczają do zespołu szkół w Mrzeżynie.
Historia.
Pierwsze wzmianki o Rogowie pochodzą z XV wieku, kiedy to port w Regoujściu przestał pełnić swoją funkcję. Wówczas ludność przeniosła się do dzisiejszego Mrzeżyna, ale także częściowo osiedliła się na terenach przy jeziorze Resko Przymorskie.
Przed II wojną światową rozpoczęto budowę garnizonu – stacjonowała tu niemiecka jednostka przeciwlotnicza, a przy jeziorze funkcjonowało lotnisko dla wodnosamolotów. W okresie II wojny światowej stacjonowały tam łodzie latające Dornier Do 18 wchodzące w skład 2. eskadry z 506. grupy lotnictwa wybrzeża (niem. "Küstenfliegergruppe") (11 szt.) oraz 2. eskadry z 606. grupy lotnictwa wybrzeża. Miejscowe kasyno oficerskie było kwaterą Hermanna Göringa.
Do 1945 r. stosowano niemiecką nazwę "Kamp", którą niemieckie osiedle wojskowe przyjęło od pobliskiej wsi nad jeziorem Resko Przymorskie. W 1948 r. dla tejże wsi ustalono polską nazwę "Kępa". 
Polska nazwa "Rogowo" pojawiła się już w 1947 r. Ostatecznie nazwę "Rogowo" ustalono urzędowo w 1982 r.
Od 1952 do 1998 r. znajdowała się tu jednostka wojskowa Wojska Polskiego (m.in. 75 Pułk Artylerii Przeciwlotniczej).
W 2002 roku została powołana wspólnota samorządowa mieszkańców osiedle „Rogowo”.
W 2008 r. nadano pierwszą nazwę ulicy w Rogowie (ul. Rezydencyjna). W 2012 r. nadano nazwy kolejnym 15 ulicom.

</doc>
<doc id="681712" url="https://pl.wikipedia.org/wiki?curid=681712" title="Rezerwat przyrody Biała Woda">
Rezerwat przyrody Biała Woda

Rezerwat przyrody Biała Woda – krajobrazowy rezerwat przyrody w województwie małopolskim, w gminie Szczawnica. Znajduje się na terenie Białej Wody stanowiącej obecnie część miejscowości Jaworki, w Pieninach – w ich części zwanej Małymi Pieninami. Został utworzony w 1963 roku; jeden z wąwozów Pienin, nadający się do spacerów, jak i turystyki rowerowej.
Ogólne.
Rezerwat Biała Woda ma powierzchnię 33,71 ha i podlega zarządowi Nadleśnictwa Krościenko. Rezerwat, składający się z czterech oddzielnych, blisko siebie położonych fragmentów, położony jest w dolinie potoku Biała Woda oraz jego dopływu Brysztańskiego Potoku. Fragmenty rezerwatu oddzielone są od siebie pastwiskami i polami uprawnymi. Celem jego utworzenia była ochrona cennego i pięknego krajobrazu, licznych elementów przyrody nieożywionej (skały wapienne i turnie, kamieniste koryto potoku z kaskadami) oraz interesującej flory naskalnych roślin wapieniolubnych i innych rzadkich gatunków roślin. Rezerwat ma bardzo ciekawą budowę geologiczną z przewagą skał wapiennych z okresu jury i kredy, tworzących urozmaicone formy przestrzenne.
Opis.
Tuż zaraz za wejściem do rezerwatu, po lewej stronie, znajduje się skała zwana Czubatą. W sąsiedztwie rezerwatu (ok. 200 m) przy polnej drodze na północnych zboczach doliny znajduje się duża rzadkość – Bazaltowa Skałka (pomnik przyrody) pochodzenia wulkanicznego. W tym miejscu ok. 100 mln lat temu niewielka ilość magmy przebiła się na powierzchnię i zastygła. Po południowej stronie potoku znajduje się duże urwisko Smolegowej Skały zbudowanej z wapieni krynoidowych serii czorsztyńskiej. W tym miejscu zbocza doliny zwężają się tworząc Wąwóz Międzyskały. Potok tworzy liczne kaskady, bystrza, skałki i głębokie, wybite przez spadającą wodę baniory. Jego dno zbudowane jest również z wapieni krynoidowych serii czorsztyńskiej. W pobliżu miejsca, gdzie uchodzi Potok Zimna Studnia, na północnej stronie Białej Wody, nieco wyżej znajduje się charakterystyczna Czerwona Skałka, zwana też Skałą Sfinks. Naprzeciwko niej, po drugiej stronie potoku, znajdują się Konowalskie Skały, tworzące skalny amfiteatr. Dalej za Czerwoną Skałką znajdują się Kornajowskie Skały, których nazwa pochodzi od istniejącego tu dawniej osiedla Kornaje. Trzeci fragment rezerwatu znajduje się w miejscu, gdzie Potok Brysztański uchodzi do Białej Wody. Naprzeciwko składu drzewa znajduje się tutaj duża Kociubylska Skała o ścianach stromo opadających do potoku. U jej wschodnich podnóży są tablice informacyjne. Ostatni fragment rezerwatu, do którego nie prowadzi już szlak turystyczny, znajduje się w środkowej części Brysztańskiego Potoku i obejmuje Brysztańskie Skały.
Historia.
Przed utworzeniem rezerwatu teren wąwozu był wykorzystywany gospodarczo. Początki osadnictwa na tym terenie sięgają czasów Bolesława Chrobrego. Od drugiej połowy XIV wieku przybyli tu Wołosi, którzy przynieśli z sobą kulturę pasterską, a następnie zaczęli się osadzać na dolinach. Powstała wieś Biała Woda zamieszkiwana przez Rusinów, którzy utrzymywali się z wypasu zwierząt, uprawy roli i drobnego rzemiosła (specjalizowali się w naprawie potłuczonych glinianych garnków, które po sklejeniu wzmacniali drutem). Zaludnienie wzrastało, karczowano lasy, na początku XIX wieku wieś była już silnie przeludniona, pola uprawne bardzo rozdrobnione, lasy utrzymały się tylko na bardzo stromych i skalistych terenach. Po II wojnie światowej w ramach akcji „Wisła” w 1947 r. wysiedlono Rusinów, a zabudowania spalono. Widoczne są jeszcze na terenie rezerwatu resztki fundamentów i zdziczałe drzewka owocowe. Na przejętych przez państwo terenach wsi rozwijano pasterstwo (wypas owiec).
Flora.
Teren rezerwatu jest w większości bezleśny, jedynie w południowej części występują niewielkie półnaturalne płaty lasu mieszanego o urozmaiconym składzie gatunkowym oraz buczyna karpacka. Przeważa w nich buk, świerk i jawor. Wśród drzewostanu rezerwatu występują ponadto jesion wyniosły, sosna zwyczajna, wierzba krucha, wierzba siwa, jarzębina, lipa drobnolistna, modrzew europejski, olcha szara, brzoza brodawkowata, wiąz górski, czereśnia ptasia. Pozostałościami po dawnych mieszkańcach są zdziczałe drzewa owocowe, kasztanowiec zwyczajny i lipa szerokolistna.
Na skałach występują zbiorowiska roślin naskalnych i kserotermicznych, na żyźniejszych fragmentach roślinność łąkowa. Licznie występuje jałowiec pospolity. Murawy naskalne tworzone są przez dwa zespoły roślinne: "Festucetum pallentis" i "Seslerietum variae". Wśród występujących tu roślin zielnych są: sesleria skalna, stokrotnica górska, kostrzewa blada, dziewięćsił bezłodygowy, zerwa kulista, przytulia nierównolistna, ostrożeń lepki, rozchodnik ostry, goryczuszka orzęsiona, zimowit jesienny, jastrzębiec sabaudzki. Występują też tak rzadkie w Polsce gatunki roślin, jak krwawnik szczecinkolistny, dwulistnik muszy i turzyca obła. Wielką osobliwością florystyczną są znajdujące się na północnej ścianie Smolegowej Skały reliktowe stanowiska roślin górskich, które w Polsce występują jedynie w Tatrach i właśnie tutaj: dębik ośmiopłatkowy, konietlica alpejska, pępawa Jacquina.
Informacje turystyczne.
Do rezerwatu dochodzi się drogą asfaltową z Jaworek, wzdłuż rzeki Grajcarek, obok stadniny koni, słynnej „Muzycznej Owczarni” i domu noclegowego Biała Woda. Przy drodze ładna kapliczka z cebulastą kopułą drewnianą (ulubiony motyw fotograficzny turystów), a przy niej najdalej położony parking. Przy wejściu do rezerwatu dydaktyczne tablice informacyjne (również Małopolskiego Szlaku Geoturystycznego). W rezerwacie nie pobiera się opłat za wstęp.

</doc>
<doc id="681714" url="https://pl.wikipedia.org/wiki?curid=681714" title="Bolesław Faron">
Bolesław Faron

Bolesław Faron (ur. 17 lutego 1937 w Czarnym Potoku) – polski historyk literatury specjalizujący się w historii literatury polskiej, profesor nauk humanistycznych, krytyk, publicysta, polityk, przedsiębiorca. Minister oświaty i wychowania w latach 1981–1985.
Życiorys.
Syn Jana i Anny. Absolwent I Liceum Ogólnokształcącego im. Jana Długosza w Nowym Sączu (1954), studiował filologię polską w Wyższej Szkole Pedagogicznej w Krakowie (1954–1958). Po studiach pracował jako wychowawca w Internacie Zasadniczej Szkoły Zawodowej w Nowej Hucie (1958–1961) i nauczyciel języka polskiego w II LO im. Króla Jana III Sobieskiego w Krakowie (1959–64). W 1966 uzyskał stopień doktora nauk humanistycznych WSP (praca "Twórczość Zbigniewa Uniłowskiego na tle prozy drugiego dziesięciolecia międzywojennego"). W latach 1971–75 został prorektorem WSP, a od 1975 pełnił funkcję przewodniczącego Komisji Historycznoliterackiej Oddziału Polskiej Akademii Nauk w Krakowie (poprzednio sekretarz naukowy). W tym samym roku uzyskał stopień doktora habilitowanego (praca "Stefan Kołaczkowski jako krytyk i historyk literatury"), został także rektorem WSP (do 1981). W wieku 41 lat, w 1978 roku otrzymał od Rady Państwa tytuł profesora nadzwyczajnego nauk humanistycznych. Od 2000 roku dyrektor Instytutu Filologii Polskiej Akademii Pedagogicznej w Krakowie. Wchodzi także w skład rady programowej Akademii Jakości Życia przy Małopolskiej Wyższej Szkole Zawodowej im. Józefa Dietla w Krakowie. Współpracownik i członek komitetu redakcyjnego „Rocznika Sądeckiego”. Członek Klubu Przyjaciół Ziemi Sądeckiej.
W okresie 1952–1956 należał do Związku Młodzieży Polskiej. W 1956 roku wstąpił do Polskiej Zjednoczonej Partii Robotniczej. Był delegatem na VI i IX Zjazd PZPR, obejmował w latach 1966–1971 funkcję I sekretarza komitetu uczelnianego partii przy WSP, od 1981 do 1986 był zastępcą członka Komitetu Centralnego PZPR. Do Narodowej Rady Kultury należał w latach 1983–86. Od lutego 1981 do listopada 1985 roku był ministrem oświaty i wychowania w rządzie Wojciecha Jaruzelskiego (za jego rządów opracowano Kartę Nauczyciela oraz zniesiono obowiązkową maturę z matematyki).
Radca ds. kultury i nauki ambasady polskiej i dyrektor Instytutu Polskiego w Wiedniu (1986–1990).
Uczestnik życia krytycznoliterackiego, współpracownik pism, np. („Ruch Literacki” – redaktor naczelny w latach 1977–81, „Twórczość”, „Odra”, „Życie Literackie”, „Ojczyzna-Polszczyzna”, „Przegląd Humanistyczny”). Założyciel i dyrektor naukowy Wydawnictwa Edukacyjnego w Krakowie (od 1993), inicjator edycji serii podręczników do nauki języka polskiego "To lubię". Specjalista z zakresu literatury Młodej Polski, dwudziestolecia międzywojennego i piśmiennictwa współczesnego; znawca twórczości Władysława Orkana i Zbigniewa Uniłowskiego.
Mieszka w Krakowie. Jest bratem Stanisława Farona.

</doc>
<doc id="681719" url="https://pl.wikipedia.org/wiki?curid=681719" title="Karabin FAC-70">
Karabin FAC-70

Foote Automatic Carbine – 1970 (FAC-70) – amerykański karabin szturmowy kalibru 5,56 mm skonstruowany w latach 70. XX wieku przez J.P. Foote’a. Była to broń samoczynno-samopowtarzalna działająca na zasadzie odprowadzania gazów prochowych z przewodu lufy, z kolbą stałą, wykonana z tworzywa sztucznego lub drewna.

</doc>
<doc id="681724" url="https://pl.wikipedia.org/wiki?curid=681724" title="Kazimierz Ostrowicz">
Kazimierz Ostrowicz

Kazimierz Ostrowicz (ur. 22 września 1921 w Glinianach, zm. 28 lipca 2002 we Wrocławiu) – polski aktor.
Pracę aktorską rozpoczynał w 1949 roku w Teatrze Lalek w Wałbrzychu, gdzie był równocześnie kierownikiem technicznym. W 1959 roku przeniósł się do Wrocławia, gdzie został aktorem Teatru Rozmaitości. W 1972 roku wrócił do Wałbrzycha i do przejścia na emeryturę w 1978 roku był w zespole Teatru Dramatycznego. W 1971 roku zdał egzamin eksternistyczny. Pochowany we Wrocławiu na Cmentarzu Osobowickim 1 sierpnia 2002 roku (Pole 84).

</doc>
<doc id="681734" url="https://pl.wikipedia.org/wiki?curid=681734" title="Kruszewo">
Kruszewo

Kruszewo (, arum. "Crushuva", lub – "Krusovo") – miasto w południowo-zachodniej Macedonii Północnej, położone na wschodnich stokach szczytu Buszawa w górach Luben. Ośrodek administracyjny gminy Kruszewo. Liczba ludności – 5530 osób (80% Macedończyków, 19% Wołochów) [2002], wysokość – 1015 m n.p.m. (najwyżej położone miasto Macedonii). Przeciętna całoroczna temperatura – 8,3 °C, przeciętna temperatura lata – 17,4 °C, średnia wilgotność powietrza – 76%, usłonecznienie roczne – 2090 godzin, występowanie pokrywy śnieżnej – około 80 dni w roku.
Historia.
Pierwsza pisemna wzmianka o Kruszewie pochodzi z 1467, gdy miasto wraz z Prilepem i 31 innymi wsiami przeszło pod władanie Husein-bega. W XVIII wieku do miasta przybyły grupy chrześcijan, którzy uciekając przed atakami Alego Paszy z Janiny opuścili wschodnią Albanię i zachodnią Macedonię (głównie Arumuni z Moskopola w Albanii). Ponieważ było wśród nich sporo wykształconych rzemieślników, kupców i artystów, zaowocowało to przyspieszeniem gospodarczego i kulturalnego rozwoju miasta na przełomie XVIII i XIX wieku. W XIX wieku artyści z Kruszewa – budowniczowie, rzeźbiarze, pisarze ikon (zografowie) – byli znani w całej Macedonii, a nawet w sąsiednich krajach. W czasie powstania ilindeńskiego w 1903 Kruszewo było stolicą Republiki Kruszewskiej, istniejącej jedynie 10 dni. Po jego upadku miasto zostało niemal całkowicie zniszczone przez wojska osmańskie.
Kruszewo jest dziś jedynym miejscem, gdzie język arumuński ma status języka urzędowego.
Zabytki.
Do zabytków Kruszewa i najbliższej okolicy należą m.in.:

</doc>
<doc id="681735" url="https://pl.wikipedia.org/wiki?curid=681735" title="Łańsk">
Łańsk

Łańsk (niem. "Lanskerofen") – oficjalnie uroczysko-dawna miejscowość położona w województwie warmińsko-mazurskim, w powiecie olsztyńskim, w gminie Stawiguda.
Ośrodek wypoczynkowy "Łańsk" na terenie obrębu ewidencyjnego Pluski, bez budynków mieszkalnych z adresem.
W latach 1975–1998 miejscowość należała administracyjnie do województwa olsztyńskiego.
Osada leży na terenie Pojezierza Olsztyńskiego. Osada znajduje się w historycznym regionie Warmia.
W zestawieniu miejscowości Meyera występuje jako biuro administracji leśnej (nadleśnictwo) "Lanskerofen", zamieszkana przez 90 osób. Na mapie nazwa "O.F. Lansker Ofen", symbol leśniczówki i zabudowań
Po drugiej wojnie światowej nadleśnictwo rozbudowano w ośrodek wypoczynkowy Urzędu Rady Ministrów PRL oznaczony kryptonimem W-1, a obecnie Kancelarii Premiera RP. Był pilnie strzeżony, ogrodzony dwumetrowym płotem. W 1994 r. rząd Waldemara Pawlaka chronił się tam przed dziennikarzami. Obecnie osobistości stanowią nikły odsetek gości w Łańsku. Sympozja i zjazdy organizowane są w ośrodku przez kluby biznesu, stowarzyszenia i firmy.
Lasy Łańskie, bogate w zwierzynę łowną, od dawna przyciągały znanych myśliwych. Jeszcze przed I wojną światową polował tu feldmarszałek Paul von Hindenburg, a nieco później Hermann Göring. Od roku 1952 ośrodek w Łańsku często gościł Bolesława Bieruta, który zdecydował o rozbudowie obiektu. Przez kolejne lata Łańsk odwiedzało wielu ówczesnych polityków: Władysław Gomułka, Nikita Chruszczow, Leonid Breżniew, szach Iranu Mohammad Reza Pahlawi, Josip Broz Tito, król Belgów Baldwin I Koburg, Erich Honecker, Fidel Castro oraz Edward Gierek, Teodor Palimąka i wielu innych.

</doc>
<doc id="681737" url="https://pl.wikipedia.org/wiki?curid=681737" title="Parkuj i Jedź w Warszawie">
Parkuj i Jedź w Warszawie

Parkuj i Jedź w Warszawie – system parkingów strategicznych „parkuj i jedź” zlokalizowany w Warszawie. Był on rozważany od 1995, w 1999 pojawiły się pierwsze ustalenia go dotyczące, a w 2004 rozpoczęto przygotowania do realizacji projektu. Rok później na drodze przetargów wybrano wykonawców pierwszych trzech obiektów, których budowę rozpoczęto w 2006. Ostatecznie system został uruchomiony w 2007.
W 2022 roku w skład systemu wchodziło 16 parkingów z 4,6 tys. miejsc postojowych dla samochodów i prawie tysiącem dla rowerów. Obiekty ulokowane są przy węzłach komunikacyjnych w peryferyjnych dzielnicach miasta i po zostawieniu na nich pojazdu pozwalają na kontynuację podróży środkami komunikacji miejskiej.
Zarządcą obiektów jest Zarząd Transportu Miejskiego w Warszawie.
Historia.
Plany i przygotowania do realizacji projektu.
W 1995 uchwalona została „Polityka transportowa dla m.st. Warszawy”, w której system parkingów strategicznych Parkuj i Jedź uznano za jedno z narzędzi do ograniczenia ruchu samochodów osobowych w centrum miasta przy priorytecie dla transportu publicznego. 25 października 1999 Rada m.st. Warszawy przyjęła uchwałę nr XVI/145/99 w sprawie ustaleń wiążących warszawskie gminy przy sporządzaniu miejscowych planów zagospodarowania przestrzennego w zakresie ustaleń dla systemu parkingów strategicznych P+R. W dokumencie samorządy zobowiązano do uwzględnienia w planach miejsc, w których mogłyby powstać parkingi przesiadkowe, a następnie miejsca te określono w „Planie Zagospodarowania m.st. Warszawy”. 15 marca 2002, wraz ze zmianą ustroju Warszawy polegającą na przekształceniu warszawskich gmin w dzielnice, dokument zmienił nazwę na „Studium uwarunkowań i kierunków zagospodarowania przestrzennego m.st. Warszawy”. Wytypowano w nim 30 lokalizacji dla parkingów, a także m.in. zapisano informacje o zagospodarowaniu poszczególnych działek i ich stanie prawnym.
W czerwcu 2004 ówczesny zastępca prezydenta Warszawy Sławomir Skrzypek zdecydował, że realizacją przedsięwzięcia "Budowa parkingów strategicznych „Parkuj i Jedź” (Park &amp; Ride)", a po jej zakończeniu również eksploatacją obiektów, będzie zajmować się Zarząd Transportu Miejskiego. Po tych ustaleniach podmiot rozpoczął przygotowania i zdecydował, że w I etapie inwestycji zostaną wybudowane cztery parkingi: Metro Młociny, Metro Marymont, Metro Wilanowska i Połczyńska. W związku z rozpoczęciem budowy odcinka bielańskiego linii M1 warszawskiego metra oraz planami wybudowania przy stacji końcowej Młociny węzła przesiadkowego, wykonanie parkingu Metro Młociny powierzono Metru Warszawskiemu.
Budowa pierwszych parkingów i inauguracja systemu.
Dla trzech parkingów I etapu inwestycji wybrano formułę „zaprojektuj i wybuduj”, w której do zadań zwycięzcy przetargu miało należeć zaprojektowanie parkingu, uzyskanie pozwolenia na budowę obiektu oraz jego wykonanie. Niespełna rok po decyzji o realizacji zadania ogłoszono pierwsze trzy przetargi. Ze względu na zbyt wysokie ceny oferentów unieważnione zostało postępowanie dotyczące parkingu Połczyńska. Drugi przetarg ogłoszony w połowie maja 2005 również zakończył się unieważnieniem i dopiero trzeci konkurs ogłoszony w lipcu 2005 wyłonił wykonawcę obiektu.
W maju 2005 podpisano umowę z przedsiębiorstwem Mostostal Warszawa na realizację parkingu Metro Wilanowska, w czerwcu umowę z PeBeKa Lubin na budowę parkingu Metro Marymont, a we wrześniu zawarto umowę z konsorcjum składającego się z Przedsiębiorstwa Robót Inżynieryjnych Budownictwa z Warszawy i przedsiębiorstwa Azet na parking Połczyńska. Budowę trzech obiektów rozpoczęto w 2006. 18 maja 2006 uchwałą Rady Warszawy do statutu ZTM wprowadzono realizację zadań związanych z zarządzaniem i eksploatacją parkingów P+R.
11 kwietnia 2007 miało miejsce uroczyste otwarcie parkingu P+R Metro Marymont. Był to pierwszy tego typu obiekt w Warszawie i w Polsce. 23 maja 2007 jako drugi został uruchomiony parking P+R Połczyńska. Przez pierwsze miesiące funkcjonowania systemu korzystanie z parkingów było darmowe. Regulamin wprowadzający opłaty za parkowanie wszedł w życie na początku września 2007.
2 stycznia 2008 uruchomiono trzeci parking P+R Wilanowska, a 25 października 2008 ostatni parking I etapu – Metro Młociny. Dwa lata później obiekt ten został rozbudowany o parking Metro Młociny. Obydwie inwestyce na Młocinach otrzymały częściową refundację w ramach dofinansowania budowy bielańskiego odcinka linii metra M1.
Rozbudowa systemu.
W latach 2006–2007, przed oddaniem do użytku pierwszego parkingu przy stacji metra Marymont, ZTM rozpoczął prace przygotowawcze do II etapu budowy systemu. Z lokalizacji zapisanych w „Studium uwarunkowań i kierunków zagospodarowania przestrzennego m.st. Warszawy” z 2002, które zweryfikowano pod kątem usytuowania, optymalnej liczby miejsc oraz możliwości przesiadki do środków transportu zbiorowego, wstępnie wytypowano 8 lokalizacji: Aleja Krakowska, Metro Kabaty, Metro Ursynów, Górczewska, Rembertów SKM, Wawer SKM, Falenica SKM i Żerań PKP. W lipcu 2006 ZTM otrzymał analizę budowy i wielkości nowych obiektów w wybranych miejscach wykonaną w ramach pracy doktorskiej przez Andrzeja Szaratę z Politechniki Krakowskiej. W trakcie przygotowań uzyskano również decyzje o Lokalizacji Inwestycji Celu Publicznego dla większości parkingów, jednak procedury związane z wydawaniem decyzji trwały aż do 2011 ze względu na protesty mieszkańców Falenicy i osiedla Górczewska, przeciągające się procedury administracyjne w przypadku parkingu Aleja Krakowska oraz brak prawa do dysponowania terenem należącym do PKP w przypadku parkingu Żerań PKP. By nie opóźniać realizacji projektu, ZTM wytypował dodatkowe 3 lokalizacje: Ursus Niedźwiadek, Metro Stokłosy i Wesoła SKM.
22 czerwca 2009 władze Warszawy podpisały z władzami województwa mazowieckiego umowę w sprawie unijnego dofinansowania budowy 8 obiektów P+R. W chwili podpisania dokumentu obejmowało ono 4 parkingi istniejące (Metro Marymont, Metro Wilanowska, Anin SKM i Metro Ursynów), 1 wybudowany i gotowy do uruchomienia (Aleja Krakowska), 2 budowane (Wawer SKM i Ursus Niedźwiadek) oraz 1 projektowany (Rembertów SKM).
Realizacja planowanych parkingów Rembertów SKM i Wesoła SKM oddalała się w czasie. Przeciw budowie parkingu przy stacji kolejowej Warszawa Rembertów protestowali mieszkańcy. Ponadto terenu, na którym miałby powstać obiekt, nie chciał opuścić poprzedni najemca, z którym PKP jako właściciel rozwiązało umowę najmu. Skierowanie tej sprawy do sądu wstrzymało zakup terenu przez miasto. Co więcej, zlokalizowanie obiektu po drugiej stronie torów skutkowałoby korzystniejszym dojazdem do niego z Rembertowa, Wesołej, Zielonki, Ząbek, Kobyłki i Sulejówka, jednak terenu tego również nie udało się pozyskać od kolei. Przez obszar, na którym miałby powstać parking Wesoła SKM natomiast, według decyzji środowiskowej o rozbudowie Warszawskiego Węzła Komunikacyjnego, miał przebiegać jeden z dwóch dodatkowych torów dobudowanych na linii kolejowej biegnącej przez przystanek Warszawa Wesoła. W przyszłości skutkowałoby to koniecznością rozebrania obiektu, dlatego ZTM rozwiązał umowę z projektantem parkingu. W związku z powyższym pod koniec 2012 zdecydowano, że zamiast realizacji dwóch wymienionych parkingów zostanie powiększony istniejący obiekt P+R Metro Stokłosy.
Ostatecznie budowę 6 parkingów w ramach II etapu zakończono 1 kwietnia 2015 wraz z otwarciem po rozbudowie parkingu Metro Stokłosy. W etapie tym powstały obiekty: Metro Stokłosy, Anin SKM, Metro Ursynów, Aleja Krakowska, Wawer SKM, Ursus Niedźwiadek. Dofinansowanie uzyskane na mocy umowy z 2009 objęło: Metro Marymont i Metro Wilanowska z I etapu oraz Anin SKM, Metro Ursynów, Aleja Krakowska, Wawer SKM i Ursus Niedźwiadek z II etapu, a także rozbudowę obiektu Metro Stokłosy.
Pod koniec 2016 P+R Aleja Krakowska, jako pierwszy parking w warszawskim systemie P+R, otrzymał niebiesko-zielone neony w miejscu dotychczasowych napisów. Wówczas zapowiedziano, że w 2017 podobne rozwiązania zostaną zamontowane także na pozostałych wielopoziomowych parkingach P+R.
W połowie stycznia 2017 ZTM podpisał umowę na zaprojektowanie i realizację parkingu P+R Metro Młociny III.
Parkingi wynajmowane.
15 października 2011, po rozpoczęciu budowy stacji metra Dworzec Wileński, w Centrum Handlowym Wileńska uruchomiono parking P+R CH Wileńska. Obiekt zlokalizowany na poziomie -1 parkingu centrum handlowego miał 265 miejsc dla samochodów osobowych, w tym 5 dla kierowców niepełnosprawnych, a także 5 miejsc na rowery. Początkowo parking miał być czynny do końca 2014, gdyż wprowadzono wtedy docelową organizację ruchu. Ostatecznie ze względu na przedłużające się odbiory centralnego odcinka linii metra M2 funkcjonowanie obiektu przedłużono najpierw do 14 lutego 2015, a następnie do końca marca.
W lutym 2012 ZTM Warszawa uruchomił 13. wówczas parking w systemie nazwany P+R Metro Imielin. Obiekt został usytuowany na tyłach Multikina zlokalizowanego w pobliżu stacji metra Imielin i przed rozpoczęciem eksploatacji wyremontowany przez właściciela. Został on jednak wyłączony z systemu P+R dnia 1 stycznia 2021 roku.
15 lutego 2015, w związku z pożarem mostu Łazienkowskiego, operator Stadionu Narodowego uruchomił na jego błoniach tymczasowy parking P+R Stadion Narodowy. Obiekt zlokalizowano na terenie pomiędzy al. Zieleniecką, a stacją Warszawa Stadion. Na jego terenie znalazło się 1500 miejsc parkingowych, a za korzystanie z nich nie pobierano opłat. Niedługo potem parking ograniczono do 110 miejsc przy nasypie kolejowym, a miejsca do nich przyległe można było wykorzystywać w przypadku zajęcia wszystkich miejsc podstawowych. Pod koniec 2015 nazwę parkingu zmieniono na P+R Warszawa Stadion.
Parkingi tymczasowe podczas Euro 2012.
30 stycznia 2012 otwarto pierwszy parking P+R z myślą o nadchodzącym wówczas Euro 2012. Obiekt zlokalizowany przy ul. Jagiellońskiej początkowo mógł pomieścić 100 samochodów osobowych, w tym 4 prowadzone przez osoby niepełnosprawne i służył dojeżdżającym z północnej części miasta. Zakładano jednak, że będzie to największy parking tymczasowy podczas mistrzostw otwarty przez cały czas trwania rozgrywek, gdyż istniała możliwość szybkiego powiększenia obiektu do 700 miejsc, a docelowo miał on liczyć 7000 miejsc.
W czerwcu 2012 w dni meczowe ZTM uruchamiał 11 tymczasowych parkingów P+R, z których 2 były przeznaczone wyłącznie dla autokarów. Ponadto w wybranych godzinach przed rozpoczęciem i po zakończeniu rozgrywek na trasach łączących te parkingi ze stadionem jeździły autobusy specjalnych linii z literą P w oznaczeniu.
Plany.
Przygotowania do III etapu rozwoju systemu P+R w Warszawie rozpoczęto podczas realizacji etapu II.
Na początku 2011 planowano, że etap III zostanie zrealizowany w latach 2014–2018 i w jego skład wejdzie 8 parkingów o łącznej liczbie miejsc parkingowych wynoszącej ponad 2000: Winnica, Jeziorki, Kabaty, Falenica, Żerań, Górczewska, Dawidy i Aleje Jerozolimskie.
Pod koniec 2012, gdy zrezygnowano z realizacji parkingów Rembertów SKM i Wesoła SKM, ZTM brał pod uwagę trzy lokalizacje obiektów przy przystankach kolejowych: na terenie Białołęki przy przystankach Warszawa Żerań i Warszawa Płudy oraz na Ursynowie przy przystanku Warszawa Jeziorki.
Na początku 2015 w ramach III etapu planowano wybudowanie obiektów: Żerań PKP, Płudy, Jeziorki, Wola Grzybowska oraz ponownie Rembertów i Wesoła. Ponadto istniała wówczas koncepcja, by w ramach osobnego zadania wykonać parking w rejonie skrzyżowania ul. Światowida z ul. Modlińską na Białołęce. W połowie września 2015 miasto nabyło grunt pod budowę tego parkingu.
W lipcu 2020 podpisano umowę na zaprojektowanie i budowę parkingu przy stacji Warszawa Jeziorki.
Cele.
Projekt ma na celu:
Zasady korzystania.
Parkingi są publiczne i niestrzeżone. Obiekty, jeśli zarządca nie zdecydował inaczej, są czynne 7 dni w tygodniu od godz. 4:30 do godz. 2:30 z wyjątkiem dni ustawowo wolnych od pracy. Przez pozostałą część doby ma miejsce nocna przerwa konserwacyjna.
Jednorazowa opłata za wynajem miejsca parkingowego jest uiszczana przy wyjeździe z obiektu i wynosi 100 zł. Z opłaty tej są zwolnione osoby, które w chwili wyjazdu z parkingu przedstawią ważny bilet ZTM co najmniej dobowy, bilet seniora, bilet dla dzieci z rodzin z trójką dzieci bądź dokument uprawniający do bezpłatnych przejazdów warszawską komunikacją miejską. Pozostawienie pojazdu w godzinach zamknięcia parkingu wiąże się z naliczeniem kary umownej w wysokości 100 zł.

</doc>
<doc id="681740" url="https://pl.wikipedia.org/wiki?curid=681740" title="Lista najwyższych budynków w Chicago">
Lista najwyższych budynków w Chicago

Chicago jest trzecim co do wielkości miastem w USA i drugim pod względem rozmiarów skupiskiem wieżowców w tym kraju. Obecnie znajduje się tu ponad 200 budynków, których wysokość przekracza 100 metrów. W budowie jest 8 budynków ponad 150-metrowych, w tym kilka przekraczających 200 metrów. Najwyższy z nich to 365-metrowy Vista tower. Łącznie, przyszłych wieżowców, które obecnie się buduje lub czekają na rozpoczęcie prac, jest 100.
Chicago

</doc>
<doc id="681747" url="https://pl.wikipedia.org/wiki?curid=681747" title="Włodzimierz Kaczanowski">
Włodzimierz Kaczanowski

Włodzimierz Czesław Kaczanowski ps. „Michał”, „Mirek”, „Włodek”, „Zośka” (ur. 20 listopada 1912 we Lwowie, zm. 1 sierpnia 1944 w Warszawie) – działacz Związku Niezależnej Młodzieży Socjalistycznej, w czasie okupacji niemieckiej członek grupy Gwardia, organizacji Polscy Socjaliści i Socjalistycznej Organizacji Bojowej (komendant główny od grudnia 1943). Poległ w powstaniu warszawskim 1 sierpnia 1944.
Życiorys.
Syn Mieczysława, prawnika, urzędnika pocztowego i Zofii Marii z domu Kossowskiej. W trakcie I wojny światowej przebywał wraz z rodziną na Morawach, w Bielsku, na Śląsku, w Tarnowie i w Krakowie.
W czerwcu 1919 przeniósł się do Warszawy. Uczęszczał do stołecznego Gimnazjum im. Tadeusza Reytana, które ukończył w 1931. Od 1931 do 1935 studiował na Wydziale Matematyczno-Przyrodniczym Uniwersytetu Warszawskiego, zaś od 1933 kontynuował studia na Wydziale Nauk Ekonomiczno-Społecznym Wolnej Wszechnicy Polskiej. W trakcie studiów podjął działalność w ZNMS, zaś od 1933 pełnił funkcję sekretarza środowiska warszawskiego Związku Niezależnej Młodzieży Socjalistycznej.
W latach 1935–1936 odbywał służbę wojskową w Szkole Podchorążych Rezerwy Łączności w Zegrzu pod Warszawą. Ukończył ją w stopniu plutonowego podchorążego. Od jesieni 1936 do rozwiązania organizacji w 1938, przewodniczył Komitetowi Wykonawczemu ZNMS. W 1936 za działalność socjalistyczną, był więziony przez kilka miesięcy w Warszawie. Bezpośrednio przed wojną pracował w Powszechnym Zakładzie Ubezpieczeń Wzajemnych.
Brał udział w wojnie obronnej 1939 i dostał się do niewoli radzieckiej, ukrywając swój stopień wojskowy. Jako żołnierz został w listopadzie 1939 w drodze wymiany skierowany do niewoli niemieckiej. Do lata 1940 przebywał w obozie jenieckim, skąd został zwolniony po złamaniu ręki.
Po wyjściu na wolność związał się z konspiracyjną grupą socjalistów „Gwardia”, wchodząc w skład jej kierownictwa. We wrześniu 1941 wraz z „Gwardią” przeszedł do organizacji „Polscy Socjaliści”. Pod koniec 1941 przeszedł przeszkolenie na specjalnym kursie dywersyjno-sabotażowym organizowanym przez Związek Odwetu. Na wiosnę 1942 objął funkcję zastępcy szefa Wydziału Sabotażu i Dywersji Formacji Bojowo-Milicyjnych Polskich Socjalistów, zaś od lipca 1942 po aresztowaniu Tadeusza Korala był szefem wydziału. Brał osobisty udział w akcjach dywersyjnych m.in. zniszczeniu niemieckich warsztatów samochodowych przy ul. Dobrej w Warszawie.
Po połączeniu części Polskich Socjalistów do PPS-WRN i powstaniu w marcu 1943 Socjalistycznej Organizacji Bojowej, został zastępcą jej komendanta głównego Leszka Raabe „Marek”, wchodząc w skład tzw. Ścisłej Komendy Głównej SOB.
Podczas powstania w getcie warszawskim prowadził działania wspierające walczących bojowników, m.in. wyprowadził z getta żydowskich członków PPS. Po zaginięciu bez wieści Leszka Raabe, od grudnia 1943 w stopniu porucznika był komendantem głównym SOB. W 1944 czasowo przebywał w oddziale partyzanckim SOB koło Częstochowy.
W lipcu 1944 grupa SOB mobilizowała się wraz z IV batalionem OW PPS im. Jarosława Dąbrowskiego na Żoliborzu. Batalion OW PPS 1 sierpnia 1944, ok. 14.00 został zaatakowany przez Niemców, w trakcie koncentracji w kotłowni przy ul. Suzina. Oddział wycofał się w dwóch grupach. Kaczanowski był w grupie która udała się w stronę rogu ulic Słowackiego i Potockiej. Chcąc uniknąć starcia z przeważającymi oddziałami nieprzyjaciela, żołnierze OW PPS skierowali się w głąb ul. Gdańskiej, tam dostali się pod ostrzał z budynku Szkoły Gazowej. Nieprzyjacielski ogień spowodował duże straty. Zginęło wówczas sześciu żołnierzy, w tym ppor. Kaczanowski. Natomiast według Stefana Wyleżyńskiego, Kaczanowski poległ tuż przy wyjściu z kotłowni na ul. Suzina.
Pośmiertnie awansowany do stopnia majora i odznaczony w kwietniu 1947 przez KRN Krzyżem Srebrnym Orderu Virtuti Militari.

</doc>
<doc id="681755" url="https://pl.wikipedia.org/wiki?curid=681755" title="USS Saipan">
USS Saipan

Okręty US Navy o nazwie USS "Saipan", pochodzącej od wyspy Saipan, miejsca walk w czasie II wojny światowej:

</doc>
<doc id="681760" url="https://pl.wikipedia.org/wiki?curid=681760" title="Biała Woda (Jaworki)">
Biała Woda (Jaworki)

Biała Woda (łem. Біла Вода) – część wsi Jaworki w Polsce położona w województwie małopolskim, w powiecie nowotarskim, w gminie Szczawnica. 
Biała Woda położona jest w dolinie potoku Biała Woda.
Historia.
Od drugiej połowy XIV wieku okoliczne tereny były wypasane przez pasterski lud Wołochów, którzy przynieśli ze sobą kulturę pasterstwa. Z czasem zaczęli się osadzać w dolinach. Powstała wieś lokowana na prawie wołoskim. W 1651 roku było tu 9 zagrodników, odrabiali po 12 dni pańszczyzny i zobowiązani byli do służby wojskowej. Jej mieszkańcy Rusini, należący do grupy określanej jako Łemkowie utrzymywali się dalej z pasterstwa, ale zaczęto także karczować lasy pod uprawę ziemi. Z czasem ludność wsi tak się powiększyła, że lasy ostały się już tylko w zupełnie nieprzydatnych do uprawy stromych ścianach wąwozów lub na bardzo skalistym terenie. Pola uprawne uległy ogromnemu rozdrobnieniu. Mieszkańcy znani byli także z naprawy stłuczonych garnków glinianych, które po sklejeniu przeżutym chlebem żytnim wzmacniali drutem. Biała Woda była niepisaną „stolicą” druciarzy. Drutując garnki docierali nawet po Warszawę i Kijów. W latach 1738–1739 wydobywano też topniki i rudę żelaza dla huty w Szlachtowej. 
Dawniej tereny te określano nazwą Rusi Szlachtowskiej. Wieś oddzielona była od pozostałej części Łemkowszczyzny przez pasmo Radziejowej, oraz zdominowaną przez polską ludność doliną Popradu. Wskutek tego jej mieszkańcy podlegali silnym wpływom polskim i słowackim. W 1931 w Białej Wodzie na powierzchni 15,3 km² było 110 zagród, w których mieszkało 494 ludzi. Inwentarz liczył 21 koni, 323 krowy i 411 owiec.
Po II wojnie światowej w 1947 r. w ramach Akcji „Wisła” cała ludność wsi została wysiedlona, a zabudowania spalone. Z całej wsi ocalał jeden tylko dom (kilkaset metrów na południe od rezerwatu przyrody Biała Woda, na dawnym osiedlu Kornaje), oraz urocza, murowana kapliczka kryta gontami przed wejściem do tego rezerwatu. Można jeszcze odnaleźć fundamenty domów, resztki podmurowań i zdziczałe drzewka owocowe, a także nasadzone okazy lipy szerokolistnej i kasztanowca zwyczajnego. Na stromych górskich stokach widoczne są tarasy dawnych pól uprawnych, częściowo już zarastające drzewami. Opustoszałe tereny wykorzystywane były przez jakiś czas w celach pasterskich – w okresie socjalizmu istniała spółdzielnia (w lesie na zboczach Wierchliczki jeszcze stoi drewniany, zrujnowany jej budynek) i paśli tutaj owce górale z Podhala.
Po wysiedleniu Łemków wieś została następnie zasiedlona powtórnie, głównie przez ludność ze Spisza i Podhala. Na terenie dawnej wsi Biała Woda w dolinie potoku utworzono w 1963 rezerwat przyrody Biała Woda, jeden z najładniejszych rezerwatów Pienin, licznie odwiedzany przez turystów. Na dawnych polach uprawnych prowadzony jest tzw. wypas kulturowy owiec i bydła, a przez teren wsi prowadzą popularne szlaki turystyki pieszej, rowerowej i konnej. Przyczyną dużej ich popularności są rozległe widoki na Pieniny, Tatry, Beskid Sądecki, Gorce i słowackie góry, jakie roztaczają się z otwartych, bezleśnych partii wierzchołkowych wzniesień ponad doliną Białej Wody. Niestety, akcja ich zalesiania prowadzona przez Nadleśnictwo Krościenko niewątpliwie spowoduje spadek ich atrakcyjności turystycznej.
1 stycznia 2008 obszar Białej Wody został wyłączony spod administracji miasta Szczawnicy (w związku ze zmianą rodzaju gminy z miejskiego na miejsko-wiejski) i przyłączony do nowo powstałej (również wyłączonej ze Szczawnicy) wsi Jaworki, otrzymując ze względu na swoją historyczną wartość status "części wsi".
Z dawną wsią Biała Woda związane są liczne legendy (zob. link zewn.)

</doc>
<doc id="681762" url="https://pl.wikipedia.org/wiki?curid=681762" title="Lista najwyższych budynków w Memphis">
Lista najwyższych budynków w Memphis

Memphis jest miastem w środkowej części Stanów Zjednoczonych, w stanie Tennessee, w hrabstwie Shelby. Znajduje się tutaj 7 budynków przekraczających 100 metrów wysokości. Najstarszy z nich, Sterick Building, został zbudowany na początku lat 30. XX wieku.

</doc>
<doc id="681763" url="https://pl.wikipedia.org/wiki?curid=681763" title="Bołogoje">
Bołogoje

Bołogoje (ros. "Бологое"), to miasto położone w zachodniej Rosji na terenie obwodu twerskiego, centrum administracyjne Rejonu bołogowskiego, 164 km na północny zachód od Tweru.
Historia.
Pierwsza wzmianka o miejscowości pochodzi z 1495 i przyjęta jest za datę założenia. Nazwa przyjęta została od sąsiedniego jeziora o tej samej nazwie, a oznacza "błogi". W 1851 zbudowano tu stację kolejową na linii Moskwa-Sankt Petersburg, później doprowadzono tu drugą linię kolejową Rybińsk-Psków-Windawa. Rozpoczął się rozwój miejscowości związany głównie z koleją i w 1926 zostało miastem.

</doc>
<doc id="681764" url="https://pl.wikipedia.org/wiki?curid=681764" title="Richard Griffiths">
Richard Griffiths

Richard Griffiths (ur. 31 lipca 1947 w Thornaby-on-Tees, zm. 28 marca 2013 w Coventry) – brytyjski aktor, znany m.in. z roli Vernona Dursleya w serii filmów o Harrym Potterze.
Od 1980 był żonaty z Heather Gibson. Para nie miała dzieci.
Aktor zmarł w szpitalu w Coventry podczas operacji serca.

</doc>
<doc id="681766" url="https://pl.wikipedia.org/wiki?curid=681766" title="Bruno Reuter">
Bruno Reuter



</doc>
<doc id="681770" url="https://pl.wikipedia.org/wiki?curid=681770" title="Dynamon K">
Dynamon K

Dynamon – mieszanina saletry amonowej z łatwo utleniającymi się substancjami palnymi (mączka drzewna, torf, kora sosnowa). 
Prędkość detonacji jest różna; waha się od 2100 do 3100 m/s, temperatura wybuchu od 1900 do 2750°C. Mają takie samo zastosowanie jak amonity i są do nich zbliżone siłą działania.
Skład: 90% azotan amonu, 10% mączka drzewna
Prędkość detonacji: 2800-3100 m/s, próba Trauzla: 320 cm3

</doc>
<doc id="681779" url="https://pl.wikipedia.org/wiki?curid=681779" title="Karabin Gew41">
Karabin Gew41

Gewehr 41 – niemiecki karabin samopowtarzalny z okresu II wojny światowej. Występował w 2 wersjach, zależnie od producenta: Gew41(W) – produkcji Carl Walther Waffenfabrik oraz Gew41 (M) – produkcji Mauser-Werke Oberndorf Waffensysteme GmbH.
Na początku lat 40., w armii niemieckiej coraz bardziej uwidaczniała się potrzeba zwiększenia efektywności piechoty, poprzez zastąpienie dotychczas używanych karabinów powtarzalnych (konstrukcyjnie sięgających końca XIX wieku), nowocześniejszą bronią samopowtarzalną. 
W celu opracowania nowego karabinu przygotowano specyfikację, rozesłaną następnie do potencjalnych producentów. Główne wymagania dla konstrukcji obejmowały następujące założenia: 
Swoje prototypy przedstawiły dwie firmy: Mauser oraz Walther. Obie konstrukcje były do siebie zbliżone. Działały na zasadzie wykorzystania energii gazów prochowych odprowadzanych z wylotu lufy, oraz posiadały stałe 10-nabojowe magazynki, ładowane przy pomocy 5-nabojowych łódek Mausera Kar98k. Różniły się sposobem ryglowania: wersja Mausera ryglowana była przez obrót zamka, a Walthera ryglami rozchylnymi.
Gew41 (M) okazał się konstrukcją kompletnie nieudaną. Zastosowany system ryglowania, uwzględniający zarówno tryb samopowtarzalny, jak i możliwość ręcznego przeładowywania rączką zamkową, jak w zamkach czterotaktowych Kar98k był bardzo skomplikowany. Dodatkowo karabin był zawodny i miał problemy z celnością. Po wyprodukowaniu zaledwie 6 673 egzemplarzy produkcję wstrzymano, a 1 673 szt. zwrócono, jako nienadające się do użytku. 
Gew41 (W) odniósł większy sukces, głównie z powodu zignorowania przez producenta dwóch ostatnich wymagań specyfikacji. System ryglowania okazał się dużo prostszy i mniej zawodny niż w wersji Mausera. Szacuje się, że wyprodukowano ich od 40 do 150 tys., jednak wyprodukowane egzemplarze ulegały szybkiemu zużyciu na froncie.
Problemem obu karabinów było szybkie zanieczyszczanie się układu gazowego, prowadzące do częstych awarii. Na domiar złego układ ten, składał się z wielu ciasno spasowanych ze sobą części, przez co był trudny w demontażu i utrzymaniu w czystości, w warunkach polowych. 
Po ataku III Rzeszy na ZSRR, w 1941 r. w ręce Niemców dostało się wiele egzemplarzy radzieckich karabinów SWT. Zastosowany w nich system odprowadzania gazów przez boczny otwór lufy, wykazał sensowność takiego rozwiązania, które postanowiono zaadaptować. Efektem było powstanie karabinu Gew43, łączącego konstrukcję Gew41(W) z mechanizmem gazowym SWT.

</doc>
<doc id="681781" url="https://pl.wikipedia.org/wiki?curid=681781" title="Osioł nubijski">
Osioł nubijski

Osioł nubijski, osioł afrykański, także osioł dziki ("Equus africanus") – gatunek ssaka z rodziny koniowatych (Equidae). Jego forma udomowiona to osioł domowy.
W stanie dzikim zamieszkuje obszary pustynne i półpustynne. Liczebność obu podgatunków szacuje się na ok. 200 osobników. Znane są dwa podgatunki współcześnie żyjące, oba krytycznie zagrożone:
Trzeci, wymarły podgatunek "E. a. atlanticus" żył w Afryce północnej. W "Polskim nazewnictwie ssaków świata" osła nubijskiego przedstawiono jako podgatunek osła domowego ("Equus asinus").
Osioł nubijski ma bardzo niskie wymagania pokarmowe, dobrze znosi warunki terenów górzystych, jest bardzo wytrzymały na brak wody. Dzikie osły żyją w stadach (10–15 osobników) przewodzonych przez najbardziej doświadczoną oślicę.
Badania mtDNA wskazują na bardzo bliskie pokrewieństwo osła domowego z osłem somalijskim.

</doc>
<doc id="681782" url="https://pl.wikipedia.org/wiki?curid=681782" title="Nielidowo">
Nielidowo

Nielidowo () – miasto położone w zachodniej Rosji na terenie obwodu twerskiego, nad rzeką Mieża; centrum administracyjne rejonu nielidowskiego, 276 km na południowy zachód od Tweru.
Komunikacja.
Znajduje się tu stacja kolejowa Nielidowo, położona na linii Moskwa-Siebież. W pobliżu miasta przebiega droga magistralna M9, a przez samo miasto szosa na Biełyj.
Historia.
Miejscowość powstała przy zbudowanej na początku XX w. stacji kolejowej. .

</doc>
<doc id="681786" url="https://pl.wikipedia.org/wiki?curid=681786" title="TKOS">
TKOS



</doc>
<doc id="681788" url="https://pl.wikipedia.org/wiki?curid=681788" title="Rocky II">
Rocky II

Rocky II – film z 1979 roku, który jest drugą częścią serii o bokserze Rockym Balboa, którego grał Sylvester Stallone. Podobnie jak w poprzedniej części, role Apollo Creeda zagrał Carl Weathers. Slogan tej części brzmi "The Rematch Of The Century" ("Rewanż stulecia").
Fabuła.
Po walce, Rocky Balboa i Apollo Creed trafiają do szpitala. W czasie leczenia Rocky dowiaduje się, że przy każdym mocniejszym ciosie może stracić wzrok. Razem z Adrian postanawiają, że Włoski Ogier kończy z boksem. Po wyjściu ze szpitala, Rocky oświadcza się Adrian. Biorą ślub. Ich rodzina wkrótce ma się powiększyć. Rocky zaczyna pracować w reklamie. Zachwalając dezodorant marki „Dzikus”, myli się kilkakrotnie i wylatuje z planu. Postanawia nauczyć się czytać i znaleźć zatrudnienie w biurze. Pracę znajduje w rzeźni. Po redukcji etatów, traci ją. Po porodzie, Adrian zapada w śpiączkę. Tymczasem media atakują Apollo mówiąc, że walka była sprzedana. Ten na konferencji prasowej mówi, że jest gotowy na rewanż z Rockym. Rocky unika go jak tylko może. Jednak, gdy pieniądze po walce z Apollo szybko się kończą, Rocky postanawia walczyć w rewanżu. Razem ze swoim trenerem, Mickeyem Goldmillem, ciężko trenuje. Nadchodzi rewanż. 

</doc>
<doc id="681790" url="https://pl.wikipedia.org/wiki?curid=681790" title="Allozaur">
Allozaur

Allozaur ("Allosaurus") – rodzaj dużego teropoda z rodziny allozaurów (Allosauridae) żyjącego w późnej jurze, 155–145 mln lat temu. Nazwa "Allosaurus", oznaczająca „inny jaszczur”, pochodzi od greckich słów /"allos" („inny”, „dziwny”) oraz /"sauros" („jaszczur”). Pierwsze szczątki z pewnością należące do przedstawicieli tego rodzaju zostały opisane w 1877 roku przez Othniela Charlesa Marsha. Jako jeden z pierwszych dobrze poznanych teropodów przez długi czas wzbudzał zainteresowanie kręgów pozapaleontologicznych i był dinozaurem często pojawiającym się w filmach fabularnych i dokumentalnych.
"Allosaurus" był dużym dwunożnym drapieżnikiem z wielką, wyposażoną w ostre zęby czaszką. Mierzył przeciętnie 8,5 m długości, jednak fragmentaryczne szczątki sugerują, że mógł osiągać ponad 12 m. W porównaniu z potężnymi tylnymi kończynami trójpalczaste kończyny przednie były niewielkie, a całe ciało równoważył długi, ciężki ogon. "Allosaurus" jest klasyfikowany w rodzinie Allosauridae, należącej do karnozaurów. Rodzaj ma skomplikowaną historię taksonomiczną i obejmuje nieokreśloną liczbę akceptowanych gatunków, spośród których najlepiej poznanym jest "Allosaurus fragilis". Większość szczątków allozaurów pochodzi z północnoamerykańskiej formacji Morrison, materiał kopalny jest także znany z Portugalii i być może Tanzanii. Przez ponad połowę XX wieku był znany pod nazwą "Antrodemus", jednak badania skamieniałości z Cleveland-Lloyd Dinosaur Quarry przywróciły nazwę "Allosaurus" i uczyniły allozaura jednym z najlepiej poznanych dinozaurów.
Jako główny duży drapieżnik formacji Morrison "Allosaurus" stał na szczycie łańcucha pokarmowego, prawdopodobnie polując na duże dinozaury roślinożerne, takie jak ornitopody, stegozaury i zauropody. Niektórzy paleontolodzy uważają, że allozaur prowadził stadny tryb życia i polował w grupach, podczas gdy inni twierdzą, iż dorosłe osobniki były wobec siebie agresywne, a zgromadzenia dużej ilości szczątków przedstawicieli tego rodzaju w jednym miejscu dowodzą, że samotne zwierzęta pożywiały się tą samą zdobyczą.
Budowa.
"Allosaurus" był zbudowany w sposób typowy dla dużych teropodów – miał masywną czaszkę osadzoną na krótkiej szyi, długi ogon i zredukowane kończyny przednie. "Allosaurus fragilis", najlepiej poznany i jedyny pewny gatunek, mierzył przeciętnie 8,5 m długości, podczas gdy długość największego okazu należącego bezdyskusyjnie do tego gatunku (AMNH 680) szacuje się na 9,7 m, a jego masę na 2,3 t. Jednak w świetle najnowszych badań, do "Allosaurus fragilis" należy także wyróżniany niegdyś, znany z ogromnego, niekompletnego szkieletu rodzaj "Epanterias", co świadczy, że w pełni dojrzałe allozaury osiągały ponad 12 m długości. Już James Madsen, w monografii z 1976, wspomina o kościach wskazujących na maksymalną długość dochodzącą do 12–13 metrów. Jak w przypadku większości dinozaurów oszacowania masy są niepewne; od 1980 roku wynoszą od 1000 do 4000 kg, z 1010 kg jako dominantą. John Foster, specjalista od formacji Morrison, sugeruje, że masa 1000 kg jest prawdopodobna dla dużego dorosłego "Allosaurus fragilis", jednak 700 kg jest bardziej odpowiednie dla osobnika średniej wielkości, którego kości udowe mierzył. Analizy wykorzystujące trójwymiarowy model „Wielkiego Ala” (patrz niżej) wskazują, że osobnik ten – niebędący jeszcze w pełni dorosły – ważył najprawdopodobniej około 1500 kg, co sugeruje, że dojrzałe zwierzęta osiągały jeszcze większą masę.
Kilka olbrzymich okazów przypisywanych allozaurowi może w rzeczywistości być przedstawicielami innych rodzajów. Blisko spokrewniony rodzaj "Saurophaganax" (OMNH 1708) dorastał prawdopodobnie do 10,9 m długości, a jego jedyny gatunek bywał niekiedy klasyfikowany jako "Allosaurus maximus", jednak nowsze badania potwierdzają odrębność "Saurophaganax" od "Allosaurus". Innym potencjalnym allozaurem jest duży teropod, znany z niekompletnego szkieletu odkrytego w Peterson Quarry w osadach formacji Morrison w Nowym Meksyku; ten duży allozauryd może być kolejnym osobnikiem zaurofaganaksa. Do "Allosaurus" należy natomiast prawdopodobnie opisany przez Cope'a "Epanterias" (AMNH 5767), mierzący prawdopodobnie ok. 12,1 m długości, co świadczyło by o tym, że allozaur był w rzeczywistości znacznie większy niż sądzono. Hipotezę tą popierają najnowsze badania. 
Czaszka.
Czaszka i zęby allozaura były umiarkowanej wielkości jak na teropoda jego rozmiarów. Paleontolog Gregory Paul ocenia, że długość czaszki osobnika mierzącego około 7,9 m długości wynosiła 84,5 cm. W obu kościach przedszczękowych znajdowało się po pięć D-kształtnych w przekroju zębów, zaś w każdej kości szczękowej – od czternastu do siedemnastu; ich liczba nie odpowiadała dokładnie rozmiarowi kości. Kości zębowe także zawierały 14–17 zębów, średnio 16. Zęby stawały się krótsze, węższe i bardziej zakrzywione, im bliżej tyłu szczęk się znajdowały. Wszystkie miały piłkowane krawędzie. Zęby łatwo wypadały, będąc zastępowane kolejnymi, co czyni z nich pospolite skamieniałości.
Nad i przed oczami znajdowała się para rogów, będących przedłużeniem kości łzowych i zróżnicowanych pod względem kształtu i rozmiaru. Różki były prawdopodobnie pokryte keratynową pochwą i mogły pełnić różne funkcje, takie jak ochrona przed Słońcem, ozdoba lub broń służąca do walk z innymi przedstawicielami tego samego gatunku (mimo ich kruchości). Garb z tyłu czaszki służył jako miejsce przyczepu mięśni, podobnie jak u tyranozaurów.
Wewnątrz kości łzowych znajdowały się wgłębienia mogące mieścić gruczoły, takie jak gruczoły solne. Kości szczękowe miały zatoki szczękowe wykształcone lepiej niż u bardziej bazalnych teropodów, takich jak ceratozaur czy marszozaur. Może to mieć związek ze zmysłem węchu; możliwe, że allozaur był wyposażony w narząd przypominający narząd Jacobsona. Szczyt czaszki był cienki, prawdopodobnie w celu poprawienia termoregulacji mózgu. Czaszka i żuchwa miały stawy pozwalające na ruch kości. Kości przedniej i tylnej połowy żuchwy łączyły się z sobą luźno, umożliwiając szczękom wyginanie się na zewnątrz i zwiększanie kąta ich rozwarcia. Nie można także wykluczyć obecności stawów w obrębie mózgoczaszki i kości czołowych.
Szkielet pozaczaszkowy.
Szyja allozaura składała się z dziewięciu kręgów, grzbiet z czternastu, a kość krzyżowa, wspierająca biodra – z pięciu. Liczba kręgów ogonowych jest nieznana i zależna od rozmiarów osobnika; James Madsen ocenia ich liczbę na około 50, podczas gdy Gregory S. Paul uznaje, że było ich nie więcej niż 45. W szyi oraz na przedzie kręgów grzbietowych znajdowały się wydrążone przestrzenie. Uważa się, że przestrzenie te, znajdowane także u innych teropodów (w tym ptaków), mieściły worki powietrzne służące do oddychania. Klatka piersiowa była szeroka, bardziej beczkowata niż u mniej zaawansowanych teropodów, takich jak ceratozaur. Gastralia (żebra brzuszne) allozaura rzadko zachowują się w zapisie kopalnym, przeważnie w złym stanie. W jednym znanym przypadku gastralia są dowodem na uraz nabyty za życia zwierzęcia. Widełki obojczykowe również występowały u allozaura, choć rozpoznano je dopiero w 1996 roku – wcześniej mylone były z żebrami brzusznymi. Kość biodrowa, będąca główną kością stawu biodrowego, była masywna, a kość łonowa zakończona stopką, mogącą służyć jako miejsce przyczepu silnych mięśni lub do podpierania ciała podczas odpoczynku na ziemi. Madsen spostrzegł, że u około połowy spośród osobników znalezionych w Cleveland-Lloyd Dinosaur Quarry, niezależnie od rozmiarów, kości łonowe nie były ze sobą połączone od strony stopki. Zasugerował, że jest to cecha odróżniająca samice od samców. Jego zdaniem kości łonowe samic nie łączyły się ze sobą, co miało ułatwiać składanie jaj. Hipoteza ta nie spotkała się jednak z powszechną akceptacją.
Kończyny przednie allozaura były krótkie w porównaniu do tylnych (35% długości kończyn tylnych u osobników dorosłych). Miały po trzy palce, zakończone dużymi, silnie zakrzywionymi i ostrymi pazurami. Ramiona były potężne, a przedramiona nieco od nich krótsze (stosunek długości kości ramiennej do łokciowej wynosił 1:1,2). W nadgarstku znajdowała się odmiana kości księżycowatej znajdowanej także u bardziej zaawansowanych teropodów, takich jak maniraptory. Z trzech palców wewnętrzny (kciuk) był największy i odmienny od pozostałych dwóch. Nogi nie były tak długie i przystosowane do dużych prędkości jak u przedstawicieli Tyrannosauridae, a pazury nie były tak wykształcone i bardziej przypominały kopyta niż u wcześniejszych teropodów. Każda stopa miała trzy palce podporowe oraz tylny pazur, nie pełniący takich funkcji. Według Madsena mógł on być wykorzystywany do chwytania młodych. Niektórzy sugerują istnienie piątego palca (najbardziej zewnętrznego) pełniącego funkcję dźwigni pomiędzy ścięgnem Achillesa a stopą.
Klasyfikacja.
Allozaur należał do Allosauridae, rodziny dużych teropodów z grupy karnozaurów. Nazwa ta została ustanowiona dla tego rodzaju w 1878 przez Othniela Charlesa Marsha, jednak była rzadko używana aż do lat 70. XX wieku, ustępując Megalosauridae, innej rodziny dużych teropodów, stanowiącej wówczas „takson-kosz na śmieci” (takson, do którego włączano większość gatunków dinozaurów drapieżnych o niepewnej klasyfikacji). W publikacjach z tamtego okresu, aż do monografii Jamesa Madsena z 1976, nie pojawia się również nazwa "Allosaurus", lecz "Antrodemus". Głównymi autorami używającymi nazwy Megalosauridae zamiast Allosauridae byli: Gilmore, 1920; von Huene, 1926; Romer, 1956 i 1966; Steel, 1970 oraz Walker, 1964.
Praca Madsena sprawiła, że nazwa Allosauridae stała się preferowana na określenie tej rodziny. Grupa ta jednak nie została precyzyjnie zdefiniowana. Prace popularnonaukowe zaliczały do niej różne rodzaje dużych teropodów, przeważnie większych i lepiej poznanych niż megalozaury. Typowymi teropodami uważanymi za blisko spokrewnione z allozaurem były: indozaur, piatnickizaur, piwetozaur, jangczuanozaur, akrokantozaur, czilantajzaur, kompsozuch, stoksozaur i syczuanozaur. Nowsze badania oraz ustalanie pokrewieństwa ewolucyjnego za pomocą analiz kladystycznych spowodowało, że żaden z wymienionych dinozaurów oprócz akrokantozaura (którego bliższe pokrewieństwo jest niejasne), jangczuanozaura i czilantajzaura nie jest zaliczany do allozauroidów (Allosauroidea).
Allozaury to jedna z czterech rodzin karnozaurów; pozostałe trzy to karcharodontozaury (Carcharodontosauridae), sinraptory (Sinraptoridae) i Neovenatoridae. Przedstawiciele Allosauridae w pracy Gregory'ego Paula "Predatory Dinosaurs of the World" zostali uznani za przodków tyranozaurów (grupa allozaury-tyranozaury byłaby polifiletyczna), jednak koncepcja ta została odrzucona, gdyż tyranozaury są uznawane za członków odrębnej linii ewolucyjnej teropodów – celurozaurów. Allosauridae to najmniejsza rodzina karnozaurów – obejmuje, oprócz allozaura, jedynie zaurofaganaksa i nienazwanego jeszcze allozauroida z Francji. Inny rodzaj, "Epanterias", jest kolejnym hipotetycznie ważnym członkiem grupy, jednak zarówno on jak i zaurofaganaks mogą okazać się jedynie dużymi osobnikami "Allosaurus". Najnowsze badania utrzymują jednak rodzaj "Saurophaganax", a włączają "Epanterias" do "Allosaurus". Według większości obecnych analiz akrokantozaur należy do karcharodontozaurów, aczkolwiek niektórzy naukowcy umieszczają go w Allosauridae.
Historia odkryć.
Wczesne odkrycia i badania.
Odkrycie i pierwsze badania allozaura utrudniała ilość nazw ukutych w trakcie wojny o kości pod koniec XIX wieku. Pierwszą opisaną w trakcie konfliktu skamieniałością była kość nabyta z drugiej ręki przez Ferdinanda Vandiveera Haydena w 1869 roku. Pochodziła ona z Middle Park w pobliżu Granby w stanie Kolorado, prawdopodobnie ze skał formacji Morrison. Mieszkańcy tamtych terenów identyfikowali podobne kości jako „skamieniałe końskie kopyta”. Hayden przesłał swoje znalezisko Josephowi Leidy'emu, który zidentyfikował je jako połowę kręgu ogonowego i wstępnie przypisał do europejskiego rodzaju "Poekilopleuron" jako "Poicilopleuron valens" [sic!]. Później uznał, że kość zasługuje na osobny rodzaj – "Antrodemus".
"Allosaurus" został opisany w oparciu o YPM 1930, niewielki zbiór niekompletnych kości zawierający trzy kręgi, fragment żebra, kość stopy oraz prawą kość ramienną, która okazała się najprzydatniejsza w późniejszych dyskusjach. Othniel Charles Marsh nadał tym szczątkom formalną nazwę "Allosaurus fragilis" w 1877 roku. "Allosaurus" pochodzi od greckich słów: "allos"/ – oznaczającego „inny” lub „dziwny” – oraz "sauros"/ („jaszczur”, „gad”). Otrzymał swą nazwę ze względu na budowę kręgów odmienną od innych znanych wówczas dinozaurów. Nazwa gatunkowa "fragilis" (łac. „kruchy”) odnosi się do lekkości kręgów. Kości zostały wydobyte ze skał formacji Morrison w pobliżu Garden Park, na północ od Cañon City. Marsh i Edward Drinker Cope, rywalizujący ze sobą, w oparciu o zbliżony materiał kopalny ustanowili kilka innych rodzajów, które później figurowały w historii taksonomicznej "Allosaurus". Są to opisane przez Marsha "Creosaurus" i "Labrosaurus" oraz "Epanterias" Cope'a.
Pracując w pośpiechu Marsh i Cope nie zawsze śledzili odkrycia dokonywane przez ich zespoły. Po odkryciu przez Benjamina Mudge'a holotypu "Allosaurus" Marsh zdecydował się skoncentrować na wykopaliskach w Wyoming. Po wznowieniu prac w Garden Park w 1883 roku M. P. Felch odnalazł jeden niemal kompletny i kilka fragmentarycznych szkieletów. Jeden z członków ekipy Cope'a, H. F. Hubbell, w 1879 roku w Como Bluff odkrył szkielet allozaura, jednak prawdopodobnie nie wspomniał o jego kompletności, gdyż Cope nigdy nie zbadał skamieniałości. Po przeanalizowaniu materiału w 1903 (sześć lat po śmierci Cope'a) został uznany za jeden z najbardziej kompletnych znanych szkieletów teropodów. W 1908 roku, skatalogowany jako AMNH 5753, został wystawiony w Amerykańskim Muzeum Historii Naturalnej. Zmontowany w pozycji imitującej pożywianie się apatozaurem, mimo iż jest pierwszym wystawionym na widok opinii publicznej, a także często ilustrowanym oraz fotografowanym szkieletem, nie został nigdy naukowo opisany.
Późniejsze badania utrudniała wielość nazw utworzonych w lakonicznych opisach Marsha i Cope'a. Już autorzy tacy jak Samuel Wendell Williston sugerowali, że ukutych zostało zbyt wiele nazw. Williston w 1901 roku stwierdził, że Marsh nigdy nie był w stanie rozróżnić "Allosaurus" i "Creosaurus". Najbardziej znaczącą próbę uproszczenia skomplikowanej sytuacji podjął w 1920 roku Charles Whitney Gilmore. Doszedł on do wniosku, że kręg ogonowy "Antrodemus" był nieodróżnialny od kręgu allozaura, a preferowaną nazwą powinien stać się "Antrodemus", gdyż jako starsza nazwa miał priorytet. "Antrodemus" stał się dominującym określeniem na ponad pół wieku, do momentu publikacji Jamesa Madsena opisującej osobniki z Cleveland-Lloyd, w której stwierdził on, że "Allosaurus" jest bardziej właściwą nazwą, gdyż "Antrodemus" opierał się o materiał niedający informacji o cechach diagnostycznych rodzaju oraz miejscu pochodzenia (nie jest znana np. formacja geologiczna, w której znaleziono pojedynczą kość "Antrodemus"). Nazwa „"Antrodemus"” bywa używana dla wygody w celu odróżnienia czaszki opisanej przez Gilmore'a od czaszki zrekonstruowanej przez Madsena.
Odkrycia w Cleveland-Lloyd.
Mimo iż sporadyczne prace w miejscu znanym później jako Cleveland-Lloyd Dinosaur Quarry w Emery County w stanie Utah miały miejsce już w 1927 roku, a stanowisko paleontologiczne zostało opisane w 1945 przez Williama J. Stokesa, główne operacje nie rozpoczęły się aż do 1960. W wyniku wspólnych prac ponad 40 instytucji pomiędzy 1960 a 1965 wydobyto tysiące kości. Stanowisko to jest znane z dominacji szczątków "Allosaurus fragilis" oraz braku jasnego stanowiska naukowców, co jest tego przyczyną. Spośród kości co najmniej 73 różnych dinozaurów przynajmniej 46 należy do allozaurów. Odnalezione tam kości były zdezartykulowane i wymieszane. Opublikowano około tuzina prac naukowych o tafonomii cmentarzyska, w których prezentowano sprzeczne stanowiska na temat przyczyn jego powstania. Sugerowano śmierć zwierząt w wyniku ugrzęźnięcia na torfowisku, w głębokim błocie, z powodu suszy, gdy zwierzęta zgromadziły się wokół wysychającego akwenu, a także utonięcia we wzbierającym stawie lub bagnie. Niezależnie od faktycznych przyczyn powstania cmentarzyska, ogromna liczba dobrze zachowanych kości uczyniła z allozaura jednego z najlepiej poznanych rodzajów teropodów. W kamieniołomie odnalezione zostały szkielety dinozaurów należących do niemal wszystkich grup wiekowych i zróżnicowanych pod względem rozmiarów – od osobników mierzących mniej niż metr długości do teropodów ponad dwunastometrowych. Dezartykulacja szczątków jest pomocna przy ich opisywaniu, gdyż zwykle odnajdowane są połączone.
Badania po 1980.
W okresie od wydania monografii Madsena badania nad allozaurem dotyczyły głównie jego paleobiologii i paleoekologii. Publikowano prace dotyczące zmienności w budowie szkieletu allozaurów, wzrostu, budowy czaszki i mózgu, metod polowania oraz możliwości prowadzenia stadnego trybu życia i opieki rodzicielskiej. Ponowna analiza wcześniej odkrytych skamieniałości (zwłaszcza dużych osobników), odkrycia w Portugalii oraz kilka nowych, bardzo kompletnych okazów, także przyczyniły się do zwiększenia wiedzy o allozaurach.
Wielki Al.
Jednym z najbardziej znaczących znalezisk allozaura było odkrycie w 1991 „Wielkiego Ala” (MOR 693), niemal w 95% kompletnego szkieletu osobnika mierzącego w chwili śmierci około 8 m długości. MOR 693 został wydobyty niedaleko Shell w Wyoming przez ekipę Muzeum Gór Skalistych (Museum of the Rockies) oraz Muzeum Geologicznego Uniwersytetu Wyoming (University of Wyoming). Szkielet ten został odkryty przez szwajcarski zespół prowadzony przez Kirby'ego Sibera. Ta sama ekipa wydobyła później drugiego allozaura, „Wielkiego Ala Dwa”, który do dziś jest najlepiej zachowanym szkieletem tego typu.
Do nadania „Wielkiemu Alowi” jego imienia przyczyniły się stopień zachowania, kompletność oraz znaczenie naukowe jego szkieletu – sam osobnik nie osiągnął przeciętnej wielkości "Allosaurus fragilis" (choć niektórzy sugerowali, że może należeć do odrębnego gatunku; Chure i Loewen (2020) zaliczyli go do garunku "A. jimmadseni") i był podrostkiem, którego poziom rozwoju w stosunku do dorosłego szacuje się na 87%. Został on opisany w 1996 roku przez Brenta Breithaupta. Dziewiętnaście z jego kości było złamanych lub nosiło ślady infekcji, które mogły przyczynić się do jego śmierci. Dotknięte patologiami było pięć żeber, pięć kręgów i cztery kości stopy; kilka uszkodzonych kości nosi ślady osteomyelitis, zapalenia kości. Głównym problemem za życia była dla „Wielkiego Ala” infekcja prawej stopy, wpływająca prawdopodobnie na zdolność do poruszania się i mogąca prowadzić do kontuzji drugiej stopy ze względu na zmianę sposobu chodzenia.
Gatunki i taksonomia.
Nie jest jasne, jak wiele gatunków należało do rodzaju "Allosaurus". Od 1988 za potencjalnie ważne uznawano siedem gatunków ("A. amplexus", "A. atrox", "A. europaeus", gatunek typowy "A. fragilis", "A. jimmadseni", "A. maximus" i "A. tendagurensis"), jednak tylko niektóre z nich były akceptowane w danym momencie. Ponadto na przestrzeni lat co najmniej dziesięć wątpliwych lub nieopisanych gatunków włączano do "Allosaurus", wśród nich także te należące do rodzajów uznawanych obecnie za jego synonimy. W pracy dotyczącej bazalnych tetanurów w drugim wydaniu "The Dinosauria" tylko "Allosaurus fragilis" (w tym "A. amplexus" i "A. atrox" jako synonimy), "A. jimmadseni" (wówczas jeszcze nieznawany) i "A. tendagurensis" były uwzględniane jako potencjalnie ważne. "A. europaeus" nie był wówczas opisany, a "A. maximus" przypisano do rodzaju "Saurophaganax".
Wszystkie skamieniałości "A. amplexus", "A. atrox", "A. fragilis", "A. jimmadseni" i "A. maximus" są znane z datowanych na kimeryd lub tyton osadów formacji Morrison. "A. fragilis" jest spośród nich najpospolitszy – znane są szczątki co najmniej sześćdziesięciu osobników. Od końca lat 80. XX wieku trwa debata nad możliwością występowania tam dwóch gatunków allozaura – drugim, obok "A. fragilis", miałby być "A. atrox". Nowsze badania wspierają hipotezę mówiącą o jednym gatunku, różnice w materiale kopalnym przypisując zmienności osobniczej. Chure i Loewen (2020) przenieśli jednak szereg okazów odkrytych na obszarze stanów Kolorado, Utah i Wyoming do odrębnego gatunku "A. jimmadseni", różniącego się od "A. fragilis" m.in. proporcjonalnie wyższymi rogami wyrastającymi z kości łzowych oraz występowaniem na kościach nosowych niskich kostnych grzebieni ciągnących się nieprzerwanie od kości przedszczękowych do kości łzowych.
"A. europaeus", odnaleziony w kimerydzkich osadach portugalskiej formacji Lourinhã, może być identyczny z "A. fragilis". Cechy uznawane za wyjątkowe dla tego gatunku mogą występować również u "A. fragilis" lub być błędnie zinterpretowane, dlatego niektórzy autorzy uznają "A. europaeus" za "nomen dubium", przynajmniej dopóki holotyp nie zostanie dokładniej opisany. Szczątki "A. tendagurensis", które odkryto w Tanzanii, datuje się na kimeryd. Mimo iż w nowszych badaniach uznawany jest za ważny gatunek allozaura, mógł być bazalnym tetanurem lub wątpliwym gatunkiem teropoda. Mimo iż słabo poznany, był dużym teropodem, mierzącym około 10 m długości i ważącym 2,5 t.
"Allosaurus" jest uznawany za prawdopodobny synonim rodzajów "Antrodemus", "Creosaurus", "Epanterias" i "Labrosaurus". Większość gatunków synonimizowanych z "A. fragilis" lub błędnie przypisanych do tego rodzaju bazowanych jest na źle zachowanym materiale kopalnym. Wyjątkiem jest "Labrosaurus ferox", nazwany w 1884 przez Marsha na podstawie nietypowo uformowanej, niekompletnej żuchwy, z widoczną luką w uzębieniu na czubku pyska, a bardzo szeroką w tylnej części. Późniejsze badania dowiodły, że była to pozostałość po kontuzji odniesionej za życia zwierzęcia, a niespotykany kształt tylnej części czaszki spowodowany był spowodowany gipsową rekonstrukcją. Obecnie żuchwa ta jest uważana za pozostałość osobnika z gatunku "Allosaurus fragilis". Doniesienia o skamieniałościach przypisywanych allozaurowi pochodziły z wielu rejonów, m.in. Australii, Syberii oraz Szwajcarii, jednak szczątki te zostały uznane za należące do innych dinozaurów.
Paleoekologia.
"Allosaurus" był najpospolitszym dużym teropodem na terenie zachodnioamerykańskiej formacji Morrison – 70–75% odnalezionych osobników to allozaury – i jako taki był dominującym drapieżnikiem w tamtejszych ekosystemach. W późnej jurze formacja Morrison prawdopodobnie była półpustynią z odrębnymi porami: suchą i deszczową oraz równinami zalewowymi. Roślinność wahała się od nadrzecznych lasów iglastych, paproci i paproci drzewiastych do paprociowych sawann z rzadko rosnącymi drzewami.
Formacja Morrison obfituje w skamieniałości zielenic, grzybów, mchów, skrzypów, paproci, sagowców, miłorzębów oraz przedstawicieli kilku rodzin iglastych. Odkryto tam także szczątki małżów, ślimaków, ryb promieniopłetwych, płazów bezogonowych i ogoniastych, żółwi, sfenodontów, jaszczurek, lądowych i wodnych krokodylomorfów, kilku gatunków pterozaurów, bardzo licznych dinozaurów oraz wczesnych ssaków, takich jak dokodonty, wieloguzkowce i trykonodonty. Do dinozaurów znanych z osadów formacji Morrison należą teropody "Ceratosaurus", "Ornitholestes" i "Torvosaurus", zauropody "Apatosaurus", "Brachiosaurus", "Camarasaurus" i "Diplodocus" oraz ptasiomiedniczne "Camptosaurus", "Dryosaurus" i "Stegosaurus". Późnojurajskie formacje w Portugalii, gdzie także występował "Allosaurus", są uważane za podobne do formacji Morrison, jednak z silniejszym wpływem oceanicznym. Wiele dinozaurów z Ameryki Północnej występowało także w Portugalii lub miało tam swoich odpowiedników ("Brachiosaurus" i "Lusotitan", "Camptosaurus" i "Draconyx").
"Allosaurus", podobnie jak inne duże teropody, "Ceratosaurus" i "Torvosaurus", występował zarówno na terenie obecnych Stanów Zjednoczonych, jak i Portugalii. Badania anatomiczne oraz skamieniałości odkrytych w danej lokalizacji sugerują, że te trzy dinozaury zajmowały różne nisze ekologiczne. Ceratozaury i torwozaury mogły być bardziej aktywne w okolicach zbiorników wodnych, miały też niższe, szczuplejsze ciała, co dawało im przewagę w lasach i terenach gęsto zarośniętych, podczas gdy allozaury były masywniej zbudowane, z dłuższymi nogami, szybsze, lecz mniej zwrotne i prawdopodobnie preferowały suche równiny zalewowe. "Allosaurus" sam także stanowił potencjalne pożywienie dla innych drapieżników, czego dowodzą ślady zębów na stopce kości łonowej allozaura, pozostawione prawdopodobnie przez ceratozaura lub torwozaura. Położenie kości w ciele (wzdłuż dolnej granicy piersi, częściowo osłonięta nogami) oraz fakt, że jest to jedna z najbardziej masywnych kości, dowodzi, że drapieżnik pożywiał się padliną allozaura.
Paleobiologia.
Ontogeneza.
Obfitość skamieniałości allozaurów z niemal wszystkich grup wiekowych pozwala naukowcom badać schemat ich wzrostu oraz tryb życia. Pokruszone skorupki jaj odnalezione w Kolorado są przypisywane przedstawicielom tego rodzaju. Na podstawie histologicznej analizy kości kończyn górną granicę wieku "Allosaurus" szacuje się na 22 do 28 lat, co jest porównywalne z szacowaną długością życia innych dużych teropodów, takich jak tyranozaur. Te same badania wskazują, że maksymalne rozmiary były osiągane około 15. roku życia, a przyrost masy wynosił w przybliżeniu 150 kg rocznie.
Tkanka rdzenna, odnajdowana u zróżnicowanych dinozaurów, takich jak "Tyrannosaurus" i "Tenontosaurus", została odnaleziona u co najmniej jednego osobnika w kości piszczelowej odkrytej w Cleveland-Lloyd Dinosaur Quarry. Obecnie tkanki tego typu występują jedynie u samic ptaków w okresie rozrodczym, które wykorzystują je w procesie wytwarzania skorupki jaja. Obecność tych tkanek wskazuje płeć zwierzęcia i sugeruje, że osiągnęło ono zdolność reprodukcyjną. Pierścienie przyrostowe kości wykazały, że osobnik ten zmarł w wieku dziesięciu lat, co dowodzi, że zwierzę osiągało dojrzałość płciową wcześniej niż maksymalne rozmiary.
Odkrycie szczątków młodocianego osobnika z niemal kompletnymi kończynami przednimi dowodzi, że kończyny dolne były stosunkowo dłuższe w młodości, a goleń i stopa – stosunkowo dłuższe niż udo. Różnice te sugerują, że młodsze allozaury były szybsze i miały odmienne strategie łowieckie niż dorosłe – prawdopodobnie ścigały niewielkie kręgowce, z wiekiem stając się polującymi z zasadzki dominującymi drapieżnikami. W miarę wzrostu zwierzęcia kość udowa stawała się grubsza, szersza i mniej okrągła w przekroju, mięśnie stawały się krótsze, a wzrost kończyny zwalniał. Zmiany te dowodzą, że kończyny tylne osobników młodocianych były poddawane mniej przewidywalnym naciskom.
Odżywianie.
Paleontolodzy uznają allozaura za aktywnego drapieżnika polującego na duże zwierzęta. Prawdopodobnie zarówno polował na zauropody, jak i żywił się martwymi osobnikami, czego dowodzą ślady zębów na kościach zauropodów oraz zgubione w ich pobliżu zęby allozaurów. Są również dowody na ataki allozaurów na stegozaury, takie jak kręg ogonowy allozaura, częściowo wygojony po ranie zadanej kolcem ogonowym stegozaura, oraz U-kształtny ślad ukąszenia na płycie szyjnej stegozaura, odpowiadający kształtem pyskowi allozaura. Jednakże, jak zauważył Gregory Paul w 1988, "Allosaurus" prawdopodobnie nie był zdolny do samotnego polowania na dorosłe zauropody ze względu na średniej wielkości głowę, stosunkowo niewielkie zęby i wielką dysproporcję rozmiarów pomiędzy allozaurem a zauropodem. Możliwe również, że polował na osobniki młodociane, a nie w pełni dojrzałe. Badania z lat 90. XX wieku i początków XXI wieku pozwoliły sformułować alternatywne hipotezy. Robert Bakker, porównując allozaura i kenozoiczne szablozębne ssaki, odnalazł kilka podobnych adaptacji, takich jak redukcja mięśni szczęk i rozwój mięśni szyi, a także zdolność do niezwykle szerokiego otwierania szczęk. Ponieważ allozaur nie miał przypominających szable zębów, Bakker zasugerował inny rodzaj ataku, wykorzystujący adaptacje szyi i szczęk. Stosunkowo niewielkie zęby pełniły w efekcie rolę ząbkowania – przypominającego ząbkowanie piły – ciągnącego się wzdłuż szczęki. Taki typ budowy szczęk pozwalał na wykonywanie licznych cięć powodujących wykrwawienie się ofiary.
Badania czaszki allozaura wykorzystujące metodę elementów skończonych doprowadziły do podobnych konkluzji. Analiza biomechaniczna wykazała, że czaszka była bardzo silna, lecz ze stosunkowo niewielką siłą ugryzienia. Przy wykorzystaniu wyłącznie mięśni siła ukąszenia wynosiła od 805 do 2148 niutonów – mniej niż w przypadku aligatorów (13 000 N), lwów (4167 N), lampartów (2268 N) – jednak czaszka była w stanie wytrzymać pionowy nacisk na zęby o sile 55 000 N. Rayfield i współpracownicy sugerują, że "Allosaurus" używał czaszki jak topora, atakując ofiary otwartą paszczą, tnąc mięso zębami i wyrywając jego kawały nie łamiąc kości – w przeciwieństwie do tyranozaura, o którym uważa się, że był zdolny do gruchotania kości. Sugerują także, że budowa czaszki umożliwiała allozaurowi stosowanie różnej techniki ataku w zależności od ofiary – była ona wystarczająco lekka, by atakować małe i zwinne ornitopody oraz wystarczająco mocna, by wytrzymać uderzenie dużej zdobyczy, takiej jak stegozaury i zauropody. Interpretacja ta była podważana przez innych badaczy, którzy nie znaleźli współczesnej analogii do ataku szczękami niczym toporem i za bardziej prawdopodobne uznali, że czaszka była wytrzymała, aby zrekompensować jej otwartą konstrukcję podczas walki ze zdobyczą. Rayfield i współpracownicy stwierdzili, że "Allosaurus" rzeczywiście nie ma współczesnych odpowiedników, jednak jego zęby były przystosowane do tego typu ataków, a artykulacje czaszki, uznane przez Frazzettę i Kardonga za problematyczne, faktycznie mogły pomagać w ochronie podniebienia i ograniczaniu nacisków. Możliwe również, że teropody takie jak "Allosaurus" wyrywały kawały mięsa z ciał żywych zwierząt i nie musiały wysilać się na zabijanie zdobyczy. Dawało to także możliwość ponownego pożywienia się tą samą ofiarą po jej wyzdrowieniu. Dodatkowo zasugerowano, że ornitopody były najpowszechniejszą możliwą zdobyczą, a allozaury polowały na nie w podobny sposób jak obecnie duże kotowate – chwytały ofiarę kończynami przednimi, a następnie wykonywały serię ugryzień w szyję, by zmiażdżyć tchawicę. Jest to zgodne z innymi dowodami, wskazującymi że kończyny przednie allozaura były wystarczająco silne do przytrzymania zdobyczy.
Inne aspekty odżywiania obejmują budowę oczu, ramion i kończyn tylnych. Kształt czaszki allozaura ograniczał zdolność widzenia stereoskopowego do około 20° szerokości – nieco mniej niż w przypadku współczesnych krokodyli. Podobnie jak u nich zdaje się to wystarczać do ocenienia odległości od łupu i momentu ataku. Podobne pole widzenia sugeruje, że allozaury, podobnie jak krokodyle, polowały z zasadzki. Ramiona, w porównaniu z innymi teropodami, były przystosowane zarówno do trzymania ofiary na dystans, jak i przy ciele, a artykulacja pazurów sugeruje, że mogły być one używane jako haki. Podobnie jak u innych nieptasich teropodów, środek ciężkości był zlokalizowany przed i poniżej stawu biodrowego. Niektórzy autorzy szacowali maksymalną prędkość allozaura na od 30 do 55 km/h, jednak inni spekulowali, że teropod ten mógł nie być w stanie poruszać się z prędkością przekraczającą 8 m/s (28,8 km/h).
Zachowania stadne.
"Allosaurus" jest od dawna opisywany w publikacjach popularnonaukowych oraz literaturze popularnej jako zwierzę polujące stadnie na zauropody i inną dużą zdobycz. Robert Bakker rozszerzył zakres zachowań społecznych o opiekę rodzicielską – obecność zgubionych zębów i pogryzionych kości interpretował jako dowód na przynoszenie przez dorosłe osobniki jedzenia młodym oraz ochronę łupu przed innymi drapieżnikami. Dowody na społeczne zachowania teropodów są jednak nikłe, a kontakty między osobnikami tego samego gatunku mogły obejmować również zachowania antagonistyczne, czego dowodzą ślady urazów na gastraliach, ślady ukąszeń na czaszkach (jak np. w przypadku patologicznie zniekształconej czaszce opisanej jako "Labrosaurus ferox"). Tego typu ugryzienia w głowę mogły służyć ustalaniu dominacji w stadzie lub rozwiązywaniu walk o terytorium.
Mimo iż allozaury mogły polować w stadach, nowsze badania sugerują, że teropody zamiast współpracy przejawiały zachowania agresywne wobec przedstawicieli tego samego gatunku. Naukowcy zauważyli, że wspólne polowanie na dużą ofiarę – często przypisywane teropodom – jest bardzo rzadkie u kręgowców w ogóle, również współczesne diapsydowe drapieżniki (m.in.: jaszczurki, krokodyle, ptaki) współpracują w ten sposób jedynie okazjonalnie. Zamiast tego są one typowo terytorialne oraz zabijają i zjadają przedstawicieli własnego gatunku. Zgodnie z tą interpretacją nagromadzenie szczątków allozaurów, jak np. w Cleveland-Lloyd, nie jest spowodowane zespołowym polowaniem, lecz faktem, że zwierzęta te gromadziły się, by żywić się martwymi lub słabymi allozaurami. Może to tłumaczyć wysoki odsetek młodych i młodocianych osobników na cmentarzyskach, gdyż są one znacznie częściej zabijane również na żerowiskach współczesnych drapieżników, takich jak krokodylowate i warany z Komodo. Interpretacja ta stoi w zgodności z teorią Bakkera. Istnieją dowody na kanibalizm allozaurów, takie jak zęby odnalezione w pobliżu fragmentów żeber, ślady ugryzień na łopatkach oraz szkielet allozaura wśród kości odnalezionych w miejscu uznanym przez Bakkera za gniazdo.
Mózg i zmysły.
Mózg allozaura – według badań tomografowych puszki mózgowej – był bardziej podobny do mózgów krokodyli niż innych współczesnych archozaurów, ptaków. Struktura narządu statycznego dowodzi, że dinozaur ten trzymał czaszkę dokładnie poziomo. Ucho wewnętrzne budową przypominało krokodyle, więc "Allosaurus" mógł prawdopodobnie lepiej słyszeć niskie tony, a mieć problemy z wyższymi. Opuszki węchowe były duże i zdają się być dobrze wykształcone do wychwytywania zapachów, choć obszar służący do wychwytywania zapachów był stosunkowo niewielki.
Allozaur w kulturze masowej.
Choć jest od niego dużo mniej znany i popularny, podobnie jak "Tyrannosaurus" allozaur stał się w kulturze masowej kwintesencją dużego mięsożernego dinozaura. Jest pospolitym dinozaurem w muzeach, głównie ze względu na wykopaliska w Cleveland-Lloyd Dinosaur Quarry. Od 1976 roku – w wyniku współpracy – 38 muzeów z ośmiu krajów na trzech kontynentach ma w swoich zbiorach skamieniałości pochodzące z Cleveland-Lloyd. "Allosaurus" jest oficjalnym symbolem – skamieniałością stanu Utah (ang. "state fossil" – skamieniałość stanowa).
Od początku XX wieku allozaur jest często przedstawiany w kulturze popularnej. To czołowy drapieżnik zarówno w powieści Arthura Conana Doyle’a "Zaginiony świat" z 1912, jak i jej filmowej adaptacji z 1925 – pierwszym pełnometrażowym filmie, w którym pojawiły się dinozaury. Później pojawił się w filmie "The Beast of Hollow Mountain" z 1956 oraz w "The Valley of Gwangi" z 1969. Tytułowy "Gwangi" jest allozaurem, choć Ray Harryhausen jego postać wzorował na wizerunku tyranozaura z obrazu Charlesa R. Knighta. Allozaur pojawił się także w filmie wytwórni Hammer Film Productions "Milion lat przed naszą erą" z 1966 oraz w "The Land That Time Forgot" z 1975. Spośród filmów popularnonaukowych allozaur był przedstawiony w drugim i piątym odcinku serialu BBC "Wędrówki z dinozaurami", w "Jurassic Fight Club", a także w specjalnym odcinku "Wędrówek z dinozaurami" – "Balladzie o Wielkim Alu", który opowiada historię życia osobnika o przezwisku „Wielki Al”.

</doc>
<doc id="681794" url="https://pl.wikipedia.org/wiki?curid=681794" title="Zabytki w Zielonej Górze">
Zabytki w Zielonej Górze

Zielona Góra to miasto z nielicznymi zabytkami sięgającymi średniowiecza i czasów piastowskich, jednak układ śródmieścia z zachowanym średniowiecznym układem ulic oraz nasycenie miasta historyczną zabudową z XIX i początków XX w. spowodowało wpisanie - decyzją wojewódzkiego konserwatora zabytków - całego centrum Zielonej Góry do rejestru zabytków. Istotnym dla tego stanu rzeczy pozostaje fakt, iż miasto nie uległo zniszczeniom II wojny światowej.
Budynki sakralne.
Konkatedra św. Jadwigi.
Najstarszy zabytek Zielonej Góry ufundowany został w II poł. XIII wieku przez księcia Konrada I głogowskiego pod wezwaniem św. Jadwigi (skądinąd babki fundatora). Kościół ten - dziś konkatedra - ukończony został w 1294 przez Henryka III głogowskiego, syna Konrada; sam fundator został pochowany w obrębie świątyni.
W 2006 roku odbył się remont konkatedry który trwał kilka miesięcy. Zmieniono kolor wieży, ściany zaś odświeżono lecz pozostawiono nieotynkowane, dzięki czemu widoczne są ślady przebudowy świątyni w poprzednich wiekach. Nocą katedra jest odpowiednio oświetlona.
Kościół Matki Boskiej Częstochowskiej.
Zbudowany w latach 1746-1748 na planie krzyża. Dawny zbór protestancki Ogród Chrystusowy. Wzniesiony w stylu szachulcowym. Przed każdą Mszą Świętą odsłaniany jest obraz Matki Boskiej Częstochowskiej, zupełnie jak w sanktuarium na Jasnej Górze. Jeden z najstarszych kościołów Zielonej Góry.
Inne.
Ratusz.
Zielonogórski ratusz, jeden z najstarszych zachowanych zabytków Zielonej Góry. Wiele razy przebudowywany. Obecnie jest siedzibą Rady Miejskiej Miasta Zielona Góra.
Wieża Łazienna.
Wieża Łazienna (Wieża Głodowa) w Zielonej Górze. Jeden z najstarszych zabytków miasta, zbudowany w XV wieku. Dawniej w jej wnętrzu znajdowało się więzienie. Jej nazwa wzięła się z tego, że w jej pobliżu znajdowały się łaźnie miejskie.
Gmach Teatru Lubuskiego.
Modernistyczny gmach Teatru Lubuskiego znajduje się przy al. Niepodległości, w pobliżu jej skrzyżowania z ul. Kupiecką. Powstał w 1931 roku, był obiektem wielofunkcyjnym, przystosowanym do wystawiania dzieł zarówno dramatycznych, muzycznych, baletowych, filmów, a nawet oper. Opera zorganizowana na zasadzie impresariatu rozpoczęła działalność od wystawienia opery „Madame Butterfly” dnia 1 kwietnia 1931 roku w nowo oddanym gmachu Teatru Miejskiego. Wystawił ją wrocławski teatr operowy, tytułową partię śpiewała wrocławianka Lydia Pfieffer-Clomb. Po wojnie wielofunkcyjną salę teatralną przebudowano do roli zwykłego teatru, m.in. mocno redukując liczbę miejsc na widowni (z 725 do 385), oraz pozbywając się stosowanego w salach operowych orkiestronu. Obecnie teatr nosi nazwę Lubuskiego Teatru im. L. Kruczkowskiego.
Wieża Braniborska.
Wieża Braniborska w Zielonej Górze – budynek obserwatorium astronomicznego Uniwersytetu Zielonogórskiego, Centrum Astronomii im. Jana Keplera oraz Zielonogórskiego Oddziału Polskiego Towarzystwa Miłośników Astronomii. Wybudowana w latach 1859/1860 początkowo była restauracją-winiarnią z wieżą widokową.

</doc>
<doc id="681795" url="https://pl.wikipedia.org/wiki?curid=681795" title="Technika legislacyjna">
Technika legislacyjna



</doc>
<doc id="681799" url="https://pl.wikipedia.org/wiki?curid=681799" title="I liga urugwajska w piłce nożnej (2004)">
I liga urugwajska w piłce nożnej (2004)

Mistrzostwa Urugwaju w roku 2004 rozgrywane były według bardzo skomplikowanego regulaminu. Najpierw wszystkie 18 klubów urugwajskiej pierwszej ligi rozegrały turniej Clasificatorio – po jednym meczu każdy z każdym. Turniej ten zadecydował o tym, które z klubów zagrają w turniejach Apertura i Clausura o mistrzostwo Urugwaju, a które zagrają w turnieju Reclasificatorio o utrzymanie się w pierwszej lidze. Zwycięstwo w turnieju Clasificatorio mogło mieć wpływ (i miało, jak się później okazało) na to, kto zostanie mistrzem Urugwaju. Ponadto zwycięzca Clasificatorio kwalifikował się do Copa Libertadores obok mistrza Urugwaju i zwycięzcy kończącego sezon turnieju Pre-Liguilla. Ponieważ mistrzem Clasificatorio został klub Danubio FC, który później zdobył mistrzostwo kraju, do Copa Libertadores zakwalifikował się jako trzeci klub wicemistrz Urugwaju Club Nacional de Football. Po turnieju Clasificatorio 10 klubów urugwajskich rozegrało dwa turnieje – Apertura (zwyciężył Club Nacional de Football) i Clausura (zwyciężył Danubio FC). Teraz mistrzowie Apertury i Clausury zmierzyli się ze sobą o tytuł mistrza Urugwaju. Ponieważ oba kluby w dwóch meczach zdobyły jednakową liczbę punktów o mistrzostwie przesądziła liczba „ważnych” turniejów wygranych w tym sezonie – Danubio FC wygrał dwa turnieje (Clasificatorio i Clausura), natomiast Club Nacional de Football tylko jeden (Apertura). Równolegle do turniejów Apertura i Clausura rozegrano turniej Reclasificatorio, decydujący o tym, które kluby spadną do drugiej ligi (Segunda división uruguaya). Okazało się, że były to Central Español Montevideo, CA Bella Vista oraz Deportivo Maldonado. Na koniec rozegrano turniej Pre-Liguilla, mający na celu wyznaczenie klubów, które reprezentować będą Urugwaj w międzynarodowych pucharach w roku 2005.
Torneo Clasificatorio 2004.
Turniej rozgrywany jest w postaci jednej rundy.
Najlepsze 10 klubów awansuje do turniejów Apertura i Clausura, gdzie walczyć będą o mistrzostwo Urugwaju. Nie oznacza to jednak, że najlepsza dziesiątka to kolejne 10 klubów w końcowej tabeli. Będą miały miejsce następujące wyjątki:
Pozostałe 8 klubów, które nie zakwalifikują się do turniejów Apertura i Clausura, zagra w turnieju Reclasificatorio 2004.
Tabela końcowa Clasificatorio 2004.
Zwycięstwo w turnieju Clasificatorio dawało prawo występu w Copa Libertadores 2005
Torneo Apertura 2004.
Tabela końcowa Apertura 2004.
Zwycięstwo w turnieju Apertura dawało prawo gry o tytuł mistrza Urugwaju.
Torneo Clausura 2004.
Tabela końcowa Clausura 2004.
Zwycięstwo w turnieju Clausura dawało prawo gry o tytuł mistrza Urugwaju.
Tabela całoroczna 2004.
Tabela całoroczna obejmuje jedynie te kluby pierwszej ligi które w turnieju Clasificatorio zakwalifikowały się do turniejów Apertura i Clausura. Tabela uwzględnia nie tylko dorobek z turniejów Apertura i Clausura, ale także punkty zdobyte przez czołową dziesiątkę w meczach pomiędzy sobą w turnieju Clasificatorio. Zwycięstwo w całorocznej tabeli dawało prawo gry o tytuł mistrza Urugwaju.
Campeonato Uruguay 2004.
O mistrzostwo kraju mogli ubiegać się w sezonie 2004: zwycięzca turnieju Apertura (Club Nacional de Football), zwycięzca turnieju Clausura (Danubio FC) oraz klub, który zajmie pierwsze miejsce w tabeli całorocznej (Danubio FC). O mistrzostwie decydowała różnica punktów – przy równej liczbie punktów w obu meczach mistrzem zostałby Danubio FC, gdyż z trzech turniejów wygrał dwa – turniej Clausura oraz pierwsze miejsce w tabeli całorocznej. Gdyby klub Danubio wygrał już w pierwszym meczu, nie byłoby konieczności rozgrywania rewanżu, gdyż sprawa mistrzostwa byłaby rozstrzygnięta.
W rewanżu drużynie Danubio FC nawet jednobramkowe zwycięstwo dawało tytuł mistrza Urugwaju.
Danubio FC i Club Nacional de Football zdobyły w dwumeczu po 2 punkty, ale Danubio zdobył tytuł mistrza Urugwaju, gdyż wygrał turniej Clausura oraz był pierwszy w tabeli rocznej, podczas gdy Nacional wygrał tylko turniej Apertura.
Mistrz Urugwaju Danubio FC oraz wicemistrz Urugwaju Club Nacional de Football otrzymały prawo gry w Copa Libertadores 2005.
Torneo Reclasificatorio 2004.
Tabela końcowa Reclasificatorio 2004.
Do drugiej ligi miały spaść trzy drużyny – najgorszy klub z Montevideo, najgorszy klub z prowincji i najgorszy z pozostałych w końcowej tabeli turnieju Reclasificatorio. Tabela ta obok wyników turnieju uwzględniała też dorobek uzyskany w turnieju Clasificatorio. Dwie najlepsze drużyny zakwalifikowały się do barażowych meczów dających szansę walki o udział w międzynarodowych pucharach – Copa Sudamericana 2005 i Copa Libertadores 2005.
Najlepsi strzelcy całego sezonu.
Klasyfikacja obejmuje turnieje Clasificatorio, Apertura, Clausura i Reclasificatorio oraz mecze barażowe do turniejów Clausura i Apertura.

</doc>
<doc id="681802" url="https://pl.wikipedia.org/wiki?curid=681802" title="Technika prawodawcza">
Technika prawodawcza



</doc>
<doc id="681803" url="https://pl.wikipedia.org/wiki?curid=681803" title="GAU-8/A Avenger">
GAU-8/A Avenger

GAU-8/A Avenger – napędzana hydraulicznie amerykańska armata automatyczna systemu Gatlinga skonstruowana w latach 70. przez General Electric. Stanowi główne uzbrojenie samolotu szturmowego A-10, GAU-8\A jest także wykorzystywany w holenderskim zestawie obrony bezpośredniej Goalkeeper.
ZSRR w odpowiedzi na skonstruowanie działka GAU-8 skonstruował działko GSz-6-30.
Specyfikacje.
Samo działko GAU-8 waży 280 kg, ale kompletna broń z systemem podawania i bębnem waży 1828 kg. Siła potrzebna do działania działka zapewniona jest przez podwójne silniki hydrauliczne pod ciśnieniem wytwarzanym w dwóch niezależnych układach hydraulicznych. Magazyn może pomieścić 1174 naboi, chociaż typowy ładunek to 1150. Prędkość wylotowa podczas wystrzeliwania pocisków przeciwpancernych wynosi 1013 m / s, prawie tyle samo, co znacznie lżejszy pocisk z działka M61 Vulcan o średnicy 20 mm, co daje temu działku energię wylotową na poziomie 200 kilodżuli.
Innowacją w konstrukcji działka GAU-8 / A jest zastosowanie komory zamkowej odlewanej ze stopu aluminium zamiast tradycyjnej stali lub mosiądzu. Samo to dodaje 30% do pojemności amunicji dla danej wagi. Prowadnice amunicyjne są zrobione z plastiku w celu zaoszczędzenia wagi. Pociski mają długość 290 mm i ważą 0,69 kg lub więcej.
Szybkostrzelność działka była pierwotnie ustawiona na 2100 pocisków na minutę w niskim ustawieniu lub 4200 pocisków na minutę w wysokich ustawieniach. Później zmieniono to na stałą szybkostrzelność 3900 strzałów na minutę. W praktyce działko jest ograniczone do jedno- lub dwusekundowych serii, aby uniknąć przegrzania i zbyt szybkiego zużycia amunicji. Żywotność działka jest również ważnym czynnikiem, ponieważ USAF określił minimalną żywotność na co najmniej 20 000 strzałów dla każdego zestawu luf. Nie ma ograniczeń technicznych dotyczących długości serii, a pilot może potencjalnie wystrzelić cały ładunek amunicji w jednej serii bez uszkodzenia lub złego wpływu na sam system broni. Jednak znacznie skróci to żywotność działka, wymagać będzie dodatkowej kontroli działka i spowoduje krótsze odstępy między wymianami.
System podawania amunicji w GAU-8 / A jest beztaśmowy, zmniejsza to szansę na zablokowanie się działka. System podawania jest zapętlony, co pozwala na ponowne wykorzystanie zużytych osłon z powrotem do bębna amunicyjnego zamiast wyrzucenia z samolotu, co wymagałoby znacznej siły, aby wyeliminować potencjalne uszkodzenia samolotu.System podawania oparty jest na tym opracowanym dla późniejszych instalacji M61, ale wykorzystuje bardziej zaawansowane techniki projektowania i materiały w całym procesie produkcji, aby zaoszczędzić na wadze.
Odrzut.
Średnia siła odrzutu GAU-8/A wynosi 10 000 funtów (45 kN), czyli nieco więcej niż wydajność każdego z dwóch silników TF-34 używanych w samolotach A-10 (9065 funtów tj. 40,3 kN). Siła odrzutu jest znacząca, w praktyce jednak ostrzał z armaty spowalnia samolot tylko o kilka kilometrów na godzinę w locie poziomym.
GAU-8 stanowi około 16% masy własnej samolotu A-10. Ponieważ działo odgrywa znaczącą rolę w utrzymaniu równowagi i środka ciężkości A-10, GAU-8 musi być przed każdym lotem samolotu podwieszony w celu zapobieżenia wywróceniu się samolotu do tyłu.

</doc>
<doc id="681804" url="https://pl.wikipedia.org/wiki?curid=681804" title="Janowiec (góra)">
Janowiec (góra)

Janowiec (884 m n.p.m.) – góra w północnej części Masywu Śnieżnika, w grzbiecie odchodzącym na północny wschód od Żmijowca i kończącym się Krzyżnikiem w pobliżu Stronia Śląskiego. Pomiędzy Żmijowcem a Janowcem wznosi się Rudka.
Położenie i opis.
Wznosi się ponad dwiema dolinami rzek: Kleśnicy przepływającej po wschodniej stronie i Siennej Wody od zachodu. U jego stóp leży od południa Kletno, od wschodu Stara Morawa, zaś od zachodu Janowa Góra. Pod północne podnóża Janowca dochodzą ostatnie zabudowania wsi Stronie Śląskie.
Zbudowana z łupków łyszczykowych z wkładkami marmurów (wapieni krystalicznych) i amfibolitów serii strońskiej, należących do metamorfiku Lądka i Śnieżnika. W jej wschodnim stoku znajduje się Jaskinia Kontaktowa.
Szlaki turystyczne.
Północno wschodnim i wschodnim stokiem Janowca, wzdłuż brzegu lasu przechodzi szlak turystyczny ze Stronia Śląskiego na Halę pod Śnieżnikiem. 

</doc>
<doc id="681805" url="https://pl.wikipedia.org/wiki?curid=681805" title="Kalazin">
Kalazin

Kalazin (ros. Калязин) – miasto położone w zachodniej Rosji na terenie obwodu twerskiego, centrum administracyjne rejonu kalazińskiego.
Komunikacja.
Miasto znajduje się na prawym brzegu Wołgi, spiętrzonej tu przez Zaporę Uglicką. Znajduje się tutaj też stacja kolejowa na linii Moskwa – Sonkowo – Petersburg (jedna z największych w obwodzie) i przebiega tędy szosa na Uglicz.
Historia.
Osada powstała w XII wieku jako słoboda (rodzaj wolnizny), a w XV w powstał na drugim brzegu Wołgi Monastyr św. Makarego (najbardziej charakterystyczny obiekt miasta, z refektarzem z 1525). W trakcie Dymitriady w dniu 28 sierpnia 1609 roku doszło tu do całodziennych nierozstrzygniętych potyczek wojsk moskiewskich Michaiła Skopina-Szujskiego z wojskami polskimi pod dowództwem Jana Piotra Sapiehy (Bitwa pod Kalazinem). 
Od 1775 miasto.
W latach 1935-1950 trwała tu budowa Zapory Uglickiej, w wyniku czego na skutek spiętrzenia wody zalany został duży obszar starego miasta, z którego dziś ponad lustro wody wystaje jedynie dzwonnica soboru św. Mikołaja z roku 1800. 

</doc>
<doc id="681813" url="https://pl.wikipedia.org/wiki?curid=681813" title="Nelidowo">
Nelidowo



</doc>
<doc id="681815" url="https://pl.wikipedia.org/wiki?curid=681815" title="Schizma (zespół muzyczny)">
Schizma (zespół muzyczny)

Schizma – polski zespół muzyczny wykonujący hardcore, działający w Bydgoszczy.
Historia.
Zespół powstał w 1990 roku w Bydgoszczy, na gruncie punk rockowej formacji "Kompania Karna". Przez ponad 20 lat istnienia grupa przechodziła wiele zmian personalnych, jednak od początku istnienia do dziś pozostaje wierna bezkompromisowemu brzmieniu hard core i etyce niezależności. W dorobku Schizmy znajduje się sześć albumów studyjnych oraz inne wydawnictwa: minialbumy, albumy koncertowe, splity, kompilacje, jednak głównym elementem działalności zespołu są niezwykle żywiołowe, gromadzące wielu zagorzałych zwolenników koncerty. Oprócz częstych odwiedzin w różnych zakątkach Polski, zespół wielokrotnie odwiedzał Niemcy i Francję, zanotował też wizyty w Czechach, na Łotwie, Litwie i w krajach byłej Jugosławii. Najbardziej egzotyczną przygodą koncertową grupy była wizyta na International Rock Festival w Busan, w Korei Południowej w 2002 roku, gdzie – w związku z turniejem Mistrzostw Świata w Piłce Nożnej 2002 – Schizma wystąpiła przed wielotysięczną publicznością u boku takich sław jak Cannibal Corpse czy Kreator.
W początkowym okresie działalności (album "Energia") grupa grała połączenie hardcore oraz punk, zaś w tekstach podejmowane były tematy osobiste oraz problematyka antyfaszystowska. Autorem tekstów piosenek grupy w tym okresie był Martin Eden; właśc. Marcin Kornak – niezależny poeta bydgoski, w latach 90. związany ze środowiskiem anarchistycznym, antyfaszystowskim, ekologicznym i literackim. W tym okresie zespół dołączył też do ogólnopolskiego projektu mającego na celu promocję tolerancji, a ich utwór znalazł się na pierwszej składance "Muzyka przeciwko rasizmowi", firmowanej przez Stowarzyszenie „Nigdy Więcej”.
Po dokonanych zmianach w składzie (w szczególności na pozycji wokalisty), od połowy lat 90. Schizma zdecydowanie zaczęła reprezentować nurt hardcore w swojej postawie oraz warstwie muzycznej, zaś w tekstach utworów grupa podejmowała przede wszystkich tematy społeczne oraz konflikty międzyludzkie. Swoją pozycję na scenie grupa umacniała kolejno albumami "Miejskie Depresje" (1994), "Pod Naciskiem" (1996), "Unity 2000" (1998) oraz nagrany w języku angielskim "State Of Mind" (2001). Na pierwszym z ww. albumów dodatkowe wokalizy wykonał Arkadiusz Wiśniewski, ps. „Pestka”, który od kolejnej płyty został głównym wokalistą Schizmy.
W 2004 ukazał się album składankowy pt. "XIII", będący zbiorem ponownie nagranych wcześniejszych utworów zespołu, a także coverów oraz nagrań koncertowych, stworzony z gościnnym udziałem m.in. znanego warszawskiego rapera Vienia oraz Kikiego, wokalisty legendarnej grupy punkowej Abaddon. W 2006 Schizma odbyła drugą w swojej historii trasę koncertową z francuską grupą L'Esprit Du Clan, zaś z tej okazji została wydany wspólny split. W tym samym roku Schizma uczestniczyła w trasie Metal Union Roadtour 2006. Najważniejszym jednak wydarzeniem tego roku była premiera pierwszego po pięciu latach albumu studyjnego pt. "Hardcore Enemies", wydanego nakładem berlińskiej wytwórni Mad Mob Records. Jej polska premiera miała miejsce pod koniec października, a europejskie wydanie w marcu 2007. Pod koniec 2008 roku zespół opuścił długoletni gitarzysta „Schizmaciek”, mający do tego czasu najdłuższy staż w szeregach Schizmy.
Równolegle do istnienia Schizmy przywrócony został do życia skład grupy z lat początkowych – działający pod nazwą Schizma’90. W jego skład weszli Salem, Monter, Wookee, Bobas, SchizMaciek i Pestka.
W 2009 nakładem Spook Records wydano reedycję albumu "Unity 2000". W grudniu 2010 premierę miał siódmy album studyjny grupy zatytułowany "Whatever It Takes Whatever It Wrecks", nakładem Spook Records. W późniejszych latach grupa wydała dwa minialbumy EP, zawierający utworzy ponownie z tekstami w języku polskim: "Dla Was" w 2013 i "O Nas" 27 stycznia 2017.
W 2014 został opublikowany film dokumentalny o zespole zatytułowany „Ewolucja buntowników” (twórcy: Maciej Wacław, Lech Wilczaszek). 17 lutego 2023 nakładem wytwórni Piranha Records miał premierę album pt. "Upadek".

</doc>
<doc id="681816" url="https://pl.wikipedia.org/wiki?curid=681816" title="Legend (album Boba Marleya)">
Legend (album Boba Marleya)

Legend: The Best Of Bob Marley And The Wailers – kompilacja największych hitów zespołu Bob Marley &amp; The Wailers, wydana 8 maja 1984. Album został sprzedany w ponad 25 milionach egzemplarzy, zdobył 12 platynowych płyt i jedną diamentową. Jest najlepiej sprzedającym się albumem reggae wszech czasów.
W Polsce składanka uzyskała status złotej płyty.
W 2003 album został sklasyfikowany na 46. miejscu listy 500 albumów wszech czasów magazynu Rolling Stone.

</doc>
<doc id="681817" url="https://pl.wikipedia.org/wiki?curid=681817" title="Thelma Long">
Thelma Long



</doc>
<doc id="681819" url="https://pl.wikipedia.org/wiki?curid=681819" title="Thelma Coyne">
Thelma Coyne



</doc>
<doc id="681823" url="https://pl.wikipedia.org/wiki?curid=681823" title="Irek Grin">
Irek Grin

Irek Grin, właśc. Ireneusz Grin (ur. 1969 w Żarach) – polski pisarz, fotograf, wydawca, menedżer kultury.
Życiorys.
Autor m.in. cyklu książek sensacyjno-szpiegowskich: "Szerokiej drogi, Anat" i "Szkarłatny habit". Jeden z założycieli oraz prezes Stowarzyszenia Miłośników Kryminału i Powieści Sensacyjnej „Trup w szafie”. Pomysłodawca, współtwórca i w latach 2004–2007 juror Nagrody Wielkiego Kalibru dla najlepszej polskiej książki kryminalnej lub sensacyjnej, przyznawanej co roku w czasie Międzynarodowego Festiwalu Kryminału, którego Grin jest pomysłodawcą i dyrektorem.
Dyrektor programowy Festiwalu Czesława Miłosza we Wrocławiu (11–15 maja 2011), który odbył się w ramach obchodów Roku Czesława Miłosza.
Twórca i pomysłodawca Festiwalu im. Brunona Schulza we Wrocławiu (14–18 listopada 2012, druga edycja pod nazwą Bruno Schulz Festiwal odbyła się w dniach 20–24 listopada 2013).
Pomysłodawca projektu "Miłość we Wrocławiu", którego efektem był tom opowiadań pod tym samym tytułem (Wydawnictwo EMG, Kraków 2011). Producent obchodów Jubileuszu 70. urodzin Ryszarda Krynickiego (26–28 czerwca 2013 w Krakowie).
Redaktor prowadzący serię Polska Kolekcja Kryminalna oraz serię poetycką w Wydawnictwie EMG. Wydawca m.in. Gai Grzegorzewskiej, Marcina Świetlickiego, Marcina Barana, Edwarda Pasewicza.
Od maja 2013 r. pełnił funkcję kuratora Europejskiej Stolicy Kultury Wrocław 2016 odpowiedzialnego za priorytet literatura i czytelnictwo. Koordynator obchodów Światowej Stolicy Książki UNESCO – Wrocław 2016-2017.
Od 2017 roku juror Literackiej Nagrody Europy Środkowej „Angelus”. Od kwietnia 2018 dyrektor Wrocławskiego Domu Literatury.
Przewodniczący Rady Fundacji Olgi Tokarczuk.
Mieszka w Krakowie.

</doc>
<doc id="681825" url="https://pl.wikipedia.org/wiki?curid=681825" title="Mieczysław Połukard">
Mieczysław Połukard

Mieczysław Połukard (ur. 30 lipca 1930 w Radzyminie, zm. 25 października 1985 w Bydgoszczy) – polski żużlowiec i trener żużlowy. Pierwszy w historii Polak w finale indywidualnych mistrzostw świata na żużlu i indywidualnych mistrzostw świata w ice speedwayu.
Życiorys.
Kariera sportowa.
Żużlową karierę rozpoczął we Wrocławiu. W 1955 przeniósł się do Polonii Bydgoszcz, gdzie po zakończeniu kariery został trenerem.
Jest pierwszym w historii Polakiem, który awansował do finału Indywidualnych Mistrzostw Świata (w 1959 zajął 12. miejsce zdobywając 5 punktów). Wystąpił także w trzech finałach Drużynowych Mistrzostw Świata: 1960 – 4. miejsce; 1961 – 1. miejsce i 1962 – 3. miejsce. Ośmiokrotnie startował w finałach Indywidualnych Mistrzostw Polski: 1959 – 1. miejsce (w 1956 i 1961 zajął 4. miejsce). Startował również w finałach Złotego Kasku jednak bez medali.
W 1968 podjął decyzję o zakończeniu kariery zawodniczej. W ostatnim meczu po wypadku na torze, trafił do szpitala, gdzie amputowano mu nogę.
Zginął w wypadku 25 października 1985 na murawie stadionu bydgoskiej Polonii podczas treningu adeptów (kandydaci na żużlowców) – od tyłu uderzył w niego Andrzej Pawliszak, zawodnik Stali Gorzów, który nie opanował motocykla.
Od 1986 jego imieniem nazwano rozgrywany w Bydgoszczy od 1982 turniej Kryterium Asów Polskich Lig Żużlowych. Sam wygrał w 1958 Criterium Asów (poprzedniczkę KAPLŻ).
Życie prywatne.
Był synem Dominika, zmarłego w 1934 roku funkcjonariusza Policji Państwowej i Stefanii z Pawłowskich.
Pierwsze jazdy na motocyklach odbywał w czasie służby w 581. pułku przeciwlotniczym Armii Czerwonej, do którego trafił w 1944 roku jako syn pułku, a wcielony do służby został 18 stycznia 1945 roku. W polskiej armii służył od 10 listopada 1945 w 24. kompanii samochodowej 1 Armii Wojska Polskiego. W trakcie służby wojskowej ukończył Oficerską Szkołę Artylerii nr 1 w Chełmie. Przeniesiony do rezerwy 28 czerwca 1948 roku.
Żonaty z Barbarą, miał dwie córki. W Bydgoszczy mieszkał w domu przy ulicy Nastrojowej.
Osiągnięcia.
Indywidualne Mistrzostwa Polski
"do uzupełnienia"
Złoty Kask
"do uzupełnienia"

</doc>
<doc id="681836" url="https://pl.wikipedia.org/wiki?curid=681836" title="Czarnocin (przystanek kolejowy)">
Czarnocin (przystanek kolejowy)

Czarnocin – poprzednia nazwa przystanku kolejowego koło Czarnocina, w województwie łódzkim, w Polsce. W grudniu 2009 roku przywrócono poprzednią nazwę – Wolbórka.

</doc>
<doc id="681845" url="https://pl.wikipedia.org/wiki?curid=681845" title="Dolina (rejon tarnopolski)">
Dolina (rejon tarnopolski)

Dolina (, "Dołyna"; do roku 1960 Janów, ukr. Янів) – wieś na Ukrainie (dawniej miasteczko) w rejonie tarnopolskim (do 17 lipca 2020 w trembowelskim) obwodu tarnopolskiego.
Wieś leży 15 km na południe od Trembowli, na wzgórzu nad rzeką Seret opasującą miejscowość z trzech stron.
Historia.
Parafia rzymskokatolicka w Janowie została erygowana w 1611 przez właściciela Janowa kasztelana halickiego Jana Golskiego (brata wojewody ruskiego Stanisława Golskiego) i jego żonę Zofię z Zamiechowa. Kościół murowany pw. św. Trójcy poświęcony został w 1661. Do parafii rzymskokatolickiej oprócz Janowa należały Dereniówka, Kobyłowłoki z Papiernią, Młyniska, Podhajczyki z Wybranówką, Słobódka Janowska ze Zniesieniem. Parafia podlegała pod dekanat trembowelski.
W latach 1772–1918 – miasteczko w Królestwie Galicji i Lodomerii w Cesarstwie Austriackim. Do 17 września 1939 roku – miasteczko w województwie tarnopolskim w Polsce.
W II Rzeczypospolitej miejscowość była siedzibą gminy wiejskiej Janów w powiecie trembowelskim województwa tarnopolskiego.
Linki zewnętrzne.
 

</doc>
<doc id="681847" url="https://pl.wikipedia.org/wiki?curid=681847" title="Cmentarz ewangelicki w Wilnie">
Cmentarz ewangelicki w Wilnie

Cmentarz ewangelicki w Wilnie – położony na Pohulance, na Górze Bouffałowej. Nieistniejącą dziś kaplicę cmentarną zbudowano w 1819; projektował ją Karol Schildhausen.
Historia.
Cmentarz został założony według planów wileńskiego ogrodnika Webera. Początkowo był to cmentarz luterański, ale od 1830 miały tam miejsce także pochówki kalwińskie.
Uszkodzony w trakcie działań wojennych; zamknięty w 1956; niektóre nagrobki przewieziono na cmentarz na Rossie i na Sołtaniszki. W 1960 zburzono kaplicę cmentarną i na tym terenie utworzono park miejski oraz zbudowano w 1974 „Pałac Ślubów“. Jedynym obiektem, który pozostał na terenie dawnego cmentarza jest klasycystyczne mauzoleum Niszkowskich (architekt Karol Podczaszyński) – to jedyna dziś pozostałość nekropolii, dziś tak zwany kiosk z pamiątkami. W mauzoleum tym pochowany został Jan Fryderyk Niszkowski (1774–1816), polski profesor chirurgii Uniwersytetu Wileńskiego.
Pochowani.
Cmentarz bardzo ważny dla historii Wilna; spoczęło na nim wielu wybitnych Wilnian:

</doc>
<doc id="681849" url="https://pl.wikipedia.org/wiki?curid=681849" title="GAU-13/A">
GAU-13/A

GAU-13/A (oznaczenie fabryczne GE-430) – amerykańskie lotnicza armata wielolufowa.
Armata GAU-13/A powstała w wyniku zapotrzebowania na broń o masie i odrzucie mniejszych niż GAU-8/A Avenger, ale zasilanej tą samą amunicją - 30 mm. Według zamierzeń chciano skonstruować broń pozwalającą przekształcić dowolny samolot wielozadaniowy w maszynę szturmową mającą zbliżone do A-10 możliwości zwalczania czołgów. Armaty GAU-13/A były instalowane w zasobnikach GPU-5/A, które można było podwieszać pod takimi samolotami jak F-5, F-15 i F16.
W Stanach Zjednoczonych podstawowym nosicielem zasobników GPU-5/A były samoloty F-16A Air National Guard. Według planów miały one zastąpić A-10 w roli samolotów szturmowych. I wojna w Zatoce Perskiej wykazała jednak że duży odrzut GAU-13/A powoduje ze celność ognia jest niezadowalająca, a F-16 nie jest w stanie zastąpić A-10 w roli samolotu do zwalczania broni pancernej. W rezultacie armata GAU-13/A została wycofana z uzbrojenia US Armed Forces. Obecnie używana jest jeszcze przez niektóre kraje które zakupiły w latach 80. zasobniki GPU-5/A.

</doc>
<doc id="681859" url="https://pl.wikipedia.org/wiki?curid=681859" title="Baborówko (przystanek kolejowy)">
Baborówko (przystanek kolejowy)

Baborówko – przystanek kolejowy w Baborówku, w województwie wielkopolskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="681871" url="https://pl.wikipedia.org/wiki?curid=681871" title="Hakama">
Hakama

 – spodnie, element tradycyjnego stroju japońskiego. Pierwotnie noszona była jedynie przez mężczyzn, lecz w czasach dzisiejszych zakładają ją również kobiety. Stosowana jest w niektórych japońskich sztukach walki, na przykład w aikido i w kendo. Hakama w aikido symbolizuje wyższego ucznia lub mistrza. W niektórych innych sztukach walki można nosić hakamę od początku. W japońskim aikido hakamę dostaje się przy pierwszym danie, w Polsce – członkowie AAI-Polska od 2 kyū, Polskiej Unii Aikido od 1 kyū, pod warunkiem posiadania uprawnień instruktorskich, członkowie Polskiego Stowarzyszenia Aikido „Aikikai-Polska” od 2 kyū, członkowie Polskiej Federacji Aikido zależnie od ustaleń danego dojo, najczęściej od 2 kyū, kobiety od 3 kyū.
Hakama to plisowane spodnie. Bardzo szerokie, dzięki czemu można łatwo usiąść po turecku i wstać. Zapewniają także swobodę ruchów w walce. Zakłada się ją na kimono bądź keikogi, używając do tego celów czterech pasów zwanych himo. Dwa dłuższe himo przymocowane z przodu hakamy przewiązuje się dwukrotnie dookoła siebie i wiąże na wysokości brzucha. Tylne pasy przekłada się pod obi i splata z przodu.
Hakama ma siedem plis, pięć z przodu i dwie z tyłu. Każda z nich symbolizuje cnotę, którą powinien cechować się budōka:
Składanie hakamy.
Składanie hakamy jest procesem, który wymaga odrobiny wprawy. Trudność stanowi odpowiednie ułożenie wszystkich plis. Ze względu na ich alegoryczny charakter, staranność podczas ich układania symbolizuje pracę budoki nad samym sobą oraz doskonalenie wymienionych powyżej cnót.

</doc>
<doc id="681873" url="https://pl.wikipedia.org/wiki?curid=681873" title="Servais Knaven">
Servais Knaven

Henricus Theodorus Josephus (Servais) Knaven (ur. 6 marca 1971 w Lobith) – holenderski kolarz szosowy, który zakończył karierę w 2010 roku.
Życiorys.
Zanim zdecydował się w 1993 na zostanie zawodowcem, przez cztery lata studiował ekonomikę produkcji na uniwersytecie w Tilburgu. W ciągu swojej kariery w latach 1996 - 2005 dziewięć razy brał udział w Tour de France. W roku 2001 uzyskał tam swój najlepszy wynik na tym wyścigu, jakim było 90. miejsce. Czterokrotnie startował również w Vuelta a Espana i raz w Giro d'Italia. Knaven jest jednak raczej kolarzem, który nastawia się na zwycięstwa etapowe lub w jednodniowych klasykach. Dobrze spisuje się również na krótkich i płaskich etapówkach.
Mierzy 1,78 m i waży 68 kg.
Ważniejsze sukcesy.
1995 
1997 
1998 
2001 
2003
2005

</doc>
<doc id="681877" url="https://pl.wikipedia.org/wiki?curid=681877" title="Uszczelniacz kanałowy">
Uszczelniacz kanałowy

Uszczelniacz kanałowy – materiał plastyczny przeznaczony do wypełniania kanałów korzeniowych w połączeniu z ćwiekami gutaperkowymi, stosowany w leczeniu kanałowym zębów.
Służy do wypełniania przestrzeni w kanale zęba między ćwiekami gutaperkowymi oraz między ćwiekami i ścianami kanałów.Twardnieje najczęściej w sposób chemiczny (materiał chemoutwardzalny)
Istnieje kilka grup materiałów uszczelniających między innymi: 

</doc>
<doc id="681878" url="https://pl.wikipedia.org/wiki?curid=681878" title="Fisterra">
Fisterra

Fisterra (hiszp. Finisterre) – niewielka miejscowość w prowincji A Coruña, w regionie Galicja, w północno-zachodniej Hiszpanii. Miejscowość znajduje się w pobliżu przylądka Finisterre.
Powierzchnia 29 km². W 2018 Fisterra liczyła 4701 mieszkańców.
Najbardziej znana część tej gminy leży na przylądku Finisterre. Gmina Fisterra żyje przede wszystkim z turystyki, której część stanowią pielgrzymi z Santiago de Compostela, a ponadto z połowu ryb i skorupiaków.

</doc>
<doc id="681884" url="https://pl.wikipedia.org/wiki?curid=681884" title="Procisne">
Procisne

Procisne (w latach 1977–1981 Przesmyk) – osada śródleśna w Polsce położona w województwie podkarpackim, w powiecie bieszczadzkim, w gminie Lutowiska. Leży nad Sanem przy drodze wojewódzkiej nr 896. Osada jest częścią składową sołectwa Stuposiany.
Historia.
Pierwsze wzmianki dotyczące Procisnego sięgają roku 1580, i umiejscawiają je jako jedną z własności Kmitów. Wieś prawa wołoskiego w latach 1551-1600, położona w ziemi sanockiej województwa ruskiego. 
W połowie XIX wieku właścicielką posiadłości tabularnej w Procisnem była Sabina Koniecka. Latem 1884 r. we wsi w majątku Zduniów gościł Oskar Kolberg.
Po II wojnie światowej wieś uległa całkowitemu zniszczeniu i wysiedleniu.
W latach 1975–1998 miejscowość administracyjnie należała do województwa krośnieńskiego.

</doc>
<doc id="681889" url="https://pl.wikipedia.org/wiki?curid=681889" title="Zdzisław Nowak (pisarz)">
Zdzisław Nowak (pisarz)

Zdzisław Nowak (ur. 6 sierpnia 1930, zm. 28 grudnia 1995) – polski pisarz, publicysta, autor literatury dziecięcej. 
Autor cyklu książek z zagadkami i łamigłówkami o przygodach legendarnego mędrca Hodży Nasreddina. Autor łamigłówek oraz krzyżówek. Redaktor naczelny Świerszczyka w latach 1992-1993.
Został pochowany na cmentarzu Bródnowskim (kw. 69G-II-27).

</doc>
<doc id="681896" url="https://pl.wikipedia.org/wiki?curid=681896" title="Lisówka pomarańczowa">
Lisówka pomarańczowa

Lisówka pomarańczowa ("Hygrophoropsis aurantiaca" (Wulfen) Maire) – gatunek grzybów z rodziny lisówkowatych ("Hygrophoropsidaceae"). 
Systematyka i nazewnictwo.
Pozycja w klasyfikacji według Index Fungorum: "Hygrophoropsis, Hygrophoropsidaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1781 r. Wulfen nadając mu nazwę "Agaricus aurantiacus". Obecną, uznaną przez Index Fungorum nazwę nadał mu w 1921 r. Maire, przenosząc go do rodzaju "Hygrophoropsis ". Synonimy naukowe:
"Agaricus aurantiacus" Wulfen
"Agaricus subcantharellus" Sowerby,
"Cantharellus aurantiacus" (Wulfen) Fr.
"Cantharellus aurantiacus" Krombh. 
"Cantharellus aurantiacus" var. "pallidus" Cooke
"Cantharellus aurantiacus ß lacteus" Fr.
"Cantharellus brachypodus" Chevall. 
"Cantharellus ravenelii" Berk. &amp; M.A. Curtis 
"Cantharellus rufescens" Fr.
"Clitocybe aurantiaca" (Wulfen) Stud.-Steinh., Hedwigia 
"Clitocybe aurantiaca" var. "lactea" (Fr.) Rea 
"Clitocybe aurantiaca" var. "nigripes" (Pers.) Rea 
"Hygrophoropsis aurantiaca" (Wulfen) Maire var. "aurantiaca", 
"Hygrophoropsis aurantiaca" var. "lactea" (Fr.) Corner 
"Hygrophoropsis aurantiaca" var. "nigripes" (Pers.) Kühner &amp; Romagn.
"Hygrophoropsis aurantiaca" var. "pallida" (Cooke) Kühner &amp; Romagn.
"Hygrophoropsis aurantiaca" var. "pallida" (Cooke) Heykoop &amp; Esteve-Rav.
"Hygrophoropsis aurantiaca" var. "rufa" D.A. Reid
"Merulius aurantiacus" (Wulfen) J.F. Gmel.
"Merulius brachypodis" (Chevall.) Kuntze
"Merulius nigripes" Pers.
"Merulius ravenelii" (Berk. &amp; M.A. Curtis) Kuntze
"Merulius rufescens" (Fr.) Kuntze
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym ma też inne nazwy: kurka jadowita, pieprznik pomarańczowy, lejkówka pomarańczowa. Regionalnie znany pod nazwami: fałszywa kurka, fałszywa kurzajka, fałszywa liszka. 
Morfologia.
Średnica od 2 do 7 cm, u młodych okazów cienkomięsisty z podwiniętym brzegiem i płowego koloru, później na środku lejkowato zapadnięty, o pofałdowanych lub powyginanych brzegach. Kolor od żółtego przez pomarańczowożółty i pomarańczowy do czerwonopomarańczowego. Skórka gładka, nieco matowa, sucha, w niektórych miejscach pilśniowa.
Cienkie, gęste, rozwidlające się, zbiegające na trzon., czasami pofałdowane. Kolor pomarańczowożółty lub pomarańczowy.
Wysokość 3–5 cm, grubość 3–10 mm, dołem walcowaty, wyżej stożkowato rozszerzający się i płynnie przechodzący w kapelusz. U młodych osobników pełny, u starszych pusty. Kolor taki jak blaszek, tylko u nasady czerniawy, skórka pilśniowa. 
Biały lub kremowy, soczysty i miękki. Smak i zapach łagodny, gorzko-kwaśny.
Bladożółty lub kremowy. Zarodniki eliptyczne, o gładkiej powierzchni i rozmiarach 6–7 × 4 μm. 
Występowanie.
Rośnie w lasach iglastych i mieszanych, pojedynczo lub w grupach, czasami licznie. Rośnie na próchnicy powstałej z igliwia, liści i różnych odpadów drewna, ale czasami także na ziemi. Owocniki pojawiają się od września i występują do listopada. Rośnie pod jodłami, bukami i sosnami.
Znaczenie.
Uważana jest za grzyb niejadalny. Zawiera arabitol i zjedzona w większych ilościach może u niektórych spowodować zaburzenia trawienne z objawami charakterystycznymi dla zatrucia gastrycznego. Niektórzy jednak uważają, że jest nieszkodliwa.

</doc>
<doc id="681897" url="https://pl.wikipedia.org/wiki?curid=681897" title="Koza dunajska">
Koza dunajska

Koza dunajska ("Cobitis elongatoides") – gatunek słodkowodnej ryby z rodziny piskorzowatych (Cobitidae). 
Występowanie.
Dunaj i Argeş w Rumunii, w górnej części zlewni Łaby oraz górnej i środkowej zlewni Odry.
Opis.
Gatunek bardzo podobny pod względem cech morfologicznych i biologicznych do kozy pospolitej ("Cobitis taenia"). Z innymi gatunkami z rodzaju "Cobitis" wchodzi w interakcje rozrodcze tworząc hybrydy. Część z nich stanowi linie samicze o klonalnym (gynogenetycznym) sposobie rozmnażania. Wszystkie znane obecnie populacje kozy dunajskiej w Polsce składają się z współwystępujących osobników płciowych i samic klonalnych. 
W Polsce gatunek ten został odkryty w środkowym dorzeczu Odry (dopływ Baryczy) dzięki badaniom cytogenetycznym. Później opisano jego cechy morfologiczne i szczegółową charakterystykę genetyczną. Podlegał w Polsce ścisłej ochronie gatunkowej; od 2014 r. status ochrony zmieniono na częściową.

</doc>
<doc id="681904" url="https://pl.wikipedia.org/wiki?curid=681904" title="Hopmann (krater księżycowy)">
Hopmann (krater księżycowy)

Hopmann – krater uderzeniowy znajdujący się na południowej półkuli na niewidocznej z Ziemi stronie Księżyca. Przylega do północnej ściany dużego krateru Poincaré, a na północnym zachodzie znajduje się krater Garavito.
Zewnętrzny brzeg tego krateru został zniszczony w procesie erozji i przez późniejsze uderzenia. Wewnętrzne południowe ściany ściany są ukształtowane tarasowo. Na północnej ścianie znajduje się mały krater, a na wschodnim para maleńkich kraterów.
Wnętrze ma niższe albedo niż otaczająca go powierzchnia, nadając ciemniejszy wygląd. W pobliżu środka znajdują się niskie grzbiety i fragment podwójnego brzegu na południowo-wschodniej ścianie. Przy północno-zachodniej ścianie maleńkie kratery otoczone są przez niewielką ilość materiału o wyższym albedo, nadając wygląd białej łatki.

</doc>
<doc id="681908" url="https://pl.wikipedia.org/wiki?curid=681908" title="Cellou Dalein Diallo">
Cellou Dalein Diallo

Cellou Dalein Diallo (ur. 3 lutego 1952 w Labé) – gwinejski polityk i ekonomista, były minister, premier Gwinei w latach 2004–2006, przewodniczący Unii Sił Demokratycznych Gwinei (UFDG) od 2007. Kandydat w wyborach prezydenckich w 2010.
Życiorys.
Cellou Dalein Diallo urodził się w 1952 w Labé. Studiował księgowość i zarządzanie na Uniwersytecie w Konakry. Odbył kursy z dziedziny makro i mikroekonomii w Centrum Studiów Finansowych, Ekonomicznych i Bankowych (CEFEB) w Paryżu oraz w Instytucie MFW w Waszyngtonie.
W 1976, po ukończeniu studiów, rozpoczął pracę jako inspektor handlowy. Został członkiem Najwyższej Rady Standardów i Rachunkowości oraz Narodowej Konferencji Gospodarczej. W 1982 został kierownikiem działu w Gwinejskim Banku Handlu Zagranicznego. W 1985 objął stanowisko dyrektora wydziału księgowości w Banku Centralnym Republiki Gwinei, a następnie dyrektora wydziału spraw gospodarczych i walutowych. W 1995 został mianowany dyrektorem generalnym Administracji i Kontroli Wielkich Projektów ("Administration et Contrôle des Grands Projets", ACGP) przy Prezydencie Republiki.
W lipcu 1996 wszedł w skład rządu Sidyi Touré, w którym objął stanowisko ministra transportu, telekomunikacji i turystyki. W październiku 1997 został mianowany w nim ministrem infrastruktury (odpowiedzialnym za transport, roboty publiczne, telekomunikację i środowisko). W marcu 1999 objął stanowisko ministra robót publicznych i transportu w gabinecie Lamine'a Sidimé, które zajmował przez 5 lat. W lutym 2004 stanął na czele Ministerstwa Rybołówstwa i Akwakultury w rządzie François Lonseny Falla.
9 grudnia 2004 Diallo został mianowany przez prezydenta Lansanę Conté szefem rządu. Wcześniej, od kwietnia 2004 urząd premiera był nieobsadzony. Jako premier zyskał sobie uznanie i przychylność międzynarodowych organizacji finansowych i pomocowych. Jego rząd targany był jednak wewnętrznymi konfliktami i walkami o wpływy. W celu wzmocnienia swojej pozycji, 4 kwietnia 2006 Diallo dokonał zmian w gabinecie, dymisjonując część z ministrów i zastępując ich swoimi współpracownikami. Sam przejął kontrolę nad sektorem gospodarki, finansów, współpracy międzynarodowej i planowania. Jednak już następnego dnia, w ogłoszonym w radiu dekrecie, prezydent Conté unieważnił dokonane zmiany i zdymisjonował Diallo ze stanowiska z powodu „poważnych zaniedbań”. Jego następcą został mianowany dopiero w lutym 2007 Eugène Camara.
Po odejściu z rządu, przystąpił do opozycji. 7 listopada 2007 został wybrany przewodniczącym Unii Sił Demokratycznych Gwinei ("Union des forces démocratiques de Guinée", UFDG).
Po dokonaniu w grudniu 2008 zamachu stanu po śmierci prezydenta Conté przez juntę wojskową, Diallo domagał się od nowych władz powrotu do rządów cywilnych i organizacji wolnych wyborów. W tym celu, wraz z innymi liderami opozycji, utworzył koalicję Forum Żywych Sił Gwinei (FFVG). Po wyznaczeniu daty wyborów prezydenckich na styczeń 2010, zamierzał wziąć w nich udział.
28 września 2009 uczestniczył w zorganizowanym przez opozycję proteście w Konakry przeciwko planom startu w wyborach lidera rządzącej junty wojskowej Moussy Dadis Camary. W trakcie brutalnej pacyfikacji wiecu został pobity do nieprzytomności, a jego dom splądrowany i ograbiony. Zaraz po masakrze został objęty zakazem opuszczania kraju, jednak później został przetransportowany samolotem na leczenie do szpitala w Dakarze i Paryżu.
Po utworzeniu w lutym 2010 „rządu jedności narodowej” składającego się z członków junty i opozycji oraz wyznaczeniu nowej daty wyborów prezydenckich na czerwiec 2010, Diallo ogłosił zamiar ubiegania się o stanowisko głowy państwa. W pierwszej turze wyborów 27 czerwca 2010 zajął pierwsze miejsce, zdobywając 43,69% głosów poparcia. Pokonał Alphę Condé, który uzyskał 18,25% głosów. W drugiej turze głosowania 7 listopada 2010 przegrał z Condé stosunkiem głosów 47,5% do 52,5%.

</doc>
<doc id="681911" url="https://pl.wikipedia.org/wiki?curid=681911" title="USS Wahoo (SS-518)">
USS Wahoo (SS-518)



</doc>
<doc id="681914" url="https://pl.wikipedia.org/wiki?curid=681914" title="Locutus">
Locutus



</doc>
<doc id="681922" url="https://pl.wikipedia.org/wiki?curid=681922" title="Cobitis elongatoides">
Cobitis elongatoides



</doc>
<doc id="681929" url="https://pl.wikipedia.org/wiki?curid=681929" title="Acroni Jesenice">
Acroni Jesenice

Acroni Jesenice – słoweński klub hokejowy z siedzibą w Jesenicach działający w latach 1949–2012.
Głównym oraz tytularnym sponsorem klubu była przez wiele lat huta stali "Acroni" z Jesenic. Ścisła współpraca pomiędzy przemysłem stalowym a klubem hokejowym znalazła swój wyraz także w nazwie fanclubu kibiców klubu noszącym nazwę "Red Steelers" (pol. "Czerwoni Stalowcy").
Historia.
Od 1972 do 1974 szkoleniowcem drużyny był Boris Afanasjew. W latach 1991-1993 trenerem klubu był Władimir Krikunow. Za jego sprawą w 1991 do drużyny trafili Siergiej Warnawski i Sergejs Povečerovskis.
W 2004 roku klub spotkał się w finale Interligi z Podhalem Nowy Targ (przegrał rywalizację play-off 0:2).
Od 2006 do 2012 roku klub występował w międzynarodowych rozgrywkach EBEL. W sezonie 2006/07 zajął 5. miejsce, w sezonach 2007/08 i 2008/09 osiągnął 6. miejsce, w 2009/10 sklasyfikowany został na 9. miejscu, a w sezonach 2010/11 i 2011/12 ukończył ligę na ostatnim miejscu (odpowiednio 10 i 11). W maju 2012 z powodów finansowych ligę EBEL zlikwidowano. Od sezonu 2012/2013 miał pierwotnie występować w drugiej klasie rozgrywkowej, Nationalliga, następnie przekształconej w Inter-National-League. Występy w tych rozgrywkach nie doszły do skutku i klub zaprzestał działalności.
Zawodnicy.
W klubie występowali m.in. Słoweniec David Rodman, Robert Kristan, Žiga Jeglič, Rosjanin Boris Tortunow, Estończyk Andrei Makrov, Czech Michal Fikrt.

</doc>
<doc id="681935" url="https://pl.wikipedia.org/wiki?curid=681935" title="Angeł Marin">
Angeł Marin

Angeł Iwanow Marin, bułg. Ангел Иванов Ма̀рин (ur. 8 stycznia 1942 w Bataku) – bułgarski wojskowy, inżynier i polityk, generał major, w latach 2002–2012 wiceprezydent Bułgarii.
Życiorys.
W 1960 ukończył szkołę średnią w Dewinie, a w 1965 uczelnię wojskową w Szumenie ze specjalnością w zakresie artylerii. Został także inżynierem radiotechnikiem, a w 1978 absolwentem akademii wojskowej w Leningradzie. Od 1965 do 1998 był zawodowym wojskowym, służył m.in. w jednostkach w Starej Zagorze. Od 1990 pełnił funkcję dowódcy wojsk rakietowych i artylerii w bułgarskich wojskach lądowych. W 1991 awansował na stopień generała majora. Siedem lat później przeszedł w stan spoczynku.
W wyborach prezydenckich w 2001 kandydował u boku lidera Bułgarskiej Partii Socjalistycznej Georgiego Pyrwanowa na stanowisko wiceprezydenta. Po zwycięstwie wyborczym 22 stycznia 2002 objął ten urząd. Uzyskał reelekcję w wyniku wyborów prezydenckich w 2006. Na stanowisku zajmował się m.in. ułaskawieniami. Kontrowersje wzbudziło ułaskawienie przed wyborami parlamentarnymi w 2005 biznesmena i romskiego polityka Cwetelina Kynczewa. Angeł Marin zakończył urzędowanie po dwóch kadencjach 22 stycznia 2012.

</doc>
<doc id="681937" url="https://pl.wikipedia.org/wiki?curid=681937" title="Jerzy Matuszkiewicz">
Jerzy Matuszkiewicz

Jerzy Matuszkiewicz pseud. Duduś (ur. 10 kwietnia 1928 w Jaśle, zm. 31 lipca 2021 w Warszawie) – polski muzyk jazzowy, saksofonista, kompozytor muzyki filmowej.
Życiorys.
Urodził się w Jaśle, skąd pochodzili jego rodzice: Jadwiga i Tadeusz. Kilka miesięcy po narodzinach wraz z rodzicami zamieszkał we Lwowie, gdzie pracował jego ojciec – absolwent jasielskiego gimnazjum i studiów prawniczych na Uniwersytecie Lwowskim, który po ich ukończeniu podjął posadę jako prawnik w dyrekcji kolejowej we Lwowie. We Lwowie zastał go wybuch II wojny światowej. W kwietniu 1944, gdy do Lwowa zbliżał się front wojenny, wraz z rodziną powrócił do Jasła. Po kilku miesiącach wysiedlono rodzinę, co miało związek z rozkazem starosty jasielskiego Waltera Gentza, który nakazał przymusową likwidację miasta.
Po wojnie przeprowadził się do Krakowa, gdzie zaczął grać na klarnecie, a następnie na saksofonie. W 1947 zaczął współpracować z big bandem Kazimierza Turewicza. W 1948 roku założył „Jazz Club” przy krakowskim oddziale YMCA, a po rozwiązaniu organizacji wyjechał do Łodzi, gdzie rozpoczął studia filmowe w Wyższej Szkole Filmowej (Wydział Operatorski). W ich trakcie uczestniczył w tzw. „katakumbowym trwaniu”. W 1954 odegrał ważną rolę przy organizacji „Zaduszek Jazzowych” w Krakowie, których animatorem był Leopold Tyrmand. „Duduś” był także współzałożycielem grupy muzyków, nazwanej później „Melomani”. Podczas I Ogólnopolskiego Festiwalu Muzyki Jazzowej w Sopocie (1956) zespół prowadził nowoorleański pochód ulicami Sopotu. Matuszkiewicz jest autorem hejnału festiwalu, który po raz pierwszy wykonał solo na rozpoczęcie 40. Jazz Jamboree.
W latach 70. i latach 80. występował sporadycznie, był także m.in. jurorem konkursu Złota Tarka. W 2006 został odznaczony przez krakowski „Jazz Club” medalem Złoty Helikon oraz przez krakowską „Piwnicę pod Baranami” brązową statuetką Baranka Jazzowego. W 1987 otrzymał nagrodę za muzykę do filmu "Wierna rzeka" na Festiwalu Polskich Filmów Fabularnych. W 2008 roku otrzymał Złotego Fryderyka.
Postanowieniem prezydenta Aleksandra Kwaśniewskiego z 11 listopada 1997, w uznaniu wybitnych zasług dla kultury narodowej, został odznaczony Krzyżem Komandorskim Orderu Odrodzenia Polski. W marcu 2012 otrzymał tytuł „Honorowego Obywatela Miasta Jasła”. W 2005 został odznaczony Srebrnym, a w kwietniu 2013 Złotym Medalem „Zasłużony Kulturze Gloria Artis”. W 2021 został uhonorowany Orłem za osiągnięcia życia.
Życie prywatne.
19 lutego 2019 w wieku 85 lat zmarła jego żona – Grażyna Matuszkiewicz z domu Kuberska. 
Jerzy Matuszkiewicz spoczywa na Cmentarzu Bródnowskim w Warszawie (kwatera 46B-3-4).

</doc>
<doc id="681938" url="https://pl.wikipedia.org/wiki?curid=681938" title="Współczynnik pokrycia">
Współczynnik pokrycia



</doc>
<doc id="681939" url="https://pl.wikipedia.org/wiki?curid=681939" title="Althann">
Althann

Althann (lub Althan) to nazwisko mocno rozgałęzionej austriackiej rodziny arystokratycznej.
Rodzina.
Althannowie mieli swoje siedziby w Austrii, Czechach, w hrabstwie kłodzkim, na Morawach i na Węgrzech, gdzie w latach 1721–1824 dzierżyli również godność żupana w komitacie Zala. W 1810 r. otrzymali dziedziczny tytuł hrabiów Rzeszy i zaliczali się wtedy do jednej z najważniejszych rodzin w całej monarchii austriackiej. Ich awans społeczny nastąpił w XVI w. w wyniku służby dworskiej i wojskowej u cesarzy.
Członkowie rodu von Althann piastowali liczne urzędy ziemskie, dworskie i kościelne. Do najsłynniejszych przedstawicieli rodziny należeli:
Od nazwiska jednego z nich, Michaela Josepha Althanna (1798–1861), właściciela majoratu w Międzylesiu pochodzi nazwa starej odmiany śliwy, "Renkloda hr. Althanna" (niem. "Graf Althanns Reneklode").

</doc>
<doc id="681940" url="https://pl.wikipedia.org/wiki?curid=681940" title="Współczynnik objęcia">
Współczynnik objęcia



</doc>
<doc id="681945" url="https://pl.wikipedia.org/wiki?curid=681945" title="UN-Habitat">
UN-Habitat

Program Narodów Zjednoczonych ds. Osiedli Ludzkich () – agenda ONZ zajmująca się kwestiami urbanizacji i osiedli ludzkich, w tym promocją zrównoważonego rozwoju ośrodków miejskich. 
Powstała w 1978 w następstwie pierwszej konferencji ds. habitatu (tzw. Habitat I, Vancouver, 1976). Początkowo działała jako United Nations Centre for Human Settlements (UNCHS-Habitat). Na mocy rezolucji Zgromadzenia Ogólnego NZ nr A/56/206 (z 1 stycznia 2002) przekształcona w pełnoprawny program ONZ, z radą zarządzającą na czele. 
Siedziba sekretariatu znajduje się w Nairobi w Kenii, dyrektorem wykonawczym jest Maimunah Mohd Sharif z Malezji od 2018 roku. Posiada także biura poza Kenią, w tym w Polsce.
Podstawowe dokumenty związane z UN-Habitat: Vancouver Declaration on Human Settlements, Habitat Agenda, Istanbul Declaration on Human Settlements, Declaration on Cities and Other Human Settlements in the New Millennium i rezolucja A/56/206.

</doc>
<doc id="681950" url="https://pl.wikipedia.org/wiki?curid=681950" title="AMX Au F1">
AMX Au F1

AMX Au F1 – współczesna francuska haubicoarmata samobieżna skonstruowana w latach 70. XX wieku. Pierwszy prototyp powstał w 1974 roku. W latach 1974-1975 powstała seria próbna. Po jej testach w 1977 roku rozpoczęto produkcję seryjną. Do uzbrojenia armii francuskiej została wprowadzona w 1979 roku. Znajduje się również na wyposażeniu jednostek artyleryjskich Iraku i Arabii Saudyjskiej. Nazwa broni jest skrótem od "Grande Cadence de Tir" - o dużej szybkostrzelności.
Historia.
Prace nad haubicą AMX Au F1 rozpoczęto na początku lat 70. XX wieku. Pierwszy prototyp był gotowy w 1973 roku. Do budowy działa użyto podwozia czołgu AMX-30. Usunięto z niego kadłubowy magazyn amunicji, a dodano generator prądu elektrycznego o napięciu 28V (o mocy 5kW), oraz klimatyzator i nowy system wentylacyjny. Masa przebudowanego podwozia zmniejszyła się o dwie tony. W miejscu wieży czołgowej umieszczono nową, mieszczącą haubicoarmatę GCT F1 kalibru 155 mm, magazyn amunicji, oraz zmechanizowany układ ładowania.
Działa samobieżne AMX Au F1 zostały przyjęte do uzbrojenia armii francuskiej. Później znalazły się na uzbrojeniu armii Kuwejtu (18 szt.), Arabii Saudyjskiej (50 szt.) i Iraku (85 szt.). W celu zainteresowania innych odbiorców powstały wersje GCT wykorzystujące podwozia czołgów Leopard 1, T-72, Arjun, ale żadna z nich nie trafiła do produkcji seryjnej.
Haubica GCT została użyta bojowo przez armie Arabii Saudyjskiej i Iraku podczas I wojny w Zatoce Perskiej.
Opis konstrukcji.
AMX Au F1 jest polowym działem samobieżnym. Załogę pojazdu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży. Kadłub AMX Au F1 jest wykonany ze spawanych płyt ze stali pancernej. W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy. W przedziale kierowania stanowiska ma mechanik-kierowca. Kierowca zajmuje miejsce w pojeździe przez właz w stropie kadłuba. Podczas jazdy obserwuje teren za pomocą peryskopów.
Wieża pancerna jest spawana z płyt pancernych. Po jej lewej stronie znajduje się stanowisko ładowniczego, po prawej celowniczego i dowódcy. Załoga zajmuje miejsce w wieży przez dwa prostokątne włazy z boku wieży i dwa okrągłe w jej stropie.
W wieży znajduje się zasadnicze uzbrojenie wozu: 155 mm haubicoarmata GCT F1. Lufa haubicoarmaty wyposażona jest w hamulec wylotowy i ma długość 40 kalibrów. Kąt ostrzału w płaszczyźnie pionowej -4 do +66°. Zamek działa jest otwierany hydraulicznie (awaryjnie ręcznie). Z tyłu wieży znajduje się magazyn amunicji mieszczący 42 pociski i ładunki miotające.
Haubicoarmata GCT jest ładowana przez automat ładujący lub ręcznie. Szybkostrzelność przy ładowaniu automatycznym 8 strz./min., ręcznym 2-3 strz./min. GCT może wystrzeliwać dowolne pociski artyleryjskie o standardowym kalibrze NATO równym 155 mm. Donośność zwykłych pocisków dochodzi do 28 km, z dodatkowym napędem rakietowym 31,5 km.
Do strzelania z działa stosuje się naboje m.in. z pociskiem odłamkowo-burzącym zwykłym (o masie 43,35 kg lub 43,75 kg), z generatorem gazowym, tzw. base bleed (43,5 kg), z dodatkowym napędem rakietowym (43,5 kg), dymnym (43,15 kg lub 43,5 kg), oświetlającym (43,5 kg) oraz ćwiczebnym (43,25 kg lub 43,75 kg).
Uzbrojenie dodatkowe GCT stanowi 7,62 mm przeciwlotniczy karabin maszynowy AAT M52 (z 2050 nabojami) lub 12,7 mm Browning M2HB (z 800 nabojami), zamontowany z lewej strony na wieży oraz wyrzutnie (2x2) granatów dymnych, umieszczone z przodu wieży, na dole.
Napęd AMX Au F1 stanowi 12-cylindrowy, czterosuwowy, wysokoprężny, silnik "Hispano-Suiza HS-110". Moc silnika wynosi 530 kW.
AMX Au F1 posiada zawieszenie niezależne na wałkach skrętnych. Każde z 10 kół jezdnych jest połączone za pomocą wahacza z wałkiem skrętnym. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi. Wahacze pierwszej i ostatniej pary kół współpracują z hydraulicznymi amortyzatorami. dodatkowo z każdej strony znajduje się 5 rolek podtrzymujących gąsienice.

</doc>
<doc id="681955" url="https://pl.wikipedia.org/wiki?curid=681955" title="Gmina Jesenice">
Gmina Jesenice

Jesenice – gmina w północnej Słowenii (tuż przy granicy z Austrią). W 2010 roku liczyła 21 620 mieszkańców. Jej powierzchnia wynosi 75,8 km².
Miejscowości.
Miejscowości wchodzące w skład gminy Jesenice:

</doc>
<doc id="681958" url="https://pl.wikipedia.org/wiki?curid=681958" title="Grand Prix Szwecji na żużlu">
Grand Prix Szwecji na żużlu

Grand Prix Szwecji w sporcie żużlowym – zawody z cyklu żużlowego Grand Prix.
O Wielką Nagrodę Szwecji żużlowcy walczą od początku powstania Grand Prix (od 1995). Przez pierwsze lata GP Szwecji rozgrywano w Linköping. W 1999 zawody wygrał Mark Loram, który został pierwszym zawodnikiem wygrywającym rundę Grand Prix jadąc z dziką kartą.
W latach 2001-04 zawody przeniesiono do stolicy – Sztokholmu na Stadion Olimpijski. W 2003 w wyniku strajku pracowników fizycznych, zawody w Sztokholmie odbyć się nie mogły. By nie dopuścić do nieodbycia rundy, zawody odbyły się na kameralnym stadionie w małym miasteczku Avesta.
Od 2005 do 2007 zawody o Wielką Nagrodę Szwecji odbywały się w Eskilstuna, obecnie żużlowcy ścigają się na sztucznym torze budowanym na bieżni lekkoatletycznej stadionu Ullevi w Göteborgu.
Osiem z siedemnastu rund wygrywali Australijczycy (w tym cztery zwycięstwa Jasona Crumpa). Dwa razy Wielką Nagrodę Szwecji zdobyli Polacy – Tomasz Gollob (1997) i Rune Holta (2008).
Podium.
4x - Jason Crump
2x - Leigh Adams, Tony Rickardsson, Emil Sajfutdinov
1x - Kenneth Bjerre, Tomasz Gollob, Billy Hamill, Greg Hancock, Chris Holder, Rune Holta, Tommy Knudsen, Mark Loram, Nicki Pedersen, Ryan Sullivan, Fredrik Lindgren, Tai Woffinden, Bartosz Zmarzlik
12x - Greg Hancock
8x - Jason Crump
7x - Tony Rickardsson, Nicki Pedersen
5x - Tomasz Gollob, Chris Holder
4x - Leigh Adams, Antonio Lindbäck, Fredrik Lindgren
3x - Mark Loram
2x - Lukáš Dryml, Hans Nielsen, Ryan Sullivan, Emil Sajfutdinov, Tai Woffinden 
1x - Hans N. Andersen, Kenneth Bjerre, Jason Doyle, Henrik Gustafsson, Billy Hamill, Jarosław Hampel, Rune Holta, Peter Karlsson, Tommy Knudsen, Maciej Janowski, Andreas Jonsson, Chris Louis, Mikael Max (Mikael Karlsson), Jimmy Nilsen, Piotr Pawlicki, Bjarne Pedersen, Todd Wiltshire, Bartosz Zmarzlik, Matej Žagar

</doc>
<doc id="681961" url="https://pl.wikipedia.org/wiki?curid=681961" title="Burt Schuman">
Burt Schuman

Burt E. Schuman (ur. 1948) – pierwszy od czasów II wojny światowej rabin judaizmu postępowego w Polsce.
W latach 2006–2011 przywódca duchowy Beit Warszawa, naczelny rabin Beit Polska. Wcześniej pełnił funkcję rabina Temple Beth Israel w Altoonie w Pensylwanii. Jego rodzice pochodzą z Galicji. Przed wstąpieniem do seminarium rabinackiego próbował swoich sił jako aktor. Jest absolwentem Hebrew Union College.
Rzecznik wyświęcania gejów i lesbijek na rabinów reformowanych, podpisał się pod listem poparcia festiwalu "World Pride 2006" w Jerozolimie, organizowanego przez społeczność LGBT pomimo protestów wielu środowisk religijnych. Na stałego rabina w Warszawie został zaprzysiężony 20 października 2006 roku przez prezydenta Światowej Unii dla Judaizmu Postępowego, rabina Uri Regeva. W grudniu 2011 r. opuścił Polskę i wrócił do USA.

</doc>
<doc id="681964" url="https://pl.wikipedia.org/wiki?curid=681964" title="Gwara mazowiecka">
Gwara mazowiecka



</doc>
<doc id="681973" url="https://pl.wikipedia.org/wiki?curid=681973" title="Bendery">
Bendery

Bendery (rum. "Tighina" (oficjalna do 1538 i 1918–40) lub "Bender"; ros. Бендеры, "Biendiery"; ukr. Бендери, "Bendery", dawniej pol. "Tiahiń" albo "Tehinia" – miasto we wschodniej Mołdawii, pozostające pod kontrolą separatystycznej Naddniestrzańskiej Republiki Mołdawskiej, siedziba administracyjna rejonu miejskiego, port nad Dniestrem. Istnieje w nim przemysł głównie obuwniczy, włókienniczy, odzieżowy, a ponadto stocznia i węzeł kolejowy. W 2017 roku jako drugie pod względem liczby ludności miasto w Naddniestrzu liczyło 83,8 tysiąca mieszkańców, z czego 1/4 stanowiła ludność rumuńskojęzyczna. 
Historia.
Początki miasta.
Miejscowość po raz pierwszy została wymieniona w gramocie hospodara mołdawskiego Aleksandra Dobrego wydanej lwowskim kupcom w 1408 roku jako "Tiagianiakiacza" (nazwa pochodzenia kumańskiego). Była wówczas ośrodkiem na szlaku handlowym ze Lwowa do Białogrodu nad Dniestrem. W XV wieku pojawia się również jej rumuńska nazwa "Tighina", skąd się wzięło dawniej używane polskie określenie grodu jako "Tehinia". Istnieje przypuszczenie, że w okolicy dzisiejszego miasta istniała niewielka forteca już w IX stuleciu. 
Prawdopodobne pod koniec XV wieku w granicach obecnego miasta wzniesione zostały niewielkie umocnienia, które miały chronić ziemie mołdawskie przed najazdami Tatarów.
W Turcji.
W 1538 roku Turcja wydzieliła z Mołdawii jej południową część (Budziak) i przyłączyła do ejaletu Silistry. W mieście, któremu Osmanowie nadali nazwę Bendery (z perskiego – przystań, miasto portowe), postanowiono wznieść nową, murowaną fortecę, z uwagi na strategiczne położenie ośrodka na wysokim brzegu Dniestru. Zaprojektowany przez Sinana i zbudowany według wzorców zachodnich zamek powstał w trzy lata, do 1541 roku. 
W końcu XVI wieku twierdza była kilkakrotnie oblegana przez oddziały mołdawskie, m.in. w 1574 roku przez armię Jana Srogiego, za każdym razem bez powodzenia. Następnie fortecę atakowali również Kozacy zaporoscy. Przy atakach na fortecę niszczona była, przy ataku Kozaków doszczętnie, funkcjonująca przy niej osada. W związku z powtarzającymi się atakami na twierdzę w 1619 r. Turcy dokonali jej całkowitej przebudowy. Kamienne baszty i mury, niezdolne już do stawienia oporu nowoczesnej artylerii, zastąpiono umocnieniami typu bastionowego. Ponowną modernizację twierdzy Turcy przeprowadzili w latach 1705–1707. W 1709 roku pod murami twierdzy przebywali pokonani pod Połtawą Karol XII i Iwan Mazepa, następnie obaj przenieśli się do pobliskiej Varnițy. 
Okres wojen rosyjsko-tureckich.
W 1738 roku, podczas wojny rosyjsko-austriacko-tureckiej, pod mury fortecy w Benderach podeszły wojska rosyjskie pod dowództwem Burkharda Christopha Münnicha, jednak nie zdołały jej zdobyć. Twierdza była przedmiotem krwawych walk w 1770 roku, podczas wojny rosyjsko-tureckiej w latach 1768–1774, jednak kończący konflikt traktat w Küczük Kajnardży pozostawił Bendery z całym regionem w rękach Turcji. W 1789 roku twierdzę w Benderach zajął Grigorij Potiomkin, natomiast Michaił Kutuzow stoczył w okolicach miasta zwycięską bitwę z konnicą tatarską. Na mocy traktatu w Jassach w 1791 roku ponownie jednak Bendery pozostały w rękach tureckich (do Rosji przyłączono jedynie ziemie na lewym brzegu Dniestru). Twierdza i miasto razem z całą Besarabią zostały włączone do Imperium Rosyjskiego na mocy traktatu bukareszteńskiego.  
W Imperium Rosyjskim.
W Rosji Bendery były miastem powiatowym (ujezdnym). Została przeprowadzona jego generalna przebudowa, wytyczono regularną siatkę ulic opartą o siedem ulic skierowanych ku rzece. Oprócz żołnierzy miejscowego garnizonu w mieście mieszkali ludzie pracujący na jego potrzeby, następnie osiedlano w nim także staroobrzędowców i zbiegłych chłopów. W 1818 r. Bendery liczyły 5,1 tysiąca mieszkańców. Trzy lata wcześniej w mieście rozpoczęto budowę soboru Przemienienia Pańskiego, który miał być cerkwią-pomnikiem zwycięstwa nad Turkami.
W 1871 roku przez miasto poprowadzona została linia kolejowa z Tyraspola do Kiszyniowa, biegnąca przez most na Dniestrze. Warunki pracy przy budowie benderskiego odcinka linii były skrajnie trudne, toteż 400 robotników zatrudnionych w tym miejscu wszczęło strajk, co miejscowy generał-gubernator opisywał jako "niespotykane zjawisko". Powstanie linii kolejowej pozwoliło na szybki rozwój miasta, które stało się jednym z głównych ośrodków przemysłowych i kulturalnych Besarabii. W 1874 roku zakończono również budowę linii z Bender do Gałaczu. Wzniesiono stację, zajezdnię i zakłady kolejowe.
W 1902 roku w Benderach żyło 35 400 mieszkańców. Na początku XX wieku w mieście działała fabryka kaszy, dwie fabryki drewna, browar, szwalnie, młyny parowe i wodne. 
Rewolucja rosyjska, Mołdawska Republika Demokratyczna i interwencja rumuńska.
8 marca 1917 roku w Benderach powstała pierwsza w Besarabii rada delegatów robotniczych i żołnierskich. Miasto w kolejnych miesiącach znalazło się pod faktyczną kontrolą bolszewików, którzy z powodzeniem prowadzili agitację wśród przebywających w nim rosyjskich żołnierzy.
W dniach 20–25 stycznia 1918 roku bitwę o miasto stoczyły oddziały bolszewików i wojska rumuńskie, one też odniosły zwycięstwo i zajęły miasto, wypierając zwolenników rewolucji październikowej za Dniestr. W rezultacie rumuńskiej interwencji Mołdawska Republika Demokratyczna utrzymała niezależność od Rosji Radzieckiej i ostatecznie 27 czerwca 1918 roku zjednoczyła się z Królestwem Rumunii. Jako że Rosja Radziecka nie pogodziła się z takim przebiegiem wydarzeń, do Bender przez Dniestr docierali agitatorzy bolszewiccy, zachęcając do zbrojnego wystąpienia przeciwko władzy rumuńskiej. 27 maja 1919 roku w mieście doszło do powstania Czerwonej Gwardii, złożonej głównie z miejscowych robotników kolejowych, wzywającego do ustanowienia władzy radzieckiej. Zostało ono szybko i krwawo stłumione przez wojsko rumuńskie.
W Królestwie Rumunii.
W tym okresie połowa ludności była rosyjskojęzyczna, a miasto zamieszkiwała liczna społeczność żydowska, która znacznie ucierpiała w czasie II wojny światowej. 
28 czerwca 1940 roku Związek Radziecki wymusił na Rumunii zrzeczenie się Besarabii. Armia Czerwona weszła do Bender tego samego dnia. Po ataku Niemiec na ZSRR Rumunia ponownie zajęła region w toku operacji München. 22 czerwca 1941 roku zbombardowany został most na Dniestrze w Benderach. W mieście działał radziecki ruch oporu. W 1944 roku region został ponownie zajęty przez ZSRR i po wojnie wszedł w jego skład jako część Mołdawskiej Socjalistycznej Republiki Radzieckiej. Wojsko radzieckie weszło do Bender 23 sierpnia 1944 roku, a w walkach o miasto zginęło trzy tysiące żołnierzy.
W ZSRR.
W ZSRR w Benderach otwarto kolejne zakłady przemysłowe. Miasto w okresie radzieckim zamieszkiwane było głównie przez ludność rosyjskojęzyczną.
Wojna o Naddniestrze.
W schyłkowym okresie istnienia ZSRR mieszkańcy Bender poparli najpierw ruch na rzecz pozostania w Związku Radzieckim i przeciwko niepodległości Mołdawii, a następnie na rzecz utworzenia niepodległej republiki Naddniestrza. W sierpniu 1989 roku robotnicy z zakładów przemysłowych w Benderach przystąpili do strajku na wezwanie Zjednoczonej Rady Kolektywów Robotniczych, protestując przeciwko uznaniu języka mołdawskiego (rumuńskiego) za jedyny język urzędowy w Mołdawii. W 1990 r. większość mieszkańców Bender poparła ideę proklamowania Naddniestrzańskiej Republiki Radzieckiej.
W dniach 19–22 czerwca 1992 roku, w Benderach rozegrała się największa i najkrwawsza bitwa w mołdawskiej wojnie domowej (wojnie o Naddniestrze). 19 czerwca władze Mołdawii podjęły próbę zajęcia miasta poprzez skoordynowane działania dywersantów i wojska. Na ulicach miasta stoczono kilkanaście zażartych starć o różne obiekty, 20 czerwca 1992 roku nad ranem siły mołdawskie panowały nad miastem niemal w całości, jednak w nocy z 20 na 21 czerwca bezpośrednie natarcie na nie przypuściła rosyjska 14 Armia pod rozkazami generała Aleksandra Lebiedia. Pozwoliło ono formacjom naddniestrzańskim odzyskać kontrolę nad miastem. 
Od zakończenia wojny z 1992 roku Bendery, razem z kilkoma pobliskimi wsiami, stanowią jedyną część nieuznawanego państwa leżącą na prawym brzegu Dniestru.
Demografia.
Liczba mieszkańców Bender na przestrzeni lat.
Według danych z 2017 roku z 83,8 tys. mieszkańców; według spisu powszechnego w 2004 r. 43% stanowili Rosjanie, a 25% Mołdawianie (Rumuni). Większość pozostałych mniejszości (Ukraińcy, Bułgarzy, Gagauzi, Żydzi i in.) używa na co dzień języka rosyjskiego.
Transport.
Bendery są ważnym węzłem kolejowym i drogowym Mołdawii. W mieście działają trzy linie autobusowe, pięć trolejbusowych i 25 linii marszrutkowych. Linia trolejbusowa nr 19 jest międzymiastowa i dojeżdża do Tyraspola przez Parkany.
Religia.
Bendery są siedzibą dekanatu prawosławnej eparchii tyraspolskiej i dubosarskiej Mołdawskiego Kościoła Prawosławnego. W mieście czynne są następujące cerkwie: sobór Przemienienia Pańskiego, cerkiew Ikony Matki Bożej "Znak", cerkiew Świętych Joachima i Anny, cerkiew św. Aleksandra Newskiego, cerkiew św. Sergiusza z Radoneża, ponadto zarejestrowana jest parafia św. Jerzego bez własnej świątyni, a kaplica Obrazu Zbawiciela Nie Ludzką Ręką Uczynionego znajduje się w obrębie cmentarza wojennego. W mieście działa także monaster Świętych Piotra i Pawła.

</doc>
<doc id="681976" url="https://pl.wikipedia.org/wiki?curid=681976" title="Saturday Night Wrist">
Saturday Night Wrist

Saturday Night Wrist – piąty studyjny album amerykańskiego zespołu Deftones. Premiera płyty odbyła się 31 października 2006 roku.

</doc>
<doc id="681982" url="https://pl.wikipedia.org/wiki?curid=681982" title="Związek Zawodowy „Budowlani”">
Związek Zawodowy „Budowlani”

Związek Zawodowy „Budowlani” – ogólnopolska organizacja związkowa zrzeszająca pracowników budownictwa, przemysłu materiałów i ochrony środowiska. Najważniejsza jednostką organizacyjną związku są organizacje reprezentowane przez Zarządy Zakładowe. Członkami Związku Zawodowego mogą zostać pracownicy wykonujący zawody budowlane, przemysłu materiałów budowlanych, przemysłu drzewnego, leśnictwa i ochrony środowiska, przemysłu meblarskiego, płytowego i branż pokrewnych zatrudnieni we wszelkich podmiotach gospodarczych, ale także pracownicy innych zawodów zatrudnieni w spółdzielczości mieszkaniowej, jednostkach komunalnych oraz pracownicy szkolnictwa działający na rzecz wymienionych zawodów. Przewodniczącym związku jest Zbigniew Janowski, były poseł SLD.
Związek należy do Międzynarodowej Federacji Pracowników Budownictwa i Przemysłu Drzewnego. ZZ „Budowlani” współpracuje również z Europejską Federacją Pracowników Budownictwa i Przemysłu Drzewnego. Członkiem związku może być także osoba, która była zatrudniona w branży budowlanej i przeszła na emeryturę lub rentę albo czasowo pozostaje bez pracy. 

</doc>
<doc id="681985" url="https://pl.wikipedia.org/wiki?curid=681985" title="Królewskie wrota">
Królewskie wrota

Królewskie wrota (cs. "carskije wrata"), drzwi królewskie, święte drzwi, carskie wrota, rajskie wrota, Brama Królewska, Święta Brama, Święte Wrota – w cerkwiach główne, dwuskrzydłowe drzwi ikonostasu w jego środkowej części. 
Przejście otwierane tylko podczas nabożeństwa (wyjątkiem jest tydzień paschalny, kiedy na znak otwartego grobu Jezusa Chrystusa zarówno carskie, jak i diakońskie wrota są otwarte dzień i noc). Przechodzić przez nie może jedynie kapłan pełniący posługę i głowa państwa w dzień koronacji, w niektórych momentach nabożeństw też diakon.
Symbolika.
Drzwi królewskie symbolizują dobrą nowinę.
Pierwotnie były tylko malowane, a od XVII w. ażurowo rzeźbione. Na ich skrzydłach występują postacie czterech Ewangelistów lub rzeźbione jest drzewo Jessego, a Ewangeliści umieszczeni są na jego tle w okrągłych medalionach. Często wyobrażeni są oni symbolicznie: św. Mateusz jako człowiek, św. Marek jako lew, Łukasz jako byk i św. Jan jako orzeł. W górnej części wrót umieszczana jest scena Zwiastowania z Archaniołem Gabrielem na lewym skrzydle i Marią na prawym.
Opis.
Za drzwiami jest zawieszona zasłona ("zawiesa"), która jest odsuwana i zaciągana w pewnych momentach nabożeństwa.
Na odrzwiach znajdują się ikony twórców liturgii Kościoła obrządku wschodniego – święty Bazyli Wielki i Jan Chryzostom.
Nad wrotami znajduje się ikona Komunii Apostołów lub Ostatniej Wieczerzy.
Z lewej strony carskich wrót znajdują się wrota północne, a z prawej wrota południowe (nazywane diakońskimi). Mogą przechodzić przez nie osoby duchowne oraz mężczyźni świeccy pomagający w sprawowaniu nabożeństwa. Wrota diakońskie ozdobione są wizerunkami archaniołów Gabriela i Michała lub pierwszych męczenników – diakonów: św. Szczepana i św. Wawrzyńca.
Po prawej stronie carskich wrót umieszczany jest zawsze wizerunek Chrystusa Nauczającego, który prawą ręką błogosławi, a w lewej trzyma otwartą księgę lub zwój. Pomiędzy carskimi wrotami a wrotami północnymi umieszczana jest zaś ikona Matki Boskiej z Dzieciątkiem typu Hodegetria lub Eleusa. Hodegetria (gr. "wskazująca drogę, przewodniczka") to Bogurodzica siedząca lub stojąca, która trzyma Chrystusa na lewym ramieniu, a prawą ręką wskazuje na jego postać; Chrystus siedzi wyprostowany, błogosławiąc prawą ręką, a w lewej trzyma zwój lub księgę. Eleusa (cs. "Umilenije") to Matka pochylająca głowę, aby przytulić swój policzek do policzka Syna, który obejmuje ją ręką za szyję.

</doc>
<doc id="681988" url="https://pl.wikipedia.org/wiki?curid=681988" title="Bạc Liêu">
Bạc Liêu

Bạc Liêu − miasto w południowym Wietnamie, stolica prowincji Bạc Liêu, w delcie Mekongu. W 2009 roku liczyło 109 529 mieszkańców.

</doc>
<doc id="681996" url="https://pl.wikipedia.org/wiki?curid=681996" title="Madril">
Madril



</doc>
<doc id="682001" url="https://pl.wikipedia.org/wiki?curid=682001" title="Lord Wielki Admirał">
Lord Wielki Admirał



</doc>
<doc id="682005" url="https://pl.wikipedia.org/wiki?curid=682005" title="Feliksy Warszawskie 2006">
Feliksy Warszawskie 2006

Feliksy Warszawskie 2006 – ósma edycja nagrody przyznawanej twórcom teatrów warszawskich w pięciu kategoriach (plus nagroda specjalna). W konkursie startowały spektakle, które miały premierę między 1 września 2005 roku, a 31 sierpnia 2006 roku. O Feliksy walczyło dziewiętnaście teatrów: Ateneum, Dramatyczny, Kwadrat, Narodowy, Ochoty, Polski, Powszechny, Scena Prezentacje, Studio, Syrena, TR Warszawa, Współczesny i - po raz pierwszy - Komedia, Na Woli, Polonia, Wytwórnia, Nowy Praga, Montownia i Kinoteatr Bajka.
Organizatorem tej edycji konkursu był Teatr Studio. Jury, pod przewodnictwem aktora Adama Ferencego, obejrzało 67 zgłoszonych przedstawień.
Poniżej znajdują się czwórki nominowanych. Zwycięzcę oznaczono pogrubieniem.
Najlepszy reżyser.
Jerzy Jarocki za Kosmos według Witolda Gombrowicza (Teatr Narodowy)
Najlepszy aktor w roli głównej.
Zbigniew Zapasiewicz za Kosmos jako „Leon” (Teatr Narodowy)
Najlepsza aktorka w roli głównej.
Krystyna Janda za Ucho, gardło, noż jako „Tonka Babić” (Teatr „Polonia”)
Najlepszy aktor w roli drugoplanowej.
Krzysztof Dracz za Alina na zachód jako „Eggert” (Teatr Dramatyczny)
Najlepsza aktorka w roli drugoplanowej.
Monika Obara za Sługę dwóch panów jako „Klarysa” (Teatr Studio)
Nagroda specjalna.
Paweł Konic ("pośmiertnie"), &lt;br&gt;krytyk teatralny, dytektor artstyczny Teatru Małego i dyrektor Teatru Telewizji

</doc>
<doc id="682016" url="https://pl.wikipedia.org/wiki?curid=682016" title="Mała ojczyzna">
Mała ojczyzna



</doc>
<doc id="682020" url="https://pl.wikipedia.org/wiki?curid=682020" title="Rozszerzony układ okresowy pierwiastków">
Rozszerzony układ okresowy pierwiastków

Rozszerzony układ okresowy pierwiastków – rozszerzenie układu okresowego z włączonymi nieodkrytymi dotychczas pierwiastkami. Wszystkie nieodkryte pierwiastki są nazwane według standardowego nazewnictwa systematycznego IUPAC.
Rozszerzenie układu okresowego zostało zaproponowane przez G.T. Seaborga w 1969 r. Istnieją także inne wersje rozszerzonego układu okresowego, ze względu na niepewność co do położenia hipotetycznych pierwiastków ósmego i dziewiątego okresu, związaną z ich nieznaną konfiguracją elektronową.
Układ.
Kolor niebieski na górze każdej kolumny pokazuje ostatni orbital elektronowy (są wyjątki związane z promocją elektronową, jak np. miedź). Kolor czerwony po lewej stronie każdego wiersza oznacza numer okresu.
Hel jest umiejscowiony obok wodoru zamiast nad neonem, ponieważ jest częścią bloku s2.
Jaśniejszym odcieniem zostały oznaczone pierwiastki hipotetyczne.
Koniec układu okresowego.
Nie są znane granice stabilności jąder atomowych i nie wiadomo, jaka jest górna granica liczby atomowej, dla której pierwiastek może istnieć. Przypuszcza się, że maksymalna liczba atomowa leży pomiędzy 170 a 210.

</doc>
<doc id="682023" url="https://pl.wikipedia.org/wiki?curid=682023" title="Grafika koncepcyjna">
Grafika koncepcyjna

Grafika koncepcyjna (ang. "concept art") – forma ilustracji, w której głównym celem jest wyrażenie własnej prezentacji projektu, idei, nastroju, dla użycia w filmach, grach komputerowych lub komiksach.
Jest to stosunkowo nowe określenie popularyzowane przez artystów pracujących w firmach produkujących samochody i gry komputerowe. Ten termin został użyty po raz pierwszy w latach 30. XX wieku w Stanach Zjednoczonych.
"Concept art" jest także skierowany na rozwój wizualizacji w tradycyjnych animacjach. Ten termin był później przejęty przez przemysł gier. Ilustracje stały się konieczne dla rozbudowania właściwości wizualnych. Grafika koncepcyjna jest wstępem do wizualizacji w przedstawianych produkcjach. Przykładem są postacie i budowle w trylogii filmowej "Władca Pierścieni".

</doc>
<doc id="682026" url="https://pl.wikipedia.org/wiki?curid=682026" title="Jet stream">
Jet stream



</doc>
<doc id="682032" url="https://pl.wikipedia.org/wiki?curid=682032" title="Conductus">
Conductus

Konduktus – gatunek średniowiecznej wielogłosowej muzyki wokalnej pochodzący z XII wieku, w którym po raz pierwszy wszystkie głosy pochodziły z inwencji kompozytora. 
Konduktus posiadał budowę pieśni zwrotkowej o stosunkowo prostej rytmice, niejednokrotnie wręcz tanecznej. Wykonywany był przed czytaniem Pisma Świętego, wprowadzając w tematykę danego tekstu. Z czasem przeniknął także do muzyki świeckiej. Tego typu utwory, zwykle 4-głosowe, posiadały budowę "akordową", stosowano w nich technikę nota contra notam (zwaną również "punctus contra punctum", z czego wywodzi się późniejsza nazwa techniki polifonicznego łączenia głosów - kontrapunktu). 

</doc>
<doc id="682038" url="https://pl.wikipedia.org/wiki?curid=682038" title="Komitat Máramaros">
Komitat Máramaros

 
Máramaros (pol. "Marmarosz", rum. "Maramureş", niem. "Maramuresch") – dawny komitat w północno-wschodniej części Królestwa Węgier. 
Komitat Máramaros zajmował wschodnią połowę Zakarpacia. Obejmował dolinę górnej Cisy (Kotlinę Marmaroską) od źródeł do przełomu w górach Oaş oraz z dolinami dopływów – Riki, Terebli, Tereswy (północnych), Izy i Vişeu (południowych). 
Komitat Máramaros powstał stosunkowo późno – dopiero w 1303. Siedzibą jego władz było miasto Máramarossziget (dzisiaj Sighetu Marmaţiei). W XX wieku komitat dzielił się na dziesięć powiatów i jedno miasto. 
Po rozbiorze Węgier na początku XVI wieku Máramaros wraz z całym Zakarpaciem znalazł się pod władzą książąt Siedmiogrodu. Po traktacie w Trianon komitat został podzielony między Czechosłowację (około trzech piątych obszaru) i Rumunię (około dwóch piątych). Nowa granica biegła grzbietem gór Oaş, Cisą do ujścia Vişeu i grzbietem Karpat Marmaroskich. Po stronie czechosłowackiej do żupy marmaroskiej przyłączono część dawnego Ugocsa. Część rumuńską wcielono do okręgu Marmarosz. 
Po aneksji Zakarpacia przez Węgry w 1939 komitat Máramaros został odtworzony z siedzibą władz w Chuście. Po aneksji północnego Siedmiogrodu w 1940 przyłączono do niego również dotychczasową część rumuńską. Po II wojnie światowej przywrócono granicę z 1937. Czechosłowacka część komitatu weszła w skład obwodu zakarpackiego Ukraińskiej SRR (dzisiejszej Ukrainy). 
W polskiej literaturze naukowej nazwa Marmarosz jest używana na określenie zarówno ukraińskiej, jak i rumuńskiej części obszaru dawnego komitatu. 

</doc>
<doc id="682039" url="https://pl.wikipedia.org/wiki?curid=682039" title="Trawers (lotnictwo)">
Trawers (lotnictwo)

Trawers lub trawersowanie - w lotnictwie jest to ruch statku powietrznego w kierunku nierównoległym do osi podłużnej.
Trawers jest zjawiskiem spotykanym najczęściej w przypadku lądowania z bocznym wiatrem. W takiej sytuacji, w celu utrzymania się w osi pasa, statek powietrzny porusza się z poprawką tak, by wypadkowa prędkości wiatru i prędkości własnej dawały w efekcie kurs równoległy do osi pasa. Kurs względem ziemi nie jest równoległy do osi podłużnej statku, a więc występuje trawers.
Przyziemienie z trawersem może powodować znaczne naprężenia konstrukcji płatowca. Tak więc w celu zapobieżenia im, przed samym przyziemieniem, wprowadza się poprawkę kursu tak, aby oś podłużna pokryła się z faktycznym wektorem prędkości statku względem ziemi.

</doc>
<doc id="682040" url="https://pl.wikipedia.org/wiki?curid=682040" title="Charles Spencer (6. hrabia Spencer)">
Charles Spencer (6. hrabia Spencer)

Charles Robert Spencer (ur. 30 października 1857 w Londynie, zm. 26 września 1922 tamże) – brytyjski arystokrata i polityk.
Życiorys.
Był młodszym synem Fredericka Spencera, 4. hrabiego Spencer i jego drugiej żony Adelaide Seymour, córki pułkownika Horace’a Seymoura. Był młodszym bratem 5. hrabiego Spencer.
Wykształcenie odbrał w Harrow School w Londynie i w Trinity College na Uniwersytecie Cambridge. Tę ostatnią uczelnię ukończył z tytułem magistra sztuk pięknych. Był majorem oraz honorowym pułkownikiem 4 batalionu regimentu z Northamptonshire. Z ramienia liberałów był członkiem Izby Gmin z okręgów North Northamptonshire (1880–1885) i Mid Northamptonshire (1885–1905). W 1905 roku otrzymał tytuł wicehrabiego Althorp i, jako par Zjednoczonego Królestwa, zasiadł w Izbie Lordów. W 1910, po bezdzietnej śmierci swojego starszego brata, odziedziczył tytuł hrabiego Spencer.
Mianowanie wicehrabią umożliwiło mu otrzymanie tytułu lorda szambelana (wcześniej był przez 3 lata wiceszambelanem Dworu Królewskiego). Od 1892 lord Spencer był członkiem Tajnej Rady. W 1911 roku został odznaczony Krzyżem Wielkim Królewskiego Wiktoriańskiego Orderu, zaś w 1913 został kawalerem Orderu Podwiązki.
Życie prywatne.
W dniu 23 lipca 1887 roku poślubił Margaret Baring (1868–1906), córkę Edwarda Baringa, 1. baron Revelstoke i Louisy Bulteel, córki Johna Bulteela. Charles i Margaret mieli razem trzech synów i trzy córki:

</doc>
<doc id="682041" url="https://pl.wikipedia.org/wiki?curid=682041" title="Charles Robert Spencer, 6. hrabia Spencer">
Charles Robert Spencer, 6. hrabia Spencer



</doc>
<doc id="682042" url="https://pl.wikipedia.org/wiki?curid=682042" title="Nottinghamshire">
Nottinghamshire

Nottinghamshire (w skrócie Notts) – hrabstwo administracyjne (niemetropolitalne), ceremonialne i historyczne w środkowej Anglii, w regionie East Midlands.
Hrabstwo ceremonialne zajmuje powierzchnię 2160 km², a zamieszkane jest przez 1 091 500 mieszkańców (2011). Największym miastem, jedynym posiadającym status "city", oraz historyczną stolicą jest Nottingham. Granice hrabstwa administracyjnego są tożsame z hrabstwem ceremonialnym z wyłączeniem Nottingham, które stanowi osobną jednostkę administracyjną typu "unitary authority". Powierzchnia hrabstwa administracyjnego wynosi 2085 km², a liczba ludności – 785 800. Ośrodkiem administracyjnym hrabstwa jest West Bridgford, położone na południowym zachodzie. Innymi większymi miastami na terenie hrabstwa są Mansfield, Beeston, Carlton oraz Sutton in Ashfield.
Na terenie hrabstwa znajduje się las Sherwood, związany z legendą o Robin Hoodzie,
Na zachodzie Nottinghamshire graniczy z hrabstwem Derbyshire, na północnym zachodzie z South Yorkshire, na wschodzie z Lincolnshire a na południu z Leicestershire.
Obszar hrabstwa podzielony jest na 11 jednomandatowych okręgów wyborczych do Izby Gmin. Nottinghamshire pozostaje w stosunkach partnerskich z Poznaniem.
Podział administracyjny.
W skład hrabstwa wchodzi siedem dystryktów. Jako hrabstwo ceremonialne Nottinghamshire obejmuje dodatkowo jedną jednolitą jednostkę administracyjną ("unitary authority").

</doc>
<doc id="682043" url="https://pl.wikipedia.org/wiki?curid=682043" title="Charles Spencer">
Charles Spencer



</doc>
<doc id="682049" url="https://pl.wikipedia.org/wiki?curid=682049" title="Presidente Franco">
Presidente Franco

Presidente Franco − miasto paragwajskie leżące w departamencie Górna Parana. Ludność miasta w ciągu dwudziestu lat wzrosła blisko czterokrotnie - od 12637 mieszkańców według spisu z 11 lipca 1982 do 47246 mieszkańców według spisu z dnia 28 sierpnia 2002.
Miasto jest siedzibą klubu piłkarskiego Cerro Porteño.

</doc>
<doc id="682051" url="https://pl.wikipedia.org/wiki?curid=682051" title="Grupa (rzeźba)">
Grupa (rzeźba)

Grupa – w rzeźbie figuralnej kompozycja dwu- lub kilkupostaciowa, w przeciwieństwie do jednoosobowego posągu.
Grupa Laokoona, wykonana (według Pijusa) przez rzeźbiarzy Agesandra, Polidora i Atenodora z Rodos, należy do najcenniejszych dzieł sztuki klasycznej.

</doc>
<doc id="682053" url="https://pl.wikipedia.org/wiki?curid=682053" title="John Jellicoe, 1. hrabia Jellicoe">
John Jellicoe, 1. hrabia Jellicoe



</doc>
<doc id="682054" url="https://pl.wikipedia.org/wiki?curid=682054" title="David Beatty, 1. hrabia Beatty">
David Beatty, 1. hrabia Beatty



</doc>
<doc id="682055" url="https://pl.wikipedia.org/wiki?curid=682055" title="Cerro Porteño Presidente Franco">
Cerro Porteño Presidente Franco

Club Cerro Porteño de Presidente Franco – paragwajski klub piłkarski z siedzibą w mieście Presidente Franco.
Osiągnięcia.
Zwycięzca Unión del Fútbol del Interior: 2002
Historia.
Klub założony został 10 grudnia 1967 roku. Po wygraniu turnieju dla drużyn z prowincji zwanego Unión del Fútbol del Interior w roku 2002 klub zadebiutował w 2003 roku w drugiej lidze paragwajskiej (Segunda división paraguaya), w której gra do dziś. W tym samym roku 2003 oddany został do użytku stadion klubu Estadio Cerro Porteño.

</doc>
<doc id="682057" url="https://pl.wikipedia.org/wiki?curid=682057" title="Club Cerro Porteño de Presidente Franco">
Club Cerro Porteño de Presidente Franco



</doc>
<doc id="682058" url="https://pl.wikipedia.org/wiki?curid=682058" title="Unia Trybunałów Islamskich">
Unia Trybunałów Islamskich

Unia Trybunałów Islamskich (, "Ittihād al-mahākim al-islāmīja", ) – formacja milicyjno-polityczna w Somalii, sprzeciwiająca się Tymczasowemu Parlamentowi oraz prezydentowi Abdullahi Yusufowi na uchodźstwie w Kenii, złożona z członków fundamentalistycznych ugrupowań islamistycznych.
5 czerwca 2006 Unia Trybunałów Islamskich przejęła władzę w stolicy kraju, wkraczając do Mogadiszu, a później odbiła z rąk sił rządowych połowę kraju. Od 26 czerwca 2006 Unia używa nazwy "Supreme Islamic Courts Council" – Najwyższa Rada Trybunałów Islamskich, a na jej czele stał szejk Hassan Dahir Awejs (wcześniej był nim Sharif Sheikh Ahmed). Unię podejrzewa się o kontakty z Al-Kaidą oraz o wrogą politykę wobec Etiopii. 
29 grudnia 2006 siły etiopskie wspierające Tymczasowy Parlament na Uchodźstwie wkroczyły do Mogadiszu, a w wyniku walk na przełomie grudnia 2006 i stycznia 2007 ekstremiści z Unii Trybunałów Islamskich utracili faktyczną władzę w państwie, a wyzwolone ziemie znów były administrowane centralnie. W kolejnych miesiącach obecność sił etiopskich miała charakter okupacyjny, a Unia Trybunałów Islamskich zeszła do podziemia i rozpoczęła kampanię partyzancką.
We wrześniu ugrupowania partyzanckie podczas spotkania somalijskich islamistów z opozycją somalijską w Asmarze powołano do życia Sojusz na rzecz Wyzwolenia Somalii (ASR), czyli sojusz ugrupowań islamskich w skład której weszła Unia Trybunałów Islamskich. Porozumienie zawarto, by połączyć siły i usprawnić walkę przeciwko Tymczasowemu Rządowi Federalnemu.
29 grudnia 2008 do dymisji podał się prezydent Abdullahi Yusuf. W tym samym czasie Somalię opuszczały wojska etiopskie, gdyż uznali, że koszty misji wojskowej są zbyt wysokie. Ostatnie oddziały wyjechały 26 stycznia 2009. Władzę w kraju przejęła Unia Trybunałów Islamskich z Sharifem Sheikhem Ahmedem na czele, który 31 stycznia 2009 został prezydentem Somalii.
Jednak po zaprzysiężeniu umiarkowanego islamisty na głowę państwa, doszło do rozłamu wśród fundamentalistów. Powołano ugrupowanie Hizbul Islam, które 8 lutego 2009 wypowiedziało wojnę nowym władzom. Podporządkowanie Ahmedowi wypowiedziało także Al-Shabaab, które w okresie wojny partyzanckiej wspomagało Unię Trybunałów Islamskich. Od tego czasu trwa wojna między radykałami a rządem zbudowanym na podwalinach Unii Trybunałów Islamskich.

</doc>
