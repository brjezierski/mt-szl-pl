<doc id="684355" url="https://pl.wikipedia.org/wiki?curid=684355" title="Baby Boy (singel)">
Baby Boy (singel)

„Baby Boy” – singel amerykańskiej wokalistki rhythm and bluesowej Beyoncé Knowles, nagrana z udziałem Seana Paula, pochodząca z jej debiutanckiego albumu solowego "Dangerously in Love". 
Singel odniósł duży sukces komercyjny, pozostając na szczycie "Billboard" Hot 100 przez dziewięć tygodni i uzyskując status platynowej płyty. „Baby Boy” był najdłużej utrzymującym się na 1. miejscu utworem Knowles aż do 2006 roku i „Irreplaceable” (10 tygodni). Singel stał się równie popularny na arenie międzynarodowej uzyskując platynowy status m.in. w Australii. Piosenka została dobrze przyjęta przez krytyków, a także otrzymała wiele wyróżnień, w tym nagrodę ASCAP dla jednego z najczęściej wykonywanych utworów roku.
W 2005 roku amerykańska piosenkarka Jennifer Armour złożyła pozew do sądu przeciw Beyoncé, oskarżając ją o naruszenie praw autorskich. Twierdziła, że Knowles wykorzystała w „Baby Boy” chwytliwą melodię jej utworu „Got a Little Bit of Love for You”. Sprawa została rozstrzygnięta na korzyść Beyoncé.
Powstawanie utworu.
Knowles wybrała się do Miami, by tam, wraz z kanadyjskim producentem Scottem Storchem, rozpocząć prace nad albumem "Dangerously in Love". Napisali wtedy z pomocą Roberta Wallera i Jaya-Z „Baby Boy”. W piosence pojawia się wers „We steppin' in hotter this year”, który został zapożyczony z utworu „No Fear” hip hopowej grupy O.G.C.
Gdy utwór był gotowy Knowles wpadła na pomysł, że byłoby doskonale, gdyby jamajski artysta Sean Paul miał w nim udział. Dlatego skontaktowała się z nim, pytając o możliwość współpracy. Sean entuzjastycznie przyjął propozycję i przyleciał do Miami z Jamajki, by nagrać swoją część. Jego toasting został dodany do utworu, a nagrywanie „Baby Boy” zakończyło się w marcu 2003, podczas ostatnich etapów kompletowania albumu.
Kompozycja i tematyka.
„Baby Boy” reprezentuje contemporary R&amp;B i ma umiarkowane tempo. Utrzymana jest w tonacji c-moll i posiada dziewięćdziesiąt dwa uderzenia na minutę. Piosenka stanowi połączenie R&amp;B i dancehallu. Występują w niej jednak również wpływy reggae, a także muzyki indyjskiej oraz bliskowschodniej, do czego przyczynił się Scott Storch i jego zainteresowania tymi gatunkami. Według Fox News „Baby Boy” oparta jest na utworze reggae „Here Comes the Hotstepper” Iniego Kamoze, jamajskiego wokalisty.
W pewnym stopniu „Baby Boy” stanowi kontynuację „'03 Bonnie &amp; Clyde”, kolaboracji Jaya-Z i Knowles. Tekst utworu opowiada o kobiecych fantazjach i utrzymany jest w stylu całego albumu.
Wydanie i przyjęcie.
„Baby Boy” wydany został jako drugi singel z albumu "Dangerously in Love". Ukazał się na płycie kompaktowej 4 maja w Kanadzie i 9 września w Australii, a 14 października na płycie gramofonowej w Stanach Zjednoczonych. Utwór znalazł się również na reedycji albumu Seana Paula "Dutty Rock".
„Baby Boy” został dobrze przyjęty przez krytyków. Anthony DeCurtis z magazynu "Rolling Stone" napisał, że Knowles brzmi w utworze tak, jakby „dobrze się bawiła”, a Stephen Thomas Erlewine z AllMusic określł ją jako „pewną siebie i seksowną.” Mark Anthony Neal z PopMatters określił piosenkę mianem jednej z najlepszych kolaboracji z "Dangerously in Love". Lisa Verrico z "The Timesa" również pochwaliła „Baby Boy”, pisząc m.in. o „prawdziwej chemii między Knowles a Paulem.” Z kolei Neil Drumming z "Entertainment Weekly" pochwalił wyczuwalne bollywoodowe brzmienia, dopełnione reggae Seana Paula. James Anthony napisał na łamach "The Guardian", że singel „buduje most nad przepaścią między R&amp;B i dancehallem.”
Sukces komercyjny.
„Baby Boy” zaczął zajmować pozycje na listach jeszcze przed ukazaniem się oficjalnego singla. Zadebiutował na miejscu 57. "Billboard" Hot 100, podczas gdy „Crazy in Love” przebywał aktualnie na szczycie listy. Singel dotarł na 1. miejsce po ośmiu tygodniach i pozostawał na nim przez dziewięć tygodni. „Baby Boy” był tym samym najdłużej utrzymującym się na 1. pozycji utworem Knowles aż do 2006 roku i „Irreplaceable” (10 tygodni). Singel pozostał na liście Hot 100 przez dwadzieścia dziewięć tygodni i uzyskał status platynowej płyty w Stanach Zjednoczonych. Poza Hot 100 piosenka uplasowała się również w innym notowaniach "Billboardu", w tym: Top 40 Tracks, Rhythmic Top 40, Top 40 Mainstream, Hot 100 Airplay, Dance Radio Airplay oraz Hot Dance Club Play.
Singel stał się równie popularny poza Stanami Zjednoczonymi. Zadebiutował na 2. miejscu w Wielkiej Brytanii, stając się najwyższym debiutem w historii UK Singles Chart. Mimo iż piosenka spędziła na liście 11 tygodni, nie zdołała dotrzeć na szczyt (na którym wciąż pozostawała „Where Is the Love?” The Black Eyed Peas). W Australii i Nowej Zelandii uplasował się na kolejno: 3. i 2. miejscu. W Europie utwór zajął miejsca w pierwszych dziesiątkach w większości zestawień.
Wideoklip.
Wideoklip został nakręcony w Miami 7-8 sierpnia 2003 roku, a jego reżyserem był Jake Nava. Fragmenty teledysku zarejestrowane zostały w domu z pokojami reprezentującymi różne style: jeden japoński, a drugi staroangielski.
Teledysk rozpoczyna się sceną, w której Sean Paul siedzi na tronie i toastinguje, a Knowles tańczy, opierając się jednocześnie o ścianę. Następne ujęcia pokazują Knowles leżącą na łóżku oraz Paula otoczonego wieloma kobietami. Wokalistka przechodzi wtedy na plażę, gdzie spotyka mężczyznę, z którym flirtuje. Akcja przenosi się następnie do domu, w którym trwa impreza, i na której Knowles tańczy z tym samym mężczyzną. W momencie wersu „the dance floor becomes the sea” woda zalewa podłogę. Następne ujęcia przedstawiają Knowles w towarzystwie tancerzy na drewnianej platformie ustawionej na plaży. Ostatnia scena ukazuje wokalistkę tańczącą na plaży do instrumentalnego fragmentu muzyki arabskiej, skomponowanej specjalnie do teledysku. Oryginalna wersja nie posiada tej części.
Wideoklip miał premierę w programie MTV "Total Request Live" 25 sierpnia 2003 roku. Zadebiutował na miejscu 10., docierając ostatecznie na szczyt listy. W sumie teledysk pozostawał w zestawieniu przez 41 dni, tyle samo, co „Me, Myself and I”.
Wykonania na żywo.
Knowles wykonała „Baby Boy” bez Seana Paula na gali MTV Video Music Awards 2003, gdzie poza tym, wraz z Jayem-Z, zaśpiewała również „Crazy in Love”. Później, już z Paulem, wykonała utwór na gali MTV Europe Music Awards 2003. Jessica Hodges z PopMatters określiła ten występ jako rozczarowujący w porównaniu z tym zaprezentowanym na VMA.
Wykonanie na żywo „Baby Boy” wydane zostało na DVD dokumentującym koncert wokalistki w Londynie, "Live at Wembley". Poza własnymi występami, Knowles śpiewała utwór również podczas pożegnalnej trasy Destiny’s Child, Destiny Fulfilled ... And Lovin' It. Dlatego piosenka znalazła się na koncertowym DVD "". Podczas trasy The Beyoncé Experience w 2007 roku wokalistka wykonywała „Baby Boy” w wersji, która zawierała fragmenty utworu reggae „Murder She Wrote”. Materiał nakręcony podczas koncertu w Staples Center, złożony z m.in. „Baby Boy”, wydany został na DVD "The Beyoncé Experience Live!".

</doc>
<doc id="684358" url="https://pl.wikipedia.org/wiki?curid=684358" title="Nell Gwyn">
Nell Gwyn

Nell Gwyn, właśc. Eleonor Gwynn (ur. 2 lutego 1650, zm. 14 listopada 1687) – angielska aktorka.
Była kochanką Karola II, króla Anglii i Szkocji, mieli dwóch synów: Karola Beauclerka (1670–1726), pierwszego earla Burford, później księcia St. Albans oraz Jakuba Beauclerka (1671–1680).
Młodość.
Niewiele wiadomo o jej młodości i rodzinie. Urodzona w domu publicznym w slumsach Covent Garden. Jako dziecko podawała mocniejsze napoje w przybytku, w którym pracowała jej matka. Na początku sprzedawała pomarańcze i inne owoce w „King's Theatre”. Z czasem z widowni przenosi się na scenę. Jest jedną z pierwszych angielskich aktorek. Sto lat wcześniej, w epoce elżbietańskiej role kobiece w teatrze grali wyłącznie chłopcy. W wieku 15 lat zostaje kochanką aktora-menadżera Charlesa Harta. Z takim wsparciem rozpoczyna wielką aktorską karierę. Jej matka nazywała się Helena lub Eleonora Gwyn (urodzona "Smith"), nazywana była później "Old Madam Gwyn" lub po prostu "Madam Gwyn". Madam Gwyn urodziła się w parafii St Martin-in-the-Fields, w Londynie i większość swojego życia spędziła w tym mieście. Prawdopodobnie pochodziła z niskich warstw społecznych. Ojcem Nell Gwyn był najprawdopodobniej Tomasz Gwyn, kapitan w rojalistycznej armii, podczas Angielskiej Wojny Domowej.
Po koniec 1667, George Villiers, drugi książę Buckingham, został nieoficjalnym „menedżerem” Nell Gwyn. Dążył on do poznania króla Karola II z kobietą, która zastąpiłaby ówczesną królewską kochankę – Barbarę Palmer (kuzynkę Buckinghama) i tym samym zbliżyła księcia do króla. Plan się nie powiódł – Nell Gwyn zażądała 500 funtów na rok, a była to cena zbyt wysoka. Buckingham miał również inne kandydatki np. Moll Davis – również aktorkę.
Kochanka króla.
Jej romans z królem rozpoczął się w kwietniu 1668. Podobno Nell Gwyn poszła na sztukę George'a Etherege'a – "She Wou'd if She Cou'd" w teatrze w Lincoln's Inn Fields. Obok niej siedział sam król, który jednak bardziej niż sztuką zainteresowany był flirtowaniem z Nell. Następnie zaprosił on Nell razem z jej towarzyszem – Mr. Villiersa (kuzynem Buckinghama) na kolację razem z jego bratem Jakubem, księciem Yorku. Jeszcze przed latem 1668 Nell była oficjalną i powszechnie znaną kochanką królewską, chociaż wszyscy spodziewali się, że romans nie potrwa długo.
Styl bycia.
Nell Gwyn była osobą używającą życia. Korzystała z wygód i luksusu. Miała zwyczaj poruszać się po mieście w lektyce. Najwyraźniej nie była oszczędna, skoro po śmierci króla atakowali ją wierzyciele, ale prowadziła skrupulatny rejestr wydatków. Aktorka słynęła z ciętego języka. Kiedy w czasie niepokojów na tle religijnym została zaatakowana przez tłum, który omyłkowo wziął ją za katolicką księżną, zwróciła się do nich słowami „Spokojnie ludzie, jestem protestancką nierządnicą”. Do swojego syna odezwała się „Chodź tu, bękarcie”. Kiedy król (ojciec dziecka) był z tego powodu obruszony, powiedziała „A czym on jest, jeśli nie bękartem?”, na co monarcha mianował go księciem.
W literaturze.
Życie Nell Gwyn, jej kariera aktorka i przede wszystkim romans z angielskim monarchą trafiły do literatury pięknej.
Sonet na temat Nell Gwyn napisał Algernon Charles Swinburne. Współcześnie Gillian Bagwell napisała o niej powieść "Królewska nierządnica".

</doc>
<doc id="684359" url="https://pl.wikipedia.org/wiki?curid=684359" title="Synagoga w Katowicach">
Synagoga w Katowicach

Synagoga w Katowicach − gminny dom modlitwy, który znajdował się w Katowicach, przy ulicy Młyńskiej 13.
Synagoga została założona po 1945 w budynku Gminy Wyznaniowej Żydowskiej w Katowicach. W marcu 2010 została przeniesiona do nowego lokalu mieszczącego się przy ulicy 3 Maja 16. Nabożeństwa odbywały się regularnie we wszystkie szabaty oraz święta.

</doc>
<doc id="684363" url="https://pl.wikipedia.org/wiki?curid=684363" title="Karol Albert (król Sardynii)">
Karol Albert (król Sardynii)

Karol Albert Sabaudzki, właśc. (ur. 2 października 1798 w Turynie, zm. 28 lipca 1849 w Oporto) – król Sardynii z dynastii sabaudzkiej w latach 1831–1849.
Życiorys.
Wywodził się z bocznej linii dynastii sabaudzkiej – książąt Carignano, która brała swój początek od Tomasza Franciszka (syna Karola Emanuela I Wielkiego, księcia Sabaudii) i jego żony – Marii de Bourbon-Soissons. Jego ojcem był Karol Emanuel, książę Carignano (1770–1800). Jego matką była Maria Krystyna Wettyn (1779–1851), córka Karola Krystiana, księcia Saksonii i Polski, oraz Franciszki Krasińskiej. Królem został po śmierci swojego wuja Karola Feliksa, który z żoną Marią Krystyną Sycylijską nie doczekał się potomstwa.
W wieku 10 lat został wysłany do gimnazjum w Paryżu, a następnie pobierał nauki w Genewie w prywatnym kolegium protestanckim prowadzonym przez Y. P. Vauchera. W 1813 został porucznikiem 8 pułku dragonów w armii napoleońskiej. Powołany w 1814 pod broń w Piemoncie, gdzie przywrócono dynastię sabaudzką, został wkrótce uznany za spadkobiercę jej korony przez Kongres wiedeński.
Po mianowaniu regentem przez Wiktora Emanuela i na skutek ruchów karbonarskich (13 marca 1821) zgodził się na zaprzysiężenie demokratycznej konstytucji wzorowanej na hiszpańskiej, co nie zapobiegło wszakże wojnie domowej. Uczestniczył w ekspedycji Ludwika Antoniego, księcia Angoulême do Hiszpanii, odznaczając się w bitwie pod Trocadéro (31 sierpnia 1823).
Po powrocie do Piemontu w 1831 objął tron po swym wuju Karolu Feliksie. Przywrócił początkowo monarchię absolutną, krwawo tłumiąc zamieszki w 1833. Z czasem jednak, na polu wspólnej wrogości do Austrii zbliżył się do niepodległościowych nurtów liberalnych. Zwłaszcza po 1840 przychylał się do administracyjnych i gospodarczych reform w Piemoncie.
4 marca 1848 nadał królestwu konstytucję (Statut Albertyński), wzorowaną na konstytucji francuskiej z 1830. Po klęskach w wojnie z Austrią w bitwach pod Custozą i Novarą abdykował na rzecz swojego starszego syna.
Potomstwo.
W 1817 ożenił się z Marią Teresą Habsburg, córką Ferdynanda III, wielkiego księcia Toskanii, i Luizy Marii, księżniczki sycylijskiej. Miał z nią troje dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) w 1816, a od 1831 Wieki Mistrz.

</doc>
<doc id="684365" url="https://pl.wikipedia.org/wiki?curid=684365" title="Patkaj">
Patkaj

Patkaj - góry na pograniczu Indii i Mjanmy, w południowym przedłużeniu Himalajów. Najwyższym szczytem jest góra Sarametu (3826 m n.p.m.).

</doc>
<doc id="684367" url="https://pl.wikipedia.org/wiki?curid=684367" title="Gold (album Boba Marleya)">
Gold (album Boba Marleya)

Gold – dwupłytowy album kompilacyjny Boba Marleya, wydany przez wytwórnię Island Records w 2005 roku.

</doc>
<doc id="684370" url="https://pl.wikipedia.org/wiki?curid=684370" title="Pattaya">
Pattaya

Pattaya (tajski: พัทยา) – miasto w Tajlandii, w prowincji Chonburi, nad Zatoką Tajlandzką, ok. 140 km na południe od Bangkoku. Kurort wypoczynkowy. W 2018 miasto liczyło 119 122 mieszkańców, a obszar aglomeracji miasta Pattaya według danych z 2010 liczył 320 262 mieszkańców (8. miejsce w Tajlandii).
Historia.
W latach 60. XX wieku Pattaya była małą rybacką wioską, do rozwoju miejscowości jako ośrodka turystycznego przyczynili się m.in. amerykańscy żołnierze, którzy szukali w okolicy wypoczynku po walkach w Wietnamie.
W mieście funkcjonuje klub piłkarski Pattaya United FC. W latach 1991–2015 odbywał się tu kobiecy turniej tenisowy, zaliczany do cyklu WTA–PTT Pattaya Open.
Turystyka.
Miasto jest znane z seksturystyki. W 2018 odwiedziło je 9,56 mln turystów z całego świata – było czternastym najczęściej odwiedzanym miastem na świecie. Do atrakcji turystycznych miasta należy:

</doc>
<doc id="684371" url="https://pl.wikipedia.org/wiki?curid=684371" title="Człowiek z księżyca (film 1999)">
Człowiek z księżyca (film 1999)

Człowiek z Księżyca – komediodramat z 1999 roku, w reżyserii Miloša Formana, będący fabularyzowaną biografią kontrowersyjnego amerykańskiego komika Andy’ego Kaufmana.

</doc>
<doc id="684373" url="https://pl.wikipedia.org/wiki?curid=684373" title="Sanavastre">
Sanavastre

Sanavastre – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Das.
Według danych INE z 2005 roku miejscowość zamieszkiwało 61 osób.

</doc>
<doc id="684374" url="https://pl.wikipedia.org/wiki?curid=684374" title="Tartera">
Tartera

Tartera – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Das.
Według danych INE z 2005 roku miejscowość zamieszkiwało 7 osób.

</doc>
<doc id="684375" url="https://pl.wikipedia.org/wiki?curid=684375" title="Urbanització Tartera">
Urbanització Tartera



</doc>
<doc id="684376" url="https://pl.wikipedia.org/wiki?curid=684376" title="Mosoll">
Mosoll

Mosoll – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Das.
Według danych INE z 2005 roku miejscowość zamieszkiwało 10 osób.

</doc>
<doc id="684383" url="https://pl.wikipedia.org/wiki?curid=684383" title="M44 SPH">
M44 SPH

M44 SPH – amerykańska haubica samobieżna.
Działo M44 SPH zostało zbudowane na zmodyfikowanym podwoziu czołgu lekkiego M41 Walker Bulldog. Przebudowa podwozia objęła zmianę kierunku jazdy (przedział silnikowy umieszczony w czołgu z tyłu, znalazł się teraz z przodu pojazdu) i usunięcie koła napinającego. W tylnej części podwozia umieszczono otwartą od tyłu i góry nadbudówkę, w której umieszczono haubicę M45 kalibru 155 mm. Kąty ostrzału były równe 60° w płaszczyźnie poziomej i -5° do +65° w płaszczyźnie pionowej. Na stanowisku ogniowym działo było stabilizowane przy pomocy opuszczanego lemiesza. Dodatkowym uzbrojeniem był przeciwlotniczy wielkokalibrowy karabin maszynowy M2HB. Pierwsze działa M44 zostały zamówione w 1952 roku. W 1956 roku powstała wersja M44A1 wyposażona w silnik "Continental AOSI-895-5".

</doc>
<doc id="684384" url="https://pl.wikipedia.org/wiki?curid=684384" title="Escadarcs">
Escadarcs

Escadarcs – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Fontanals de Cerdanya.
Według danych INE z 2005 roku miejscowość zamieszkiwało 32 osób.

</doc>
<doc id="684385" url="https://pl.wikipedia.org/wiki?curid=684385" title="Estoll">
Estoll

Estoll – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Fontanals de Cerdanya.
Według danych INE z 2005 roku miejscowość zamieszkiwało 32 osób.

</doc>
<doc id="684386" url="https://pl.wikipedia.org/wiki?curid=684386" title="Les Pereres">
Les Pereres

Les Pereres – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Fontanals de Cerdanya.
Według danych INE z 2005 roku miejscowość zamieszkiwało 20 osób.

</doc>
<doc id="684389" url="https://pl.wikipedia.org/wiki?curid=684389" title="Zamek drewniany">
Zamek drewniany

Zamek drewniany – rodzaj budowli o charakterze mieszkalno-obronnym, nazywany też zamkiem z uwagi na pełnioną funkcję, uznawany za formę przejściową między grodem a zamkiem.
Nazwą ta określane są zarówno pierwsze, prymitywne zamki o umocnieniach przeważnie ziemno-drewnianych, zbliżone do fortalicji (Zamek Braci Dobrzyńskich w Dobrzyniu nad Wisłą, zamki Książąt Mazowieckich w Nurze i Makowie Mazowieckim i inne). Także określeniem tym błędnie określane są grody z okresu wczesnego średniowiecza.
Sama idea zamku drewnianego rozpowszechniła się w końcu XV–XVI w., szczególnie na kresach wschodnich I Rzeczypospolitej i pochodzi z Rusi Kijowskiej. Cechą charakterystyczną takiego obiektu były drewniane „mury”, składające się z przęseł zwanych horodniami. Często umocnienia o średniowiecznej formie wyposażane były też w umocnienia ziemne typu bastejowego czy bastionowego.
Znany jest opis zamku w Krzemieńcu autorstwa Lwa Patejowicza Tyszkiewicza z 1542, opisujący zamek posiadający horodnie:
" […] most wjazdowy nadpsuty potrzebuje reperacyi, lepiej go umieścić jak uprzednio było przy baszcie Czerlenej, gdyż łatwiejsza obrona; za tym mostem na bastyonie horodnia obszerna, w której za księdza biskupa drabanci mieszkali i msza się odprawiała. Za tą horodnią most zwodzony na łańcuchach, brama, a nad nią wieża wielka i wysoka, murowana przez biskupa, po nim zaś dach jeszcze wyżej podniósł i przykrył jakby kołpakiem; innych wież jest dwie, przedzielone 25 horodniami dobremi, 8 niedokończonemi".
Tego typu budynkiem mogła też być strażnica opisywana przez Henryka Sienkiewicza w powieści „Pan Wołodyjowski” (co zostało potem pokazane w ekranizacji Jerzego Hoffmana).

</doc>
<doc id="684390" url="https://pl.wikipedia.org/wiki?curid=684390" title="Urtx">
Urtx

Urtx – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Fontanals de Cerdanya.
Według danych INE z 2005 roku miejscowość zamieszkiwały 82 osoby.

</doc>
<doc id="684395" url="https://pl.wikipedia.org/wiki?curid=684395" title="Horodnia">
Horodnia

Horodnia – rodzaj drewnianych przęseł otaczających dziedziniec, składających się w jednym boku na "mur" zamku drewnianego. Horodnie występowały głównie na wschodnim obszarze I Rzeczypospolitej, na Podlasiu, w Wielkim Księstwie Litewskim i terenach obecnej Ukrainy. Nie jest wykluczone, że horodnie były stosowane w grodach wczesnośredniowiecznych także w Wielkopolsce, Pomorzu, Mazowszu i Małopolsce.
Horodnia były rodzajem niewielkiej izby zbudowanej w zrąb i przylegającej do wału grodu lub też wznoszonej na wale grodu lub zamku, przy czym zewnętrzna część horodni stanowiła fragment palisady obronnej. Horodnie stykały się ze sobą i część mogła być dla wzmocnienia obronności wypełnione ziemią i kamieniami, natomiast część pełniła funkcje magazynowe lub mieszkalne i wtedy horodnie mogły być zamykanej drzwiami od dziedzińca. 
Po połączonych horodniach można było się przemieszczać i prowadzić ostrzał zza palisady. Podczas najazdu nieprzyjaciela okoliczna ludność składała w horodniach swój dobytek (porównaj z izbicą). 
O istnieniu takich konstrukcji przykładowo wzmiankowano w inwentarzu zamku w Goniądzu z 1574, w którym było 89 horodni. 

</doc>
<doc id="684396" url="https://pl.wikipedia.org/wiki?curid=684396" title="Wiewiór">
Wiewiór



</doc>
<doc id="684398" url="https://pl.wikipedia.org/wiki?curid=684398" title="George Etherege">
George Etherege

George Etherege (ur. 1634 lub 1635, zm. 1691 w Paryżu) – angielski dramatopisarz.
Urodził się w szlacheckiej rodzinie. Nie odbył klasycznych studiów; nie znał ani łaciny, ani greki. W 1664 wystawiono w teatrze Lincoln's Inn Fields jego pierwszą komedię - "The Comical Revenge, or Love in a Tub" (Zemsta komiczna, czyli Miłość w cebrzyku). Spotkała się ona z entuzjastycznym przyjęciem publiczności.
W 1668 roku, także w Lincoln's Inn Fields, wystawiono jego drugą sztukę - "She Would If She Could" ("Możność chęciom niedostała"). Premiera odbyła się w obecności króla, dworu i całej śmietanki towarzyskiej ówczesnego Londynu.
W 1668 został mianowany sekretarzem ambasadora angielskiego w Konstantynopolu. Już w 1671 przebywał ponownie w Londynie. W 1676 powrócił do pracy dla sceny, wystawiając w Dorset Gardens komedię "The Man of Mode, or Sir Fopling Flutter" ("Kawaler modny, albo Sir F.F.").
W 1685 został wysłany na placówkę dyplomatyczną do Ratyzbony. Po "Sławetnej rewolucji" (1688) znalazł się w niełasce dworu. Wyjechał później do Paryża, gdzie zmarł w bliżej nieznanych okolicznościach.
Data śmierci nie jest pewna. G. Sinko podaje rok 1691.

</doc>
<doc id="684399" url="https://pl.wikipedia.org/wiki?curid=684399" title="Miroslav Bičanić">
Miroslav Bičanić

Miroslav Bičanić (ur. 29 października 1969 w Osijeku) – chorwacki piłkarz, występujący na pozycji środkowego pomocnika, z konieczności ustawianego na lewej stronie. Obecnie pracuje jako dyrektor sportowy w klubie NK Osijek. Wcześniej zdał egzamin na trenera na Akademii Wychowania Fizycznego w Zagrzebiu, jednak nie trenował jeszcze żadnej drużyny. Bičanić rolę sportowca łączy także z rolą polityka - startował w wyborach do Regionalnego Parlamentu Chorwackiego (chor. "Hrvatski sabor") z ramienia Chorwackiej Partii Ludowej ("Hrvatska narodna stranka"). Atrybuty fizyczne zawodnika z czasów, kiedy zawodowo grał w piłkę nożną wynoszą 185 cm i 78 kg. Bičanić posługuje się językiem chorwackim, chińskim, hebrajskim i niemieckim.
Kariera klubowa.
NK Osijek.
Karierę zaczynał w zespole NK Osijek w którym już jako junior grał od roku 1985. Okres debiutu Bičanicia w ligowej piłce przypadał na rozpad Jugosławii i powstanie odrębnego państwa - Chorwacji. Bičanić załapał się w ostatniej chwili na końcowy sezon rozgrywek ligi jugosłowiańskiej wraz z zespołem NK Osijek. W sezonie 1990/1991 nie zadebiutował jednak w pierwszym składzie ani razu. NK Osijek zajął 9. miejsce z 32 punktami na koncie na 19 zespołów. Po proklamowaniu przez Chorwację i Słowenię niepodległości, państwa te utworzyły swoje federacje piłkarskie oraz swoje rozgrywki ligowe - rozgrywki ligowe w Chorwacji nosiły nazwę Prva HNL. NK Osijek został zgłoszony do pierwszego rozgrywanego sezonu 1991/1992, gdzie wypadł bardzo dobrze, zdobywając trzecie miejsce w lidze, za Hajdukiem Split i zespołem NK Zagreb. Bičanić wystąpił w lidze 13 razy, zdobywając 2 gole, a swój debiut w lidze Bičanić zaliczył w meczu 2 kolejki rozgrywanym 15 września 2001 w Šibeniku przeciwko zespołowi HNK Šibenik. Osijek wygrał ten mecz 2:0. Na swoje premierowe trafienie, czekał tylko 6 kolejek, zdobył gola na 3:0 w wygranym 4:0 spotkaniu z Zadarkomercem Zadar. 
NK Zagrzeb.
W następnym sezonie, 1992/1993 talent Bičanicia zauważyli włodarze zespołu NK Zagrzeb i zawodnik podpisał kontrakt z zespołem ze stadionu Kranjčevićeva. NK Zagrzeb zajął 3. miejsce w lidze za zespołem Croatia Zagrzeb i Hajdukiem Split. Nie powiodło się także w nowo zainicjowanych rozgrywkach Pucharu Chorwacji, gdzie „Pjesnici” przegrali już w 1/4 finału z HNK Šibenik, u siebie przegrywając 2:3 i na wyjeździe remisując 1:1. Bičanić wystąpił w pierwszym zespole NK Zagrzeb 25 razy, ale nie udało mu się zdobyć żadnego gola. Zarząd NK Zagrzeb postanowił nie przedłużać kontaktu z Bičaniciem i zawodnik wrócił do zespołu NK Osijek.
NK Osijek.
Sezon 1993/1994 NK Osijek zakończyło na zaskakująco niskim, bo dopiero ósmym miejscu w końcowej klasyfikacji. Zespół spisywał się słabo, ale para środkowych pomocników, Miroslav Bičanić i Dragan Vukoja spisywali się nader dobrze. Dragan Vukoja był przyjacielem Bičanicia od najmłodszych lat, razem grali w zespole NK Osijek, a później także w chińskich zespołach Qingdao i Sichuan. W tym sezonie Bičanić brylował strzelecką dyspozycją - w 29 spotkaniach strzelił aż 9 goli, co jednak przy wyśmienitym wyniku króla strzelców ligi chorwackiej z tego sezonu - Gorana Vlaovicia, czyli 29 golach, nie jest olśniewającym wynikiem. Bičanić pozostał w Osijeku także w sezonie 1994/1995, kiedy to zespół zajął bardzo wysokie, trzecie miejsce w lidze i zakwalifikował się do rozgrywek Pucharu UEFA. Tam jednak spisali się fatalnie odpadając w rundzie eliminacyjnej po porażkach ze słowacką drużyną Slovan Bratysława 0:4 w Bratysławie i 0:2. Dobrze spisali się w Pucharze Chorwacji, w którym odpadli dopiero w półfinale z Croatią Zagrzeb, ulegając na Maksimirze 0:2 i na Gradskim vrcie przegrywając 1:2. Wcześniej Osijek wyeliminował po porażce 1:3 i zwycięstwie 4:0 HNK Dubrovnik i HNK Rijeka po dwóch remisach 1:1 i serii rzutów karnych, wygranych przez „Osjeckich” 4:2. Warto zauważyć, że trzecią jedenastkę pewnie wykorzystał Bičanić. Następny sezon rozpoczął w Izraelu ze względu na nieporozumienia z włodarzami klubu. Bičanić nie wrócił już do klubu w roli zawodnika, ale do dziś pozostaje jednym z najlepszych zawodników w historii klubu, a „Bičo” bardzo dobrze zapisał się w pamięci kibiców NK Osijek zwanych „Kohorta”. Łącznie w tym sezonie Bičanić pojawił się na boisku 24 razy i czterokrotnie pokonał golkipera rywali. 
Gra w Izraelu - Hapoel Hajfa.
Bičanić podpisał kontrakt z izralskim zespołem Hapoel Hajfa. Hapoel w końcowej klasyfikacji uplasował się na czwartym miejscu w tabeli i został zgłoszony przez izraelską federację piłki nożnej do rozgrywek Pucharu Intertoto. W Pucharze Izraela Hapoel odpadł w 1/8 finału w meczu przeciwko Maccabi Tel Awiw przegranym 0:1. Bičanić ze względu na długotrwałą kontuzję mięśnia dwugłowego uda nie zagrał jednak ani razu. Kiedy wyzdrowiał został wypożyczony do niemieckiego klubu MSV Duisburg.
Gra w Niemczech - MSV Duisburg.
Bičanić został wypożyczony przez klub do niemieckiego klubu MSV Duisburg, gdzie grał wraz ze swoim rodakiem, Tomislavem Ercegiem. Zespół spisywał się dobrze i sezon 1996/1997 zakończył na wysokim jak na możliwości klubu, 9. miejscu w Bundeslidze. W Pucharze Niemiec zespół z Duisburga odpadł w 1/8 finału przegrywając w rzutach karnych z drużyną Energie Cottbus 4:5. Po regulaminowym czasie był remis 2:2. Bičanić wystąpił w pierwszym składzie 14 razy, zdobywając 1 gola. Swojego jedynego gola w Bundeslidze zdobył w wygranym przez MSV spotkaniu przeciwko 1. FC Köln. MSV zwyciężyło wtedy 3:0, a Bičanić strzelił gola na 3:0, w 89 minucie. Po zakończeniu wypożyczenia w Duisburgu, wrócił do Izraela do swojego poprzedniego zespołu czyli Hapoel Hajfa.
Hapoel Hajfa - drugie podejście.
Sezon 1997/1998 był dla Bičanicia był dużo bardziej udany, zarówno pod względem wyników sportowych, jak i pod względem liczby występów w pierwszym składzie. Hapoel Hajfa zajął trzecie miejsce w lidze i został zgłoszony przez izraelską federację do rozgrywek Pucharu Intertoto. Bičanić wystąpił w 27 meczach w pierwszym składzie, zdobywając 6 goli i wydatnie przyczyniając się do dobrej dyspozycji zespołu w tym sezonie. Miroslav Bičanić odszedł jednak i rozwiązał kontrakt z zespołem w wyniku tego, że zawodnik nie mógł zaaklimatyzować się w Izraelu. Co ciekawe, inny Chorwat występujący w tym czasie wraz z Bičaniciem w zespole, Giovanni Rosso, nie miał takich problemów i trzy lata później otrzymał obywatelstwo izraelskie. Zawodnik po raz kolejny zdecydował się na wyjazd do Niemiec, gdzie podpisał kontrakt z zespołem Hansa Rostock. Warto zauważyć, że gol zdobyty w wygranym spotkaniu przeciwko późniejszemu mistrzowi kraju, Maccabi Tel Awiw został uznany w głosowaniu izraelskich klubów za drugą najładniejszą bramkę sezonu. Bičanić uderzył z odległości 25 m z woleja po pięknym podaniu Moshe Glama.
Powrót do Niemiec - Hansa Rostock.
Na początku sezonu 1998/1999 Bičanić długo nie mógł znaleźć pracodawcy, jednak tuż przed rozpoczęciem sezonu podpisał kontrakt z niemiecką drużyną Hansa Rostock. Po bardzo dobrym sezonie, oczekiwania wobec zespołu dużo większe, lecz drużyna nie sprostała postawionemu przez zarząd zadaniu uplasowania się drużyny w końcowej klasyfikacji w górnej połówce sezonu i zajęła dopiero trzynaste miejsce. Nie udało się także w Pucharze Niemiec, gdzie drużyna odpadła w rozgrywanym w Bremie spotkaniu przeciwko Werderowi Brema po meczu przegranym 2:3. W wyniku tego, że drużyna nie zrealizowała zadań postawionych przez zarząd, trener Frank Pagelsdorf od lat związany z zespołem z Rostocka zarządził prawdziwą rewolucję w składzie, a na pierwszy ogień przy zwolnieniach poszedł Bičanić, który i tak zagrał tylko w 4 spotkaniach pierwszego składu, nie zdobywając żadnego gola. Trzy z czterech meczów, w których zagrał w Hansie Bičanić, rozpoczynane przez niego na ławce rezerwowych. Po rozwiązaniu kontraktu z Hansą, zawodnik po raz kolejny wrócił do Izraela, gdzie podpisał kontrakt z zespołem Hapoel Beer Szewa.
Po raz trzeci - występy w Hapoelu Beer Szewa.
Bičanić swoich występów w drugoligowym Hapoelu Beer Szewa nie może zaliczyć do udanych. W wyniku długotrwałej kontuzji, a także nieufności trenera, Bičanić nie wystąpił tylko dwa razy w składzie Hapoelu, zdobywając 1 gola, w spotkaniu z zespołem Hapoel Cafririm Holon, które Hapoel zremisował 1:1. Bičanić wytrzymał w Hapoelu do końca rozgrywek, gdzie zespół zdobył 7 pozycję w drugiej lidze izraelskiej. W roku 2000 zawodnik podjął decyzję o wyjeździe do Chin, gdzie podpisał kontrakt z pochodzącym z miasta Chongqing zespołem Chongqing Longxin.
Chiny po raz pierwszy - Chongqing Longxin.
Występy w zespole Chongqing udane zarówno dla Bičanicia jak i dla zespołu. Chongqing spisywał się nadspodziewanie dobrze i zajął wysoką, 4 pozycję w lidze, a także zdobył po sensacyjnym zwycięstwie w Pekinie Puchar Chin. Ekipa Longxin triumfowała nad ekipą Beijing Guo’an, pomimo że pierwszy mecz u siebie przegrała 0:1. Wydawało się, że słabszy zespół Chongqing zdecydowanie przegra w Pekinie, jednak drużyna sensacyjnie triumfowała nad Guo’an wygrywając 4:1. Warto zauważyć, że bramki na 1:0 i 2:0 zdobył Bičanić, następną dołożył reprezentant RPA Mark Williams, który w sezonie zdobył aż 18 bramek oraz reprezentant Chin Xin Wei. Zespół Longxin miał jednak szansę na zdobycie kolejnego prestiżowego trofeum jakim jest Superpuchar Chin. Niestety, zespół Chongqing został zdecydowanie pokonany przez Dalian Shide 1:4. 
O sile drużyny stanowiła właśnie ta trójka, dzięki której kibice Chongqing mogą zawdzięczać tak wysoką pozycję w lidze. Bičanić stał się ulubieńcem kibiców, a także znalazł wspólny język z koreańskim trenerem zespołu i w wywiadach często podkreślał, że swoją świetną dyspozycję zawdzięcza także trenerowi, Lee Jang-Soo. Ogółem Bičanić pojawił się 25 razy na boisku, strzelając aż 12 goli. Świetne występy Bičanicia zostały zauważone przez największego rywala zespołu Chongqing, drużynę Sichuan Shangwutong, z którą podpisał kontrakt na sezon 2001/2002.
Chiny po raz drugi - Sichuan Shangwutong.
Odejście do znienawidzonego przez fanów Chongqing klubu przeszło bez większego echa, gdyż zespół z Syczuanu zawsze jest faworytem do zwycięstwa w lidze chińskiej. Jednakże fani zespołu Sichuan Shangwutong źle przyjęli przyjście gwiazdy Chongqing do ich drużyny i od początku Bičanić nie należał do ich ulubieńców. Pomimo że drużyna osiągnęła wysokie czwarte miejsce w lidze, kibice spodziewali się wywalczenia przez ich ulubioną ekipę mistrzostwa. Pomimo tego, że Bičanić był jednym z najlepszych, obok Mingyu Ma i Xia Yao zawodników zespołu, był mocno skonfliktowany z kibicami, zarządem oraz angielskim trenerem Bobbym Houghtonem z którym zupełnie nie mógł znaleźć wspólnego języka. Ogółem Bičanić pojawił się na boisku 16 razy, zdobywając 1 gola z rzutu karnego w zremisowanym 1:1 spotkaniu z zespołem Army August 1st Zhenbang. Po kompletnie nieudanym epizodzie w Syczuanie, jak przyznawał potem sam zawodnik, na sezon 2002/2003 „Bičo” przeniósł się do innego chińskiego zespołu, Qingdao Hademen.
Chiny po raz trzeci i ostatni - Qingdao Hademen - koniec kariery.
Bičanić wybrał zespół Qingdao Hademen, jak deklarował, ze względu na to, że grają tam jego przyjaciele z poprzednich klubów, Mark Williams i Dragan Vukoja, a także trener Lee Jang-Soo. Zespół pochodzący z Qingdao uplasował się dokładnie w środku tabeli, na 8 pozycji. Wielkim sukcesem zespołu było wywalczenie przez zespół Hademen Pucharu Chin, co było znakomitym uwieńczeniem bogatej kariery Miroslava Bičanicia. W finale Qingdao zmierzyło się z zespołem Liaoning Birds. W pierwszym meczu rozgrywanym w Liaoning Qingdao przegrało 1:3 i wydawało się, że sprawa Pucharu Chin jest już rozstrzygnięta. W meczu rozgrywanym w Qingdao, Hademen wygrało 2:0, a zdecydowanie najważniejszą bramkę na 2:0 zdobył właśnie Miroslav Bičanić, który wprawił w ekstazę 40 tys. widzów znajdujących się na stadionie. Dzięki większej ilości goli zdobytych na wyjeździe, zespół Hademen zdobył Puchar Chin. Warto zauważyć, że był to drugi dla Bičanicia, Williamsa i trenera Lee Jang-Soo Puchar Chin. Ostatnim meczem w karierze Bičanicia miał być rozgrywany w Wuhanie Superpuchar Chin, gdzie zespół Qingdao miał się zetrzeć z bezsprzecznie najlepszym chińskim zespołem, Dalian Shide. Nie udało się jednak sięgnąć po Superpuchar, gdyż zespół z Dalian pokonał minimalnie Qingdao 1:0. Ogółem w barwach zespołu Bičanić wystąpił 24 razy, zdobywając 1 gola. Na konferencji prasowej po tym meczu, Bičanić podjął decyzję o zakończeniu sportowej kariery. Podkreślił, że ma zamiar wrócić do Chorwacji, zdobyć papiery trenerskie, a także objąć proponowaną mu przez zarząd funkcję dyrektora sportowego NK Osijek.
Działalność pozasportowa Bičanicia.
Po powrocie do Chorwacji, Bičanić zamieszkał w Osijeku, a także zdał egzamin trenerski na Akademii Wychowania Fizycznego w Zagrzebiu. Nie pracował jednak do tej pory jako trener, a w roku 2004 został dyrektorem sportowym klubu NK Osijek. Bičanić był jednak mocno krytykowany przez kibiców za sprzedanie w lipcu 2005 największej gwiazdy zespołu Josipa Tadicia do zespołu Bayer 04 Leverkusen. Po otrzymaniu listów z pogróżkami od radykalnej grupy kibicowskiej „Kohorta” zrezygnował z funkcji dyrektora sportowego klubu. Bičanić w roku 2006 uczestniczył w wyborach samorządowych, gdzie startował z ramienia miasta Hvar i dostał się do lokalnego sejmiku z 2. miejsca na liście. Obecnie występuje jako zawodnik drugoligowego zespołu futsalowego RKS Hvar.
Kariera reprezentacyjna.
W reprezentacji Chorwacji Bičanić zaliczył tylko dwa występy, ale zdobył 1 gola. Zadebiutował 25 czerwca 1993 w Zagrzebiu w spotkaniu przeciwko Ukrainie. Chorwacja wygrała ten mecz 3:1, a gola ustalającego wynik meczu w 83 minucie zdobył właśnie Bičanić. Pomimo świetnego debiutu w reprezentacji Bičanić nie zyskał uznania w oczach kolejnych selekcjonerów i jego drugi występ okazał się być meczem kończącym jego reprezentacyjną karierę. Wystąpił w rozgrywanym 10 kwietnia 1996 meczu w jego rodzinnej miejscowości Osijek, przeciwko Węgrom wygranym przez Chorwację 4:1.

</doc>
<doc id="684402" url="https://pl.wikipedia.org/wiki?curid=684402" title="Stefan Kozłowski">
Stefan Kozłowski



</doc>
<doc id="684407" url="https://pl.wikipedia.org/wiki?curid=684407" title="Głębokie (Borkowo)">
Głębokie (Borkowo)

Głębokie (niem. " Tiefensee") – zniesiona nazwa osady w Polsce położona w województwie pomorskim, w powiecie gdańskim, w gminie Pruszcz Gdański.
Osada istniała do 2006 r., po czym została wcielona do Borkowa.
Osada była położona przy drodze wojewódzkiej nr 222 i w pobliżu obwodnicy Trójmiasta (węzeł drogowy "Straszyn").
Inne miejscowości o nazwie "Głębokie": Głębokie
Podział administracyjny.
W latach 1975–1998 miejscowość należała administracyjnie do województwa gdańskiego.

</doc>
<doc id="684411" url="https://pl.wikipedia.org/wiki?curid=684411" title="M108">
M108



</doc>
<doc id="684412" url="https://pl.wikipedia.org/wiki?curid=684412" title="Miroslav Bicanić">
Miroslav Bicanić



</doc>
<doc id="684413" url="https://pl.wikipedia.org/wiki?curid=684413" title="Miroslav Bicinić">
Miroslav Bicinić



</doc>
<doc id="684415" url="https://pl.wikipedia.org/wiki?curid=684415" title="Miroslav Bicanic">
Miroslav Bicanic



</doc>
<doc id="684416" url="https://pl.wikipedia.org/wiki?curid=684416" title="William Congreve (dramaturg)">
William Congreve (dramaturg)

William Congreve (ur. 24 stycznia 1670 w Bardsey koło Leeds, zm. 19 stycznia 1729 w Londynie) – angielski dramatopisarz i poeta.
Dzieciństwo i młodość spędził w Irlandii. Studiował prawo w londyńskiej korporacji Middle Temple. Porzucił je, gdy jego pierwsza komedia – "The Old Bachelor" ("Stary kawaler") – została w 1693 wystawiona w teatrze Drury Lane.
Za najważniejszą sztukę Congreve'a uchodzi komedia "The Way of the World", znana w Polsce pod tytułem "Światowe sposoby", przedstawiona publiczności w 1700 roku.
Jej bohaterami są Mirabell i urodziwa Millamant, o której rękę i majątek stara się mężczyzna.
Zmarł w wyniku obrażeń odniesionych przy wywróceniu się karety w drodze na kurację do Bath. Został pochowany w Opactwie Westminsterskim.

</doc>
<doc id="684417" url="https://pl.wikipedia.org/wiki?curid=684417" title="Groom Lake">
Groom Lake

Groom Lake – solnisko powstałe z jeziora endoreicznego, leżące w południowej części stanu Nevada w USA. Wyschnięta płaszczyzna wykorzystywana jest jako pas startowy poprzez samoloty latające w militarnym obszarze Strefy Sił Powietrznych Nellis. W pobliżu południowo-zachodniego krańca jeziora zlokalizowana jest słynna baza wojskowa - Strefa 51. Przez jezioro przechodzi pas startowy o długości 9,5 kilometra. Jeden z najdłuższych na świecie. "Groom Lake" jest także potoczną nazwą bazy.
Jezioro leży na wysokości 1344 m n.p.m. i ma 6,0 km (3,7 mili) długości z północy na południe i 4,8 (3,0 mile) szerokości z zachodu na wschód.

</doc>
<doc id="684418" url="https://pl.wikipedia.org/wiki?curid=684418" title="M109">
M109



</doc>
<doc id="684422" url="https://pl.wikipedia.org/wiki?curid=684422" title="Michael Hicks-Beach, 1. hrabia St Aldwyn">
Michael Hicks-Beach, 1. hrabia St Aldwyn



</doc>
<doc id="684423" url="https://pl.wikipedia.org/wiki?curid=684423" title="Radomir (miasto)">
Radomir (miasto)

Radomir (bułg.: Радомир) – miasto w Bułgarii w obwodzie pernickim. 
Historia.
Miasto jest wymieniane po raz pierwszy w źródłach XV wiecznych jako "Uradmur". Współczesna nazwa pojawia się po raz pierwszy w 1488 roku. Nazwa pochodzi wprost od imienia "Radomir" albo jest formą przymiotnikową tego imienia.
W drugiej połowie sierpnia 1918 roku po bitwie pod Dobro Polje, po nieudanych próbach wyjścia z okrążenia stutysięczna armia bułgarska poddała się. Front w Macedonii przestał istnieć, a żołnierze zaczęli masowo powracać do Bułgarii. Zaczęto tworzyć komitety wojskowe, które po aresztowaniu sztabu głównego skupiły się w Radomirze. Na wieść o powstaniu cesarz Ferdynand uwolnił z więzienia przywódcę partii chłopskiej Stambolijskiego, który wraz z grupą posłów i ministrem udał się do zbuntowanych oddziałów. Po przybyciu do Radomira Stambolijski nieoczekiwanie stanął na czele oddziałów powstańczych. 27 września powstańcy proklamowali w Radomirze utworzenie republiki. Prezydentem republiki został Stambolijski. Naczelny wódz sił powstańczych Rajko Daskałow na czele ośmiotysięcznej armii ruszył na Sofię, żądając od rządu sofijskiego podania się do dymisji. 30 września oddziały powstańcze zostały rozbite. Stambolijski ukrył się w Sofii.

</doc>
<doc id="684425" url="https://pl.wikipedia.org/wiki?curid=684425" title="Guillaume Dupuytren">
Guillaume Dupuytren

Guillaume Dupuytren (ur. 3 października 1777 w Pierre-Buffière, zm. 8 lutego 1835 w Paryżu) – francuski chirurg, baron.
Medycynę ukończył w Paryżu w nowo powstałej École de Médecine, a następnie w wieku zaledwie osiemnastu lat rozpoczął pracę naukową w tejże szkole. Jego wczesne prace dotyczyły patomorfologii i chirurgii. W 1803 roku został chirurgiem w Hôtel-Dieu, a w 1812 roku profesorem chirurgii stosowanej. W 1815 roku został głównym chirurgiem w Hôtel-Dieu, a w 1816 roku został osobistym chirurgiem króla Francji Ludwika XVIII otrzymując jednocześnie tytuł barona. 4 kwietnia 1825 roku został wybrany członkiem francuskiej Akademii Nauk w sekcji medycyny i chirurgii.
Zasłynął jako utalentowany operator i wykładowca. Jako pierwszy, w 1812 roku jako pierwszy dokonał resekcji żuchwy, w 1819 opisał jeden z typów złamań podudzia (złamanie Dupuytrena), a w 1831 roku przykurcz rozcięgna dłoniowego (przykurcz Dupuytrena).

</doc>
<doc id="684430" url="https://pl.wikipedia.org/wiki?curid=684430" title="Majer Bałaban">
Majer Bałaban

Majer Samuel Bałaban (hebr. מאיר בלבן; ur. 20 lutego 1877 we Lwowie, zm. 26 grudnia 1942 w Warszawie) – polski historyk, orientalista i pedagog żydowskiego pochodzenia, rabin, jeden z najwybitniejszych badaczy dziejów Żydów w Polsce, współredaktor „Nowego Życia”.
Życiorys.
Urodził się 20 lutego 1877 we Lwowie, w rodzinie Aleksandra i Matyldy z Mayerów.
W 1890 ze stopniem pierwszym ukończył IVb klasę w C. K. IV Gimnazjum we Lwowie. W latach 1895–1897 studiował prawo, a w latach 1902–1904 historię i filozofię na Uniwersytecie Lwowskim pod kierunkiem Szymona Aszkenazego. Doktorat obronił w 1904. Od roku szkolnego 1904/1905 jako zastępca nauczyciela uczył religii wyznania mojżeszowego w C. K. IV Gimnazjum we Lwowie, po czym w 1909/1910 został przeniesiony do C. K. VII Gimnazjum we Lwowie. Uczył religii mojżeszowej w Prywatnym Gimnazjum Zofii Strzałkowskiej we Lwowie. W 1911 ożenił się z Gizelą Alter.
W czasie I wojny światowej pełnił posługę rabina wojskowego w armii austriackiej na terenie Lublina. Po wojnie zamieszkał w Warszawie, gdzie był współzałożycielem i rektorem utworzonego z inicjatywy partii Mizrachi Seminarium Rabinicznego "Tachkemoni" (z hebr. "Wiedza"). Z pracy w seminarium zrezygnował w 1930 po konflikcie z Mojżeszem Sołowiejczykiem, który oskarżył Bałabana o negatywny wpływ na młodzież. W 1928 habilitował się na Uniwersytecie Warszawskim. Współtworzył Instytut Nauk Judaistycznych w Warszawie, którego był profesorem od 1928. Wykładał na Wolnej Wszechnicy Polskiej, w żydowskim gimnazjum Ascola, a od 1936 był profesorem Uniwersytetu Warszawskiego. Pracował także w Ministerstwie Wyznań Religijnych i Oświecenia Publicznego.
W 1940 został przesiedlony do getta warszawskiego, gdzie kierował Wydziałem Archiwalnym Judenratu. W 1941 został głównym rabinem synagogi Nożyków.
Zmarł w nieustalonych okolicznościach, według jednej z wersji popełnił samobójstwo. Jest pochowany na cmentarzu żydowskim przy ulicy Okopowej w Warszawie (kwatera 9, rząd 10).
Twórczość.
Majer Bałaban był autorem kilkudziesięciu książek uchodzących za najważniejsze dzieła podejmujące tematykę kultury i obyczajów polskich Żydów, między innymi:
Autor biogramów w "Polskim Słowniku Biograficznym" (Cwi Hirsz Askenazy, Salomon Askenazy, t. 1, 1935).

</doc>
<doc id="684436" url="https://pl.wikipedia.org/wiki?curid=684436" title="Pohja">
Pohja

Pohja (szw. "Pojo") – dawna gmina w Finlandii, w regionie Uusimaa (prowincja Finlandia Południowa), ok. 80 kilometrów na zachód od Helsinek. 1 stycznia 2009 roku wraz z Ekenäs i Karis została połączona w gminę Raseborg. W chwili połączenia liczyła 4936 mieszkańców. Jej powierzchnia wynosiła 266,13 km², z czego 41,47 km² stanowiła woda. Gęstość zaludnienia wynosiła około 22 osoby/km².
Pierwsze wzmianki o miejscowości pojawiły się w roku 1359. W 1649 w pobliżu Pohji założona została firma Fiskars, która do dziś pozostaje jednym z największych pracodawców w regionie.

</doc>
<doc id="684440" url="https://pl.wikipedia.org/wiki?curid=684440" title="Dysedukacja">
Dysedukacja



</doc>
<doc id="684446" url="https://pl.wikipedia.org/wiki?curid=684446" title="Klass of '99">
Klass of '99



</doc>
<doc id="684448" url="https://pl.wikipedia.org/wiki?curid=684448" title="Mössingen">
Mössingen

Mössingen – miasto w Niemczech, w kraju związkowym Badenia-Wirtembergia, w rejencji Tybinga, siedziba regionu Neckar-Alb, w powiecie Tybinga, oraz siedziba wspólnoty administracyjnej Mössingen. Leży w Jurze Szwabskiej, nad rzeką Steinlach, ok. 12 km na południe od Tybingi, przy drodze krajowej B27.

</doc>
<doc id="684449" url="https://pl.wikipedia.org/wiki?curid=684449" title="East Clubbers">
East Clubbers

East Clubbers – polska grupa DJ-ska grająca od 2002 roku tworzona przez Piotra Kwiatkowskiego (DJ Silver) oraz Piotra Wachnickiego (Dj Sqren). Byłym członkiem grupy jest Jarosław Gołowacz (Janardana).
Najbardziej rozpoznawalnymi utworami East Clubbers są: „Equal in Love”, „Walk Alone”, „Beat is Coming”, „Crazy Right Now”, „It’s a dream” oraz wykonywane przez DJ-a Silvera i Dj Sqrena „Sextasy”, „My Love”, „Make Me Live”, „Sexplosion” i „Where are you”. Na początku 2009 roku duet zapowiedział zakończenie swojej działalności, co zostało ogłoszone przez DJ-a Silvera i DJ-a Sqrena podczas sylwestrowej imprezy w klubie „Galeon”. Mimo to jesienią 2009 roku formacja „East Clubbers” wznowiła działalność, czego efektem był nowy singiel „Another Day”.

</doc>
<doc id="684450" url="https://pl.wikipedia.org/wiki?curid=684450" title="Metody badawcze wiązania wodorowego">
Metody badawcze wiązania wodorowego

Metody badawcze wiązania wodorowego – szereg metod badawczych wykorzystywanych do badania wiązań wodorowych. Wymagają one stosowania szczególnych technik analitycznych, gdyż wiązanie wodorowe jest często "niewidoczne" w tradycyjnych technikach badania wiązań chemicznych takich jak np. rentgenografia strukturalna.
Istnieje wiele metod badawczych pozwalających wykrywać i wnikliwie analizować wiązania wodorowe. Jednak każda z nich ma pewne ograniczenia wynikające z niedoskonałości aparatury bądź związane z trudnościami w interpretacji uzyskanych wyników. Stąd też, najlepszym sposobem analizy wiązań wodorowych jest jednoczesne stosowanie kilku metod, wzajemnie uzupełniających się.
Podział metod.
Metody badawcze wiązań wodorowych można podzielić na: spektroskopowe, krystalograficzne, termochemiczne i teoretyczne.
Metody spektroskopowe:
Metody krystalograficzne:
Metody termochemiczne i fizykochemiczne:
Metody teoretyczne:
Metody spektroskopowe.
Spektroskopia absorpcyjna w podczerwieni.
Spektroskopia w podczerwieni jest podstawową metodą służącą do studiowania dynamicznych aspektów wiązania wodorowego. Spektroskopia ta wykorzystuje absorpcję lub emisję promieniowania ze środkowego zakresu podczerwieni (200-4000 cm-1). Jest metodą analizy strukturalnej, pomaga w identyfikacji cząsteczek i grup funkcyjnych w cząsteczkach, pozwala na jakościową jak i ilościową analizę. Umożliwia dostosowanie techniki pomiarowej do stanu skupienia próbki. Jak również stwarza możliwość pomiarów próbek w różnych temperaturach, z użyciem światła spolaryzowanego bądź też niespolaryzowanego. Obecnie, wszystkie komercyjne spektrometry służące do pomiarów widm z zakresu środkowej podczerwieni, są oparte na pomiarze interferometrycznym i są instrumentami wykorzystującymi transformację Fouriera (FTIR).
Wpływ wiązania wodorowego na widma podczerwone cząsteczek.
Powstanie wiązania wodorowego powoduje zmianę energii niektórych wiązań, a także zmianę rozkładu elektronów oraz ich oddziaływania z falą świetlną. Pojawienie się wiązania wodorowego X-H•••Y ma wpływ na widmo w podczerwieni głównie ze względu na zmiany w następujących drganiach normalnych: rozciągające wiązania X-H, zginające wiązania X-H w płaszczyźnie, zginające poza płaszczyzną wiązania X-H, rozciągające mostek wodorowy, zginające mostek wodorowy.
Utworzenie wiązania wodorowego powoduje następujące zmiany w widmie w podczerwieni:
Spektroskopia Ramana.
Obok spektroskopii w podczerwieni spektroskopia ramanowska jest ważną metodą badania widm oscylacyjnych cząsteczek.
Spektroskopia w podczerwieni i spektroskopia ramanowska uzupełniają się wzajemnie, zwłaszcza w badaniach drgań wieloatomowych cząsteczek ze środkiem inwersji.
W takich cząsteczkach drgania normalne, aktywne w podczerwieni są nieaktywne w widmach ramanowskich, a drgania wzbronione w podczerwieni są dozwolone w widmach ramanowskich.
Wiązanie X-H w mostku wodorowym jest silnie spolaryzowane stąd zmiana polaryzowalności podczas drgania jest stosunkowo mała, a to z kolei prowadzi do niskiej intensywności pasma drgań rozciągających w mostku wodorowym w widmie ramanowskim. Zmiany częstości pasm pod wpływem utworzenia wiązania wodorowego są natomiast praktycznie identyczne w widmie w podczerwieni i Ramana.
Widma Ramana można stosować do identyfikacji pasm pochodzących od drgań C-H, które charakteryzują się dużą intensywnością w porównaniu z intensywnością pasm drgań mostka wodorowego.
Spektroskopia Jądrowego Rezonansu Magnetycznego (NMR).
Metody rezonansów magnetycznych operują falami radiowymi. Opierają się one na wykorzystaniu spinów i momentów magnetycznych jąder atomów i elektronów jako sond do badania struktury elektronowej, dynamiki i reaktywności cząsteczek. Badania takie są przeprowadzane głównie w fazach skondensowanych to znaczy z próbkami stałymi i ciekłymi, choć możliwe są też pomiary w fazie gazowej.
W jądrowym rezonansie magnetycznym spin jądrowy jest sondą, która służy do rozpoznawania struktury i dynamiki chmur elektronowych otaczających jądro atomowe, a także jego sprzężenia z innymi sąsiadującymi jądrami. Spektroskopia 1H NMR jest jedną z najczulszych metod detekcji wiązania wodorowego. Sygnał protonu grupy X-H zaangażowanego w wiązanie wodorowe X-H•••Y jest znacznie przesunięty w kierunku mniejszej indukcji pola w porównaniu z sygnałem X-H w molekule niezwiązanej wiązaniem wodorowym. Świadczy to o zmniejszeniu ekranowania protonu w wiązaniu wodorowym.
Spektroskopia NMR mierzy stopień, w którym proton jest otoczony przez środowisko elektronów co określamy protonowym przesunięciem chemicznym. To przesunięcie dostarcza dowodu istnienia wiązania wodorowego w roztworze oraz jego wielkości, co jest ilościowo proporcjonalne do siły wiązania wodorowego. 1H NMR jest techniką bardzo czułą na zmiany otoczenia elektronowego, co czyni tę metodę bardzo użyteczną przy detekcji wiązań wodorowych dla słabych donorów takich jak S-H i C-H oraz słabych akceptorów takich jak wiązania wielokrotne czy pierścień aromatyczny.
W ostatnich latach pojawiły się w literaturze interesujące techniki i zastosowania spektroskopii NMR w dziedzinie wiązania wodorowego. Nowe techniki takie jak Pulsacyjna Spektroskopia NMR ("Pulsed NMR Spectroscopy") znalazła zastosowanie w dziedzinie badania dynamiki i struktury wiązań wodorowych.
Obecnie dużym zainteresowaniem cieszy się spektroskopia NMR ciała stałego, co oczywiście od razu znalazło zastosowanie w badaniach wiązania wodorowego. Jest to z pewnością związane z możliwością korelacji tych wyników z wynikami analizy krystalograficznej. Z powodu ograniczenia ruchów molekuł w stanie stałym, nie zanikają magnetyczne dipolowe oddziaływania pomiędzy jądrami (tak jak to się dzieje w cieczach), co komplikuje widmo i czyni spektroskopię NMR mniej dokładną. Rozwiązaniem tego problemu było zastosowanie tak zwanego "Magic Angle Spinning". Pomiary NMR w ciele stałym umożliwiają pomiar anizotropii ekranowania. Obecność wiązania wodorowego powoduje znaczny wzrost anizotropii ekranowania protonu zaangażowanego w wiązanie.
Oprócz 1H NMR, w badaniach wiązania wodorowego stosuje się także 14N i 15N NMR, 19F NMR, 33S NMR, a także (od niedawna) 17O NMR, w przypadku gdy donorem bądź akceptorem protonu jest odpowiednio azot, fluor, siarka lub tlen.
Spektroskopia Jądrowego Rezonansu Kwadrupolowego (NQR).
Jądrowy rezonans kwadrupolowy NQR ("Nuclear Quadrupole Resonance") jest metodą spektroskopową spokrewnioną ze spektroskopią jądrowego rezonansu magnetycznego (NMR), w której także wykorzystuje się częstotliwość radiową, ale częstotliwość rezonansowa zależy nie od pola magnetycznego (pomiary NQR przeprowadza się bez zewnętrznego pola magnetycznego), ale od gradientu pola elektrycznego tworzonego przez rozmieszczone elektrony krążące wokół kwadrupolowego (posiadającego kwadrupolowy moment elektryczny) jądra atomowego. Właściwość tę mają jądra o spinie większym niż 1/2 (na przykład 14N, 35Cl, 63Cu, czy 2H).
Metoda ta pozwala odzwierciedlać lokalny układ elektronów wokół jądra atomowego, czyli jego otoczenie chemiczne. Cecha ta sprawia, iż NQR jest czułą metodą badań wiązań wodorowych. NQR można stosować dla próbek stałych, mono i polikrystalicznych.
Spektroskopia nieelastycznego rozpraszania neutronów.
Spektroskopia nieelastycznego rozpraszania neutronów INS ("Inelastic Neutron Scattering Spectroscopy") jest jedną z lepszych metod pozwalającą badać wiązania wodorowe w ciałach stałych. INS daje nam informacje o drganiach w przedziale energii od 30-1500 cm-1. Intensywności drgań w widmie INS są uzależnione od amplitud wychyleń atomów (w tym atomów wodoru) podczas drgania. W związku z tym INS jest czułą i użyteczną metodą w badaniach dynamiki wiązań wodorowych. Widma INS można symulować stosując obliczenia "ab initio".
Nieelastyczne rozpraszanie neutronów jest procesem, w którym neutrony zderzają się z jądrami atomów i uzyskują lub tracą na rzecz próbki energię kinetyczną. W niskiej temperaturze neutrony tracą energię, a w próbce obserwuje się wzrost energii.
Metodę tę zalicza się do metod spektroskopii oscylacyjnej pod pewnymi względami jest podobna do spektroskopii w podczerwieni i spektroskopii ramanowskiej.
INS jest również dobrą metodą pozwalającą badać efekty izotopowe. Atom wodoru rozprasza w innym stopniu niż atom deuteru, stąd można obserwować efekty spektralne wymiany protonu na deuter w układach wiązań wodorowych.
W ostatnich latach INS cieszy się dużą popularnością w badaniu dynamiki wiązań wodorowych.
Spektroskopia UV-VIS.
Spektroskopia absorpcyjna w nadfiolecie i w części widzialnej widma UV-Vis, znalazła zastosowanie w badaniach wiązania wodorowego. Spektroskopia ta wykorzystuje absorpcję promieniowania elektromagnetycznego w zakresie nadfioletu i światła widzialnego (100-800 nm).
Obecność wiązania wodorowego powoduje batochromowe przesunięcie pasm absorpcyjnych.
Jest metodą umożliwiającą badanie zaburzeń wywołanych obecnością wiązania wodorowego w całym sprzężonym układzie auksochromowym cząsteczki.
Jednoczesne pomiary elektronowych widm absorpcji i emisji umożliwiają badanie wiązania wodorowego również w stanach wzbudzonych. Obecność dimerów wiązań wodorowych kwasów karboksylowych widoczna jest w widmie absorpcyjnym w nadfiolecie przez przesunięcie batochromowe i przesunięcie hipsochromowe.
Pomimo istnienia wielu nowych metod badawczych w dziedzinie wiązania wodorowego Spektroskopia UV jest nadal jedną z metod służącą badaniom nad skomplikowanymi układami wiązań wodorowych, mimo że widma UV-VIS są trudne w interpretacji.
Metody krystalograficzne.
Struktura krystaliczna pojedynczych kryształów pełni ważną rolę w badaniach nad wiązaniem wodorowym, ponieważ dostarcza bezpośrednich informacji związanych ze stereochemiczną budową związków. Określenie położenia atomów wodoru jest niezbędne do zrozumienia natury wiązania wodorowego.
Łącznie ze spektroskopią w podczerwieni, analiza struktury krystalicznej dostarcza danych, które pozwalają badać różnice pomiędzy silnymi, umiarkowanymi, słabymi wiązaniami wodorowymi. Analiza ta dostarcza również informacji w badaniach dwu-, trój- i czterocentrowych wiązań wodorowych.
W badaniach wiązania wodorowego, trudna jest bezpośrednia lokalizacja atomów wodoru w mostku wodorowym za pomocą rentgenografii strukturalnej, jako że niewielka jest gęstość elektronowa na tych atomach, a zatem słabe oddziaływanie z promieniowaniem rentgenowskim. Przyjmuje się zatem, że dowodem istnienia wiązania wodorowego jest odległość między atomami X i Y mniejsza od sumy promieni van der Waalsa. Na bardziej dokładne wyznaczenie położenia jąder atomowych, łącznie z protonami, pozwala neutronografia, wymagająca jednak użycia większych kryształów niż rentgenografia strukturalna.
W ostatnich latach zostały opracowanie programy komputerowe i nowoczesne metody pozwalające wyznaczyć pozycje wszystkich atomów w komórce elementarnej. Zawierają one korekty na ruchy termiczne atomów związanych wodorowo tzw. "riding motion" jak również drugi efekt tzw. "anharmonic streching motion".
Stosuje się nowoczesne techniki prowadzenia pomiarów w temperaturze ciekłego azotu, dzięki którym ustalanie położenia atomów wodoru jest wciąż udoskonalane.
Konsekwencją rozwoju metod rentgenografii strukturalnej i rosnącej liczby zmierzonych struktur krystalicznych są bazy krystalograficzne, wśród których
istotne znaczenie w dziedzinie badania wiązania wodorowego mają: "Cambridge Structural Database" (CSD), "The Protein Data Bank" (PDB), "The Nucleic Acids Data Bank" (NDB), "Inorganic Crystal Structure Database" (ICSD).
Metody teoretyczne.
Do metod teoretycznych badania wiązań wodorowych zaliczyć należy:
Teoretycy od dawna starali się stworzyć metody obliczeniowe, które pozwoliłyby poznać naturę i wyjaśnić podstawowe właściwości wiązań wodorowych.
W latach 60. XX wieku Charles Coulson przedstawił elektrostatyczny model wiązania wodorowego, który oparty był na pracy Johna Lennarda-Jonesa i Johna A. Pople'a.
Coulson podzielił kulombowskie oddziaływania energii wiązania wodorowego na cztery czynniki: elektrostatyczny, kowalencyjny, odpychania, oddziaływań dyspersyjnych.
Prawie 20 lat później Kitaura i Morokuma rozwinęli metodę opartą na teorii "ab initio" SCF, w której zakładali, że na oddziaływanie dwóch molekuł składa się:
Zastosowanie tej metody do układów wiązań wodorowych zasugerowało, że wiązania wodorowe pomiędzy neutralnymi donorami i akceptorami było silnie elektrostatyczne w naturze, z małym ale znaczącym wpływem przeniesienia ładunku.
Analiza naturalnej energii rozkładu (NEDA) wskazuje, że zarówno (ES) jak i (CT) dają znaczący i względnie duży wkład do energii oddziaływania wiązania wodorowego, przynajmniej w przypadku dimeru wody. Stwierdzono istnienie oddziaływania orbitali molekularnych w systemie wiązań wodorowych, związane z oddziaływaniem dwóch elektronów na dwóch orbitalach oddziałujących pomiędzy orbitalem antywiążącym π* odpowiadającym donorowemu wiązaniu H-A, na najwyżej zajętym orbitalem molekularnym HOMO akceptora. Trzeba jednak podkreślić, że ilościowy udział poszczególnych wkładów w energii wiązania wodorowego zależy znacznie od obranej metody podziału.

</doc>
<doc id="684451" url="https://pl.wikipedia.org/wiki?curid=684451" title="Valentín Paniagua">
Valentín Paniagua

Valentín Demetrio Paniagua Corazao (ur. 23 września 1936 w Cuzco, zm. 16 października 2006 w Limie) – peruwiański polityk Acción Popular, adwokat, prezydent Peru od 22 listopada 2000 roku do 28 lipca 2001. Na urząd tymczasowy został powołany po spektakularnej ucieczce za granicę poprzedniego prezydenta Alberto Fujimori, z misją zorganizowania następnych wyborów prezydenckich. 

</doc>
<doc id="684452" url="https://pl.wikipedia.org/wiki?curid=684452" title="Klass of 99">
Klass of 99



</doc>
<doc id="684453" url="https://pl.wikipedia.org/wiki?curid=684453" title="Hrabia St Aldwyn">
Hrabia St Aldwyn

Informacje ogólne.
Baroneci Hicks and Beach
Wicehrabiowie St Aldwyn 1. kreacji (parostwo Zjednoczonego Królestwa)
Hrabiowie St Aldwyn 1. kreacji (parostwo Zjednoczonego Królestwa)

</doc>
<doc id="684455" url="https://pl.wikipedia.org/wiki?curid=684455" title="Babanki">
Babanki

Babanki – miasto w Kamerunie, w Regionu Północno-Zachodniego. Liczy około 10 tysięcy mieszkańców.

</doc>
<doc id="684458" url="https://pl.wikipedia.org/wiki?curid=684458" title="Valentín Paniagua Corazao">
Valentín Paniagua Corazao



</doc>
<doc id="684460" url="https://pl.wikipedia.org/wiki?curid=684460" title="Rocky Balboa (film)">
Rocky Balboa (film)

Rocky Balboa – amerykański film z 2006 roku w reżyserii Sylvestra Stallone’a. Film ten jest szóstą częścią serii o pięściarzu Rockym Balboa. W rolę przeciwnika Rocky’ego, Masona Dixona, wcielił się Antonio Tarver – profesjonalny bokser. Zdjęcia do filmu były kręcone w 2005 roku.
Fabuła.
Rocky Balboa, dwukrotny mistrz świata wagi ciężkiej jest wdowcem. Ma około pięćdziesięciu lat i prowadzi małą restaurację o nazwie „Adrian's”. Ciągle mieszka w Filadelfii, lecz żyje przeszłością i nie może pogodzić się ze stratą żony, która umarła na raka jajnika. Jego stosunki z synem nie są w najlepszej formie. W tym czasie na ringu niepodzielnie rządzi Mason „The Line” Dixon. Publiczność go nie lubi, gdyż wygrywa z każdym w pierwszych rundach, czyniąc z walk nudne widowisko. Telewizja ESPN tworzy symulację komputerową, w której Mason walczy z Rockym. Zwycięża ten drugi. Zdenerwowany faktem przegranej mistrz wyzywa Rocky’ego na prawdziwą walkę. Rocky czując, że będzie to ucieczka od przeszłości, przyjmuje wyzwanie. Podczas gdy dla pewnego zwycięstwa Masona walka jest przedstawieniem, dla Rocky’ego to jak najbardziej poważny pojedynek. Wydarzenie pilnie obserwują media, które zaczynają interesować się wracającym na ring bokserem.
Nadchodzi czas walki. Na trybunach obecna jest Marie – przyjaciółka Włocha oraz jego syn – "Rocky Jr". Dixon od samego początku ma przewagę i doprowadza do dwóch upadków "Balboy". "Rocky'emu" kołuje się w głowie już po paru rundach. Potem inicjatywę przejmuję pięściarz z "Filadelfii". Zaczyna dominować ciosami nad swoim rywalem. Obaj bokserzy są zmęczeni i zakrwawieni. Mason nie daje rady skutecznie odeprzeć ataków "„Włoskiego Ogiera”". Po ciężkim i zaciętym pojedynku oraz morderczych dziesięciu rundach, jednym punktem wygrywa "Mason „The Line” Dixon".

</doc>
<doc id="684463" url="https://pl.wikipedia.org/wiki?curid=684463" title="Jan Woś">
Jan Woś

Jan Woś (ur. 17 lutego 1974 w Pacanowie) – polski trener piłkarski i piłkarz występujący na pozycji pomocnika. Znany głównie z występów w Odrze Wodzisław Śląski. Był członkiem rady miejskiej Wodzisławia Śląskiego. Obecnie asystent trenera w Ruchu Chorzów.
Kariera piłkarska.
Wychowanek Czantorii Nierodzim, w 1989 przeszedł do grającej wówczas na zapleczu ekstraklasy Odry Wodzisław Śląski. Po awansie Odry do Ekstraklasy w 1996 zdobył z nią trzecie miejsce mistrzostw Polski (1996/1997). W Odrze grał do 2000. Następnie pozyskał go Ruch Chorzów. Grał tam przez dwa i pół roku. W barwach Ruchu zagrał 48 meczów i strzelił 14 goli. Później przeszedł do Dyskobolii Grodzisk Wielkopolski. W ciągu roku zagrał tam tylko 12 meczów. W 2004 powrócił do wodzisławskiej Odry, gdzie grał do 2010, rozgrywając kolejne 163 spotkania i strzelając 11 bramek. Dzięki długiej grze i stabilnej formie w wodzisławskim klubie, Jan Woś zaliczany jest do grona legendarnych zawodników Odry. Również przez kibiców Odry Wodzisław, "Jasiu" jest zaliczany do grona ikon wodzisławskiego klubu i jest jednym z najbardziej lubianych i szanowanych zawodników ekstraklasowej Odry.
Prawie rok po spadku Odry z Ekstraklasy, 9 kwietnia 2011 podpisał półroczny kontrakt z drużyną Skry Częstochowa. 13 maja 2012 oficjalnie zakończył karierę podczas pożegnalnego meczu w Częstochowie.
Kariera trenerska.
Do końca sezonu 2013/2014 był pierwszym trenerem Skry, podał się do dymisji z powodu niewywalczenia awasu do II ligi.
W lipcu 2014 został trenerem Unii Racibórz. W maju 2015 objął posadę szkoleniowca Pniówka Pawłowice. W czerwcu 2018 rozpoczął współpracę z Jarosławem Skrobaczem jako jego asystent. Początkowo dołączył do sztabu trenerskiego GKS Jastrzębie, później w Miedzi Legnica, a od czerwca 2021 jest asystentem trenera Skrobacza w Ruchu Chorzów.

</doc>
<doc id="684469" url="https://pl.wikipedia.org/wiki?curid=684469" title="Dornier Do J">
Dornier Do J

Dornier Do J Wal – niemiecki łódź latająca początku lat 20. XX wieku, opracowana przez przedsiębiorstwo Dornier.
Szeroki, wykonany całkowicie z metalu kadłub łodzi latającej wyposażono w boczne pływaki profilowane, a na środkowej części skrzydeł górnopłatu zamontowano w układzie tandemowym dwa silniki. Dornier Wal nadawał się zarówno do eksploatacji w lotnictwie cywilnym jak i w wojskowym. Za pilotami, którzy siedzieli w przednim przedziale, było wystarczająco dużo miejsca dla transportowanych towarów, poczty lotniczej i pasażerów. Z powodu zakazu aliantów dotyczących budowania samolotów tej wielkości przez Niemców produkcję przeniesiono do Włoch. Po pierwszych sukcesach w sprzedaży model ten był również produkowany na licencji w Japonii, Holandii, Hiszpanii i Szwajcarii. W latach trzydziestych zbudowano dokładnie 300 Do J Wal, póki produkcja nie została wstrzymana. W roku 1934 seria Wal została zmieniona i przemianowana na serię Dornier Do 15. 

</doc>
<doc id="684470" url="https://pl.wikipedia.org/wiki?curid=684470" title="Rottenburg am Neckar">
Rottenburg am Neckar

Rottenburg am Neckar (do 10 czerwca 1964 "Rottenburg") – miasto w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, siedziba wspólnoty administracyjnej Rottenburg am Neckar. Leży nad środkowym Neckarem, ok. 10 km na południowy zachód od Tybingi, przy drodze krajowej B28a. 
Miasto od lat 70. XX wieku składa się z właściwego miasta ("Kernstadt") i dołączonych do niego wówczas 17 gmin: Bad Niedernau, Baisingen, Bieringen, Dettingen, Eckenweiler, Ergenzingen, Frommenhausen, Hailfingen, Hemmendorf, Kiebingen, Obernau, Oberndorf, Schwalldorf, Seebronn, Weiler, Wendelsheim i Wurmlingen.
Współpraca.
Miejscowości partnerskie:

</doc>
<doc id="684474" url="https://pl.wikipedia.org/wiki?curid=684474" title="Eklipsa">
Eklipsa

Eklipsa (faza eklipsy, faza utajona) to trzeci etap namnażania wirusów. Wirus znajduje się już w komórce gospodarza, ale nie można w niej znaleźć kompletnych wirionów. Kapsyd rozpada się i uwalnia kwas nukleinowy wirusa (rozpad kapsydu nie dotyczy bakteriofagów - ich kapsydy nie wnikają do komórki). Kwas nukleinowy wirusa ulega replikacji, czyli powieleniu. Do tego procesu wirus wykorzystuje enzymy z komórki gospodarza. Na podstawie informacji genetycznej zawartej w kwasie nukleinowym wirusa komórka produkuje białka wirusowe zamiast swoich własnych. Powstają potomne kapsydy.

</doc>
<doc id="684475" url="https://pl.wikipedia.org/wiki?curid=684475" title="Śmieci">
Śmieci



</doc>
<doc id="684477" url="https://pl.wikipedia.org/wiki?curid=684477" title="Hirrlingen">
Hirrlingen

Hirrlingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład wspólnoty administracyjnej Rottenburg am Neckar. Leży w Jurze Szwabskiej, ok. 15 km na południowy zachód od Tybingi.

</doc>
<doc id="684483" url="https://pl.wikipedia.org/wiki?curid=684483" title="Prowincja Kigali">
Prowincja Kigali

Prowincja Kigali – jedna z pięciu prowincji Rwandy, powstałych 1 stycznia 2006. Została stworzona jako część rządowego programu decentralizacji mającego na celu reorganizację struktur administracyjnych kraju. 
Składa się z części dawnej prefektury Kigali Rural oraz miasta Kigali.
Jest podzielona na 3 dystrykty:

</doc>
<doc id="684485" url="https://pl.wikipedia.org/wiki?curid=684485" title="Królewiec">
Królewiec



</doc>
<doc id="684487" url="https://pl.wikipedia.org/wiki?curid=684487" title="Neustetten (Badenia-Wirtembergia)">
Neustetten (Badenia-Wirtembergia)

Neustetten – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład wspólnoty administracyjnej Rottenburg am Neckar. Leży w Jurze Szwabskiej, ok. 15 km na południowy zachód od Tybingi, przy autostradzie A81 i drodze krajowej B28a.
Dzielnice.
Na mocy reformy administracyjnej z 1 grudnia 1971 gminy Nellingsheim, Remmingsheim i Wolfenhausen zostały połączone w gminę Neustetten i automatycznie stały się jej dzielnicami.
Współpraca.
Miejscowości partnerskie:

</doc>
<doc id="684488" url="https://pl.wikipedia.org/wiki?curid=684488" title="Lost Experience">
Lost Experience

Lost Experience – gra alternatywnej rzeczywistości (ARG – ang. "alternate reality game") zaaranżowana i prowadzona przez telewizję ABC oraz producentów serialu "Zagubieni", miała na celu jego promocję, często uzupełniała fabułę serialu, odkrywała wiele jego tajemnic, wraz z nim stanowiła spójną całość. 
Gra rozgrywana była od maja 2006 do 24 września 2006, podczas 2. sezonu serialu "Zagubieni" w Wielkiej Brytanii i wakacyjnej przerwy przed 3. sezonem w Stanach Zjednoczonych.
Gracze zdobywali informacje potrzebne do gry poprzez strony internetowe, telewizję oraz gazety.

</doc>
<doc id="684493" url="https://pl.wikipedia.org/wiki?curid=684493" title="Macierz identycznościowa">
Macierz identycznościowa



</doc>
<doc id="684497" url="https://pl.wikipedia.org/wiki?curid=684497" title="Fanny Cochrane Smith">
Fanny Cochrane Smith

Fanny Cochrane Smith (ur. ok. 1834, zm. 1905) – Aborygenka tasmańska, jako pierwsze dziecko urodziła się po przesiedleniu tubylczej ludności Tasmanii do Wybalena na Wyspie Flindersa. Była ostatnią osobą, dla której język tasmański był językiem ojczystym.
Tasmańskie pieśni ludowe w jej wykonaniu zostały w roku 1903 zapisane na cylindrach woskowych. Są to jedyne znane zapisy dźwiękowe języków tasmańskich.
Dochowała się jedenaściorga dzieci, a znaczny odsetek współczesnej tubylczej ludności Tasmanii to jej potomkowie. Od jej śmierci po dziś dzień toczy się spór, czy ona, czy też Truganini była ostatnią tasmańską Aborygenką czystej krwi.

</doc>
<doc id="684499" url="https://pl.wikipedia.org/wiki?curid=684499" title="McPherson (motoryzacja)">
McPherson (motoryzacja)



</doc>
<doc id="684504" url="https://pl.wikipedia.org/wiki?curid=684504" title="Starzach">
Starzach

Starzach – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład wspólnoty administracyjnej Rottenburg am Neckar. Leży ok. 20 km na południowy zachód od Tybingi, przy autostradzie A81, nad rzekami Neckar i Eyach.

</doc>
<doc id="684507" url="https://pl.wikipedia.org/wiki?curid=684507" title="Podział administracyjny Beninu">
Podział administracyjny Beninu

Obecny podział administracyjny Beninu został ustalony 15 stycznia 1999 roku. Dzieli się on na 12 departamentów (fr. "département"), które z kolei składają się na 77 gmin (fr. "commune"). 
Historia.
W 1975 roku ówczesny Dahomej zmienił nazwę na obecną, Benin. Wówczas utworzono 6 prowincji: Atacora, Atlantique, Borgou, Mono, Ouémé oraz Zou. 15 stycznia 1999 roku przeprowadzono reformę administracyjną, która zmieniła nazewnictwo „prowincji” na „departamenty”. W wyniku tej samej reformy zwiększono liczbę departamentów z 6 do 12 – Alibori został wydzielony z Borgou, Collines z Zou, Couffo z Mono, Donga z Atacora, Littoral z Atlantique a Plateau z Ouémé. 
Departamenty.
Największym departamentem jest Alibori (o powierzchni 26 242 km²), natomiast najmniejszym Littoral – zaledwie 79 km² powierzchni wokół miasta Kotonu. W 2013 roku departament Atlantique miał największą populację – liczył wówczas 1 398 229 mieszkańców. Z kolei najmniejszą populację ma departament Mono – 497 243 mieszkańców. 

</doc>
<doc id="684508" url="https://pl.wikipedia.org/wiki?curid=684508" title="Bolesław Szczerba">
Bolesław Szczerba

Bolesław Szczerba (ur. 22 marca 1925 w Wyderce, powiat Prużana, zm. 13 września 2012) – polski działacz państwowy, generał dywizji Ludowego Wojska Polskiego, oficer służb kwatermistrzowskich. Był m.in. komendantem Wyższej Szkoły Oficerskiej Służb Kwatermistrzowskich, zastępcą dowódcy – kwatermistrzem Warszawskiego Okręgu Wojskowego i zastępcą Głównego Kwatermistrza Wojska Polskiego.
Życiorys.
Do wybuchu wojny uzyskał niepełne wykształcenie średnie. 6 sierpnia 1944 wstąpił do 61 pułku artylerii przeciwlotniczej (część 3 Dywizji Artylerii 2 Armii WP). Uczestniczył w działaniach bojowych dywizji do zakończenia wojny, walczył m.in. nad Nysą Łużycką jako starszy ogniomistrz. Po wojnie został szefem kancelarii tajnej sztabu dywizji. Nominację na stopień chorążego w korpusie oficerów artylerii przeciwlotniczej otrzymał w sierpniu 1946. Po rozformowaniu dywizji i jej przeformowaniu na 86 Pułk Artylerii Przeciwlotniczej w Leszne pełnił służbę w sztabie tego pułku. W latach 1947-1948 ukończył Wyższy Kurs Kwatermistrzowski w grupie oficerow kwaterunkowo-budowlanych przy III wiceministerstwie obrony narodowej w Warszawie. W 1948 objął stanowisko oficera kwaterunkowo-budowlanego w nowo formowanej eskadrze lotniczej Marynarki Wojennej w Wicku Morskim. W 1949 został przeniesiony do Departamentu Kwaterunkowego MON w Warszawie. W latach 1950-1953 studiował w Akademii Tyłów i Zaopatrzenia ZSRR w Kalininie. Po powrocie do kraju w 1953 pełnił kolejno obowiązki w sztabie Tyłów WP na stanowiskach szefa wydziału organizacji i planowania, zastępcy szefa sztabu Tyłów (1955-1956) i szefa sztabu Tyłów (1956). W 1954 awansowany do stopnia podpułkownika. W 1956 ukończył Liceum Ogólnokształcące dla Pracujących i uzyskał śwadectwo maturalne. W grudniu 1956 został wyznaczony na stanowisko komendanta Oficerskiej Szkoły Służb Kwatermistrzowskich w Poznaniu, która od 1957 nosiła nazwę Ośrodka Szkolenia Służb Kwatermistrzowskich. W 1960 awansował na pułkownika i rozpoczął studia zaoczne na Wydziale Filozoficzno-Historycznym Uniwersytetu im. Adama Mickiewicza w Poznaniu. W latach 1962-1967 był kwatermistrzem - zastępcą dowódcy Warszawskiego Okręgu Wojskowego. W październiku 1966 awansowany uchwałą Rady Państwa PRL do stopnia generała brygady. Nominację wręczył mu w Belwederze przewodniczący Rady Państwa Edward Ochab. W latach 1967-1972 był zastępcą Głównego Kwatermistrza Wojska Polskiego. W 1972 ukończył Kurs Operacyjno-Strategiczny w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. W 1973 został oddelegowany do pracy poza wojskiem w Najwyższej Izbie Kontroli, gdzie był dyrektorem Zespołu Obrony Narodowej i Spraw Wewnętrznych NIK, a następnie dyrektorem Zespołów Specjalnych NIK. W 1976 uzyskał stopień doktora nauk ekonomicznych na Wydziale Ekonomiczno-Wojskowym Wojskowej Akademii Politycznej po obronie rozprawy na temat "Państwowa kontrola gospodacza w systemie obronnym państwa". W październiku 1979 awansowany uchwałą Rady Państwa do stopnia generała dywizji. W latach 1982–1990 dyrektor generalny NIK, od 1981 był także członkiem kolegium NIK powołanym przez Radę Państwa. 
10 kwietnia 1990 pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej i 26 listopada 1990 przeniesiony w stan spoczynku. 
Pochowany na cmentarzu Powązki Wojskowe w Warszawie (kwatera FII-10-15).
Odznaczenia.
I inne.
Życie prywatne.
Syn Jana i Janiny z Demeckich. Mieszkał w Warszawie. Był żonaty, miał dwóch synów.

</doc>
<doc id="684509" url="https://pl.wikipedia.org/wiki?curid=684509" title="Richard von Volkmann">
Richard von Volkmann

Richard von Volkmann (ur. 17 sierpnia 1830 w Lipsku, zm. 28 listopada 1889 w Jenie) – niemiecki chirurg, poeta i baśniopisarz.
Syn Alfreda Wilhelma Volkmanna. W 1867 został profesorem chirurgii w Halle. Był jednym z pierwszych propagatorów nauki Josepha Listera o antyseptyce w Niemczech. W 1878 roku przeprowadził jako pierwszy operację resekcji odbytnicy nacieczonej przez raka. Opublikował też wyniki badań nad występowaniem raka moszny u robotników stykających się z parafiną. W 1881 roku opublikował wyniki badań dotyczących przykurczu spowodowanego niedokrwieniem (przykurcz Volkmanna). Zajmował się także operacyjnym leczeniem gruźlicy kości, gdzie zamiast stosowanej dotychczas amputacji stosował wyłyżeczkowanie gruźliczaka i jego otoczenia za pomocą wymyślonego przez siebie instrumentarium. Poza pracą naukową publikował wiersze i baśnie pod pseudonimem Richard Leander.

</doc>
<doc id="684510" url="https://pl.wikipedia.org/wiki?curid=684510" title="Układ liniowo niezależny">
Układ liniowo niezależny



</doc>
<doc id="684511" url="https://pl.wikipedia.org/wiki?curid=684511" title="Gomaringen">
Gomaringen

Gomaringen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, siedziba związku gmin Steinlach-Wiesaz. Leży w Jurze Szwabskiej, ok. 10 km na południe od Tybingi, przy autostradzie A81.

</doc>
<doc id="684512" url="https://pl.wikipedia.org/wiki?curid=684512" title="Pompa infuzyjna">
Pompa infuzyjna

 Pompa infuzyjna – przyrząd medyczny stosowany do ciągłego lub cyklicznego, dokładnego dawkowania zadanego leku.
Pompa ta zbudowana jest z korpusu wraz z układem elektronicznym, wyświetlaczem i szeregiem przycisków, specjalnej "strzykawki" oraz tłoka wraz z siłownikiem, umożliwiającym mechaniczne przesuwanie tłoka w "strzykawce". 
Pompę infuzyjną stosuje się przede wszystkim na oddziałach intensywnej terapii (rzadziej na bloku operacyjnym i w karetkach reanimacyjnych), gdzie zachodzi potrzeba łatwego, dokładnego dawkowania leku.

</doc>
<doc id="684513" url="https://pl.wikipedia.org/wiki?curid=684513" title="Szczurołap z Hameln">
Szczurołap z Hameln



</doc>
<doc id="684514" url="https://pl.wikipedia.org/wiki?curid=684514" title="Richard Leander">
Richard Leander



</doc>
<doc id="684517" url="https://pl.wikipedia.org/wiki?curid=684517" title="Richard Volkmann">
Richard Volkmann



</doc>
<doc id="684518" url="https://pl.wikipedia.org/wiki?curid=684518" title="Baltazar Opec">
Baltazar Opec

Baltazar Opec (inne formy nazwiska: "Balthazar de Cracovia, Opeć, Opecki", ur. lata 80. XV w. w Krakowie, zm. 1. połowa XVI w.) – pisarz religijny przełomu XV i XVI wieku.
Życiorys.
Urodził się w Krakowie (brak roku urodzenia) jako syn mieszczanina Wacława. Student (od 1499), późniejszy absolwent Akademii Krakowskiej. W roku 1505 został bakałarzem, w 1510 magistrem (według niektórych źródeł był doktorem teologii). Od roku 1531 był proboszczem w miasteczku Sienno. Rok śmierci nieznany.
Twórczość.
W roku 1522, w drukarni Hieronima Wietora w Krakowie, ukazało się największe dzieło Opeca "Żywot Wszechmocnego Syna Bożego Pana Jezu Krysta", opowieść o życiu "sancta familia" (świętej rodziny), stanowiąca kompilację źródeł polskich i łacińskich. Utwór ma charakter apokryficzny i jest jedną z najwcześniejszych książek wydanych po polsku. Jest on przeróbką dzieła św. Bonawentury, zawierającą 10 rozdziałów apokryficznych, których źródłem jest rękopiśmienny tekst "Rozmyślania przemyskiego; "do "Żywota..." dołączono przekłady kilkunastu łacińskich pieśni religijnych. Hipotezę o istnieniu zaginionego wyd. z 1517 obalił J. Janów "Chronologia pierwszych wydań dzieła B. Opecia", "Sprawozdania PAU 1946, nr 2."

</doc>
<doc id="684519" url="https://pl.wikipedia.org/wiki?curid=684519" title="Dußlingen">
Dußlingen

Dußlingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład związku gmin Steinlach-Wiesaz. Leży w Jurze Szwabskiej, nad rzeką Steinlach, ok. 10 km na południe od Tybingi, przy drodze krajowej B27.

</doc>
<doc id="684520" url="https://pl.wikipedia.org/wiki?curid=684520" title="3 Dywizja Górska (III Rzesza)">
3 Dywizja Górska (III Rzesza)

3 Dywizja Górska () – dywizja górska Wehrmachtu.
Historia.
3 Dywizja Górska sformowana została na początku kwietnia 1938 r. w Grazu z oddziałów 5 i 7 dywizji austriackich. W trakcie działań wojennych zmieniał się jej skład.
Po agresji III Rzeszy na Polskę 1 września 1939, po wyruszeniu ze Słowacji, walczyła na terenie Polski z 10 Brygadą Kawalerii, uderzając przez Tarnów w kierunku Sanu w okolicy Sanoka. 12 września 1939 wycofana marszem pieszym z okolic Sanoka na Słowację i skierowana stamtąd transportami kolejowymi na front zachodni, w okolice Traben-Trarbach.
Wzięła udział w kampanii norweskiej w 1940 roku; jeden z pułków wchodzących w skład dywizji walczył w bitwie o Narwik, lecz został rozbity przez oddziały brytyjskie. Po odnowieniu stanu osobowego pozostała w Norwegii, jako oddziały okupacyjne. Po ataku Niemiec na ZSRR od 22 czerwca 1941 dywizja walczyła przeciwko Armii Czerwonej na froncie północnym w składzie 20. Armii Górskiej (Armia Leppland). Na początku października 1941 została zatrzymana kontratakami i uwikłała się w walki pozycyjne przy dużych stratach własnych. W styczniu 1942 została przerzucona do Niemiec w celu uzupełnień. W ramach odnowy siły uderzeniowej utworzono 144 pułk strzelców górskich.
W kwietniu 1942 została ponownie przetransportowana do Norwegii w okolice Lillehammer jako siły okupacyjne. We wrześniu 1942 po przetransportowaniu jej przez Tallinn brała udział w walkach w okolicy miasta Mga na kierunku Leningradu w ramach kontrofensywy, której celem było zniszczenie wojsk radzieckich, biorących udział w operacji siniawińskiej. W listopadzie 1942 w celu wzmocnienia Frontu Południowego 3 Dzwizja Górska została przerzucona w okolice Wielkich Łuków. Przerzucona na południowy odcinek frontu wschodniego, brała udział w próbie odblokowania wojsk niemieckich w Stalingradzie, lecz bezskutecznie.
W kwietniu 1943 toczyła walki pozycyjne w okolicy Woroszyłowgradu. W dniach 17 lipca do 22 lipca 1943 była uwikłana w ciężkie walki opóźniające zajęcie Zagłębia Donieckiego przez Armię Czerwoną. Podczas walk odwrotowych przez Nikopol nad Dnieprem osiągnęła na początku 1944 rzekę Ingulec. Od lipca do sierpnia 1944 toczyła walki we wschodnich Karpatach. W czasie dalszego odwrotu przeszła przez tereny Węgier i Słowacji, na południowy Śląsk i tereny Czech, gdzie w maju 1945 w okolicy Ołomuńca na terenie Protektoratu Czech i Moraw 3 Dywizja Górska wraz ze swoim ostatnim dowódcą dostała się do niewoli radzieckiej.
Skład.
W 3 Dywizji Górskiej w 144 pułku służyło dwóch wybitnych strzelców wyborowych Wehrmachtu: Matthäus Hetzenauer i Josef Allerberger.
Linki zewnętrzne.
http://www.lexikon-der-wehrmacht.de/Gliederungen/Gebirgsdivisionen/3GebD-R.htm | dostęp 2021-02-05

</doc>
<doc id="684522" url="https://pl.wikipedia.org/wiki?curid=684522" title="Nehren (Badenia-Wirtembergia)">
Nehren (Badenia-Wirtembergia)

Nehren – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład związku gmin Steinlach-Wiesaz. Leży w Jurze Szwabskiej, nad rzeką Steinlach, ok. 10 km na południe od Tybingi, przy drodze krajowej B27.

</doc>
<doc id="684523" url="https://pl.wikipedia.org/wiki?curid=684523" title="Dusslingen">
Dusslingen



</doc>
<doc id="684524" url="https://pl.wikipedia.org/wiki?curid=684524" title="Moessingen">
Moessingen



</doc>
<doc id="684525" url="https://pl.wikipedia.org/wiki?curid=684525" title="Mossingen">
Mossingen



</doc>
<doc id="684529" url="https://pl.wikipedia.org/wiki?curid=684529" title="James Dewar">
James Dewar

James Dewar (ur. 20 września 1842 w Kincardine-on-Forth w Szkocji, zm. 27 marca 1923 w Londynie) – szkocki chemik i fizyk. Laureat Medalu Rumforda i Medalu Copleya.
Życiorys.
Najmłodszy z sześciu braci, rodziców stracił w wieku 15 lat. Absolwent Dollar Academy na Uniwersytecie w Edynburgu. W 1875 został profesorem Uniwersytetu w Cambridge, a w 1877 członkiem Royal Institution. Zaproponował wzór chemiczny benzenu, który później okazał się wzorem jego izomeru, obecnie nazwanym benzenem Dewara. Przez ponad 25 lat prowadził rozległe badania w dziedzinie spektroskopii. W 1891 wynalazł sposób otrzymywania ciekłego tlenu w ilościach przemysłowych, zaś rok później opracował pojemnik izotermiczny (termos), zwany "naczyniem Dewara", do badania niskotemperaturowych zjawisk w gazach oraz transportu skroplonych gazów. W 1905 r. odkrył, że węgiel drzewny może wytworzyć próżnię, co było bardzo pomocne przy ówczesnych eksperymentach z dziedziny fizyki atomowej.
Wraz z Frederickiem Augustusem Abelem Dewar opracował kordyt – bezdymną odmianę prochu strzelniczego.
W 1904 r. przyznano mu tytuł szlachecki. Na cześć naukowca nazwano krater księżycowy Dewar. 

</doc>
<doc id="684535" url="https://pl.wikipedia.org/wiki?curid=684535" title="Frederic Abel">
Frederic Abel



</doc>
<doc id="684540" url="https://pl.wikipedia.org/wiki?curid=684540" title="Szachy błyskawiczne">
Szachy błyskawiczne

Szachy błyskawiczne – termin określający krótką partię szachową, w której każdy z graczy ma do dyspozycji nie więcej niż 10 minut. W środowisku szachowym popularnym określeniem partii błyskawicznej jest blitz (to niemieckie słowo oznacza błyskawicę).
Opis gry.
W szachach błyskawicznych każdy z rozgrywających otrzymuje do dyspozycji łączny niewielki czas do namysłu rozłożony na całą partię, bez określenia liczby wykonanych posunięć w ustalonym czasie, jak ma to miejsce w normalnej partii turniejowej (przykładowo, pierwszych 30 posunięć należy wykonać w ciągu 1 godziny, a następne do końca partii w ciągu następnej 1 godziny) – zwykle jest to 5 minut, ale także spotyka się 3 minuty a czasem nawet 1 minutę.
W "blitzu" nie prowadzi się dokumentacji przebiegu partii (czyli jej zapisu na specjalnych blankietach – w partii turniejowej jest obowiązek prowadzenia przez każdego z grających takiego zapisu pod groźbą przegrania partii). W "blitzu" przegrywa się partię w przypadku: mata, przekroczenia czasu (i zareklamowania tego przez przeciwnika), wykonania nieprawidłowego (i zareklamowanego przez przeciwnika) posunięcia (na przykład zagrania skoczkiem jak gońcem lub niezejścia z szachu). Pamiętać też należy, że nie każde przekroczenie czasu przez przeciwnika gwarantuje wygraną – konieczne jest posiadanie materiału do dania hipotetycznego mata, aby uznać takie przekroczenie za wygraną.
W szachach błyskawicznych zdarzają się sytuacje sporne – nieraz konfliktowe – dlatego aby je załagodzić, wymaga się od grających, a także od sędziów prowadzących zawody, sporej kultury osobistej. Turnieje, ze względu na swoją szybkość, są bardzo widowiskowe. Organizowane są w "blitzu" mistrzostwa miast, okręgu, kraju, kontynentu oraz mistrzostwa świata. Partie typu "blitz" są rozgrywane jako dogrywki w najważniejszych turniejach szachowych, i często z powodu dużej ilości remisów w szachach klasycznych to one wyłaniają zwycięzcę. W szachach błyskawicznych istnieje powiedzenie, że gracz ma dwóch przeciwników: oponenta i czas.
Dzięki zdobyczom technicznym szachy błyskawiczne zyskują szeroką popularność jako sport elektroniczny. Rozgrywki te charakteryzują się pewnymi różnicami (oferują na przykład opcję kolejkowania posunięć, w celu zaoszczędzenia czasu, zwanych "premove’ami"), brak możliwości wykonania ruchu niezgodnego z zasadami gry czy chwytania bierek przed wykonaniem ruchu. Tego typu rozgrywki zyskały uznanie czołowych arcymistrzów szachowych, z których wielu prowadzi kanały tematyczne (np. na portalach Twitch czy YouTube), gdzie udostępniają swoje partie i dyskutują z publicznością.
Założenia.
Wielu szachistów niemających większych szans w partiach dłuższych gra bardzo dobrze w "blitza", rywalizując z przeciwnikami z o wiele lepszym rankingiem. W tym systemie bardzo ważna jest umiejętność zapamiętywania sytuacji i grania z pamięci – istotne jest tzw. granie od ręki, czyli przesuwanie figur bez analizy sytuacji w bezpieczne miejsce. Ruch wykonywany przez zawodnika może być w istocie beznadziejny (np. położona bierka może zostać związana z królem), ale ze względu na czas drugi zawodnik najczęściej koncentruje się na zagraniu, które zaplanował na czasie przeciwnika i istnieje bardzo małe ryzyko, że nieoczywisty błąd zostanie wykorzystany. W końcówkach, gdy zostaje po kilkanaście sekund, zawodnik mający przewagę najczęściej koncentruje się na jak najszybszym zamatowaniu, a gracz ze stratą stara się unikać mata (jednocześnie nie próbując odrobić strat, gdyż gra ofensywa pochłania relatywnie więcej czasu niż obrona przed matem). W "blitzu" stosowane są taktyki niemające racji bytu w normalnym szachach – polegają one na zaskoczeniu przeciwnika oryginalnym debiutem (który w istocie może mieć sporo wad, jednak bardzo trudnych do zauważenia przy tym tempie gry) lub stosowaniem wielu ofiar, które zmuszają przeciwnika do chwili namysłu. Bardzo częstym elementem gry są celowe podstawienia figur pod bicie (jeżeli przeciwnik nie zauważy, podstawiona figura może wyrządzić mu wiele szkód).
W "blitzu" poddania partii zdarzają się o wiele rzadziej niż w szachach z dłuższym czasem do namysłu. Wynika to z tego, że gracz mający stratę (nawet bardzo znaczną) może liczyć na nieprawidłowe posunięcie przeciwnika lub na przekroczenie przez niego czasu.
Szachy superbłyskawiczne.
Szachy superbłyskawiczne, inaczej szachy typu "bullet" (słowo to w języku angielskim oznacza kulę rewolwerową), to odmiana szachów błyskawicznych, w których każdy z graczy ma od 1 do 3 minut na całą partię. W szachach tych najistotniejszym elementem jest bardzo szybkie wykonywanie dozwolonych posunięć oraz gra z pamięci.
Mistrzostwa świata.
Mężczyźni.
Pierwsze oficjalne mistrzostwa świata rozegrano w 1988 roku w Kanadzie, a następne dopiero po osiemnastoletniej przerwie.
Kobiety.
Pierwsze mistrzostwa świata kobiet rozegrano w 2010 roku w Moskwie (zawody sędziował Andrzej Filipowicz).
Mistrzostwa Polski.
Mistrzostwa Polski w szachach błyskawicznych rozgrywane są od roku 1966 (mężczyźni) oraz 1972 (kobiety). Najwięcej tytułów mistrzów kraju na swoim koncie posiadają: wśród mężczyzn arcymistrz Włodzimierz Schmidt (16 zwycięstw), natomiast wśród kobiet arcymistrzyni Hanna Ereńska-Barlo (11 zwycięstw).

</doc>
<doc id="684541" url="https://pl.wikipedia.org/wiki?curid=684541" title="Taftan">
Taftan

Taftan – drzemiący wulkan w południowo-wschodnim Iranie, w Górach Wschodnioirańskich; zaliczany do stratowulkanów. Ma wysokość 3940 m n.p.m.

</doc>
<doc id="684542" url="https://pl.wikipedia.org/wiki?curid=684542" title="Demokraci z Południa">
Demokraci z Południa

Demokraci z Południa - określenie używane na amerykańskiej scenie politycznej tłumaczące efekt wyborczy z południowych stanów USA, gdzie, mimo iż większość wyborców deklaruje się jako zwolennicy Partii Demokratycznej, to w wyborach z reguły zwycięstwo odnoszą kandydaci z Partii Republikańskiej. Efekt ten jest zaszłością historyczną i wywodzi się z okresu wojny secesyjnej, gdy Unia czyli Północ była rządzona przez republikańskiego prezydenta, a Konfederacja stanów południowych przez demokratę.

</doc>
<doc id="684545" url="https://pl.wikipedia.org/wiki?curid=684545" title="Przewodniczący Izby Gmin">
Przewodniczący Izby Gmin

Przewodniczący Izby Gmin (ang. "Leader of the House of Commons") – członek brytyjskiego rządu odpowiedzialny za koordynację realizacji polityki rządu w Izbie Gmin.
Charakterystyka.
Rola ustrojowa.
Nie należy mylić tego stanowiska ze spikerem Izby Gmin – przewodniczący (a właściwie lider, tłumacząc dosłownie) nie prowadzi obrad Izby i, w przeciwieństwie do spikera, nie ma do niego zastosowania wymóg apolityczności i bezstronności. Wprost przeciwnie – jest wysokim funkcjonariuszem rządu i partii rządzącej. Przewodniczący jest mianowany przez monarchę na wniosek premiera na zasadach identycznych jak inni członkowie gabinetu i cieszy się analogicznymi przywilejami. Przy obsadzie tego stanowiska nie jest wymagana akceptacja samej Izby.
W obowiązującym w Wielkiej Brytanii systemie gabinetowo-parlamentarnym władza wykonawcza ma pewną przewagę ustrojową nad parlamentem i niejako organizuje mu ok. 75% czasu, który poświęcany jest na rozpatrywanie rządowych projektów ustaw czy też przedstawianych przez ministrów informacji. Głównym zadaniem przewodniczącego jest szczegółowe organizowanie i planowanie prac Izby nad przedłożeniami rządowymi. Ponadto, jeśli podczas cotygodniowych pytań do premiera w Izbie szef rządu i jego zastępca są nieobecni, przewodniczący odpowiada na pytania deputowanych w jego imieniu.
Status.
Stanowisko przewodniczącego Izby Gmin samo w sobie nie daje prawa do zasiadania w gabinecie i pobierania ministerialnej pensji, dlatego zwykle jest łączone z jednym z historycznych urzędów, które choć straciły znaczenie polityczne, wciąż wiążą się z tymi przywilejami. Do najczęściej wykorzystywanych w tym celu stanowisk należą lord przewodniczący Rady czy lord tajnej pieczęci. Do lat 40. XX wieku premier bardzo często mianował przewodniczącym samego siebie.

</doc>
<doc id="684546" url="https://pl.wikipedia.org/wiki?curid=684546" title="Tahoua">
Tahoua

Tahoua – miasto w południowym Nigrze. Liczba mieszkańców w 2013 roku wynosiła około 113 tys.

</doc>
<doc id="684553" url="https://pl.wikipedia.org/wiki?curid=684553" title="Fragmoplast">
Fragmoplast

Fragmoplast – specyficzna dla komórek roślinnych struktura powstająca podczas cytokinezy. Jest zespołem mikrotubuli (MT) i mikrofilamentów (MF) ułożonych równolegle względem siebie i prostopadle do płaszczyzny podziału. Pośrodku płaszczyzny łącza się pęcherzyki transportujące polisacharydy i pektyny wytwarzane przez aparaty Golgiego. MT zapewniają ruch pęcherzyków do centralnej części płaszczymy równikowej, gdzie transportowane związki są deponowane w wyniku łączenia kolejnych pęcherzyków. Wraz z powiększaniem się przegrody pierwotnej (fragmosomu) mikrotubule w centrum są demontowane a przybywa ich na obrzeżach powstającej struktury. Średnica rozrastającego się torusa stopniowo powiększa się aż do zetknięcia się z błoną komórkową. Torus rozrasta się z prędkością 1 μm na minutę. Po zlaniu się błon wytwarzanego przez fragmoplast torusa z błoną komórkową pektyny znajdujące się pomiędzy błonami stają się blaszką środkową a powstająca podczas rozrastania się fragmosomu kaloza ulega hydrolizie. Odśrodkowe rozrastanie się przegrody pierwotnej zachodzi wyłącznie u roślin wyższych. U glonów, grzybów oraz w niektórych dzielących się komórkach roślin wyższych (bielmo, komórki macierzyste pyłku) przegroda pierwotna budowana jest dośrodkowo.
Zaburzenie działania fragmoplastu może prowadzić do śmierci rozwijającego się zarodka, wad morfologicznych albo powstania komórek wielojądrowych.

</doc>
<doc id="684554" url="https://pl.wikipedia.org/wiki?curid=684554" title="Mistrzostwa Europy w Boksie 1927">
Mistrzostwa Europy w Boksie 1927

II Mistrzostwa Europy w Boksie (mężczyzn) odbyły się w dniach 16-20 maja 1927 w Berlinie (Niemcy). Startowało 50 uczestników z 13 państw, w tym czterech reprezentantów Polski. Walczono w 8 kategoriach wagowych.

</doc>
<doc id="684555" url="https://pl.wikipedia.org/wiki?curid=684555" title="Aleksander Koj">
Aleksander Koj

Aleksander Koj (ur. 26 lutego 1935 w Ganie, zm. 29 grudnia 2016 w Krakowie) – polski lekarz, naukowiec zajmujący się biochemią i biologią molekularną, profesor nauk przyrodniczych, rektor Uniwersytetu Jagiellońskiego.
Życiorys.
Syn Franciszka i Zofii, urodził się 26 lutego 1935 w Ganie. W latach 1951–1957 studiował medycynę na Wydziale Lekarskim Akademii Medycznej w Krakowie. W 1961 uzyskał na tej samej uczelni stopień doktora nauk medycznych na podstawie pracy dotyczącej biosyntezy glutationu we krwi. W latach 1953–1967 pracował w Katedrze Chemii Fizjologicznej Akademii Medycznej w Krakowie. W 1968 przeszedł na Wydział Biologii i Nauk o Ziemi UJ. Habilitował się w 1969 na Uniwersytecie Jagiellońskim w dziedzinie biochemii na podstawie rozprawy zatytułowanej "Wpływ urazu na szybkość syntezy fibrynogenu". W 1976 otrzymał tytuł profesora i objął stanowisko profesora nadzwyczajnego, a w 1990 mianowano go profesorem zwyczajnym.
Okresowo pracował poza granicami kraju na uniwersytetach w Wielkiej Brytanii, Kanadzie i Stanach Zjednoczonych, m.in. w zakładzie patologii McMaster University w Hamilton (1976–1977, 1983–1984) i zakładzie biochemii Georgia State University (1991–1992). Na Uniwersytecie Jagiellońskim pełnił funkcje dyrektora Instytutu Biologii Molekularnej (1977–1981), kierownika Zakładu Biochemii Zwierząt (1986–1993), a w 1994 objął kierownictwo Pracowni Regulacji Metabolizmu. Od 1984 do 1987 zajmował stanowisko prorektora UJ ds. kadry naukowej i badań. Przez trzy kadencje (w latach 1987–1990, 1993–1996 oraz 1996–1999) sprawował urząd rektora Uniwersytetu Jagiellońskiego. Jako rektor dążył do budowy III kampusu UJ, co uwieńczył położeniem kamienia węgielnego pod jego budowę. W latach 1997–1999 był przewodniczącym Konferencji Rektorów Akademickich Szkół Polskich. W 2005 został profesorem emerytowanym.
W latach 80. uczestniczył w pracach Centrum Obywatelskich Inicjatyw Ustawodawczych Solidarności. Był członkiem krajowym czynnym Polskiej Akademii Umiejętności oraz członkiem rzeczywistym Polskiej Akademii Nauk. W latach 1987–1990 pełnił funkcję wiceprzewodniczącego Komitetu Biochemii i Biofizyki PAN. Zaangażował się również w działalność Wspólnoty Polskiej oraz krajowych i międzynarodowych organizacji naukowych (m.in. jako prezes oddziału Polskiego Towarzystwa Biochemicznego).
Dorobek naukowy Aleksandra Koja objął blisko 200 prac, głównie z dziedziny enzymologii, immunologii, biologii molekularnej i patofizjologii klinicznej. Zajmował się także rolą, jaką pełnią cytokiny w fizjologii i w stanach chorobowych, metabolizmem siarki, szybkością syntezy i katabolizmu białek osocza oraz własnościami proteinaz i ich inhibitorów białkowych.
Wypromował około 60 magistrów i 13 doktorów.
Zmarł 29 grudnia 2016, pochowany został w Alei Zasłużonych Cmentarza Rakowickiego w Krakowie (kwatera LXIX, pas B/1/24).

</doc>
<doc id="684556" url="https://pl.wikipedia.org/wiki?curid=684556" title="Krzyżanowski">
Krzyżanowski

Krzyżanowski – nazwisko polskie, m.in. rodzin szlacheckich herbu Dębno z Krzyżanowic z Małopolski oraz herbu Świnka z Krzyżanowa z Wielkopolski
Nazwisko Krzyżanowski bywało także nadawane neofitom po przyjęciu chrztu. Przykładem rodzina, którą nobilitowano w XVIII w. z nowym herbem Jasna Góra.
Znani Polacy z tym nazwiskiem to:

</doc>
<doc id="684558" url="https://pl.wikipedia.org/wiki?curid=684558" title="Filament aktynowy">
Filament aktynowy



</doc>
<doc id="684560" url="https://pl.wikipedia.org/wiki?curid=684560" title="Ammerbuch">
Ammerbuch

Ammerbuch – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga. Leży nad rzeką Amper, ok. 10 km na wschód od Tybingi, przy autostradzie A81 i drodze krajowej B28.

</doc>
<doc id="684565" url="https://pl.wikipedia.org/wiki?curid=684565" title="Józef Kurylak">
Józef Kurylak

Józef Kurylak (ur. 20 maja 1942 w Komarowicach) – polski poeta i eseista, tajny współpracownik SB.
Życiorys.
Urodził się w Komarowicach pod Dobromilem, jako syn Leona i Zofii. Po zakończeniu II wojny światowej i zmianie granic państwowych został, wraz z rodziną i innymi Polakami, przymusowo wysiedlony z rodzinnych stron i zamieszkał w Przemyślu. Jego ojciec pracował w Miejskim Przedsiębiorstwie Gospodarki Komunalnej.
W 1963 roku rozpoczął studia na Wydziale Filologicznym Uniwersytetu Jagiellońskiego w Krakowie. Studiował tam polonistykę. W 1964 roku studia porzucił ze względu na stan zdrowia. Dwa lata później powrócił na polonistykę, rozpoczynając studia na Uniwersytecie Warszawskim. W okresie studiów niczym szczególnym się nie wyróżniał, nie interesowała go gramatyka historyczna języka polskiego, stronił od polityki, interesował się tylko poezją. Studia przerwał w roku 1975, mając zaliczone tylko trzy lata.
Wrócił do Przemyśla i pracował jako nauczyciel w szkole podstawowej w Hucisku Nienadowskim. W latach 1978–1985 pracował w Oddziale Wojewódzkim Stowarzyszenia PAX, a następnie w Archiwum Państwowym w Przemyślu.
TW „X”.
Ze względu na trudną sytuację materialną dał się zwerbować przez SB do współpracy i otrzymał pseudonim „X”. Werbunek został dokonany 27 sierpnia 1968 roku w Warszawie. Dostarczał informacje o nieformalnych grupach literackich. Przekazywane przez niego informacje miały niewielką wartość operacyjną, znaczna ich część miała charakter plotkarski, niektórymi nawet dezinformował bezpiekę. Ostatnie spotkanie TW „X” z oficerem prowadzącym miało miejsce w styczniu 1989 roku.
Agenturalna przeszłość Kurylaka została ujawniona w 2011 roku przez Bohdana Urbankowskiego.
Poeta.
Publikował wiersze stale od 1960 roku. W 1990 zadebiutował samodzielnym tomikiem poezji – "Ziemskie prochy", za który został nagrodzony Nagrodą im. Kazimiery Iłłakowiczówny, przyznawanej najlepszemu debiutowi roku. W roku następnym wydał kolejny tomik "Jasno ciemno", który w 1992 roku otrzymał nagrodę Polskiego Towarzystwa Wydawców Książek. Jego wiersze były publikowane w rozmaitych czasopismach.
Kurylak został członkiem SPP OW i polskiego PEN Clubu, znawcą twórczości i wydawcą tekstów Mieczysława Jastruna oraz Stanisława Grochowiaka. Przeciwnik poezji uprawianej przez Wisławę Szymborską.
Poeta Janusz Szuber napisał wiersz pt. "Do Józefa Kurylaka", opublikowany w tomiku poezji pt. "Z żółtego metalu" z 2000 roku.
W swojej poezji wielokrotnie ustosunkowywał się do swojej przeszłości agenturalnej i oceniał ją surowo. W roku 2010 napisał:
Podziemia mojej natury – tajemne.
Możliwe, że czarna woda je wypełnia,
w której się pożerają potwory. Możliwe
że mieszkając w Weimarze w 1934 roku
byłbym wyznawcą mistyki Hitlera:
mam słabość do geniuszy mroku.
Natomiast w roku 2012, gdy jego przeszłość agenturalna była już znana, napisał:
Ciemna woda stawu
ciemna głębsza w nocy
wie kiedy umrę
Zna moją
przeszłość
ciemną jak ona.

</doc>
<doc id="684569" url="https://pl.wikipedia.org/wiki?curid=684569" title="Ojciec Izby">
Ojciec Izby

Ojciec Izby (ang. "Father of the House") – tytuł nadawany parlamentarzyście, który ma najdłuższy nieprzerwany staż w Izbie Gmin, izbie niższej parlamentu Wielkiej Brytanii.
Ojciec Izby nie ma żadnych formalnych obowiązków z wyjątkiem wyborów Spikera Izby Gmin.

</doc>
<doc id="684572" url="https://pl.wikipedia.org/wiki?curid=684572" title="Las koziołkowski">
Las koziołkowski

Las koziołkowski – las rosnący na pograniczu województwa mazowieckiego i kujawsko-pomorskiego, powiatu lipnowskiego i powiatu sierpeckiego oraz gminy Skępe i gminy Mochowo. Las zajmuje przestrzeń między drogą krajową nr 10 i linią kolejową Sierpc – Toruń oraz między miejscowościami Koziołek i Skępe.

</doc>
<doc id="684574" url="https://pl.wikipedia.org/wiki?curid=684574" title="Tandil">
Tandil

Tandil – miasto w Argentynie, w prowincji Buenos Aires.
Liczba mieszkańców w 2013 roku wynosiła ok. 111 tys.
W mieście rozwinął się przemysł maszynowy oraz samochodowy. W mieście znajduje się port lotniczy Tandil.

</doc>
<doc id="684575" url="https://pl.wikipedia.org/wiki?curid=684575" title="Woolworth Building">
Woolworth Building

Woolworth Building – jeden z najstarszych i najsłynniejszych drapaczy chmur w Nowym Jorku. Po ponad 100 latach od wzniesienia wciąż jest jednym z 50 najwyższych budynków w USA, jak również znajduje się w dwudziestce najwyższych nowojorskich wieżowców.
Projekt.
Gmach został wzniesiony w stylu neogotyckim, zaprojektował go architekt Cass Gilbert zatrudniony przez Franka Woolwortha do stworzenia nowej siedziby firmy na Broadwayu, pomiędzy Park Place i Barclay Street na Dolnym Manhattanie, naprzeciw "City Hall". Wieżowiec oddano do użytku 24 kwietnia 1913. Pierwotnie planowano wysokość 190,5 metra, ale ostatecznie budynek ma 241 m i 60 pięter. Koszt budowy wyniósł 13,5 miliona dolarów, które Woolworth zapłacił gotówką.
Najwyższy budynek na świecie.
Ze względu na rozmach i podobieństwo do europejskich katedr gotyckich, podczas ceremonii otwarcia Wielebny Pastor S. Parkers Cadman nazwał gmach „katedrą handlu”. Był najwyższym budynkiem świata do 1930 r., kiedy wzniesiono 40 Wall Street. Ten ostatni nie cieszył się zbyt długo palmą pierwszeństwa, kilka miesięcy później przewyższył go Chrysler Building. Platforma widokowa na 58. piętrze była wolno dostępna do 1945 r.
Konstrukcja.
Zwrócona główną fasadą w kierunku Broadwayu wieża została wzniesiona w oparciu o trzon z wąskimi wewnętrznymi dziedzińcami wpuszczającymi światło do środka. Zewnętrzną elewację wykonano z cytrynowożółtych emaliowanych płyt terakotowych. Nad i pod oknami nie ma gzymsów, co w połączeniu z wyraźnie zaznaczonymi filarami międzyokiennymi na całej wysokości budynku doskonale podkreśla smukłość konstrukcji. Gotyckie detale skupione w najwyższej części budowli przeskalowano tak, by były wyraźnie widoczne z poziomu ulicy. Ozdobny hall w kształcie krzyża ma sklepiony sufit, podłogę i ściany pokryte mozaikami, znajdują się tam również karykaturalne rzeźby, przedstawiające m.in. Gilberta i Woolwortha. Prywatny gabinet Woolwortha, wyłożony marmurem i urządzony w stylu Empire, pozostał niezmieniony do dziś.
Inżynier Gunvald Aus zaprojektował stalową ramę wspartą na masywnych kesonach, sięgającą głęboko w ziemię, najprawdopodobniej wspierającą się bezpośrednio na granitowej skale, będącej podstawą całego Manhattanu. Windy ekspresowe były na owe czasy rozwiązaniem nowatorskim, dzięki dobremu ich rozplanowaniu budowla była niezwykle wydajna i wygodna w użytkowaniu. Wśród najemców znalazły się takie instytucje, jak bank Irving Trust czy Columbia Records, która miała w Woolworth Building swoje główne studio nagraniowe. Przy konstrukcji wieżowca pracował także polski pionier spawalnictwa oraz światowy autorytet w tej dziedzinie – Stefan Bryła.
Właściciele.
Drapacz chmur przez 85 lat pozostawał własnością Woolworth Company w roku 1998 Ventor Group (pod taką nazwą działał wówczas F. W. Woolworth Company) sprzedała go Witkoff Group za 155 milionów dolarów.
Po 11 września 2001.
Po atakach terrorystycznych z 11 września 2001 kilka przecznic dalej, budynek był przez kilka tygodni pozbawiony prądu i dostępu do sieci telefonicznej, nie został jednak w żaden sposób bezpośrednio uszkodzony.
Z powodu zwiększonego poziomu bezpieczeństwa, dostęp do większości hallu, wcześniej często odwiedzanej atrakcji turystycznej, został ograniczony. Obecnie wśród najemców znajduje się m.in. jeden z wydziałów Uniwersytetu Nowojorskiego.

</doc>
<doc id="684577" url="https://pl.wikipedia.org/wiki?curid=684577" title="Jacek Piechota">
Jacek Piechota

Jacek Jan Piechota (ur. 28 kwietnia 1959 w Szczecinie) – polski polityk, w latach 1985–2007 poseł na Sejm PRL i RP IX, X, I, II, III, IV i V kadencji, minister gospodarki w rządzie Leszka Millera w latach 2001–2003, minister gospodarki i pracy w drugim rządzie Marka Belki w 2005. Prezes Polsko-Ukraińskiej Izby Gospodarczej.
Życiorys.
W 1983 ukończył studia magisterskie na Wydziale Technologii i Inżynierii Chemicznej Politechniki Szczecińskiej, uzyskując tytuł zawodowy inżyniera chemika. Podczas studiów był członkiem prezydium rady uczelnianej Socjalistycznego Związku Studentów Polskich. W latach 1984–1985 pracował jako nauczyciel chemii w VI Liceum Ogólnokształcącym w Szczecinie. W 1978 wstąpił do Polskiej Zjednoczonej Partii Robotniczej, był komendantem Nadodrzańskiego Hufca Związku Harcerstwa Polskiego i I sekretarzem podstawowej organizacji partyjnej PZPR przy komendzie chorągwi ZHP. Działał w Stowarzyszeniu „Ordynacka”.
Z ramienia PZPR zasiadał w Miejskiej Radzie Narodowej Szczecina. Z ramienia PZPR i później SLD sprawował mandat posła na Sejm PRL i RP IX, X, I, II, III i IV i V kadencji z okręgów Szczecin i szczecińskich (nr 91, nr 20, nr 44 i nr 41). Po rozwiązaniu PZPR do 1999 należał do Socjaldemokracji Rzeczypospolitej Polskiej. Figurował na liście Macierewicza z 1992 jako TW „Robert”, zarejestrowany 3 maja 1984 przez szczecińską Służbę Bezpieczeństwa. Jacek Piechota złożył oświadczenie lustracyjne, w którym zaprzeczył współpracy z organami bezpieczeństwa PRL. Oświadczenie zakwestionował prokurator Instytutu Pamięci Narodowej; Sąd Okręgowy w Szczecinie trzykrotnie orzekał, że było ono zgodne z prawdą, ale Sąd Apelacyjny w Szczecinie za każdym razem orzeczenie to uchylał do ponownego rozpoznania (po raz trzeci w 2018).
Od 19 października 2001 do 7 stycznia 2003 pełnił funkcję ministra gospodarki w rządzie Leszka Millera. Zajmował stanowisko wiceministra gospodarki i pracy w rządzie Marka Belki, a po dymisji Jerzego Hausnera 31 marca 2005 zajął jego miejsce, zostając ministrem gospodarki i pracy.
Był członkiem komitetu wyborczego Włodzimierza Cimoszewicza w wyborach prezydenckich w 2005. W 2006 jako kandydat z poparciem komitetu wyborczego Lewicy i Demokratów w wyborach samorządowych ubiegał się o urząd prezydenta Szczecina. W I turze zajął 2. miejsce (27,91% poparcia i 38 059 głosów), w II turze przegrał z popieranym przez Platformę Obywatelską Piotrem Krzystkiem, zdobywając 35,17% poparcia (40 394 głosy).
W przedterminowych wyborach parlamentarnych w 2007 nie ubiegał się o reelekcję, po czym zrezygnował z działalności politycznej. Zajął się pracą w sektorze prywatnym. Objął funkcję prezesa Polsko-Ukraińskiej Izby Gospodarczej. Jest również inicjatorem i współzałożycielem Stowarzyszenia Baltic Business Forum, które organizuje co roku od 2009 w Świnoujściu i po stronie niemieckiej w Heringsdorfie konferencję gospodarczą dla biznesu i instytucji państwowych z krajów basenu Morza Bałtyckiego i Europy Wschodniej. Został wiceprezesem tej organizacji. W 2011 startował w wyborach do Senatu w okręgu nr 98; zajął 2. miejsce, uzyskując 44 957 głosów (24,4%). W 2015 powołany na wiceprezesa Związku Polskich Parlamentarzystów.

</doc>
<doc id="684579" url="https://pl.wikipedia.org/wiki?curid=684579" title="Alieze">
Alieze



</doc>
<doc id="684580" url="https://pl.wikipedia.org/wiki?curid=684580" title="Jacek Jan Piechota">
Jacek Jan Piechota



</doc>
<doc id="684581" url="https://pl.wikipedia.org/wiki?curid=684581" title="W grocie Króla Gór">
W grocie Króla Gór

W grocie Króla Gór (norw. "I Dovregubbens hall") – dzieło Edvarda Griega, skomponowane w 1875 roku do sztuki "Peer Gynt" Henrika Ibsena.
"W grocie Króla Gór" to muzyczne przedstawienie sytuacji, kiedy Peer Gynt wkrada się do jaskini górskiego trolla, przed którym później musi uciekać. Początek utworu, imitujący ostrożne kroki człowieka, grany jest na fagocie. Gdy rozpoczyna się pogoń, dołączają się kolejne instrumenty, grając coraz szybciej i głośniej. Utwór kończy się gwałtownym uderzeniem.

</doc>
<doc id="684585" url="https://pl.wikipedia.org/wiki?curid=684585" title="Althan">
Althan



</doc>
<doc id="684586" url="https://pl.wikipedia.org/wiki?curid=684586" title="Allibaudieres">
Allibaudieres



</doc>
<doc id="684588" url="https://pl.wikipedia.org/wiki?curid=684588" title="Terrance Quaites">
Terrance Quaites

Terrance Quaites (ur. 24 maja 1976) – amerykański piosenkarz (znany pod pseudonimem TQ).
Pochodzi ze stanu Alabama. Karierę muzyczną rozpoczynał na początku lat 90. XX w. z grupą "Coming of Age". Po nagraniu dwóch albumów TQ zdecydował się na karierę solową.
W styczniu 1999 roku pojawił się jego pierwszy singel "Westside", który dotarł do czwartego miejsca brytyjskiej i dwunastego amerykańskiej listy przebojów.

</doc>
<doc id="684590" url="https://pl.wikipedia.org/wiki?curid=684590" title="Allerey-sur-Saone">
Allerey-sur-Saone



</doc>
<doc id="684591" url="https://pl.wikipedia.org/wiki?curid=684591" title="Allieres">
Allieres



</doc>
<doc id="684594" url="https://pl.wikipedia.org/wiki?curid=684594" title="Patronimia">
Patronimia



</doc>
<doc id="684595" url="https://pl.wikipedia.org/wiki?curid=684595" title="Alleves">
Alleves



</doc>
<doc id="684596" url="https://pl.wikipedia.org/wiki?curid=684596" title="Alleriot">
Alleriot



</doc>
<doc id="684597" url="https://pl.wikipedia.org/wiki?curid=684597" title="Tôlanaro">
Tôlanaro

Tôlanaro (zwane także Faradofay, dawniej "Fort-Dauphin") – miasto na wąskim półwyspie w południowej części Madagaskaru, nad Oceanem Indyjskim, stolica regionu Anosy. Według spisu z 2018 roku liczy 67,3 tys. mieszkańców i jest jedenastym co do wielkości miastem na Madagaskarze.
W granicach miasta znajduje się jeziora Ambinanikely oraz Amparihy. Na północ od miejscowości położone jest także jezioro Lanirano, a na południowy zachód Andriambe. W pobliżu miasta do Oceanu Indyjskiego uchodzi rzeka Manampanihy.
Historia.
Miasto zostało założone w 1643 roku przez Francuską Kompanię Wschodnioindyjską, która zbudowała tam fort i nazwała go Fort Dauphine na cześć Ludwika XIV noszącego tytuł Delfina Francji. Zamieszkiwało go około 100 kolonistów, którzy zostali ewakuowani w 1674 roku po konflikcie z ludem Anatosy. Innymi przyczynami były słabe wyniki handlowe oraz choroby tropikalne dotykające osadników.
Relacja Étienne de Flacourt, mieszkającego przez pewien czas w forcie, do XIX wieku była głównym źródłem informacji na temat Madagaskaru.

</doc>
<doc id="684599" url="https://pl.wikipedia.org/wiki?curid=684599" title="Allegre">
Allegre



</doc>
<doc id="684600" url="https://pl.wikipedia.org/wiki?curid=684600" title="Almeneches">
Almeneches



</doc>
<doc id="684602" url="https://pl.wikipedia.org/wiki?curid=684602" title="Altagene">
Altagene



</doc>
<doc id="684605" url="https://pl.wikipedia.org/wiki?curid=684605" title="Alenya">
Alenya



</doc>
<doc id="684606" url="https://pl.wikipedia.org/wiki?curid=684606" title="Aleria">
Aleria



</doc>
<doc id="684607" url="https://pl.wikipedia.org/wiki?curid=684607" title="Teatr Polski w Bielsku-Białej">
Teatr Polski w Bielsku-Białej

Teatr Polski w Bielsku-Białej – założony w 1890 teatr dramatyczny, znajdujący się w Bielsku-Białej, w zabytkowym gmachu w centrum miasta, na historycznym Dolnym Przedmieściu, przy ul. 1 Maja.
Budynek teatru.
Gmach Teatru Polskiego został wzniesiony w latach 1889–1890 według projektu wiedeńskiego architekta Emila von Förstera w stylu eklektycznym z przewagą neoklasycyzmu i neobaroku, z wykorzystaniem motywu rzymskiego łuku triumfalnego na fasadzie ozdobionej ponadto posągami Apolla oraz muz: Melpomeny i Talii.
Teatr w swoim kształcie, zgodnie z założeniem Förstera, przypomina Operę Wiedeńską i Teatr Narodowy w Budapeszcie. Do dziś zachowała się kurtyna z 1890 przedstawiająca "Taniec Nimf", wykonana w pracowni Franciszka Rottonary.
W latach 1904–1905 nastąpiła przebudowa według projektu biura projektowego Fellner &amp; Helmer w Wiedniu.
W kwietniu 2008 zakończył się generalny remont elewacji teatru, wraz z konserwacją wszystkich rzeźb, iluminacją, a także wymianą poszycia dachowego. Budynek zyskał również nową, obrotową scenę, klimatyzację i nowe oświetlenie, a piwnicę zaadaptowano na kawiarnię.
Przed budynkiem teatru znajduje się replika zabytkowej fontanny z 1895, podarowanej miastu przez budowniczych bielskich wodociągów.
Historia.
Teatr Miejski w Bielsku (1890–1945).
Początki teatru w Bielsku-Białej sięgają drugiej połowy XIX wieku – reprezentacyjny teatr miejski miał być wizytówką nowoczesnych i szybko rozwijających się ośrodków miejskich, jakimi były Bielsko i, w mniejszym stopniu, Biała. Tradycje teatralne miasta są jednak jeszcze starsze, ponieważ pierwsza scena została stworzona po 1786 roku przez księcia Franciszka Sułkowskiego, w dawnym browarze zamkowym. Niewykluczone, że w latach 1791–1792 na jej deskach występowała austriacka grupa teatralna kierowana przez Daniela Eisenberga.
W 1887 powołano Komitet Budowy Teatru, który 1 stycznia 1888 zaapelował do mieszkańców Bielska, Białej i Lipnika o udział w dobrowolnej zbiórce pieniędzy na ten cel. Zbiórka przyniosła znakomite efekty (uczestniczyli w niej zarówno bogaci fabrykanci, jak i zwykli obywatele).
W obecnym eklektycznym gmachu przy dzisiejszej ul. 1 Maja Teatr Miejski w Bielsku otworzył swe podwoje 30 września 1890. Pierwszym przedstawieniem "Sen nocy letniej" Williama Szekspira.
Początkowo w teatrze działała wyłącznie zawodowa scena niemiecka. Dopiero w 1921 polscy działacze założyli Towarzystwo Teatru Polskiego, które amatorsko przygotowywało własne spektakle, a także zapraszało polskie przedstawienia z innych miast. W 1934 TTP uzyskało dostęp do sceny Teatru Miejskiego i odtąd trzy dni w tygodniu przeznaczone były na polskie przedstawienia, a w 1938 otrzymało pozwolenie od MSW na prowadzenie „stałego przedsiębiorstwa teatralnego dramatycznego i operetkowego w gmachu Teatru Miejskiego w Bielsku”. Plany stworzenia w Bielsku polskiego teatru pokrzyżowała II wojna światowa.
Teatr Miejski w Bielsku uważany był za jedną z najlepszych scen prowincjonalnych Austro-Węgier, a w okresie międzywojennym był jedyną w Polsce zawodową sceną niemiecką, niezmiennie zachowując wysoki poziom. Członkami bielskiego zespołu byli m.in. Karl Gutmann czy Viktor Stiasny, a gościnnie występowały największe sławy teatrów austriackich, a później niemieckich oraz (dzięki staraniom TTP) polskich.
Teatr Polski w Bielsku-Białej (od 1945).
Członkowie przedwojennego Towarzystwa Teatru Polskiego reaktywowali scenę w czerwcu 1945, wystawiając "Krakowiaków i górali" Jana Kamińskiego, jednak pierwsza premiera „Teatru Polskiego” („Pan Jowialski” Aleksandra Fredry) odbyła się 18 października 1945 w Cieszynie. Stało się tak dlatego, iż twórca powojennego Teatru Polskiego, Stanisław Kwiatkowski, zamierzał bazą teatru zrobić Cieszyn ze sceną filialną w Bielsku. Jednak ze względu na niekorzystną sytuację polityczną (granica na Olzie) i problemy lokalowe, to cieszyński teatr, aż do lat 90. XX wieku, stał się filią Teatru Polskiego w Bielsku-Białej.
Mimo skromnych możliwości finansowych, bielsko-cieszyński teatr uważany był, m.in. przez Leona Schilerra, za jedną z sześciu najlepszych scen w kraju. Być może dlatego został upaństwowiony już w 1949.
W okresie powojennym zaczął się czas budowania solidnego teatru skupionego na pracy dla lokalnej publiczności, niekiedy realizującego przedsięwzięcia o randze ogólnopolskiej (np. "Dziady" w reż. M. Górkiewicza w 1965 czy "Jeremiasz" Karola Wojtyły wystawiony w przeddzień stanu wojennego).
Działalność teatru.
Teatr Polski pod dyrekcją Roberta Talarczyka (2005–2013) kładł nacisk na najnowszą dramaturgię polską i środkowoeuropejską, a także spektakle o tematyce społecznej i historycznej ("Żyd", "Piaskownica", "Intercity" czy "Testament Teodora Sixta", który wywołał debatę o tożsamości lokalnej), pojawiło się też więcej przedstawień muzycznych (np. "Korowód według Marka Grechuty"). Realizowane były również przedstawienia rozrywkowe, jak np. teatralna inscenizacja serialu telewizyjnego "’Allo ’Allo!".
Od 2013 dyrektorem naczelnym i artystycznym Teatru jest Witold Mazurkiewicz. W tym czasie na deski bielskiej sceny trafiły między innymi zrealizowane w nurcie teatru zaangażowanego spektakle „Ifigenia” (reż. Paweł Wodziński) oraz „Królowa Margot. wojna skończy się kiedyś” (reż. Wojciech Faruga). Przedstawienia pt. „Lalka” w reżyserii Anety Groszyńskiej (i adaptacji Artura Pałygi) oraz „Nocami i dniami będę tęsknić za Tobą” (adaptacja „Nocy i dni” Dąbrowskiej autorstwa Zuzanny Bućko i Szymona Bogacza) w reżyserii Julii Mark.Wystawiana była także klasyka europejskiego dramatu: zrealizowany przez Grzegorza Suskiego „Makbet” Szekspira oraz „Wujaszek Wania” Czechowa w klasycznym ujęciu Waldemara Śmigasiewicza. Na Małą Scenę Teatru Polskiego trafiają zaś przede wszystkim współczesne teksty, takie jak „Natasza” Jarosławy Pulinowicz (reż. Małgorzata Siuda), czy „Humanka” Jarosława Murawskiego (reż. Agata Puszcz). 
W Teatrze zrealizowano również przedstawienia muzyczne – „Zorba” – pierwszy pełnowymiarowy musical na bielskiej scenie, z nagrodzoną Złotą Maską rolą tytułową Tomasza Lorka (oraz trzema nominacjami do Złotych Masek: dla Witolda Mazurkiewicza za reżyserię, Grzegorza Policińskiego za scenografię i dla Grażyny Bułki za rolę Hortensji/Bubuliny), „Sześć wcieleń Jana Piszczyka” w reżyserii Wojciecha Kościelniaka (Złote Maski w kategoriach: spektakl roku i scenografia), czy „Człowiek z La Manczy” w reżyserii Witolda Mazurkiewicza.
Teatr Polski od 2013 roku realizuje cykl „Spektakli bez barier” – dostępnych dla widzów niewidomych i słabowidzących (z audiodeskrypcją) oraz dla niesłyszących (z tłumaczeniem na język migowy). Projekt ten otrzymał Nagrodę Specjalną w prestiżowym konkursie Śląska Rzecz. 

</doc>
<doc id="684612" url="https://pl.wikipedia.org/wiki?curid=684612" title="Amanze">
Amanze



</doc>
<doc id="684613" url="https://pl.wikipedia.org/wiki?curid=684613" title="Tapti">
Tapti

Tapti – rzeka w Indiach, w północno-zachodniej części Półwyspu Indyjskiego.
Swoje źródła ma w górach Satpura, a uchodzi do Zatoki Kambajskiej (część Morza Arabskiego). Długość rzeki wynosi 720 km. Głównym miastem nad rzeką jest Surat.

</doc>
<doc id="684614" url="https://pl.wikipedia.org/wiki?curid=684614" title="Amathay-Vesigneux">
Amathay-Vesigneux



</doc>
<doc id="684615" url="https://pl.wikipedia.org/wiki?curid=684615" title="Amaye-sur-Orne">
Amaye-sur-Orne



</doc>
<doc id="684616" url="https://pl.wikipedia.org/wiki?curid=684616" title="Amaye-sur-Seulles">
Amaye-sur-Seulles



</doc>
<doc id="684618" url="https://pl.wikipedia.org/wiki?curid=684618" title="Ambillou-Chateau">
Ambillou-Chateau



</doc>
<doc id="684620" url="https://pl.wikipedia.org/wiki?curid=684620" title="Tara (rzeka w Rosji)">
Tara (rzeka w Rosji)

Tara (ros. Тара) – rzeka na pograniczu obwodów nowosybirskiego i omskiego w Rosji, prawy dopływ Irtysza. Ma 806 km długości, dorzecze - 18,3 tys. km².
Źródła na Równinie Wasiugańskiej. W swym biegu meandruje w słabo zarysowanej dolinie. Zasilanie mieszane z przewagą śniegowego. Średni przepływ na 108 km od ujścia - 40,8 m³/sek. Przy silnych mrozach przemarza na płyciznach. Żeglowna do Kysztowki, położonej na 350 km od ujścia. Przy wysokim stanie wód (kwiecień - czerwiec) żegluga jest możliwa jeszcze dalej w górę rzeki. Większe dopływy to: Icza, Górna Tunguzka, Dolna Tunguzka, Biergamak (wszystkie prawe).
Nad rzeką położone są miejscowości Kysztowka i Muromcewo.

</doc>
<doc id="684621" url="https://pl.wikipedia.org/wiki?curid=684621" title="Amayé">
Amayé



</doc>
<doc id="684622" url="https://pl.wikipedia.org/wiki?curid=684622" title="Deathmatch Classic">
Deathmatch Classic



</doc>
<doc id="684623" url="https://pl.wikipedia.org/wiki?curid=684623" title="Amaye">
Amaye



</doc>
<doc id="684625" url="https://pl.wikipedia.org/wiki?curid=684625" title="Tyrrell Racing">
Tyrrell Racing

Tyrrell Racing – zespół wyścigowy i konstruktor w Formule 1 założony przez Kena Tyrrella; zespół osiągał największe sukcesy na początku lat 70., kiedy Jackie Stewart zdobył dla nich dwa tytuły mistrza świata (1971, 1973) i tytuł mistrza konstruktorów 1971; zespół nigdy potem nie osiągał takich sukcesów, ale nadal wygrywał pojedyncze wyścigi do początku lat 80.; w 1997 stajnia została kupiona przez British American Racing i w 1998 po raz ostatni ścigała się jako Tyrrell
Historia.
Niższe formuły wyścigowe (1958-1967).
Tyrrell Racing powstał w 1958. Zespół wystawiał bolidy w Formule 3 dla Kena Tyrrella i lokalnych gwiazd. Zdając sobie sprawę, iż nie jest materiałem na dobrego kierowcę wyścigowego Ken Tyrrell przestał startować w 1959 i przygotował samochody do Formuły Junior w rodzinnej szopie przerobionej na warsztat. W latach 60. Tyrrell startował w niższych formułach wyścigowych dając debiuty takim kierowcom jak John Surtees i Jacky Ickx. Jednak najbardziej pamiętane jest partnerstwo z Jackie Stewartem, który pierwszy raz pokazał się w 1963.
W latach 1965-1967 Tyrrell zaangażowany był w Formułę 2, podczas gdy Jackie Stewart dostał się do Formuły 1. Wkrótce Tyrrell podpisał umowę z francuską Matrą w sprawie tworzenia bolidów do startów w Formule 2.
Formuła 1 (1968-1998).
Z pomocą Elfa i Forda Tyrrell osiągnął upragniony awans do Formuły 1 w 1968 jako dyrektor Matra International – przedsięwzięcie zespołu Tyrrell i Matry. Jackie Stewart zdobył swój pierwszy tytuł mistrzowski w 1969 kierując Matrę MS80 z silnikiem Coswortha.
Na sezon 1970 Matra uparła się, aby używać jednostek napędowych ich własnej konstrukcji, podczas gdy Ken Tyrrell i Jackie Stewart woleli używać nadal Cosworthów i utrzymać dobre relacje z Fordem. W konsekwencji Ken Tyrrell kupił od Marcha podwozie, z którym różnie sobie radził Stewart. Na sezon 1971 Tyrrell miał przygotowany własny bolid. Zespół ciągle był sponsorowany przez francuskiego Elfa. Mimo wielu lat startów Tyrrell prawie przez cały okres do końca istnienia zachował tradycyjne, niebieskie, francuskie barwy wyścigowe.
W 1971 Tyrrell zdobył tytuł mistrza świata kierowców (Jackie Stewart) na własnej konstrukcji. Stewarta w drugim wozie Tyrrella wspierał François Cevert. W kolejnym sezonie Stewart opuścił Grand Prix Belgii z powodu zapalenia żołądka i nie zdołał obronić tytułu mistrzowskiego, zdobywając tytuł wicemistrza. W 1973 powrócił jednak w pełni sił i po raz trzeci został mistrzem świata. Cevert ukończył mistrzostwa na czwartym miejscu, jednak nie dane było cieszyć się z tego zespołowi. Francuz zginął podczas kwalifikacji przed ostatnim wyścigiem sezonu – Grand Prix USA na Watkins Glen. Stewart, który planował wycofać się na koniec sezonu, nie wystartował w wyścigu. Po odejściu trzykrotnego mistrza świata i śmierci utalentowanego Francuza Tyrrell pozostał bez doświadczonego i szybkiego kierowcy. Od tego momentu Tyrrell tak naprawdę już nigdy się nie liczył w walce o tytuły.
Pomimo tego wszystkiego Tyrrell pozostał znaczącą siłą do końca lat 70. Dla Tyrrella wyścigi wygrywali Jody Scheckter i Patrick Depailler. Ekipa była w stanie osiągać nawet dublety. Osiągnęła to w Grand Prix RPA w 1976. Scheckter i Depailler prowadzili wtedy sześciokołowe Tyrrelle P34. Była to udana konstrukcja, w której dwa przednie koła zastąpiono czterema mniejszymi. Projekt został porzucony po tym, jak Goodyear odmówił ulepszania małych przednich opon, jako że był zbyt zajęty walką z innymi producentami opon.
W latach 80. w Formule 1 nastała era turbo, która spowodowała, że dotychczasowe pojazdy stały się przestarzałe. Bez odpowiedniego finansowania Tyrrell został ostatnim zespołem w stawce, który nadal używał Coswortha DFV. Był to początek poważnych kłopotów Tyrrella, który miał problemy z pozyskaniem sponsorów. Symboliczną okazała się wygrana Michele Alboreto w Grand Prix Stanów Zjednoczonych – Wschód w 1983. Było to ostatnie zwycięstwo zarówno Tyrrella jak i Coswortha DFV. W 1984 Tyrrell został zdyskwalifikowany za niezgodności podczas Grand Prix w Detroit.
Tyrrell przetrwał lata 80. i 90. Krótkie odrodzenie zespołu nastąpiło w 1990. Kombinacja nowego, rewolucyjnego nosa autorstwa Harveya Postlethwaite'a oraz debiut Jeana Alesiego przyniosły Tyrrellowi dwa drugie miejsca w Phoenix i Monako. W Phoenix Alesi prowadził w wyścigu przez 30 okrążeń. Na następny sezon Francuz przeszedł do Ferrari i pomimo silników Hondy oraz sponsorstwa Brauna w 1991 i 1992, zespół zaczynał z powrotem spadać na koniec stawki. W 1998 na skutek słabnącej formy zespołu i złego stanu zdrowia Ken Tyrrell został zmuszony do sprzedaży zespołu British American Tobacco, które zmieniło nazwę z Tyrrell na British American Racing – w skrócie BAR. Ostatnim wyścigiem dla zespołu o nazwie Tyrrell było Grand Prix Japonii 1998, kiedy to Ricardo Rosset nie zdołał zakwalifikować się do wyścigu, a Toranosuke Takagi wycofał się na 28. okrążeniu po kolizji z jednym z Minardi.
Ken Tyrrell zmarł na raka 25 sierpnia 2001.

</doc>
<doc id="684626" url="https://pl.wikipedia.org/wiki?curid=684626" title="Ambleon">
Ambleon



</doc>
<doc id="684627" url="https://pl.wikipedia.org/wiki?curid=684627" title="Ambrieres">
Ambrieres



</doc>
<doc id="684629" url="https://pl.wikipedia.org/wiki?curid=684629" title="Ambrieres-les-Vallees">
Ambrieres-les-Vallees



</doc>
<doc id="684632" url="https://pl.wikipedia.org/wiki?curid=684632" title="Tyrrell">
Tyrrell



</doc>
<doc id="684634" url="https://pl.wikipedia.org/wiki?curid=684634" title="Amos Gitaj">
Amos Gitaj

Amos Gitaj, hebr. עמוס גיתאי (ur. 11 października 1950 w Hajfie) – izraelski reżyser, scenarzysta i producent filmowy.
Życiorys.
Syn wybitnego architekta Munio Weinrauba, związanego ze szkołą Bauhausu, oraz nauczycielki Efratii Margalit. Studiował architekturę na Politechnice Technion w Hajfie i na Uniwersytecie Kalifornijskim w Berkeley. Brał udział w wojnie Jom Kipur w 1973.
Często pracuje we Francji, a w jego filmach chętnie występują gwiazdy światowego formatu, m.in. Jeanne Moreau, Juliette Binoche, Natalie Portman, Rosamund Pike czy Hanna Schygulla.
Zasiadał w jury konkursu głównego na 62. MFF w Wenecji (2005).

</doc>
<doc id="684635" url="https://pl.wikipedia.org/wiki?curid=684635" title="Ujpest Budapeszt">
Ujpest Budapeszt



</doc>
<doc id="684642" url="https://pl.wikipedia.org/wiki?curid=684642" title="Podciąg (ujednoznacznienie)">
Podciąg (ujednoznacznienie)



</doc>
<doc id="684643" url="https://pl.wikipedia.org/wiki?curid=684643" title="Podciąg (alpinistyka)">
Podciąg (alpinistyka)



</doc>
<doc id="684644" url="https://pl.wikipedia.org/wiki?curid=684644" title="Technika podciągowa">
Technika podciągowa



</doc>
<doc id="684645" url="https://pl.wikipedia.org/wiki?curid=684645" title="Szczurołap">
Szczurołap

Szczurołap – człowiek zawodowo zajmujący się łapaniem i zwalczaniem szczurów.
W krajach rozwiniętych zawód ginący; spotykany m.in. w Indiach i innych państwach Trzeciego Świata.
W Europie, poczynając od średniowiecza, głównym celem zwalczania szczurów było zapobieganie epidemiom, w szczególności dżumie, którą to zarazę już wtedy wiązano z tymi gryzoniami; nie bez znaczenia było też ograniczanie strat w plonach.
Szczury odławiano przy użyciu pułapek bądź ręcznie; ta ostatnia metoda niosła zagrożenie doznania ukąszeń i zakażeń. Do upadku zawodu przyczyniło się wprowadzenie trutek, zawierających związki talu lub strychninę.
Nagminne były pogłoski o tym, iż szczurołapi, zamiast zwalczać szczury, hodowali je, by zwiększyć swoje dochody. W Anglii wiązano to z tradycją walk psów ze szczurami (zdelegalizowaną w XIX wieku za panowania królowej Wiktorii).
Nazwa "szczurołap" stosowana jest również do określania:
Pracę polskiego szczurołapa pokazano w dokumentalnym filmie "Szczurołap" Andrzeja Czarneckiego z 1986 roku.

</doc>
<doc id="684649" url="https://pl.wikipedia.org/wiki?curid=684649" title="Chang’e 1">
Chang’e 1

Chang’e 1 () – chińska sonda kosmiczna; sztuczny satelita Księżyca. Pierwsza sonda w ramach planowanego chińskiego programu badań Księżyca (program Chang’e). Nazwa sondy pochodzi od imienia mitologicznej chińskiej bogini żyjącej na Księżycu.
Konstrukcja sondy.
Sonda zbudowana była w oparciu o konstrukcję satelity telekomunikacyjnego typu DFH-3. Kadłub miał wymiary 2,00 × 1,72 × 2,20 m. Energii elektrycznej dostarczały dwa skrzydła baterii słonecznych. Całkowita masa sondy wynosiła 2350 kg, w tym ok. 127 kg aparatury naukowej. Sonda była stabilizowana trójosiowo.
Przebieg misji.
24 października 2007 sonda Chang’e 1 została wyniesiona z kosmodromu Xichang, w prowincji Syczuan, przy użyciu rakiety nośnej Chang Zheng 3A. Początkowo sonda znajdowała się na orbicie okołoziemskiej o perygeum 205 km, apogeum 50 930 km, nachyleniu 30,95°. Apogeum zostało trzykrotnie podniesione, po czym sonda weszła na orbitę transferową w kierunku Księżyca. Na wstępną orbitę okołoksiężycową sonda weszła 5 listopada 2007. Planowana okołobiegunowa (o nachyleniu 90° w stosunku do płaszczyzny równika Księżyca) orbita robocza była odległa od powierzchni o 200 km.
Precyzyjne przeprowadzenie manewrów orbitalnych pozwoliło sondzie zaoszczędzić około 200 kg paliwa. Dało to możliwość przedłużenia czasu trwania misji z jednego roku, do dwóch lat.
Szczegółowy przebieg misji:
1 marca 2009 o godz. 07:36 UTC Chang’e 1 rozpoczął manewr hamowania, w wyniku czego o godz. 08:13 UTC spadł na powierzchnię Księżyca, w punkcie o współrzędnych 1,50° S i 52,36° E, na obszarze "Mare Fecunditatis".
Całkowity planowany koszt misji wynosił 1,4 miliarda RMB (około 187 mln USD). Podczas misji sonda przesłała na Ziemię łącznie 1,37 terabajtów danych.

</doc>
<doc id="684650" url="https://pl.wikipedia.org/wiki?curid=684650" title="Hrabstwo Juab">
Hrabstwo Juab

Hrabstwo Juab – hrabstwo w USA położone na środkowym zachodzie stanu Utah. W roku 2010 liczba mieszkańców wyniosła 10 246. Stolicą jest Nephi.
Geografia.
Całkowita powierzchnia wynosi 8 822 km². Z tego 38 km² (0.43%) stanowi woda.

</doc>
<doc id="684651" url="https://pl.wikipedia.org/wiki?curid=684651" title="Mitsubishi Motors Corporation">
Mitsubishi Motors Corporation



</doc>
<doc id="684653" url="https://pl.wikipedia.org/wiki?curid=684653" title="Julien Duvivier">
Julien Duvivier

Julien Duvivier (ur. 8 października 1896 w Lille, zm. 30 października 1967 w Paryżu) — francuski reżyser filmowy.
Zasiadał w jury konkursu głównego na 12. MFF w Cannes (1959).

</doc>
<doc id="684655" url="https://pl.wikipedia.org/wiki?curid=684655" title="Michel Serrault">
Michel Serrault

Michel Lucien Serrault (ur. 24 stycznia 1928 w Brunoy, zm. 29 lipca 2007 w Équemauville) – francuski aktor teatralny i filmowy.

</doc>
<doc id="684657" url="https://pl.wikipedia.org/wiki?curid=684657" title="Masyw kłodzko-złotostocki">
Masyw kłodzko-złotostocki

Masyw kłodzko-złotostocki – sierpokształtna intruzja granitoidowa, położona na granicy między metamorfikiem wschodniej części kopuły orlicko-śnieżnickiej – metamorfikiem Lądka i Śnieżnika (Góry Złote i Krowiarki) od południowego wschodu, strukturą bardzką od zachodu oraz metamorfikiem kłodzkim od południowego zachodu.
Struktura związana z orogenezą hercyńską, powstała w paleozoiku, ok. 260-270 milionów lat temu, w trakcie plutonizmu granitoidowego. Jego apofizy sięgają w głąb Gór Bardzkich (struktury Bardzkiej) aż po Bardo.
Masyw kłodzko-złotostocki buduje południowo-wschodnią część Gór Bardzkich oraz północno-zachodni skraj Gór Złotych, zaś południowo-zachodnim krańcem wchodzi w obręb Kotliny Kłodzkiej (Wzgórza Rogówki).

</doc>
<doc id="684660" url="https://pl.wikipedia.org/wiki?curid=684660" title="Father Murphy">
Father Murphy



</doc>
<doc id="684662" url="https://pl.wikipedia.org/wiki?curid=684662" title="Zdzisław Skowroński">
Zdzisław Skowroński

Zdzisław Skowroński (ur. 21 marca 1909 w Samborze, zm. 30 października 1969 w Warszawie) – polski pisarz, scenarzysta filmowy.
Pochowany na cmentarzu Powązki Wojskowe w Warszawie (kwatera A32-3-25).

</doc>
<doc id="684675" url="https://pl.wikipedia.org/wiki?curid=684675" title="Oprocentowanie składane">
Oprocentowanie składane



</doc>
<doc id="684676" url="https://pl.wikipedia.org/wiki?curid=684676" title="Oprocentowanie proste">
Oprocentowanie proste



</doc>
<doc id="684680" url="https://pl.wikipedia.org/wiki?curid=684680" title="Hrabstwo Carbon (Utah)">
Hrabstwo Carbon (Utah)

Hrabstwo Carbon – hrabstwo w USA, znajduje się we wschodnio-centralnej części stanu Utah. W roku 2005 liczba mieszkańców wyniosła 19 437. Stolicą jest Price.
Geografia.
Całkowita powierzchnia wynosi 3 845 km² z tego 16 km² (0,41%) stanowi woda.

</doc>
<doc id="684683" url="https://pl.wikipedia.org/wiki?curid=684683" title="Apoidea">
Apoidea

Apoidea – nadrodzina owadów z rzędu błonkoskrzydłych, obejmująca pszczoły i grzebacze. Wewnątrz nadrodziny wyróżnia się obecnie 13 rodzin, w tym osiem (w tym jedna wymarła) rodzin pszczół i pięć rodzin grzebaczy. Badania taksonomiczne ujawniły, że pszczoły są grupą wywodzącą się od grzebaczy i razem z nimi tworzą monofiletyczny takson. Gatunki grupowane tradycyjnie jako grzebacze stanowią natomiast najprawdopodobniej kilka linii ewolucyjnych (po wyłączeniu pszczół stanowiłyby razem takson parafiletyczny), obecnie zatem nie stanowią jednego taksonu w obrębie Apoidea. Najbliższym ewolucyjnie taksonem dla nadrodziny Apoidea są mrówki.

</doc>
<doc id="684685" url="https://pl.wikipedia.org/wiki?curid=684685" title="Józef Walenty Budynowicz">
Józef Walenty Budynowicz

Józef Walenty Budynowicz (ur. 7 lutego 1816 w Warszawie, zm. 4 sierpnia 1886 w Warszawie) – polski fortepianmistrz, majster cechowy, podstarszy (1864-1878) i starszy cechowy (1878-1886). Od 1840 do 1886 prowadził wytwórnię fortepianów i pianin w Warszawie przy ulicy Długiej 557, od około 1884 roku przy ulicy Leszno 8. Na warszawskiej wystawie w 1845 przedstawił fortepian palisandrowy, inkrustowany, 7-oktawowy z mechaniką angielską systemu Breitkopfa i Härtla, z osadą młotków wzmocnionych blachą mosiężną. Brzmienie i sprawność instrumentów Budynowicza oceniano bardzo wysoko. Jako pierwszy w kraju zastosował w fortepianie metalową ramę odlewaną (odlew na podstawie jego modelu wykonała fabryka Braci Evans) uzyskując na nią patent 15\27 VIII 1847.
W 1849 r. Budynowicz zatrudniał 8 pracowników przy rocznej produkcji wartości 2.100 rubli, 1857 – 17 pracowników. Czwartą część produkcji eksportowano do Rosji.
Była to wówczas druga co do wielkości, po Krallu i Seidlerze, warszawska firma o ugruntowanej już opinii.
Na wystawie warszawskiej w 1857 eksponowała fortepian palisandrowy z mechaniką wiedeńską.
W 1870 zatrudniała 12 pracowników przy produkcji 45 instrumentów rocznie. Łącznie fabryka wyprodukowała około 5000 instrumentów. Zachowało się do dzisiaj wiele fortepianów w zbiorach prywatnych, niestety często są one w stanie nienadającym się do gry. Jedyny bardzo dobrze utrzymany fortepian Budynowicza w stanie koncertowym znajduje się w rękach prywatnych.
Został pochowany na Cmentarzu Powązkowskim w kwaterze 11-5-19/20.

</doc>
<doc id="684686" url="https://pl.wikipedia.org/wiki?curid=684686" title="Pracuj Polaku powoli">
Pracuj Polaku powoli

Pracuj Polaku powoli (pPp) – graffiti przedstawiające często żółwia lub ciąg liter, malowane od końca 1941 przez patriotyczne młodzieżówki polskie (harcerstwo itp.) na murach i chodnikach okupowanej przez Niemców Polski. Żółwie te zachęcać miały Polaków (zmuszonych do pracy na rzecz niemieckiego okupanta) do nieprzejawiania zapału w tej pracy. Były też symbolem sabotażu gospodarki i przemysłu przejętych przez okupanta.
W ramach akcji „Żółw” wykonano olbrzymią liczbę rysunków. Ludzie je wykonujący modyfikowali często hasło „pracuj Polaku powoli”. Pojawiały się m.in. hasła: „Dla wroga pracuj powoli”, „Pracując wolniej przyspieszysz koniec wojny”, „Bądź powolny jak żółw pracując dla szkopów” czy „To jest żółw. Tak jak on poruszaj się pracując dla Niemca”.

</doc>
<doc id="684692" url="https://pl.wikipedia.org/wiki?curid=684692" title="Jennifer Beals">
Jennifer Beals

Jennifer Beals (ur. 19 grudnia 1963 w Chicago) – amerykańska aktorka i modelka, znana głównie z roli w filmie "Flashdance" (1983), która przyniosła jej nagrodę Image i nominację do Złotego Globu.
Życiorys.
Urodziła się w Chicago jako córka Irlandki, Jeanne Anderson, nauczycielki w szkole podstawowej, i Alfreda Leroya Bealsa, Afroamerykanina, który był właścicielem sklepu spożywczego. Ma dwóch braci, Bobby’ego i Gregory’ego. Jej ojciec zmarł, gdy miała 10 lat, jej matka wyszła ponownie za mąż. Uczęszczała do Francis W. Parker School. Ukończyła studia na wydziale literatury amerykańskiej na Uniwersytecie Yale.
W 1985 była nominowana do Złotej Maliny w kategorii Najgorsza aktorka za rolę w filmie "Oblubienica Frankensteina". W 1995 wystąpiła w dwóch nowelach filmu "Cztery pokoje". W serialu "The L Word" grała jedną z głównych ról – Bette Porter. Wystąpiła w "My Name Is Sarah" (2007) w roli Sarah Winston oraz w odcinku serialu "Prawo i porządek" (2007) jako Sofia Archer.
Jennifer Beals była żoną reżysera Alexandre’a Rockwella od 1986 do 1996. W 1998 wyszła za mąż za Kena Dixona, kanadyjskiego przedsiębiorcę, z którym ma córkę, urodzoną w 2005.

</doc>
<doc id="684694" url="https://pl.wikipedia.org/wiki?curid=684694" title="Chortaj">
Chortaj

Chortaj (oryginalna nazwa ukr. "хорт", ros. "хортая борзая" [chortaja borzaja]) – rasa psa z grupy chartów rosyjskich, uważana przez niektórych badaczy za krótkowłosą odmianę charta rosyjskiego (borzoja).
Kovácová uważała, że chortaj jest krzyżówką charta angielskiego z borzojem oraz z chartami w typie tazy – "krymka" i "gorka". Ostatnio wśród kynologów dominuje pogląd, iż pierwotny chortaj pochodzi z Bliskiego Wschodu od psów orientalnych w typie saluki i dopiero później przez skrzyżowanie nabył niektóre cechy charakterystyczne dla borzoja.
Dzisiejszy chortaj w niewielkiej liczbie egzemplarzy jest hodowany przez grupę hodowców rosyjskich.
Pielęgnacja Chortaja jest łatwa. Ze względu na krótką sierść, wystarczy co jakiś czas przeczesać psa, wymaga jednak specjalistycznej diety. Psy tej rasy dożywają około 14-15 lat. Do około 10-tego roku życia mogą polować. Liczebność osobników Chortaj sięga około 2500-3500.
Generalnie wyróżnia się dwa typy chortai:
Pierwsze egzemplarze charta polskiego, które zapoczątkowały oficjalną hodowlę pochodzą ze wspomnianego okręgu Rostowskiego, stały się podstawą do opracowania wzorca. Niektórzy rosyjscy kynolodzy twierdzą, m.in. Gusiew, że dawny chart polski to chortaj. Inni twierdzą, że chart polski został wywieziony do Rostowa po Powstaniu Styczniowym.
Rasa chortaj nie jest zarejestrowana w FCI.

</doc>
<doc id="684696" url="https://pl.wikipedia.org/wiki?curid=684696" title="PPp">
PPp



</doc>
<doc id="684702" url="https://pl.wikipedia.org/wiki?curid=684702" title="Sea Launch">
Sea Launch

Sea Launch Company – przedsiębiorstwo astronautyczne i stworzony przez nie system wynoszenia ładunków na orbitę, używający pływającej platformy startowej Ocean Odyssey i rakiet nośnych Zenit-3SL. Pierwszą rakietę wystrzelono 27 marca 1999. Od końca 2006 r. przedsiębiorstwo oferuje także naziemne starty rakiet typu Zenit 3SLB.
Sea Launch Company należy do Launch Services Alliance, stowarzyszenia trzech przedsiębiorstw astronautycznych (Boeing, Arianespace i Mitsubishi Heavy Industries), które zobowiązuje każde z nich do przekazywania sobie klientów, jeśli z jakiegoś powodu nie mogą zrealizować jego zamówienia. Sea Launch skorzystał z niego pierwszy raz w 2004, gdy Arianespace miała problemy z niezawodnością rakiety Ariane 5 i musiała przełożyć wiele startów swoich rakiet.
Sea Launch twierdzi, że może zapewnić niskie ceny swoich usług dzięki dogodnemu położeniu (dokładnie na równiku) i niskim kosztom, w porównaniu do lądowych stanowisk startowych. Załogę platformy Ocean Odyssey i statku dowodzenia Sea Launch Commander stanowi 310 osób.
Pomimo iż Sea Launch jest obecnie jedynym podmiotem wystrzeliwującym rakiety z powierzchni wody, koncepcja taka był już wykorzystywana w latach 1964-1988 przez wspólną inicjatywę Włoch i USA, które przeprowadzały starty rakiet kosmicznych z platformy San Marco, u wybrzeży Kenii.
Udziałowcy.
Sea Launch Company jest spółką utworzoną w 1995 (po dwóch latach planowania) przez cztery firmy z czterech różnych krajów:
Historia.
Powstanie firmy wiązało się z wieloma problemami natury politycznej i prawnej. W 1998 Boeing został ukarany przez amerykański Departament Stanu, rekordową wówczas, grzywną 10 mln USD za naruszenie ustawy o kontroli eksportu broni – prace nad techniką rakietową z udziałem zagranicznych partnerów, między rokiem 1994 a 1998. Tworzenie Sea Launch zostało zawieszone na czas dwumiesięcznego śledztwa. W międzyczasie służby celne USA zatrzymały na granicy transport rakiet Zenit-3SL do Kalifornii, za rzekome nieposiadanie przez firmę licencji na import amunicji. Sprawa została rozstrzygnięta na korzyść Sea Launch.
Również w 1998 miała miejsce próba zablokowania powstania firmy przez szesnaście państw, członków Forum Południowego Pacyfiku. Żądały one od USA zablokowania firmy na czas określenia skutków jej działalności na środowisko. Najgłośniejszy sprzeciw wnosiło wyspiarskie państewko Kiribati.
Międzynarodowa Federacja Pracowników Transportu (ITWF) skrytykowała udziałowców za zarejestrowanie statków w Liberii. W maju 1999 Sea Launch osiągnął porozumienie z ITWF, zezwalając swoim pracownikom na korzystanie z inspektorów ITWF.
Rozpoczęcie działalności przez Sea Launch było możliwe dzięki dwóm firmom, które zakontraktowały pierwsze starty. Hughes Space and Communications 18 grudnia 1995 podpisał umowę na 1 mld USD obejmującą 10 startów z możliwością poszerzenia o kolejne 10. 12 lipca 1996 Space Systems/Loral podpisał umowę na 5 startów.
W 1996 całkowity koszt powstania firmy szacowano na 583 mln USD. Chase Manhattan Bank udzielił firmie pożyczek na około 400 mln USD. Na część tych kredytów, z powodu niestabilności politycznych na Rosji i Ukrainie, gwarancji do 2012 udzielił Bank Światowy (100 mln USD Rosji, 75 mln USD Ukrainie) i Europejski Bank Odbudowy i Rozwoju (65 mln USD).
Wszystkie komercyjne ładunki wyniesione przez Sea Launch były telekomunikacyjnymi satelitami geostacjonarnymi, należącymi do, między innymi EchoStar, DirecTV, XM Satellite Radio czy PanAmSat.
Nieudany start.
30 stycznia 2007 rakieta Sea Launch Zenit-3SL mająca wynieść na orbitę satelitę NSS-8 eksplodowała na wyrzutni. Najprawdopodobniej eksplozję spowodowała awaria silnika 1. członu rakiety. Możliwe, że rozpoczął on pracę prawidłowo, co spowodowało, że komputer wyrzutni zwolnił bolce przytrzymujące rakietę, aby ta mogła unieść się w powietrze. Jednak zaraz potem silnik stracił ciąg, a rakieta opadła na platformę i zsunęła się do morza po pochyłym deflektorze ognia i gazu wylotowego. Wtedy też eksplodowała. Dostępne zdjęcia z wypadku przedstawiały ogromną kulę ognia większą niż sama platforma startowa. Dopóki firma nie wydała oficjalnego komunikatu, uważano, że platforma Ocean Odyssey może być poważnie uszkodzona i wymagać bardzo drogiego remontu. Okazało się jednak, że wybuch spowodował minimalne uszkodzenia i platforma po drobnych naprawach mogła dalej funkcjonować. Sea Launch powołał specjalną komisję, która miała ustalić przyczyny katastrofy. Komisja opublikowała wyniki swojego dochodzenia 14 marca 2007. Ustalono, że przyczyną eksplozji rakiety było dostanie się metalowego elementu do jednej z pomp silnika. Komisja opracowała zalecenia, których wprowadzenie miało zapobiec podobnym wypadkom i umożliwić wznowienie lotów. Loty zostały wznowione w 2008 r.
Starty naziemne.
W 2006 spółka rozszerzyła swoją ofertę o naziemne starty rakiet Zenit 3SLB, modyfikacji rakiety Zenit-3SL, z kosmodromu Bajkonur.
Wprowadza także dwustopniową rakietę Zenit 2SLB, mogącą wynieść na niską orbitę okołoziemską ładunek do 13 ton.
Zalety morskiej platformy startowej.
Pływająca platforma startowa, umieszczona na równiku, ma wiele zalet w porównaniu do konwencjonalnych naziemnych stanowisk startowych:

</doc>
<doc id="684703" url="https://pl.wikipedia.org/wiki?curid=684703" title="Hans Ahlmann">
Hans Ahlmann

Hans Ahlmann (ur. 14 listopada 1889 w Karlsborgu, zm. 10 marca 1974 w Sztokholmie) – szwedzki geograf, profesor uniwersytetu w Sztokholmie.
Od 1921 do 1950 jako profesor wykładał na uniwersytecie w Sztokholmie, 1956–1960 był przewodniczącym Międzynarodowej Unii Geograficznej. Był członkiem honorowym Polskiego Towarzystwa Geograficznego.
Jego prace dotyczą klimatologii i geomorfologii. Prowadził badania na Spitsbergenie, Grenlandii, Ziemi Franciszka Józefa, Islandii i Antarktydzie. Był inicjatorem norwesko-szwedzko-brytyjskiej wyprawy na Antarktydę 1949-1952.

</doc>
<doc id="684705" url="https://pl.wikipedia.org/wiki?curid=684705" title="Ignacy Schiper">
Ignacy Schiper

Ignacy Schiper vel Izaak Ignacy Schipper (ur. 9 listopada 1884 w Tarnowie, zm. 5 listopada 1943 na Majdanku) – prawnik, historyk, orientalista, jeden z twórców nowoczesnej historiografii polskich Żydów, działacz polityczny, czołowa postać inteligencji żydowskiej dwudziestolecia międzywojennego, poseł na Sejm Ustawodawczy i Sejm I kadencji.
Życiorys.
Urodził się 9 listopada 1884 w Tarnowie, w rodzinie o tradycjach rzemieślniczo-kupieckich Maurycego (Mojżesza) i Chany. Miał 3 braci i 3 siostry, m.in. Franciszkę (1887–1960), żonę Samuela Seelenfreunda i Fanny. Ukończył gimnazjum w Tarnowie. Studiował od 1902 na wydziale prawa i filozofii Uniwersytetu Jagiellońskiego w Krakowie oraz na Uniwersytecie Wiedeńskim. Zrezygnował z kariery prawniczej ze względu na zainteresowanie badaniami historycznymi. Od młodości zaangażowany w działalność socjalistyczną i syjonistyczną. W 1904 był wśród założycieli Żydowskiej Socjaldemokratycznej Partii Robotniczej „Poalej Syjon”. W 1907 otrzymał tytuł doktora prawa na UJ. W czasie I wojny światowej był sędzią w wojsku austriackim. W latach 1919–1927 pełnił mandat posła w Sejmie RP. Należał do ścisłego kierownictwa socjaldemokratycznej partii – Poalej Syjon. W 1922 został członkiem Organizacji Syjonistycznej w Polsce i wszedł w skład jej komitetu centralnego. Należał także do władz Światowej Organizacji Syjonistycznej. Działał w wielu organizacjach, był m.in. dyrektorem Funduszu Odbudowy Palestyny na Polskę, w latach 1926–1929 współpracował z Żydowskim Instytutem Naukowym. W 1928 stał się wykładowcą w stopniu docenta w Instytucie Nauk Judaistycznych oraz otrzymał posadę dyrektora Żydowskiego Domu Akademickiego.
W czasie II wojny światowej przebywał w warszawskim getcie. Pracował tam w archiwum Judenratu, przewodniczył Komitetowi Żydowskiej Samopomocy Społecznej, działał w jidyszowym JIKOR (Jidisze Kultur Organizacje) i  hebrajskim „Tkumie” (Odrodzenie).
Był mężem Marii, z którą miał córki Rut i Annę Szoszanę oraz syna Teodora, który we wrześniu 1939 zaginął bez wieści.
W czasie powstania w getcie warszawskim został wywieziony wraz z rodziną do obozu koncentracyjnego na Majdanku. Żonę i córki od razu po przyjeździe do obozu zagazowano, natomiast Ignacy Schiper wg różnych relacji świadków zmarł z wycieńczenia 10 czerwca 1943, w lipcu 1943 albo został rozstrzelany w czasie wielkiej akcji likwidacyjnej wszystkich podobozów, tj. 5 listopada 1943.
Powszechnie uchodził za znawcę historii gospodarczej i handlowych stosunków polsko-żydowskich. Za ucznia Ignacego Schipera uważa się twórcę archiwum getta warszawskiego Emanuela Ringelbluma.

</doc>
<doc id="684708" url="https://pl.wikipedia.org/wiki?curid=684708" title="Miara Hausdorffa">
Miara Hausdorffa

Miara Hausdorffa – rodzaj miary zewnętrznej, która przypisuje liczbę z zakresu formula_1 do każdego zbioru w przestrzeni formula_2 lub, bardziej ogólnie, w dowolnej przestrzeni metrycznej. Zerowymiarowa miara Hausdorffa to liczba punktów w zbiorze (jeśli jest skończony) lub formula_3 jeśli jest nieskończony. Jednowymiarowa miara Hausdorffa zwykłej krzywej w formula_2 jest równa jej długości. Podobnie, dwuwymiarowa miara Hausdorffa mierzalnego podzbioru w formula_5 jest proporcjonalna do powierzchni tego zbioru. Stąd wynika, że miara Hausdorffa jest uogólnieniem wyliczenia, długości, powierzchni lub objętości. Istnieją formula_6-wymiarowe miary Hausdorffa dla dowolnego formula_7 które niekoniecznie jest całkowite. Nazwa pojęcia pochodzi od nazwiska Feliksa Hausdorffa. Miary te są podstawowe w geometrycznej teorii miary. Pojawiają się one naturalnie w analizie harmonicznej lub teorii potencjału.
Definicja formalna.
Niech formula_8 będzie przestrzenią metryczną. Dla dowolnego podzbioru formula_9 niech formula_10 oznacza jego średnicę, to jest
Niech formula_12 będzie dowolnym podzbiorem formula_13 a formula_14 liczbą rzeczywistą. Definiuje się
Należy zauważyć, że formula_16 zmniejsza się monotoniczne wraz z wzrostem formula_17 gdyż im większe jest formula_17 tym więcej zestawów zbiorów jest dozwolonych, powodując, że infimum jest mniejsze. Zatem granica formula_19 istnieje, lecz może być nieskończona. Niech
Można zauważyć, że formula_21 jest miarą zewnętrzną. Nazywa się ją formula_6-wymiarową miarą Hausdorffa z formula_23
Według powyższej definicji zbiory pokrywające są dowolne. Jednak mogą one być otwarte lub zamknięte, a i tak wywołają taką samą miarę, mimo że przybliżenia formula_16 mogą się różnić.
Własności.
Jeśli formula_6 jest dodatnią liczbą całkowitą, formula_6 wymiarowa miara Hausdorffa w formula_27 jest przeskalowaną typową formula_6-wymiarową miarą Lebesgue’a formula_29 która jest znormalizowana w taki sposób, że miara "kostki" jednostkowej formula_30 wynosi 1. Istotnie, dla dowolnego zbioru borelowskiego formula_31
gdzie formula_33 to objętość hiperkuli jednostkowej
Powyższy wzór upraszcza się do
gdzie formula_36 jest objętością hiperkuli o jednostkowej średnicy.
Uwaga: spotyka się też definicje miary Hausdorffa unormowane w taki sposób aby odpowiadały one dokładnie miarom Lebesgue’a stosownie do całkowitego wymiaru formula_6 przestrzeni euklidesowej.
Związek z wymiarem Hausdorffa.
Jedna z kilku możliwych równoważnych definicji wymiaru Hausdorffa to
gdzie przyjmuje się

</doc>
<doc id="684711" url="https://pl.wikipedia.org/wiki?curid=684711" title="Prowincja Południowa (Rwanda)">
Prowincja Południowa (Rwanda)

Prowincja Południowa – jedna z pięciu prowincji Rwandy, powstałych 1 stycznia 2006. Została stworzona jako część rządowego programu decentralizacji mającego na celu reorganizację struktur administracyjnych kraju. 
Składa się z dawnych prefektur Gikongoro, Gitarama i Butare.
Jest podzielona na 8 dystryktów (numery odpowiadają oznaczeniom na mapie obok):
1. Gisagara
2. Huye
3. Kamonyi
4. Muhanga
5. Nyamagabe
6. Nyanza
7. Nyaruguru
8. Ruhango

</doc>
<doc id="684714" url="https://pl.wikipedia.org/wiki?curid=684714" title="Prowincja Północna (Rwanda)">
Prowincja Północna (Rwanda)

Prowincja Północna – jedna z pięciu prowincji Rwandy, powstałych 1 stycznia 2006. Została stworzona jako część rządowego programu decentralizacji mającego na celu reorganizację struktur administracyjnych kraju. 
Składa się z dawnych prefektur Ruhengeri i Byumba oraz północnej części Kigali Rural.
Jest podzielona na 5 dystryktów:

</doc>
<doc id="684715" url="https://pl.wikipedia.org/wiki?curid=684715" title="Przesyłka">
Przesyłka



</doc>
<doc id="684716" url="https://pl.wikipedia.org/wiki?curid=684716" title="Prowincja Wschodnia (Rwanda)">
Prowincja Wschodnia (Rwanda)

Prowincja Wschodnia – jedna z pięciu prowincji Rwandy, powstałych 1 stycznia 2006. Została stworzona jako część rządowego programu decentralizacji mającego na celu reorganizację struktur administracyjnych kraju.
Składa się z dawnych prefektur Kibungo i Umutara oraz większej części Kigali Rural.
Jest podzielona na 7 dystryktów:

</doc>
<doc id="684717" url="https://pl.wikipedia.org/wiki?curid=684717" title="SCUMM">
SCUMM

SCUMM (od ) – skryptowy język programowania stworzony przez firmę LucasArts (dawniej znane również jako Lucasfilm Games). Powstał na potrzeby gry przygodowej Maniac Mansion (1987) i był wykorzystywany w wielu kolejnych produkcjach.
ScummVM.
Obecnie rozwijany jest projekt typu open source o nazwie ScummVM ("Wirtualna maszyna SCUMM"), który umożliwia uruchamianie gier opartych na SCUMMie na różnych platformach. Projekt jest pisany w języku C++ i wykorzystuje Simple DirectMedia Layer.

</doc>
<doc id="684718" url="https://pl.wikipedia.org/wiki?curid=684718" title="Paul Pierre Lévy">
Paul Pierre Lévy

Paul Pierre Lévy (ur. 15 września 1886 w Paryżu, zm. 15 grudnia 1971 tamże) – francuski matematyk i inżynier górnictwa. 
Profesor École Polytechnique w Paryżu. Członek Francuskiej Akademii Nauk. Prowadził głównie prace z analizy funkcjonalnej, geometrii i teorii prawdopodobieństwa.

</doc>
<doc id="684719" url="https://pl.wikipedia.org/wiki?curid=684719" title="Paul Lévy">
Paul Lévy



</doc>
<doc id="684721" url="https://pl.wikipedia.org/wiki?curid=684721" title="Adresat (ujednoznacznienie)">
Adresat (ujednoznacznienie)



</doc>
<doc id="684722" url="https://pl.wikipedia.org/wiki?curid=684722" title="Ludwig Aschoff">
Ludwig Aschoff

Karl Albert Ludwig Aschoff (ur. 10 stycznia 1866, zm. 24 czerwca 1942) - anatomopatolog niemiecki, profesor uniwersytetu we Fryburgu.
Był członkiem Polskiej Akademii Umiejętności.
Jego prace dotyczą między innymi automatyzmu serce (węzeł Aschoffa-Tawary) oraz zmian reumatycznych (guzki Aschoffa).

</doc>
<doc id="684723" url="https://pl.wikipedia.org/wiki?curid=684723" title="Prowincja Zachodnia (Rwanda)">
Prowincja Zachodnia (Rwanda)

Prowincja Zachodnia – jedna z pięciu prowincji Rwandy, powstałych 1 stycznia 2006. Została stworzona jako część rządowego programu decentralizacji mającego na celu reorganizację struktur administracyjnych kraju. 
Składa się z dawnych prefektur Cyangugu, Gisenyi, Kibuye oraz niewielkiego kawałka Ruhengeri.
Jest podzielona na 7 dystryktów:

</doc>
<doc id="684727" url="https://pl.wikipedia.org/wiki?curid=684727" title="Tau Bootis b">
Tau Bootis b



</doc>
<doc id="684729" url="https://pl.wikipedia.org/wiki?curid=684729" title="Roberto Almagiá">
Roberto Almagiá

Roberto Almagiá (ur. 1884, zm. 1962) włoski geograf, profesor uniwersytetów w Padwie i Rzymie.
Był wydawcą faksymiliów dawnych map Włoch i map z Biblioteki Watykańskiej.

</doc>
<doc id="684730" url="https://pl.wikipedia.org/wiki?curid=684730" title="5-fluorouracyl">
5-fluorouracyl



</doc>
<doc id="684733" url="https://pl.wikipedia.org/wiki?curid=684733" title="Peter D. Mitchell">
Peter D. Mitchell

Peter Dennis Mitchell (ur. 29 września 1920 w Mitcham, Surrey, zm. 10 kwietnia 1992 w Bodmin, Kornwalia) - brytyjski biochemik.
W latach 1940-48 studiował w Jesus College na Uniwersytecie Cambridge, gdzie uzyskał stopień doktora.
W 1978 roku otrzymał Nagrodę Nobla w dziedzinie chemii „w uznaniu wkładu włożonego w zrozumienie biologicznego transferu energii poprzez sformułowanie teorii chemiosmotycznej”. Laureat Medalu Copleya.

</doc>
<doc id="684735" url="https://pl.wikipedia.org/wiki?curid=684735" title="PSR B1257+12">
PSR B1257+12



</doc>
<doc id="684736" url="https://pl.wikipedia.org/wiki?curid=684736" title="Rak przełyku">
Rak przełyku

Rak przełyku (łac. "carcinoma oesophagi") – nowotwór złośliwy przełyku, wywodzący się z nabłonka płaskiego – rak płaskonabłonkowy ("carcinoma planoepitheliale"), lub gruczołowego – rak gruczołowy ("adenocarcinoma"). Jego najczęstszym objawem jest dysfagia. Rozpoznanie stawia się na podstawie badania wycinków pobranych podczas endoskopii. Leczenie opiera się głównie na chirurgii (w przypadku zaawansowanych nowotworów również chemioterapii i radioterapii). Rokowanie jest złe.
Epidemiologia.
Zapadalność: 3,4/100000/rok. Rocznie rozpoznaje się w Polsce około 1300 przypadków raka przełyku.
Częściej chorują mężczyźni, prawie wyłącznie po 40. roku życia.
Dynamizm wzrostu zachorowalności na gruczolakoraka przełyku jest największy spośród wszystkich raków u ludzi (związane jest to ze wzrastającą częstością występowania przełyku Barreta).
Etiopatogeneza.
Rozwój raka przełyku jest spowodowany zaburzeniami kontroli proliferacji i różnicowania oraz apoptozy komórkowej. Dochodzi do mutacji w obrębie genów supresorowych, takich jak: p53, p21, p14, p16, a także onkogenów – Bcl-1.
Czynniki ryzyka.
Czynniki etiologiczne:
Stany przedrakowe:
Największym czynnikiem ryzyka gruczolakoraka przełyku jest przełyk Barretta.
Postacie.
Dwa ostatnie spotykane są bardzo rzadko.
Rzadkie są także inne typy histologiczne raka przełyku: rak płaskonabłonkowy bazaloidny, rak wrzecionowatokomórkowy, rak płaskonabłonkowy brodawkowaty.
Objawy.
Najczęściej:
Rzadziej:
Powiększenie nadobojczykowych i szyjnych węzłów chłonnych świadczy o znacznym zaawansowaniu procesu chorobowego.
Umiejscowienie.
Najczęściej w obrębie 3 fizjologicznych przewężeń:
Powikłania.
Przetoka przełykowo-tchawicza
Objawy:
Rozpoznanie.
Na podstawie badania endoskopowego i oceny histopatologicznej pobranego wycinka.
W celu ustalenia stopnia zaawansowania choroby należy wykonać następujące badania:
Różnicowanie.
Inne przyczyny dysfagii.
Patrz odpowiedni rozdział.
Leczenie.
Leczenie radykalne.
Kwalifikują się do niego tylko chorzy bez przerzutów. Wybór metody zależy od stopnia zaawansowania choroby:
Podstawową metodą operacyjną w leczeniu raka przełyku jest jego całkowite lub subtotalne wycięcie wraz z okolicznymi węzłami chłonnymi. Ciągłość przewodu pokarmowego odtwarza się przez przemieszczenie żołądka do klatki piersiowej lub wytworzenia wstawki z jelita.
Leczenie paliatywne.
Metody:
Leczenie ma na celu zminimalizowanie objawów i poprawę jakości życia pacjentów z nieoperacyjnym rakiem przełyku.
Rokowanie.
W większości przypadków rozpoznanie raka przełyku następuje w stadium zaawansowanym, dlatego średni odsetek przeżyć wynosi 5-10%.
Profilaktyka.
Przede wszystkim opiera się na modyfikacji stylu życia:
Regularne badania endoskopowe chorych ze zwiększonym ryzykiem zachorowania.

</doc>
<doc id="684737" url="https://pl.wikipedia.org/wiki?curid=684737" title="Geoff Marcy">
Geoff Marcy



</doc>
<doc id="684739" url="https://pl.wikipedia.org/wiki?curid=684739" title="Aquinum">
Aquinum



</doc>
<doc id="684740" url="https://pl.wikipedia.org/wiki?curid=684740" title="John Thune">
John Thune

John Randolph Thune (ur. 7 stycznia 1961 w Pierre, Dakota Południowa) – amerykański polityk, senator ze stanu Dakota Południowa (wybrany w 2004), członek Partii Republikańskiej. W latach 1997–2003 był przedstawicielem stanu Dakota Południowa w Izbie Reprezentantów Stanów Zjednoczonych, a jesienią 2004 roku został wybrany senatorem Stanów Zjednoczonych z Dakoty Południowej. Zdobywając swoje miejsce w Senacie w wyborach roku 2004 Thune pokonał Toma Daschle, senatora od 1986 i przewodniczącego senatorów Partii Demokratycznej (od 1994). Po zaciętej kampanii Thune wygrał większością 4508 głosów, zdobywając ogółem 51% głosów.

</doc>
<doc id="684741" url="https://pl.wikipedia.org/wiki?curid=684741" title="Krzywa Lévy’ego">
Krzywa Lévy’ego

Krzywa Lévy’ego lub krzywa C – krzywa matematyczna. Nazwa pochodzi od francuskiego matematyka Paula Lévy’ego.

</doc>
<doc id="684742" url="https://pl.wikipedia.org/wiki?curid=684742" title="Stankowa">
Stankowa

Stankowa (623 m n.p.m.) – szczyt w Sudetach Środkowych, w Górach Sowich, w paśmie Działu Jawornickiego. Stankowa jest najwyższym szczytem Działu Jawornickiego.
Jest to kopulaste wzniesienie częściowo porośnięte lasem świerkowo-bukowym w partii szczytowej i po stronie północno-wschodniej, pozostałą część zboczy oraz podnóże wzniesienia zajmują łąki i pastwiska.
Podczas II wojny światowej w zachodnim zboczu Stankowej Niemcy drążyli sztolnie. Ogółem w zboczu Stankowej wydrążono prawdopodobnie 6 sztolni. Kompleks ten jest słabo poznany ze względu na liczne obwały. Do obecnego czasu rozpoznano zaledwie około 500 m podziemnych wyrobisk.

</doc>
<doc id="684743" url="https://pl.wikipedia.org/wiki?curid=684743" title="Boguta (możny morawski)">
Boguta (możny morawski)

Boguta, Bohuta (XII w.) – możny morawski w Bizancjum, właściciel Telcz.
Był zubożałym krewniakiem Konrada II, księcia znojemskiego. W bliżej nieznanym czasie osiedlił się w Konstantynopolu. Tam zyskał łaskę cesarza Manuela I Komnena, który obdarzył go zaszczytami i bogatym nadaniem. Według niektórych badaczy brał udział w II wyprawie krzyżowej.
Boguta odegrał ważną rolę w rokowaniach, do których doszło w czasie walk bizantyjsko-węgierskich w latach 1163-1164, kiedy to po stronie Węgrów interweniował czeski król Władysław II. Jako przedstawiciel cesarza Manuela I przyczynił się do zawarcia pokoju bizantyjsko-czeskiego i do wycofania się z wojny Władysława II.

</doc>
<doc id="684746" url="https://pl.wikipedia.org/wiki?curid=684746" title="Piaski (Czeladź)">
Piaski (Czeladź)

Piaski – południowa dzielnica Czeladzi.
Piaski wyrosły jako osada górnicza. Pierwsze, bezskuteczne próby poszukiwania węgla kamiennego podjęto tu w 1860 r. Po 1867 r. Niemcy uruchomili na Piaskach szyb wydobywczy „Ernest” i szyb odwadniający „Michał” (nazwy od imion właścicieli), a kopalnię tę nazywano „Ernest-Michał” lub „Piaski”. W 1879 r. kopalnię kupili Francuzi i nazwali ją „Czeladź”. Wybudowali oni szyb wydobywczy „Julian”, szyby wentylacyjne „Abraham” i „Milowicki” oraz zmienili nazwy szybów: „Ernest” na „Piotr” i „Michał” na „Paweł”. Ponadto Francuzi w latach 1882-1885 wybudowali pierwsze na Piaskach osiedle górnicze. Ilość budynków mieszkalnych szybko wzrastała, szczególnie w okresie międzywojennym, tworząc tzw. starą kolonię, nową kolonię, białe domy i betony. Powstał też pałac zarządcy, kościół w stylu wczesnoromańskim, szkoły (powszechna i gospodarstwa domowego), przedszkole, klub, sokolnia i boisko sportowe. 3 kwietnia 1924 r. doszło na Piaskach do tragedii: podczas tłumienia strajku od kul policjantów zginęło 4 robotników. Podczas I i II wojny światowej kopalnia należała do Niemców. W latach 1942-1945 stanowiła obóz dla angielskich jeńców wojennych.
Stalag Arb-Kdo E 587.
W 1945 r. kopalnię znacjonalizowano. W 1973 r. połączono ją z kopalnią „Milowice”, odkąd nosiły wspólną nazwę „Milowice-Czeladź”, następnie w 1976 r. połączono je z kopalnią „Saturn”, nadając im wszystkim nazwę „Czerwona Gwardia”. W 1990 r. powrócono do nazwy „Saturn”. W 1996 r. kopalnię zamknięto.
Wschodnia część Piasków do 1 kwietnia 1951 r. należała administracyjnie do Będzina i oznaczana była jako kolonia Małobądz. W jej obszarze istniało osiedle slumsów Brazylia, zamieszkiwane przez najuboższych robotników kopalni „Czeladź” oraz pobliskiej huty „Aleksander” (od 1918 „Milowice”).
Po II wojnie światowej zlokalizowano na Piaskach kilka zakładów przemysłowych, które zakończyły działalność w okresie transformacji, a na bazie ich majątku powstały nowe przedsiębiorstwa. Zbudowano osiedle domków drewnianych podarowanych przez Finów, likwidując jednocześnie Brazylię. Wkrótce potem część tej zabudowy została zniszczona, zastąpiona budownictwem z wielkiej płyty. Zniszczono także niektóre domy murowane wzniesione przez Francuzów. Ponadto wzniesiono pomnik Wdzięczności Armii Radzieckiej, który został wyburzony w 2018 r. po zatwierdzeniu przez sejm ustawy dekomunizacyjnej.

</doc>
<doc id="684747" url="https://pl.wikipedia.org/wiki?curid=684747" title="Mojżesz Schorr">
Mojżesz Schorr

Mojżesz Schorr (ur. 10 maja 1874 w Przemyślu, zm. 8 lipca 1941 w łagrze w miejscowości Posty w Uzbekistanie) – polski historyk orientalista o żydowskim pochodzeniu, znawca prawa babilońskiego, semitolog, rabin, działacz polityczny, senator II RP IV kadencji, wiceprezydent B’nai B’rith, jeden z twórców historiografii polskich Żydów.
Życiorys.
Był synem bankiera Ozjasza Schorra i Estery z domu Friedman. Po ukończeniu Gimnazjum w Przemyślu w roku 1893 rozpoczął studia historyczne i filozoficzne na Uniwersytecie Wiedeńskim, jednocześnie uczęszczając do szkoły rabinackiej Israelitisch-Theologische Lehranstalt. Podczas studiów poznał i zaprzyjaźnił się z Maksymilianem Gumplowiczem, synem znanego socjologa Ludwika Gumplowicza, który po samobójczej śmierci syna zaopiekował się młodym Schorrem, doradzając mu studia w Polsce, które ten podjął w 1896 r. na Uniwersytecie Lwowskim.
W 1899 Mojżesz Schorr obronił pracę doktorską pod tytułem "„Organizacja Żydów w Polsce”", a w 1900 uzyskał dyplom rabinacki. Osiadłszy we Lwowie, prowadził szeroko rozwiniętą pracę pedagogiczną i społeczną. W 1904 został prezesem Związku Nauczycieli Religii Mojżeszowej Szkół Ludowych i Średnich w Galicji, założył Wydział Opieki Towarzystwa dla Wspierania Żydowskiej Młodzieży Szkół Średnich, a w latach 1903–1905 był przewodniczącym Towarzystwa dla Szerzenia Oświaty wśród Żydów „Toynbeehale” we Lwowie.
Był członkiem Komisji Orientalistycznej przy Akademii Umiejętności od 1918. 
Po przeniesieniu do Warszawy w 1923 został w 1925 profesorem Uniwersytetu Warszawskiego, należał do grona współtwórców stołecznego Instytutu Nauk Judaistycznych. Od 1923 był rabinem Wielkiej Synagogi na Tłomackiem w Warszawie, przy której organizował budowę Biblioteki Judaistycznej.
W 1935 Mojżesz Schorr został przez prezydenta Mościckiego powołany do Senatu. Chociaż wyznawał poglądy syjonistyczne, nie należał do żadnej partii politycznej. Angażował się w szeroko pojętą pracę humanitarną. Jako zwolennik osadnictwa w Palestynie, należał do kierownictwa Agencji Żydowskiej. Pełnił zaszczytną funkcję prezesa polskiego Towarzystwa Przyjaciół Uniwersytetu Hebrajskiego w Jerozolimie, a w 1925 był honorowym gościem na ceremonii otwarcia uczelni. Przewodniczył także Żydowskiemu Komitetowi Emigracyjno-Kolonialnemu.
Tuż przed wybuchem wojny angażował się w obronę mniejszości żydowskiej przed bojkotem handlowym.
Po agresji ZSRR na Polskę został aresztowany przez NKWD i jako element społecznie niebezpieczny zesłany do łagru w Uzbekistanie. O uwolnienie Mojżesza Schorra bezskutecznie zabiegała ambasada USA, na prośbę generała Władysława Sikorskiego – Watykan oraz polska ambasada w ZSRR. Uczony zmarł 8 lipca 1941 r. Jego grób nie zachował się.
Jego córka, Felicja, w czerwcu 1929 r. wyszła za mąż za Maksymiliana Kona, syna głównego udziałowca „Widzewskiej Manufaktury” – Oskara Kona, podówczas jednego z najbogatszych ludzi w Polsce. Mieszkali w wilii, która zachowała się do dziś, przy ul. Konstytucyjnej 43c wraz z matką Maksa – Marią, pierwszą żoną Oskara Kona.

</doc>
<doc id="684748" url="https://pl.wikipedia.org/wiki?curid=684748" title="Eufrozyna Mścisławówna">
Eufrozyna Mścisławówna

Eufrozyna (zm. przed 1193) – księżniczka kijowska z dynastii Rurykowiczów, królowa Węgier jako żona Gejzy II.
Była córką Mścisława I Haralda, wielkiego księcia kijowskiego i wnuczką Włodzimierza II Monomacha. Przyjmuje się, że końcem lata lub jesienią 1146 poślubiła Gejzę II. Związek Gejzy II z siostrą Izasława II, wielkiego księcia kijowskiego, miał zneutralizować poparcie potomków Włodzimierza II Monomacha dla Borysa Kolomanowica, pretendenta do węgierskiego tronu.
Owdowiała w 1162. W 1172, po śmierci Stefana III, w sprawie sukcesji poparła swojego ulubionego syna Gejzę przeciwko Beli III. W 1177 odnotowano jej udział przy zawieraniu pokoju Węgier z Austrią, która popierała Gejzę. W 1186 Eufrozyna została uwięziona przez swojego syna Belę III w Braniczewie. Rok później deportowano ją do Bizancjum. Stamtąd udała się do Jerozolimy. Dalsze jej losy nie są znane.

</doc>
<doc id="684749" url="https://pl.wikipedia.org/wiki?curid=684749" title="Kay Bailey Hutchison">
Kay Bailey Hutchison

Kay Bailey Hutchison, właściwie Kathryn Ann Bailey Hutchison (ur. 22 lipca 1943 w Galweston) – amerykańska polityk, senator ze stanu Teksas (wybrana w wyborach uzupełniających w roku 1992 i ponownie w 1994, 2000 i 2006), członek Partii Republikańskiej.
Wystartowała w wyborach uzupełniających roku 1992 na miejsce opuszczone przez senatora Lloyda Bentsena, który odszedł by zostać sekretarzem skarbu w administracji Billa Clintona.
Zdobyła trzecią, pełną, kadencję w wyborach, które odbyły się 7 listopada 2006. Jej przeciwniczką z Partii Demokratycznej była Barbara Ann Radnofsky.

</doc>
<doc id="684756" url="https://pl.wikipedia.org/wiki?curid=684756" title="Jessie Washington">
Jessie Washington

Jessie Washington (ur. 1899, zm. 15 maja 1916) – upośledzony umysłowo Afroamerykanin, ofiara głośnego linczu w USA.
Pracował na plantacji Lucy Freyer w Waco w Teksasie. Oskarżony o morderstwo przyznał się 8 maja 1916 r. Po jednodniowym procesie i 4-minutowej naradzie sędziów przysięgłych, został 15 maja wciągnięty na miejski rynek i zlinczowany na oczach 15-tysięcznego tłumu gapiów.
Washingtona powieszono na drzewie za przeguby rąk, wykastrowano, obcięto mu palce i opuszczano na rozpalony pod nim stos. Na wpół zwęglone ciało zlinczowanego stało się tematem zdjęć i okolicznościowych pocztówek. Szczątki w worku zawieszono przed kuźnią w afroamerykańskiej osadzie Robinson.
Lincz Jessie Washingtona jest uznawany za symbol prześladowania czarnoskórych w Ameryce na przełomie XIX i XX wieku. W latach 1882–1968, według oficjalnych danych zlinczowano w Stanach Zjednoczonych 4742 Afroamerykanów.

</doc>
<doc id="684759" url="https://pl.wikipedia.org/wiki?curid=684759" title="Bezpotomność">
Bezpotomność



</doc>
<doc id="684767" url="https://pl.wikipedia.org/wiki?curid=684767" title="Radomir Đalović">
Radomir Đalović

Radomir Đalović (cyr.: "Радомир Ђаловић", ur. 29 października 1982 w Bijelo Polje) – serbsko-czarnogórski piłkarz występujący na pozycji napastnika. Były reprezentant reprezentacji Czarnogóry.
Życiorys.
Kariera klubowa.
Występował w takich klubach jak: FK Jedinstvo Bijelo Polje z Prva liga Srbije i Crne Gore (1999–2000), FK Crvena zvezda (2000–2001), FK Železnik Belgrad (2001–2002), chorwackim NK Zagreb z Prva hrvatska nogometna liga (2002–2005), niemieckim Arminia Bielefeld z Bundesligi (2005–2006), tureckim Kayseri Erciyesspor z Süper Lig (2006–2007), HNK Rijeka (2007–2008 i 2009–2010), rumuńskim Rapid Bukareszt z Liga I (2008–2009), rosyjskim Amkar Perm z Priemjer-Liga (2011–2012), irańskim Sepahan Isfahan z Iran Pro League (2012–2013), chińskim Shanghai Shenxin z Chinese Super League (2014), tajlandzkim BEC Tero Sasana z Thai League 1 (2014), Bangkok F.C. z Thai League 2 (2015–2016), FK Budućnost Podgorica z Prva crnogorska fudbalska liga (2016–2017), Rudar Pljevlja (2017–2019) i OFK Titograd Podgorica (2019–2020).
Kariera reprezentacyjna.
W seniorskiej reprezentacji Czarnogóry zadebiutował 17 października 2007 na stadionie A. Le Coq Arena (Tallinn, Estonia) w wygranym 1:0 meczu towarzyskim przeciwko reprezentacji Estonii.

</doc>
<doc id="684769" url="https://pl.wikipedia.org/wiki?curid=684769" title="Ernesto Cesàro">
Ernesto Cesàro

Ernesto Cesàro (ur. 12 marca 1859 w Neapolu, zm. 12 września 1906 w Torre Annunziata) – matematyk włoski. Zajmował się geometrią oraz analizą matematyczną.

</doc>
<doc id="684770" url="https://pl.wikipedia.org/wiki?curid=684770" title="Czerwonka Włościańska">
Czerwonka Włościańska

Czerwonka Włościańska – wieś w Polsce położona w województwie mazowieckim, w powiecie makowskim, w gminie Czerwonka.
Miejscowość jest siedzibą gminy Czerwonka. Do 1954 roku siedziba wiejskiej gminy Perzanowo.
W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii św. Marii Magdaleny. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Różan.

</doc>
<doc id="684773" url="https://pl.wikipedia.org/wiki?curid=684773" title="Szlachęcin">
Szlachęcin

Szlachęcin – wieś w Polsce położona w województwie wielkopolskim, w powiecie poznańskim, w gminie Czerwonak.
Wieś jest pozostałością dawnego założenia folwarcznego z przełomu XIX i XX wieku. Znajdują się tu rządcówka, obora, kuźnia i domy mieszkalne z tego okresu. Przy wjeździe do wsi stoi stara figura maryjna na grubej kolumnie. W latach 1975–1998 miejscowość administracyjnie należała do województwa poznańskiego.
Miejscowość jest obsługiwana przez linię autobusową 342 z Poznania (Śródki) do Przebędowa.

</doc>
<doc id="684775" url="https://pl.wikipedia.org/wiki?curid=684775" title="Przygoda na Mariensztacie">
Przygoda na Mariensztacie

Przygoda na Mariensztacie – polski film fabularny z 1953 w reżyserii Leonarda Buczkowskiego, pierwszy powojenny polski film barwny. Wszedł na ekrany w 1954 jako komedia muzyczna przedwojennego mistrza gatunku Ludwika Starskiego, który próbował dostosować swoją twórczość do nowej rzeczywistości i wymogów oficjalnego socrealizmu.
Opis.
Wielostopniowa historia obraca się wokół postaci granych przez Tadeusza Schmidta i Lidię Korsakównę. Tadeusz Schmidt gra Janka Szarlińskiego, murarza-przodownika pracy odbudowującego zrujnowaną Warszawę, a w rolę Hanki Ruczaj, dziewczyny ze wsi odwiedzającej stolicę ze świetlicowym zespołem folklorystycznym, którego jest solistką, wciela się Lidia Korsakówna. Spotykają się w czasie wieczornych występów artystycznych, później razem tańczą, ale rozdzielają się nawet nie poznawszy swoich imion. Kilka miesięcy później po tym, jak Hanka przenosi się do miasta i uczy zawodu murarskiego, odnajdują się ponownie przez przypadek. Jednakże zanim dojdzie do ślubu, muszą jeszcze nauczyć się razem żyć.
Wybór Mariensztatu, XVIII-wiecznej dzielnicy Warszawy w pobliżu Starego Miasta, jako miejsca akcji łączy kilka aspektów filmu, między innymi romans i wysiłek rekonstrukcyjny, i bardziej politycznie, odzyskanie dawnej dzielnicy burżuazyjnej przez lud pracujący.
Film jest w dużej mierze nakręcony w naturalnej scenerii. W rzeczywistości jednak wiele scen powstało w Łodzi, a tytułowy rynek Mariensztacki jest tylko ogromną dekoracją.
W filmie śpiewa i występuje zespół Mazowsze, a główną piosenkę wykonuje nastoletnia Irena Santor, wówczas w obsadzie, podkładając głos Korsakównie, także dawnej wychowance szkoły w Karolinie. Piosenki (oprócz "To idzie młodość") były później przez nich śpiewane z tekstem oczyszczonym z socrealizmu. Oryginalny filmowe słowa pojawiają się w wykonaniu Andrzeja Boguckiego (z chórem Czejanda), skądinąd właśnie na Mariensztacie mieszkającym.
Film został nagrany na kolorowej taśmie produkcji radzieckiej Sowkolor i jest pierwszym w historii pełnometrażowym polskim filmem kolorowym.
Opis fabuły.
Hanka Ruczajówna przyjeżdża z wycieczką do Warszawy. Tu poznaje murarza Janka Szarlińskiego, z którym spędza cały wieczór podczas zabawy na Mariensztacie. Wkrótce dziewczyna wraca do rodzinnej miejscowości, jednak tęsknota za życiem w mieście zmusza ją do powtórnego przyjazdu do stolicy. Ponownie spotyka Janka, przodownika pracy, który przyjmuje ją do swojej brygady murarskiej. Jednak niechęć majstra Leona Ciepielewskiego do kobiet sprawia, że Hanka przenosi się na inną budowę i z koleżankami murarkami rzuca wyzwanie brygadom męskim.

</doc>
<doc id="684779" url="https://pl.wikipedia.org/wiki?curid=684779" title="Lou Doillon">
Lou Doillon

Lou Doillon (ur. 4 września 1982 w Neuilly-sur-Seine) – francuska aktorka, modelka i piosenkarka.
Lou Doillon jest córką reżysera Jacques'a Doillona i Jane Birkin. Jej przyrodnie siostry to aktorka Charlotte Gainsbourg (ur. 1971) i fotografka Kate Barry (1967-2013).
Była modelką domu mody Givenchy i pozowała do kalendarza Pirelli.

</doc>
<doc id="684783" url="https://pl.wikipedia.org/wiki?curid=684783" title="Lista senatorów Stanów Zjednoczonych">
Lista senatorów Stanów Zjednoczonych



</doc>
<doc id="684786" url="https://pl.wikipedia.org/wiki?curid=684786" title="Russ Feingold">
Russ Feingold

Russ Feingold, właśc. Russell Dana Feingold (ur. 2 marca 1953 w Janesville, Wisconsin) – amerykański polityk, senator ze stanu Wisconsin w latach 1993-2011 (wybrany w 1992 i ponownie w 1998 i 2004), członek Partii Demokratycznej. Choć często był wymieniany jako jeden z możliwych kandydatów w wyborach prezydenckich roku 2008, 12 listopada, 2006 oświadczył, że nie zamierza kandydować.
Feingold jest najbardziej znany za sponsorowanie wraz z Johnem McCainem ustawy Bipartisan Campaign Reform Act reformującej finansowanie amerykańskich kampanii wyborczych, znanej potocznie jako "McCain-Feingold Bill".

</doc>
<doc id="684787" url="https://pl.wikipedia.org/wiki?curid=684787" title="Kopalnia Saturn">
Kopalnia Saturn



</doc>
<doc id="684788" url="https://pl.wikipedia.org/wiki?curid=684788" title="Saturn (kopalnia)">
Saturn (kopalnia)



</doc>
<doc id="684789" url="https://pl.wikipedia.org/wiki?curid=684789" title="Richard Burr">
Richard Burr

Richard M. Burr (ur. 30 listopada 1955 w Charlottesville, Wirginia) – amerykański polityk, w latach 2005-2023 senator ze stanu Karolina Północna, członek Partii Republikańskiej. W latach 1995-2005 zasiadał w Izbie Reprezentantów.
Jest dalekim krewnym trzeciego wiceprezydenta USA, Aarona Burra.
Zdobywając swoje miejsce w Senacie w wyborach 2004 pokonał kandydata Partii Demokratycznej Erskina Bowlesa, byłego szefa sztabu w Białym Domu podczas kadencji Billa Clintona. Po zaciętej i bardzo kosztownej kampanii Burr wygrał różnicą 5% głosów.
Burr dwukrotnie skutecznie ubiegał się o reelekcję, pokonując kandydatki Partii Demokratycznej. W 2010 roku był lepszy od Elaine Marshall (55%-43%), zaś w 2016 pokonał Deborah K. Ross (51%-45%). 
Senator Burr oświadczył, że nie zamierza ubiegać się o reelekcję w 2022.

</doc>
<doc id="684790" url="https://pl.wikipedia.org/wiki?curid=684790" title="Pete Domenici">
Pete Domenici

Pete Domenici, właśc. Pietro Vichi Domenici (ur. 7 maja 1932 w Albuquerque, zm. 13 września 2017 tamże) – amerykański polityk, w latach 1973–2009 senator ze stanu Nowy Meksyk, członek Partii Republikańskiej.
Jego rodzice byli imigrantami z Włoch.

</doc>
<doc id="684791" url="https://pl.wikipedia.org/wiki?curid=684791" title="Stroncjanit">
Stroncjanit

Stroncjanit (strontianit) – minerał z gromady węglanów. Należy do grupy minerałów bardzo rzadkich. Nazwa pochodzi od miejscowości Strontian w Szkocji, gdzie minerał ten został odkryty.
Charakterystyka.
Właściwości.
Tworzy kryształy igiełkowe, słupkowe, tabliczkowe. Często wykazuje zbliźniaczenia. Spotykany jest w formie skupień zbitych, ziarnistych, pręcikowych. Tworzy roztwory stałe z aragonitem, cerusytem, witerytem. Jest kruchy, przezroczysty, w świetle ultrafioletowym wykazuje niebieską fluorescencję. Wzrost temperatury powoduje w nim termoluminescencję. Rozpuszcza się i burzy w kwasie solnym. Zawarty w minerale stront zabarwia płomień na karminowo.
Występowanie.
Jest typowym minerałem strefy hydrotermalnej, powstaje ze stopu resztkowego pozostałego po utworzeniu się granitów i pegmatytów. Współwystępuje z kalcytem, barytem, celestynem – bardzo często tworzy z nim pseudomorfozy oraz galenitem. Bywa znajdowany w złożach siarki.
Miejsca występowania:

</doc>
<doc id="684792" url="https://pl.wikipedia.org/wiki?curid=684792" title="Fantômas">
Fantômas



</doc>
<doc id="684793" url="https://pl.wikipedia.org/wiki?curid=684793" title="Chuck Schumer">
Chuck Schumer

Chuck Schumer, właśc. Charles Ellis Schumer (ur. 23 listopada 1950 w Brooklynie) – amerykański polityk, od 1999 Senator Stanów Zjednoczonych z Nowego Jorku
Działalność polityczna.
Od 3 stycznia 1981 do 3 stycznia 1999 członek Izby Reprezentantów, następnie senator ze stanu Nowy Jork (wybrany w 1998 i ponownie w 2004, 2010, 2016 i 2022), członek Partii Demokratycznej. W latach 2017–2021 był liderem mniejszości w Senacie. Od 20 stycznia 2021 pełni funkcję lidera większości w izby wyższej Kongresu Stanów Zjednoczonych.

</doc>
<doc id="684794" url="https://pl.wikipedia.org/wiki?curid=684794" title="Belle Boyd">
Belle Boyd

Belle Boyd właściwie Maria Isabella Boyd (ur. 4 maja 1844 w Martinsburgu w stanie Wirginia (dziewiętnaście lat później ten teren znalazł się w Wirginii Zachodniej) - zm. 11 czerwca 1900 w Kilbourne City w stanie Wisconsin), amerykańska aktorka, która była także szpiegiem Skonfederowanych Stanów Ameryki w czasie wojny secesyjnej.
Karierę szpiegowską na rzecz Konfederacji zaczęła na początku wojny niejako zmuszona, gdy zastrzeliła żołnierza wojsk Unii, który w roku 1861 wdarł się do jej domu. By nie wpaść w ręce unionistów uciekła na południe, ale wkrótce - z innymi dokumentami i życiorysem - wróciła na północ. W wieku 17 lat była ekspertem kryptografii oraz niemal doskonałym szpiegiem, bowiem nikt nie podejrzewał tak młodej dziewczyny o przekazywanie na południe informacji o składzie i ruchu wojsk Unii.
Trzykrotnie była aresztowana i za każdym razem wydostawała się na wolność. Za trzecim razem schwytano ją na pokładzie statku - łamacza blokady. Została zamknięta pod strażą młodego chorążego marynarki, Sama W. Hardinge'a, który z miejsca się w niej zakochał. Kiedy więc Belle została zwolniona, oboje uciekli do Anglii, gdzie wzięli ślub. Hardinge zmarł wkrótce potem. Boyd miała jeszcze dwóch innych mężów - wszystkich przeżyła.
W Anglii Belle napisała swe wspomnienia z wojny secesyjnej "Belle Boyd w polu i w więzieniu" (1865) - porywający opis jej przygód. Wkrótce została aktorką, a gdy wróciła do Stanów Zjednoczonych w 6 lat później, opromieniała ją znaczna sława. Na krótko przed śmiercią odbyła tournée po kraju z cyklem wykładów o jej doświadczeniach w kryptografii i pracy w wywiadzie.

</doc>
<doc id="684795" url="https://pl.wikipedia.org/wiki?curid=684795" title="System Lindenmayera">
System Lindenmayera



</doc>
<doc id="684798" url="https://pl.wikipedia.org/wiki?curid=684798" title="Uchyłki przełyku">
Uchyłki przełyku

Uchyłki przełyku – uwypuklenia ściany przełyku poza jego światło.
Epidemiologia.
Częstość występowania: 2/100000/rok.
Uchyłek Zenkera wykrywany jest najczęściej u osób po 70. roku życia.
Etiopatogeneza.
Uchyłki powstają w górnej, środkowej lub dolnej części przełyku samoistnie lub w wyniku pociągania z zewnątrz (np. przez blizny pozapalne).
Objawy.
Objawy powodują tylko duże uchyłki. Mogą to być:
Rozpoznanie.
Rozpoznanie stawia się na podstawie badania rtg przełyku po podaniu kontrastu (należy używać rozpuszczalnych w wodzie środków cieniujących).
Badanie endoskopowe wymaga szczególnej ostrożności ze względu na możliwość przebicia przełyku po omyłkowym wprowadzeniu aparatu do uchyłka - możliwość rozwoju zapalenia śródpiersia.
Leczenie.
Najczęściej uchyłki przełyku nie wymagają leczenia. Do operacji kwalifikują się duże uchyłki dające objawy.

</doc>
<doc id="684799" url="https://pl.wikipedia.org/wiki?curid=684799" title="Thulit">
Thulit

Thulit (rosalin, unionit) – różowa lub różowoczerwona odmiana zoisytu lub klinozoisytu. Odmiana zasobna w mangan.
Nazwa pochodzi od dawnej nazwy północnej części Norwegii (legendarnej wyspy) - Thule, gdzie minerał ten występuje. 
Charakterystyka.
Właściwości.
Występuje w skupieniach zbitych. Jest nieprzezroczysty, czerwony. 
Podobny do rodonitu - wyglądem, barwą, wieloma parametrami fizycznymi (może stanowić jego doskonała imitację).
Występowanie.
Występuje w zmienionych głębinowych skałach magmowych oraz w przeobrażonych skałach wapiennych.
Miejsca występowania: 

</doc>
<doc id="684800" url="https://pl.wikipedia.org/wiki?curid=684800" title="Polonofobia">
Polonofobia



</doc>
<doc id="684801" url="https://pl.wikipedia.org/wiki?curid=684801" title="Ryszard Pilarczyk">
Ryszard Pilarczyk

 
Ryszard Pilarczyk (ur. 5 listopada 1975 w Poznaniu) – polski lekkoatleta, sprinter. Syn Włodzimierza Henryka i Aleksandry Marii Raczyńskiej.
Zawodnik Olimpii Poznań.
Osiągnięcia.
Dwukrotnie zdobywał medale mistrzostw Europy w sztafecie 4 x 100 m: brązowy w Budapeszcie 1998 (z Marcinem Krzywańskim, Marcinem Nowakiem i Piotrem Balcerzakiem) oraz srebrny w Monachium 2002 (z Nowakiem, Marcinem Urbasiem i Łukaszem Chyłą, srebrny medal został przyznany po dyskwalifikacji Dwaina Chambersa za doping). Indywidualnie w biegu na 100 m odpadł w półfinale (1998) i eliminacjach (2002).
Był uczestnikiem Igrzysk Olimpijskich w Sydney (2000), gdzie zajął 8. miejsce w sztafecie 4 x 100 (z Nowakiem, Balcerzakiem i Urbasiem). Dwa razy startował w mistrzostwach świata: w Atenach 1997 odpadł w ćwierćfinale biegu na 100 m, a w sztafecie 4 x 100 m w półfinale. W Edmonton 2001 sztafeta z udziałem Pilarczyka (oraz Chyły, Balcerzaka i Marcina Jędrusińskiego) zajęła 7. miejsce. Brał także udział w Halowych Mistrzostwach Świata w Maebashi 1999, gdzie odpadł w półfinale biegu na 200 m.
Pięciokrotnie zdobywał mistrzostwo Polski na otwartym stadionie: w biegu na 100 m w 1996 i 1997 oraz w sztafecie 4 x 100 m. Cztery razy był mistrzem Polski w hali: na 60 m w 1996 i 1999 oraz na 200 m w 1997 i 2000.

</doc>
<doc id="684806" url="https://pl.wikipedia.org/wiki?curid=684806" title="La Devesa de Saga">
La Devesa de Saga

La Devesa de Saga – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku miejscowość zamieszkiwało 19 osób.

</doc>
<doc id="684807" url="https://pl.wikipedia.org/wiki?curid=684807" title="Gréixer">
Gréixer

Gréixer – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku miejscowość zamieszkiwało 40 osób.

</doc>
<doc id="684809" url="https://pl.wikipedia.org/wiki?curid=684809" title="El Molí de Ger">
El Molí de Ger

El Molí de Ger – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku miejscowość zamieszkiwały cztery osoby.

</doc>
<doc id="684810" url="https://pl.wikipedia.org/wiki?curid=684810" title="La Pleta de Bolvir-Ger">
La Pleta de Bolvir-Ger

La Pleta de Bolvir-Ger – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku miejscowość zamieszkiwała jedna osoba.

</doc>
<doc id="684811" url="https://pl.wikipedia.org/wiki?curid=684811" title="La Pleta de Saga">
La Pleta de Saga

La Pleta de Saga – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku, miejscowość zamieszkiwało 36 osób.

</doc>
<doc id="684812" url="https://pl.wikipedia.org/wiki?curid=684812" title="Saga (miejscowość)">
Saga (miejscowość)

Saga – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Ger.
Według danych INE z 2005 roku miejscowość zamieszkiwało 12 osób.

</doc>
<doc id="684813" url="https://pl.wikipedia.org/wiki?curid=684813" title="Tanzanit">
Tanzanit

Tanzanit (tanganit) – przezroczysta, niebieska w odcieniach odmiana zoisytu. Nieprawidłowo nazywany „szafirem Meru” – pierwsi jego odkrywcy mylnie uznali go za szafir.
Nazwa pochodząca od Tanzanii, gdzie minerał ten został odkryty, została wprowadzona przez firmę jubilerską Tiffany z Nowego Jorku.
Do gemmologii został wprowadzony dopiero w 1967 r. przez hinduskiego poszukiwacza drogich kamieni Manuela de Souza. Kamień stał się znany przede wszystkim dzięki biżuterii noszonej przez Elizabeth Taylor.
Charakterystyka.
Właściwości.
Tworzy kryształy o pokroju słupkowym z wyraźnym pionowym prążkowaniem. Zawiera domieszki wanadu, strontu, chromu. Jest kruchy, niektóre okazy po oszlifowaniu wykazują efekt kociego oka.
Niebieską barwę zawdzięcza śladowym ilościom jonów wanadu. Naturalne kryształy są często brązowe lub bladoszare. W celu zmiany barwy na niebieską lub zwiększenia jej intensywności, kryształy są wygrzewane w temperaturze . Nasilenie niebieskiej barwy związane jest z utlenianiem jonów do . Większość tanzanitów oferowanych handlowo zostało poddanych tego typu obróbce cieplnej. Naturalne pochodzenie barwy można rozpoznać po czerwonym odcieniu widocznym wzdłuż jednej z osi.
Inne właściwości:
Istnieje możliwość pomylenia z ametystem, kordierytem, lazulitem, szafirem, spinelem i syntetycznym korundem. Znane są też imitacje tanzanitu.
Występowanie.
Spotykany w żyłach pegmatytowo-hydrotermalnych w gnejsach.
Miejsca występowania: Tanzania – Gerevi Hills (rejon Arusza i Moshi).

</doc>
<doc id="684814" url="https://pl.wikipedia.org/wiki?curid=684814" title="Sant Martí d'Aravó">
Sant Martí d'Aravó

Sant Martí d'Aravó – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Guils de Cerdanya.
Według danych INE z 2010 roku miejscowość zamieszkiwały 122 osoby.

</doc>
<doc id="684816" url="https://pl.wikipedia.org/wiki?curid=684816" title="Sant Martí de Cerdanya">
Sant Martí de Cerdanya

Sant Martí de Cerdanya – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Guils de Cerdanya.
Według danych INE z 2010 roku miejscowość zamieszkiwało 98 osób.

</doc>
<doc id="684817" url="https://pl.wikipedia.org/wiki?curid=684817" title="Saneja">
Saneja

Saneja – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Guils de Cerdanya.
Według danych INE z 2010 roku miejscowość zamieszkiwało 121 osób.

</doc>
<doc id="684818" url="https://pl.wikipedia.org/wiki?curid=684818" title="Arànser">
Arànser

Arànser – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Lles de Cerdanya.
Według danych INE z 2005 roku miejscowość zamieszkiwało 47 osób.

</doc>
<doc id="684819" url="https://pl.wikipedia.org/wiki?curid=684819" title="Travesseres">
Travesseres

Travesseres – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Guils de Cerdanya.
Według danych INE z 2005 roku miejscowość zamieszkiwało 29 osób.

</doc>
<doc id="684820" url="https://pl.wikipedia.org/wiki?curid=684820" title="Viliella">
Viliella

Viliella – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Guils de Cerdanya.
Według danych INE z 2005 roku miejscowość zamieszkiwało 18 osób.

</doc>
<doc id="684821" url="https://pl.wikipedia.org/wiki?curid=684821" title="Estana">
Estana

Estana – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Montellà i Martinet.
Według danych INE z 2005 roku miejscowość zamieszkiwały 22 osoby.

</doc>
<doc id="684822" url="https://pl.wikipedia.org/wiki?curid=684822" title="Czuprana">
Czuprana

Czuprana (777 m), Cupryna 775 m – mniejszy z dwóch szczytów Góry Jarmuta położonej w gminie Szczawnica, w województwie małopolskim, w powiecie nowotarskim. Od drugiego, położonego na wschód szczytu – Jarmuta (794 m) oddzielony jest przełęczą Matwijowa (763 m). Szczyty te oddalone są od siebie ok. 370 m w prostej linii. Południowe – wschodnie stoki Czuprany opadają do doliny Palkowskiego Potoku, północne do doliny Grajcarka. Masyw Jarmuty leży na północ od głównego grzbietu Małych Pienin, od Cyrhli oddzielona jest Klimontowską Przełęczą, a jej wierzchołki oddalone są od tego grzbietu ok. 750 m w prostej linii.
Czuprana jest niemal całkowicie porośnięta lasem, głównie świerkowo-jodłowym z domieszką buka. W XVIII wieku w dolnej części południowo-wschodnich jej zboczy istniały kopalnia niskoprocentowych rud srebra, założona przez P. K. Sanguszko, ówczesnego właściciela okolicznych terenów. Kopalnia okazała się zupełnie nieopłacalna. Pozostały po niej wykute w skale sztolnie o długości kilkudziesięciu metrów. Jest to tzw. Bania w Jarmucie – kopalnia srebra z lat 1732–1739. Jest niedostępna dla turystów. W 1997 r. dezyzją Rady Gminy Szczawnica utworzono tutaj mający powierzchnię 0,1 ha. użytek ekologiczny o nazwie Sztolnie na górze Jarmuta.
Czuprana i Jarmuta są dobrze rozpoznawalnym elementem krajobrazu, gdyż na szczycie Jarmuta stoi widoczny z wielu miejsc przekaźnik RTV. Na Czupraną nie prowadzą szlaki turystyczne, można jednak wejść na nią drogami leśnymi i ścieżkami. U podnóża północnych zboczy Czuprany pionowa ściana gołych skał – to ślady kopalni andezytu, który eksploatowany był tutaj w kamieniołomie Maniów.
Nazwa góry pochodzi od tatarskiego słowa "czubryna". Był to pęk włosów na ciemieniu ogolonej głowy.
Z chronionych gatunków mchów w 2016 r. znaleziono tu naleźlinę skalną ("Andreaea rupestris" var. "rupestris").

</doc>
<doc id="684825" url="https://pl.wikipedia.org/wiki?curid=684825" title="Girul">
Girul

Girul – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Meranges.
Według danych INE z 2005 roku miejscowość zamieszkiwało 13 osób.

</doc>
<doc id="684826" url="https://pl.wikipedia.org/wiki?curid=684826" title="Capdevila">
Capdevila

Capdevila – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Prats i Sansor.
Według danych INE z 2005 roku miejscowość zamieszkiwało 15 osób.

</doc>
<doc id="684828" url="https://pl.wikipedia.org/wiki?curid=684828" title="Allozaury">
Allozaury

Allozaury – rodzina dinozaurów drapieżnych z podrzędu Theropoda. Żyły w późnej jurze na terenie dzisiejszej Ameryki Północnej i Europy.
Do rodziny wchodzą rodzaje:

</doc>
<doc id="684834" url="https://pl.wikipedia.org/wiki?curid=684834" title="Dariusz Paraszczuk">
Dariusz Paraszczuk

Dariusz „Para” Paraszczuk – polski gitarzysta basowy, wokalista i autor tekstów.
Kariera.
Aktywność muzyczną rozpoczął w 1981 występując początkowo m.in. z muzykami grupy Stress. W 1985 dołączył jako basista do zespołu Excess – jednego z pierwszych w Polsce grających muzykę oi (w składzie występowali również: gitarzysta „Czerwony” oraz perkusista „Kowboj”). Po jego rozpadzie „Para” rozpoczął współpracę z grupą Yanko. Z nią dokonał swoich pierwszych oficjalnych nagrań. Utwory Yanko pojawiły się na dwóch składankach: "Cisza jest... nic się nie dzieje" i "Jarocin '88". Na początku lat 90 rozpoczął współpracę z reaktywowanym wówczas zespołem Sedes. W tym okresie zaczął udzielać się w różnych projektach muzycznych, m.in. solowym ukrytym pod nazwą Para Wino (z gitarzysta Jarosławem „Jasiem” Kidawą i perkusistą Kubą Rutkowskim). Na tym etapie nagrywał z muzykami takimi jak: Anja Orthodox (Closterkeller), „Titus” (Acid Drinkers), „Peter” (Vader), „Siczka” (KSU), „Kacper” (Proletaryat) oraz „Siwy” (Defekt Muzgó).
Inne zespoły z którymi „Para” współpracował w przeciągu swojej kariery to m.in.: Szok, Patykiem Pisani, BTH/BBH, Teo Til, Sekta Blues Band, Zulu Land Natalu, Poerox, Celejbreation i The Krew.

</doc>
<doc id="684835" url="https://pl.wikipedia.org/wiki?curid=684835" title="Para Wino">
Para Wino



</doc>
<doc id="684837" url="https://pl.wikipedia.org/wiki?curid=684837" title="Biedolewo">
Biedolewo

Biedolewo – nieformalna części wsi Borzyszkowy w Polsce położona w województwie pomorskim, w powiecie bytowskim, w gminie Lipnica.
Miejscowość stanowią dwie zagrody położone na północ od Borzyszkowy, które to są częścią składową sołectwa Borzyszkowy.
W latach 1975–1998 miejscowość administracyjnie należała do województwa słupskiego.

</doc>
<doc id="684840" url="https://pl.wikipedia.org/wiki?curid=684840" title="Piotr Drzewiecki (prezydent Warszawy)">
Piotr Drzewiecki (prezydent Warszawy)

Piotr Drzewiecki (ur. 29 maja 1865 w Warszawie, zm. 8 grudnia 1943 w Berlinie) – polski inżynier, przemysłowiec oraz działacz społeczno-gospodarczy. Pierwszy prezydent Warszawy w II Rzeczypospolitej, Prezes Rady Nadzorczej Polskiego Banku Komunalnego w 1939 r.
Życiorys.
Syn Stanisława i Józefy z Hinzów. Absolwent szkoły realnej w Warszawie (w 1883) oraz Wydziału Mechanicznego Petersburskiego Instytutu Technologicznego i Instytutu Inżynierów Cywilnych w Petersburgu (studia w Petersburskim Instytucie Technologicznym ukończył w 1888 r. ze złotym medalem przyznanym za dyplomowy projekt młyna parowego).
W 1889 r. rozpoczął pierwszą pracę jako asystent dyrektora fabryki rur Hulczyńskiego w Sosnowcu, w tym samym roku zaczął pisać artykuły do „Przeglądu Technicznego”.
W 1899 r. został prezesem Warszawskiego Stowarzyszenia Techników, które utworzyło Wydział Słownictwa mającego za zadanie normalizację polskiej terminologii technicznej. W 1923 r. zainicjował założenie Komitetu Technicznego dla normalizacji wyrobów przemysłowych oraz ich dostawy przekształconego rok później w Polski Komitet Normalizacyjny (na podstawie uchwały z 9 grudnia 1924 r.). P. Drzewiecki został jego pierwszym prezesem i piastował to stanowisko aż do wybuchu II wojny światowej.
Założyciel i organizator licznych firm, instytucji gospodarczych i społecznych m.in. w 1893 r. współzałożyciel firmy Towarzystwo Budowy Maszyn i Urządzeń Sanitarnych Drzewiecki i Jeziorański Sp. Akc. (firma działała do 1939 r.), w 1913 był współorganizatorem Domu Towarowego Braci Jabłkowskich. Członek zarządu Centralnego Komitetu Obywatelskiego w Warszawie (1914–1915). W 1919 założył Ligę Pracy, której został prezesem (w latach 1919–1939), w tym samym czasie kierował Polskim Bankiem Komunalnym. W 1920 r. powołał do życia w Chrzanowie pierwszą polską fabrykę lokomotyw. Po wybuchu I wojny światowej został członkiem Centralnego Komitetu Obywatelskiego (do 1915). Ponadto był prezesem m.in. Polskiego Towarzystwa Elektrycznego, Polskiego Związku Przemysłu Metalowego, działaczem Centralnego Związku Polskiego Przemysłu, Górnictwa, Handlu i Finansów. W okresie 1906–1918 kierował jako prezes Zarządu Towarzystwem Kursów Naukowych, które w 1918 przekształciło się w Wolną Wszechnicę Polską. Przyczynił się do reaktywacji po 1918 roku – Uniwersytetu Warszawskiego, Politechniki Warszawskiej i SGGW. W 1931 był współzałożycielem klubu Rotary International. Następnie – od 1935 – był prezesem Instytutu Naukowego Organizacji i Kierownictwa (zał. w 1925).
Mocno angażował się w pracę na rzecz stolicy. W latach 1916–1917 był burmistrzem Warszawy (zastępcą prezydenta) i członkiem Rady Miejskiej, a od 22 marca 1918 do 28 listopada 1921 prezydentem Warszawy. W 1920 dodatkowo został zastępcą prezesa Rady Obrony Stolicy. W latach 1930–1937 był przewodniczącym komisji planowania regionalnego Warszawy.
Aresztowany przez Niemców w 1942 r. W 1943 więziony na Pawiaku, zmarł w więzieniu Moabit w Berlinie. Prochy Piotra Drzewieckiego zostały w 1949 r. sprowadzone do Polski i złożone w grobowcu na cmentarzu Powązkowskim (kwatera 65-3-16,17).

</doc>
<doc id="684842" url="https://pl.wikipedia.org/wiki?curid=684842" title="Tomasz Teluk">
Tomasz Teluk

Tomasz Teluk (ur. 1974 w Piekarach Śląskich) – polski politolog, doktor filozofii, autor książek, publicysta i przedsiębiorca. 
Życiorys.
Ukończył studia na Uniwersytecie Warszawskim i Uniwersytecie Jagiellońskim. W 2006 r. założył Instytut Globalizacji (www.globalizacja.org). 
Był wieloletnim ekspertem Centre for the New Europe w Brukseli i Centrum im. Adama Smitha.
Komentator i publicysta, swoje teksty publikował m.in. we „Wprost”, „Rzeczpospolita”, „Newsweek”, „Dziennik Gazeta Prawna”, „Civitas”, „Przegląd Polityczny”, „Nowe Państwo”, „Parkiet”, „Ozon”, „Polska The Times” i wielu innych. Regularnie komentuje m.in. w TVP, TVN CNBC, TV Biznes, Polsat News. Jego artykuły dawniej można było czytać na łamach „Najwyższego CZASU!", "Uważam Rze", "Gazety Polskiej”, „Fronda.pl”, miesięcznika "Egzorcysta”, „Gościa Niedzielnego", "Do Rzeczy". Obecnie jest publicystą "Gazety Polskiej Codziennie"." 
Za wydanie książki "Mitologia efektu cieplarnianego" otrzymał dla Instytutu Globalizacji w 2009 r. nagrodę Templeton Freedom Award w dziedzinie Etyka i Wartości, przyznaną przez ATLAS Economic Foundation w Waszyngtonie, a ufundowaną przez Fundację Templetona. 
Jako wydawca udostępnił polskiemu czytelnikowi szereg unikalnych pozycji na rynku wydawniczym m.in. "Nazarejczyka" Eugenio Zolii, "W Drodze", "Katedrę" i "Oblata" J.K. Huysmansa, a także książki św. Karola de Foucauld, Belli V. Dodd, Martina Bubera, abp Fultona Sheena, kard. Jana Henryka Newmana i wielu innych. 
Specjalizuje się w dziedzinie globalizacji, nowych technologii, energetyki, polityce krajów Europy Środkowo-Wschodniej. Od 2021 r. jest dyrektorem w stowarzyszeniu i fundacji Trójmorze (Trimarium.pl). Uczestnik i organizator wielu konferencji, w tym międzynarodowych, autor oraz współautor licznych raportów. 

</doc>
<doc id="684851" url="https://pl.wikipedia.org/wiki?curid=684851" title="Ary">
Ary

Ary, ary;
ARY

</doc>
<doc id="684854" url="https://pl.wikipedia.org/wiki?curid=684854" title="Józef Sieroszewski">
Józef Sieroszewski

Józef Sieroszewski (ur. 24 października 1909 w Nowogródku, zm. 10 czerwca 1987 w Łodzi) – polski lekarz, ginekolog.
Życiorys.
Wychowywał się w Nowogródku, gdzie ukończył gimnazjum. W latach 1928–1934 studiował na Wydziale Lekarskim Uniwersytetu im. Stefana Batorego w Wilnie, później (1935–1938) pracował jako asystent-wolontariusz w Klinice Położniczo-Ginekologicznej USB w Wilnie.
Na krótko przed wojną objął funkcję ordynatora Oddziału Położniczo-Ginekologicznego i Chirurgicznego w Szpitalu Powiatowym w Nowogródku. W sierpniu 1939 został zmobilizowany, pracował w Szpitalu Wojennym nr 201 w Lublinie. Od 17 września 1939 był internowany w Rumunii, gdzie do roku 1945 pracował jako ginekolog w Ośrodkach Polskich Uchodźców.
Po powrocie do Polski i krótkim etapie pracy w Ubezpieczalni Społecznej w Łodzi, podjął 1 maja 1946 pracę w Klinice Położniczo-Ginekologicznej Uniwersytetu Łódzkiego, początkowo jako starszy asystent, od 1950 roku jako adiunkt. W czerwcu 1951 roku objął kierownictwo kliniki, w 1952 roku habilitował się, w 1954 roku mianowany został profesorem.
W latach 1953–1955 i 1962–1966 piastował funkcję prorektora Akademii Medycznej w Łodzi. Wieloletni Dyrektor Instytutu Ginekologii i Położnictwa. W latach 1959–1962 pełnił równolegle funkcję szefa Katedry Położnictwa i Ginekologii Wojskowej Akademii Medycznej.
Autor własnych metod operacyjnych, szczególnie w przypadkach wysiłkowego nietrzymania moczu. W swojej filozofii operacyjnej kierował się zachowawczą myślą przewodnią, uważając usunięcie organu za ostateczność.
Pochowany na Cmentarzu Komunalnym Doły w Łodzi.

</doc>
<doc id="684858" url="https://pl.wikipedia.org/wiki?curid=684858" title="Margate">
Margate

Zobacz też

</doc>
<doc id="684860" url="https://pl.wikipedia.org/wiki?curid=684860" title="Ministrowie handlu i przemysłu (Wielka Brytania)">
Ministrowie handlu i przemysłu (Wielka Brytania)

Ministerstwo handlu i przemysłu (ang. "Secretary of State for Trade and Industry"), brytyjski urząd ministerialny powstały w 1963 r. jego poprzednikiem był przewodniczący Zarządu Handlu ("President of the Board of Trade"), powstały w 1672 r.

</doc>
<doc id="684861" url="https://pl.wikipedia.org/wiki?curid=684861" title="Przewodniczący Zarządu Handlu">
Przewodniczący Zarządu Handlu



</doc>
<doc id="684862" url="https://pl.wikipedia.org/wiki?curid=684862" title="Wake Up And Smell The Coffee">
Wake Up And Smell The Coffee



</doc>
<doc id="684863" url="https://pl.wikipedia.org/wiki?curid=684863" title="Ministrowie przemysłu, handlu i rozwoju regionalnego Wielkiej Brytanii">
Ministrowie przemysłu, handlu i rozwoju regionalnego Wielkiej Brytanii



</doc>
<doc id="684865" url="https://pl.wikipedia.org/wiki?curid=684865" title="Cranberries">
Cranberries



</doc>
<doc id="684866" url="https://pl.wikipedia.org/wiki?curid=684866" title="Trabant (żołnierz)">
Trabant (żołnierz)

Trabanci, nazywani też w I Rzeczypospolitej "drabantami" i "zausznikami" – formacja wojskowa będąca strażą przyboczną wyższych oficerów.
Pierwotnie, w XIV-XVI wieku uzbrojeni w halabardy żołnierze najemni przeznaczeni do szturmów miast i twierdz, z czasem stali się rodzajem gwardii honorowej, przekształconej w gwardyjskie oddziały liniowe. Oprócz dworów królewskich zatrudniani też na dworach możnowładców.
W Polsce rozpowszechnili się za czasów króla Zygmunta II Augusta, w Rosji w czasach Dymitra Samozwańca I, gdzie początkowo w skład oddziałów wchodzili Polacy. Wzorując się na Polakach, mieli ich u siebie także hetmani kozaccy. Wymieniani są też na dworze księcia Janusza Radziwiłła. W wielu krajach trabanci przekształcili się w gwardie.
Unikatowy rodzaj drabantów pojawił się w Szwecji za czasów Karola XII.
W Austrii drabanci istnieli od czasów cesarza Maksymiliana I, dotrwali jako gwardia honorowa aż do roku 1918.
Formację opisuje m.in. Henryk Sienkiewicz w "Ogniem i mieczem"
oraz w "Potopie".

</doc>
<doc id="684867" url="https://pl.wikipedia.org/wiki?curid=684867" title="Drabant (ujednoznacznienie)">
Drabant (ujednoznacznienie)



</doc>
<doc id="684868" url="https://pl.wikipedia.org/wiki?curid=684868" title="Trabanci">
Trabanci



</doc>
<doc id="684869" url="https://pl.wikipedia.org/wiki?curid=684869" title="Blachownia (stacja kolejowa)">
Blachownia (stacja kolejowa)

Blachownia – stacja kolejowa istniejąca od 1903 r. w Blachowni, w województwie śląskim, w Polsce, zbudowana wraz z linią kolejową Częstochowa-Herby Ruskie.
Historia.
Początkowo, w latach 1903-1911 była to linia wąskotorowa 1067 mm, w latach 1911-1915 szerokotorowa 1524 mm, w czasie I wojny światowej została przez Niemców przebudowana na normalnotorową 1435 mm.
Stacja Blachownia znajduje się na terenie dzielnicy Ostrowy i przed likwidacją położonej na odgałęzieniu stacji końcowej Blachownia nosiła nazwę Ostrowy, a w latach 1941-1945 nazwę Blachstädt. Od tej stacji do zlikwidowanej stacji Blachownia prowadziło jednotorowe odgałęzienie, wykorzystywane jeszcze w latach 80. XX wieku do transportu towarowego do Huty Blachownia, ostatecznie zlikwidowane w 2003 r.
W 2015 PKP przeznaczyło budynek dworca do rozbiórki z powodu bycia zbędnym dla prowadzonej działalności. W 2017 stacja obsługiwała 0–9 pasażerów na dobę.

</doc>
<doc id="684870" url="https://pl.wikipedia.org/wiki?curid=684870" title="Kalendarz Pirelli">
Kalendarz Pirelli

Kalendarz Pirelli – nazwa ukazującego się co roku od 1964 wydawnictwa prezentującego artystyczne fotografie z aktami znanych aktorek i modelek.
Początkowo był to tylko firmowy kalendarz włoskiej filii firmy Pirelli. Z czasem stał się renomowanym wydawnictwem, którego sława po części związana była z jego wyjątkowością. Nie był on powszechnie dostępny i przekazywany tylko wybranym osobistościom i klientom firmy Pirelli. Pierwszy egzemplarz kalendarza tradycyjnie był przekazywany królowej Elżbiecie II.
W 1974 ze względu na kryzys paliwowy zaprzestano wydawania kalendarza, ale po dziesięciu latach zaczął się ukazywać na nowo.
W 2010 powstał film dokumentalny "Historia kalendarza Pirelli".

</doc>
<doc id="684871" url="https://pl.wikipedia.org/wiki?curid=684871" title="Wilczy bilet">
Wilczy bilet

Wilczy bilet – ograniczenie praw osobistych obywatela przez wydanie mu zakazu zamieszkania w niektórych miejscach, bądź podjęcia nauki lub pracy w określonych szkołach lub zakładach. Określenie używane także wobec decyzji administracyjnych zmuszających do emigracji.
Wilczy bilet był stosowany zarówno w Imperium Rosyjskim, jak i później ZSRR (nazywany tam po rosyjsku волчий билет, "wołczij bilet"), m.in. jako zakaz zamieszkania w promieniu do 100 km od większych miast i wywołując efekt „sto pierwszego kilometra”, a także w innych krajach.
W Polsce na przykład, po wydarzeniach marcowych w 1968, niektórzy uczestniczący w nich studenci otrzymali „wilczy bilet” w postaci zakazu studiowania gdziekolwiek w Polsce (nie było wówczas z wyjątkiem Katolickiego Uniwersytetu Lubelskiego żadnych innych uczelni niepublicznych i władze komunistyczne mogły łatwo taki zakaz egzekwować). W tym samym czasie wielu obywateli polskich pochodzenia żydowskiego zmuszonych zostało do emigracji z Polski: wydano im paszporty ważne tylko w jedną stronę – na wyjazd z Polski. Podobne metody zastosowano po wprowadzeniu stanu wojennego w Polsce w 1981 wobec niektórych internowanych działaczy „Solidarności” jak i działaczy organizacji zdelegalizowanych na mocy dekretu o stanie wojennym oraz osób skazanych za „działalność antypaństwową”. Paszport ważny tylko na wyjazd z Polski – zamiast stosowanej w zwykłych paszportach tamtego okresu standardowej adnotacji "z prawem jednokrotnego przekroczenia granicy polskiej oraz powrotu" – miał podobnie brzmiącą adnotację, ale bez ostatnich dwóch wyrazów. Dodatkowo zawierał adnotację, zalecającą posiadaczowi, po dotarciu do kraju docelowego, wymianę dokumentu na tzw. paszport konsularny.

</doc>
<doc id="684872" url="https://pl.wikipedia.org/wiki?curid=684872" title="Facimiech (skały)">
Facimiech (skały)

Facimiech (783 m n.p.m.) – grupa skalnych ścian w masywie Łysiny w Pieninach Właściwych. Jest to dzikie urwisko skalne w górnej części południowo-zachodniego stoku Łysiny opadającego wprost do Dunajca. Wraz z Łysiną i Klejową Górą tworzy grupę Łysiny. Do Dunajca opada bardzo stromymi i niemal nagimi ścianami o łącznej wysokości ok. 330 m. Zbudowane są z odpornych na erozję skał wapiennych. Wcinający się w nie Dunajec tworzy tutaj Przełom Pieniński. Facimiech wraz ze szczytem Klejowej Góry tworzą wysunięty cypel, który Dunajec opływa z trzech stron tworząc kilka przełomów. Ściany Facimiecha są jedną z głównych atrakcji widokowych podczas spływu tratwami. Flisacy na ścianach Facimiecha pokazują turystom zarys sylwetki orła i zakonnicy. Związane z nimi są legendy. U podnóża Facimiecha znajduje się Ostra Skała i Grabczychy (Wyżnia i Niżnia).
Facimiech jest jednym z nielicznych w Polsce miejsc, gdzie występują rzadkie owady: "Exoprosopa cleomene" i "Raphidia ulrike" (oba znajdują się w Polskiej Czerwonej Księdze Zwierząt). W ścianach Facimiecha, dzięki ich niedostępności, uchowała się największa w Pieninach kolonia bardzo rzadkiego gatunku jałowca sawiny, unikatowe zbiorowiska mchów i stanowisko pluskwicy europejskiej. Stwierdzono też występowanie takich rzadkich w Polsce gatunków roślin, jak: kokorycz żółtawa, wiechlina styryjska, przetacznik pokrzywolistny, pajęcznica gałęzista, szczwoligorz tatarski.
Nazwa skał pochodzi od znajdującej się w pobliżu, na wysokości 480–540 m n.p.m. polany. Czasami nazwą Facimiech określany jest cały półwysep lub masyw Łysiny. W stromych ścianach Facimiecha znajduje się kilka płytkich jaskiń i grot, m.in. Jaskinia w Facimiechu. Tuż nad wodami Dunajca jest spora nyża, w której dawniej kryli się przed burzą i deszczem flisacy. Wyżej, w trudno dostępnym miejscu, znajduje się płytkie Schronisko Zakonnicy (Grota Zakonnicy).
Nie prowadzi przez niego żaden szlak turystyczny. Jest dobrze widoczny od strony Sromowiec Niżnych (wznosi się na prawo od Trzech Koron).

</doc>
<doc id="684873" url="https://pl.wikipedia.org/wiki?curid=684873" title="Hans-Ulrich Rudel">
Hans-Ulrich Rudel

Hans-Ulrich Rudel (ur. 2 lipca 1916 w Grzędach, zm. 18 grudnia 1982 w Rosenheim) – niemiecki pilot wojskowy okresu II wojny światowej, jeden z najskuteczniejszych pilotów bombowych i szturmowych, najskuteczniejszy pilot-niszczyciel czołgów wszech czasów, któremu przypisuje się zniszczenie 519 nieprzyjacielskich czołgów, a także as myśliwski z 9 potwierdzonymi zwycięstwami powietrznymi i jedyny człowiek odznaczony Krzyżem Rycerskim Krzyża Żelaznego ze Złotymi Liśćmi Dębu, Mieczami i Brylantami. Podczas 2530 lotów (światowy rekord w liczbie lotów bojowych) został trzydziestokrotnie zestrzelony. Do końca życia pozostał zwolennikiem Adolfa Hitlera i nazizmu.
Dzieciństwo i młodość.
Urodził się we wsi Mittelkonradswaldau na Dolnym Śląsku (dziś Grzędy nieopodal Wałbrzycha). Był trzecim dzieckiem luterańskiego pastora Johannesa Rudla. Odebrał surowe, protestanckie wychowanie. Był kiepskim uczniem, lecz wyróżniał się bardzo dobrą kondycją fizyczną i zamiłowaniem do sportu (m.in. trenował bieganie, narciarstwo i dziesięciobój). Wstąpił do Hitlerjugend w 1933 roku. Ukończył gimnazjum humanistyczne w Lubaniu, a po maturze w 1936 roku wstąpił do Reichsarbeitsdienst, skąd wysłano go do Luftwaffe. Szkolił się w Wildpark-Werder koło Poczdamu. W czerwcu 1938 roku trafił do jednostki bombowej w Grazu, wyposażanej w samoloty Ju-87. Nauka pilotażu nowych maszyn początkowo sprawiała Rudlowi duże trudności.
II wojna światowa.
Służbę bojową rozpoczął jako lotnik rozpoznawczy. Walczył od 1 września 1939 roku. Podczas kampanii wrześniowej wykonywał misje rozpoznawcze, latając jako obserwator z lotniska w Breslau. Fotografował polskie umocnienia, węzły komunikacyjne i dworce w Toruniu i Chełmnie oraz linie kolejową Brześć Litewski–Kowel–Łuck. Za udział w wojnie z Polską otrzymał Krzyż Żelazny II klasy. W 1940 roku został adiutantem pułkowym w 43. pułku szkoleniowym lotników z siedzibą w wiedeńskiej dzielnicy Stammersdorf. Rok później skierowano go na szkolenie pilotażu bombowców nurkujących Junkers Ju 87 "Stuka". Po szkoleniu trafił do "Sturzkampfgeschwader 2" (StG 2), skrzydła bombowców nurkujących przebazowanego na tereny okupowanej Polski w ramach przygotowań do operacji Barbarossa, inwazji na Związek Radziecki.
Zatopienie „Marata”.
21 września 1941 roku Rudel brał udział w ataku na sowiecki pancernik „Marat” z Floty Bałtyckiej zacumowany w porcie leningradzkim. Okręt został trafiony dwiema 1-tonowymi bombami przeciwpancernymi, z których jedna pochodziła z samolotu Rudla. Bomba wybuchła w pobliżu nadbudówki, co wywołało eksplozję przedniego magazynu, który zniszczył nadbudówkę i przednią część kadłuba okrętu. Zginęło 326 marynarzy, a okręt osiadł na dnie dwa dni po ataku, 23 września 1941 roku. Zatopienie „Marata” zostało przypisane Rudlowi.
Niszczyciel czołgów.
Brał udział w ofensywie na Moskwę i bitwie stalingradzkiej. Od maja 1941 do stycznia 1942 roku wykonał 500 lotów. W lutym 1943 roku odbył swój tysięczny lot, po czym został okrzyknięty bohaterem narodowym. Wkrótce potem wybrano go jako jednego z lotników przeznaczonych do służby w eksperymentalnej jednostce wyposażonej w specjalne wersje samolotów Ju 87 G, uzbrojone w działka przeciwpancerne Bordkanone 37 kal. 37 mm. W składzie tej jednostki wykonywał zadania bojowe przeciwko sowieckiej operacji kerczeńsko-eltigeńskiej. Wykonane wtedy zdjęcia z kamery umieszczonej pod skrzydłami maszyny Rudla zostały wykorzystane w kronice "Die Deutsche Wochenschau" przygotowywanej przez Ministerstwo Propagandy i Oświecenia Publicznego. W kwietniu 1943 roku został odznaczony Krzyżem Rycerskim z Liśćmi Dębu. Z tą samą jednostką wziął udział w bitwie na łuku kurskim. Tylko jednego dnia tej bitwy, 12 lipca 1943 roku, zniszczył 12 sowieckich czołgów. W październiku 1943 roku Rudel zniszczył setny czołg, za co otrzymał Miecze do swojego Krzyża Rycerskiego 25 listopada.
20 marca 1944 roku wylądował za linią frontu, aby uratować zestrzelonych, niemieckich lotników, choć zabraniał tego regulamin. Samolot nie mógł wystartować, ponieważ ugrzązł w błotnistym stepie, dlatego piloci opuścili maszynę, aby uciekać pieszo. Po przedarciu się do Dniestru, byli zmuszeni do przepłynięcia lodowatej rzeki o szerokości ok. 600 m. Trzech spośród uciekinierów przepłynęło rzekę, utonął jednak strzelec pokładowy Rudla.
29 marca 1944 roku otrzymał Brylanty do Krzyża Rycerskiego jako jeden z zaledwie 27 odznaczonych. Dekoracji dokonał osobiście Adolf Hitler, który po uroczystości wyraził kategoryczne żądanie, aby Rudel przestał latać w warunkach bojowych, bo już za życia stał się legendą, a jego śmierć miałaby negatywny wpływ na morale żołnierzy niemieckich. Rudel nie zastosował się jednak do tej sugestii, kontynuując loty do końca wojny; ze względu na jego popularność i osobistą sympatię Hitlera nie poniósł żadnych konsekwencji za tę niesubordynację. 29 grudnia 1944 roku, równolegle z awansem na pułkownika, jako jedyny człowiek w historii został odznaczony utworzonym specjalnie dla niego Krzyżem Rycerskim Krzyża Żelaznego ze Złotymi Liśćmi Dębu, Mieczami i Brylantami. Wręczenie odznaczenia nastąpiło 1 stycznia 1945. W tym czasie Hitler wypowiedział się o nim słowami: „To mógłby być kiedyś mój następca”.
8 lutego 1945 roku w okolicach Lubusza został zestrzelony i ciężko ranny. Amputowano mu prawe podudzie, jednak 4 kwietnia (lub 25 marca) powrócił z niezagojonym kikutem prawego podudzia do swojej jednostki i latał do samego końca wojny. Później, mając już protezę nogi, zniszczył jeszcze 26 czołgów. 19 kwietnia 1945 roku, dzień przed ostatnimi urodzinami Hitlera, Rudel spotkał się z führerem w "jego bunkrze" pod Kancelarią Rzeszy w Berlinie. Ostatni lot bojowy odbył 8 maja, tuż przed ogłoszeniem kapitulacji Rzeszy. Wystartował z lotniska w pobliżu Pragi w kierunku zachodnim, a następnie wylądował w Kitzingen, na terenie kontrolowanym przez wojska amerykańskie, którym się poddał. Choć władze sowieckie domagały się wydania Rudla w ich ręce, oskarżając go o zbrodnie wojenne, Amerykanie odmówili.
Podsumowanie osiągnięć.
W sumie Rudlowi przypisuje się zniszczenie 519 alianckich czołgów. Poza preferowanym Junkersem Ju 87 G, Rudel latał także na Focke-Wulfie Fw 190 przystosowanym do atakowania celów naziemnych (430 lotów bojowych). Oprócz czołgów miał potwierdzone zniszczenie ok. 800 pojazdów innego typu, 150 dział i 4 pociągów pancernych, zatopienie czterech okrętów (w tym „Marata”) oraz 70 łodzi desantowych; zbombardował też liczne mosty i linie zaopatrzenia. Rudlowi przypisywano także 51 zwycięstw powietrznych, w tym 42 myśliwce oraz 7 Iljuszynów Ił-2. Ostatecznie uznano mu tylko 9 zwycięstw.
Historycy jednak na podstawie konkretnych dni i badania dokumentów podważają obecnie liczbę podawanych przez Rudla zniszczonych czołgów, uważając ją za kilkakrotnie zawyżoną, a w konsekwencji nie można bezkrytycznie traktować także liczb innych zniszczonych celów. Podkreśla się, że co prawda meldunki Rudla były weryfikowane przez dowództwo niemieckie, jednak jednostronna weryfikacja dokonywana podczas wojny jest z natury nieprecyzyjna, a w miarę wzrostu pozycji Rudla i kreowania go na bohatera, negowanie jego meldunków stało się utrudnione.
Podczas wojny Rudel wykonał 2530 lotów bojowych, co jest rekordem świata. Został zestrzelony 32 razy (według niektórych źródeł 30 razy), ale zawsze wracał do jednostki.
Okres powojenny.
Przebywając w niewoli, trafił najpierw do Wielkiej Brytanii, a następnie do obozu jenieckiego w pobliżu Carentan (Francja). W szpitalu w Augsburgu przeszedł operację kikuta amputowanej nogi. Jego rodzina uciekła przed Armią Czerwoną i znalazła schronienie w Wuppertalu. Rudel został zwolniony z obozu w kwietniu 1946 roku. W 1948 roku trafił przez Zillertal do Włoch, a następnie drogą lotniczą z Rzymu do Buenos Aires, gdzie przybywał do 8 czerwca 1948 roku. W ucieczce z Niemiec pomogli Rudlowi przemytnicy z Tyrolu Południowego oraz austriacki biskup o sympatiach nazistowskich, Alois Hudal. Rudel używał fałszywego paszportu z Czerwonego Krzyża, wystawionego na fikcyjne nazwisko Emilio Meier.
Ameryka Południowa.
W Argentynie przez sześć lat aktywnie działał w ugrupowaniach nazistowskich. Mieszkał w Villa Carlos Paz, około 36 km miasta Kordoba, gdzie wynajmował dom i prowadził cegielnię. Tam spisał swoje wspomnienia. Zaprzyjaźnił się z późniejszym prezydentem tego kraju, Juanem Perónem, a także dyktatorem Paragwaju Alfredo Stroessnerem i "Aniołem Śmierci" Josefem Mengele. Wraz z byłym żołnierzem Waffen-SS i korespondentem wojennym Wehrmachtu, (który początkowo pracował jako kierowca Rudla). zorganizował przerzut Mengelego do Brazylii. W 1957 roku Rudel już po powrocie do Niemiec razem z Mengele udał się do Chile, by spotkać się z Walterem Rauffem, wynalazcą mobilnej komory gazowej.
Rudel utrzymywał kontakty z Wernerem Naumannem (byłym sekretarzem stanu Ministerstwa Propagandy Rzeszy). Rudel założył organizację "Kameradenwerk" („Organizacja Towarzyszy”, byłych towarzyszy broni), pomagającą nazistowskim zbrodniarzom wojennym. Wśród prominentnych członków tej organizacji znajdował się np. Ludwig Lienhardt (były oficer SS, poszukiwany przez sowiecki wywiad pod zarzutem zbrodni wojennych), Kurt Christmann (były funkcjonariusz gestapo, skazany na 10 lat za zbrodnie wojenne popełnione w Krasnodarze), Fridolin Guth (austriacki zbrodniarz wojenny), August Siebrecht (niemiecki szpieg w Chile). Organizacja Rudla utrzymywała bliski kontakt z Ante Paveliciem (przywódcą chorwackich ustaszy) Carlo Sforzą i Konstantinem von Neurathem (byłym ministrem spraw zagranicznych Rzeszy). "Kameradenwerk" przesyłał paczki żywnościowe nazistowskim zbrodniarzom uwięzionym w Europie, w tym Rudolfowi Heßowi i Karlowi Dönitzowi. Organizacja Rudla wspierała ich również finansowo, opłacając prawników. Mimo braku nogi prowadził aktywne życie – uprawiał wspinaczkę, jeździł na nartach, grał w tenisa. Z pomocą Peróna Rudel uzyskał intratne kontrakty z brazylijskim wojskiem. Był aktywnym doradcą wojskowym i prowadził handel bronią z boliwijskim reżimem, Augusto Pinocheta w Chile i Alfredo Stroessnera w Paragwaju.
Po puczu wojskowym znanym jako "rewolucja wyzwoleńcza" w 1955 roku w Argentynie, kończącym drugą kadencję prezydencką Peróna, Rudel został zmuszony do opuszczenia Argentyny i przeniósł się do Paragwaju. Występował tam jako zagraniczny przedstawiciel kilku niemieckich firm, w tym Salzgitter AG, Dornier, Focke-Wulf, Messerschmitt, Siemens i Lahmeyer International. Doświadczenia Rudla zostały wykorzystane do opracowywania samolotu A-10 Thunderbolt II.
Handel bronią.
Do RFN Rudel wrócił w 1953 roku, gdzie od razu wstąpił do Niemieckiej Partii Rzeszy ("Deutsche Reichspartei") i jako czołowy kandydat tej partii kandydował do Bundestagu. Nie został jednak wybrany. Po powrocie z emigracji nadal wykorzystywał zdobyte tam oraz w czasie wojny kontakty do handlu bronią. Według historyka Petera Hammerschmidta, w aktach niemieckiej Federalnej Służby Wywiadowczej (BND), jak również amerykańskiej Centralnej Agencji Wywiadowczej (CIA), istnieją informacje o działalności firmy „Merex”, która blisko współpracowała z byłymi członkami SS i partii nazistowskiej, w tym z Rudlem. W 1966 roku Merex, reprezentowana przez Waltera Drücka, byłego "Generalmajora" w biurze Wehrmachtu i BND i wspomagana przez kontakty Rudla i Willema Sassena. Sassen sprzedawał odrzucony sprzęt Bundeswehry kilku dyktatorom w krajach Ameryki Łacińskiej. Rudel, według Hammerschmidta pomagał w nawiązaniu kontaktu między Merexem i Friedrichem Schwendem, byłym członkiem Głównego Urzędu Bezpieczeństwa Rzeszy i był zaangażowany w operację Bernhard. Schwend, według Hammerschmidta, miał bliskie powiązania ze służbami wojskowymi Peru i Boliwii. We wczesnych latach sześćdziesiątych Rudel, Schwend i Klaus Barbie założyli firmę o nazwie „La Estrella” (gwiazda), która zatrudniała wielu byłych oficerów SS, którzy uciekli do Ameryki Łacińskiej. Rudel, poprzez La Estrella, był również w kontakcie z Otto Skorzenym, który miał własną sieć byłych oficerów SS i Wehrmachtu.
Afera Rudla i inne skandale medialne.
W październiku 1976 roku Rudel nieumyślnie wywołał łańcuch wydarzeń, który przeszedł do historii jako "Afera Rudla". W trakcie spotkania weteranów 51 Skrzydła Rozpoznawczego ("Aufklärungsgeschwader 51") "Immelmann" w bazie lotniczej w Bremgarten koło Fryburga zamierzał podpisywać swoje książki, w których nie krył uwielbienia dla Hitlera. Sekretarz Stanu w Federalnym Ministerstwie Obrony, Hermann Schmidt, obawiając się, że Rudel dopuści się propagowania nazizmu, odmówił zgody na organizację spotkania. Gen. Walter Krupinski, były pilot myśliwski II wojny światowej, as z liczbą 197 zwycięstw powietrznych, wystąpił w obronie Rudla, wstawiając się za nim u Gerharda Limberga, ówczesnego dowódcy Luftwaffe. Limberg ostatecznie umożliwił Rudlowi spotkanie autorskie w bazie lotniczej. Rudel podpisał kilka książek, powstrzymując się od jakichkolwiek oświadczeń politycznych.
Walter Krupinski oraz jego zastępca gen. Karl Heinz Franke w wywiadzie z dziennikarzami po spotkaniu autorskim Rudla afiszowali się znajomością z nim. Neonazistowskie poglądy Rudla przedstawili w opozycji do kariery politycznej przywódcy zachodnioniemieckich socjaldemokratów Herberta Wehnera, który był członkiem Niemieckiej Partii Komunistycznej w latach 30., a podczas II wojny światowej mieszkał w Moskwie i rzekomo uczestniczył w tajnych operacjach NKWD. Ponadto lotnicy określili Wehnera ekstremistą, a Rudela opisali jako honorowego człowieka. Na wieść o tej wypowiedzi i bezkrytycznym przyjmowaniu poglądów Rudla doszło do skandalu, w wyniku którego federalny minister obrony Georg Leber nakazał obu generałom przejść na wcześniejszą emeryturę od 1 listopada 1976 roku. Decyzja ministra Lebera, członka Partii Socjaldemokratycznej Niemiec (SPD) został poddana ostrej krytyce ze strony opozycyjnej Unii Chrześcijańsko-Demokratycznej (CDU), a skandal przyczynił się do odejścia ministra na początku 1978 roku.
Echem "Afery Rudla" odbiła się debata niemieckiego Bundestagu z 3 lutego 1977 roku oraz ogólnonarodowa dyskusja na temat wojskowych tradycji Niemiec, którą nowy federalny minister obrony Hans Apel zakończył wprowadzeniem „Wytycznych dla zrozumienia i kultywowania tradycji” 20 września 1982 roku.
Podczas Mistrzostw Świata w Piłce Nożnej 1978 w Argentynie Rudel odwiedził niemiecką drużynę piłkarską w obozie treningowym. Niemieckie media skrytykowały niemiecki Związek Piłki Nożnej i przedstawiły wizytę Rudla w kontekście sympatyzowania z dyktaturą wojskową rządzącą Argentyną po zamachu stanu w 1976 roku.
W 1977 roku Rudel został rzecznikiem Niemieckiej Unii Ludowej, skrajnie nacjonalistycznej partii politycznej.
Życie prywatne i śmierć.
Był abstynentem i unikał palenia papierosów. Był żonaty trzy razy, wszystkie jego wybranki miały na imię Ursula. Podczas urlopu na początku 1942 roku ożenił się po raz pierwszy z Ursulą przezywaną „Hanne”, z którą miał dwóch synów, Hansa-Ulricha i Siegfrieda. Para rozwiodła się w 1950 roku. Według „Der Spiegla” powodem rozpadu małżeństwa było sprzedanie przez Ursulę Rudel niektórych z odznaczeń męża, w tym Krzyża Rycerskiego Krzyża Żelaznego ze Złotymi Liśćmi Dębu, Mieczami i Brylantami pewnemu amerykańskiemu kolekcjonerowi, oraz odmowa emigracji wraz z mężem do Argentyny. 27 marca 1951 roku „Der Spiegel” opublikował jej oświadczenie w sprawie sprzedaży odznaczeń. Rudel poślubił swoją drugą żonę, również o imieniu Ursula, z domu Daemisch, w 1965 roku. Z tego małżeństwa urodził się w 1969 roku jego trzeci syn, Christoph. Rok później, 26 kwietnia 1970 roku Rudel przeżył udar mózgu. Siedem lat później ożenił się po raz trzeci z Ursulą Bassfeld.
W wyniku kolejnego udaru Rudel zmarł w Rosenheim 18 grudnia 1982 roku i został pochowany w Dornhausen 22 grudnia. Podczas ceremonii pogrzebowej dwa samoloty F-4 Phantom II w barwach Bundeswehry (Luftwaffe) wykonały przelot nad miejscem jego pochówku. Mimo że miejscowość Dornhausen znajduje się w pasie powietrznym regularnie wykorzystywanym przez wojskowe samoloty, dowództwo Bundeswehry zaprzeczyło wydaniu polecenia przelotu nad cmentarzem w czasie pogrzebu. Atmosferę skandalu dodatkowo podsycił fakt, że podczas ceremonii sfotografowano czterech żałobników wykonujących hitlerowskie pozdrowienie, czego zabrania współczesne niemieckie prawo. Federalny minister obrony Manfred Wörner oświadczył, że lot samolotów miał charakter treningowy i nie miał związku z ceremonią.
Spuścizna.
Po śmierci popularność Rudla wzrosła, szczególnie w kręgach niemieckiej skrajnej prawicy. Przywódcy Niemieckiej Unii Ludowej (DVU), założyli "Ehrenbund Rudel – Gemeinschaft zum Schutz der Frontsoldaten" (Federacja Honorowa im. Rudla – Wspólnota dla Ochrony Żołnierzy Frontowych), w czasie przyjęcia zorganizowanego ku pamięci Rudla w 1983 roku. Brytyjski pisarz i publicysta David Irving, znany z negowania Holocaustu, został uhonorowany w czerwcu 1985 roku nagrodą "Hans-Ulrich-Rudel-Award".
Publikacje i poglądy.
Rudel był otwarcie zwolennikiem Adolfa Hitlera i nazizmu, którym pozostał do końca życia. Według redaktora naczelnego „Die Zeit”, Josefa Müllera-Mareina, miał egocentryczne usposobienie. W swoich przemówieniach politycznych uzurpował sobie prawo do występowania w imieniu większości, jeśli nie wszystkich, byłych żołnierzy niemieckich II wojny światowej. Ponadto otwarcie i ostro krytykował aliantów zachodnich za to, że nie poparli Niemiec w wojnie przeciwko Związkowi Radzieckiemu. Polityczna postawa Rudla odsunęła go od dawnych towarzyszy broni, przede wszystkim od jego wieloletniego tylnego strzelca, Ernsta Gadermanna.
Rudel był autorem kilku książek, w których opisał swoje wspomnienia i dokonania wojenne. Pierwsze trzy ukazały się w Argentynie, w języku niemieckim. Wydawcą pierwszej był Dürer-Verlag, który opublikował także szereg wspomnień autorstwa byłych nazistów i ich współpracowników zbiegłych do Argentyny. Wśród korektorów wczesnych książek Rudla znalazł się m.in. Wilfred von Oven (osobisty adiutant prasowy Josepha Goebbelsa i Ericha Naumanna). Publikacja pierwszych książek Rudla wywołała ostrą dyskusję w Niemczech, gdyż Rudel otwarcie popierał w nich politykę nazistowską, z powodu czego żadne wydawnictwo w Niemczech nie zdecydowało się na ich wydanie w kraju. Dopiero kolejne książki Rudla ukazywały się w Niemczech po jego powrocie, równoległe z tłumaczeniami (m.in. na język angielski, francuski i polski), opatrzone w komentarze historyków lub przedmowy i posłowia innych autorów.
W książce "Dolchstoß oder Legende?" Rudel forsował tezę, jakoby wojna nazistowskich Niemiec z ZSRR była „wojną obronną” oraz „krucjatą wobec całego świata”.

</doc>
<doc id="684876" url="https://pl.wikipedia.org/wiki?curid=684876" title="Alex Song">
Alex Song

Alexandre Dimitri Song Billong (ur. 9 września 1987 w Douali) – kameruński piłkarz występujący na pozycji pomocnika, zawodnik Arta/Solar7. W latach 2005–2014 reprezentant Kamerunu.
Życiorys.
Jego stryjem jest piłkarz Rigobert Song. Pochodzi on z rodziny wielodzietnej – ma 17 sióstr i 10 braci.
Kariera klubowa.
W sezonie 2003/2004 był podstawowym zawodnikiem francuskiego klubu SC Bastia, kiedy to wystąpił w 32 meczach. Po zakończeniu rozgrywek jego sprowadzeniem były zainteresowane m.in.: Inter Mediolan, Juventus, Manchester United, Middlesbrough F.C. i Olympique Lyon. W czerwcu 2006 podpisał kontrakt z Arsenalem, w którym przebywał wcześniej na wypożyczeniu (2005–2006). W Premier League zadebiutował 19 września 2005 na stadionie Arsenal Stadium (Londyn, Anglia) w wygranym 2:0 spotkaniu z Evertonem, wchodząc na boisko z ławki rezerwowych. Pierwszą bramkę zdobył w zakończonym zwycięstwem 6:3 meczu z Liverpoolem. Zimą 2007 piłkarz został na pół roku wypożyczony do Charlton Athletic. Latem 2012 roku Arsenal osiągnął porozumienie z hiszpańską Barceloną dotyczące sprzedaży Songa. W latach 2014–2016 grał na wypożyczeniu w West Ham United. W lipcu 2016 roku definitywnie odszedł z Barcelony do rosyjskiego klubu Rubin Kazań.
14 sierpnia 2018 został zawodnikiem szwajcarskiego klubu FC Sion z Swiss Super League. 20 marca 2020 dostał wypowiedzenie umowy ze skutkiem natychmiastowym wraz z ośmioma innymi piłkarzami: Ermirem Lenjani, Xavierem Kouassi, Mickaëlem Facchinetti, Biramą Ndoye, Johanem Djourou, Pajtim Kasami, Seydou Doumbia i Christianem Zock.
7 listopada 2020 podpisał kontrakt z dżibutyjskim klubem Arta/Solar7 z Djibouti Premier League.
Kariera reprezentacyjna.
Song grał w młodzieżowej kadrze Francji i Kamerunu. Ostatecznie zdecydował się reprezentować afrykański kraj. W seniorskiej reprezentacji Kamerunu zadebiutował 15 listopada 2005 na stadionie Stade Pierre Pibarot (Alès) w zremisowanym 0:0 meczu towarzyskim przeciwko Maroku. Został powołany na Puchar Narodów Afryki, gdzie 22 stycznia 2008 zaliczył występ w przegranej 2:4 potyczce z Egiptem. 6 stycznia 2015 ogłosił zakończenie kariery reprezentacyjnej.

</doc>
<doc id="684879" url="https://pl.wikipedia.org/wiki?curid=684879" title="Byumba">
Byumba

Byumba – miasto w Rwandzie, około 60 km na północ od Kigali, ośrodek administracyjny Prowincji Północnej oraz dystryktu Gicumbi. Około 34,5 tys. mieszkańców.
W mieście rozwinął się przemysł mleczarski oraz materiałów budowlanych.

</doc>
<doc id="684880" url="https://pl.wikipedia.org/wiki?curid=684880" title="Kigali (ujednoznacznienie)">
Kigali (ujednoznacznienie)

Dawne prefektury:

</doc>
<doc id="684882" url="https://pl.wikipedia.org/wiki?curid=684882" title="Butare">
Butare

Butare (do 1962 "Astrida") – miasto w południowej Rwandzie, w Prowincji Południowej, stolica dystryktu Huye. 50 220 mieszkańców (2012). Czwarte pod względem liczby mieszkańców miasto kraju. W Butare działał Narodowy Uniwersytet Rwandy, założony w 1963 roku. Miasto jest siedzibą katolickiej diecezji.

</doc>
<doc id="684883" url="https://pl.wikipedia.org/wiki?curid=684883" title="Broń sieczno-kolna">
Broń sieczno-kolna

Broń sieczno-kolna (tnąco-kłująca) – broń biała łącząca w sobie cechy broni siecznej i kolnej, umożliwiająca równie ergonomiczne zadawanie cięć jak i pchnięć. Umożliwia to odpowiednia budowa głowni (np. miecz) lub połączenie jej kilku rodzajów na jednym drzewcu (np. halabarda). 
W szermierce sportowej.
W szermierce sportowej pchnięcie polega na osadzeniu końca broni na ważnym polu trafienia przeciwnika. Cięcie zadawane jest poprzez zetknięcie się ostrza lub tylca klingi z ważnym polem trafienia przeciwnika. W szermierce sportowej tylko jedna z trzech broni, szabla, jest bronią sieczno-kolną. Pozostałe dwie, floret i szpada, tworzą dziedzinę szermierki znaną jako szermierka kolna.

</doc>
<doc id="684884" url="https://pl.wikipedia.org/wiki?curid=684884" title="Królówka (Orzesze)">
Królówka (Orzesze)

Królówka (niem. "Kralowka" czes. "Kralovka") – mała dzielnica Orzesza położona w południowej części miasta. Ze wszystkich stron otoczona lasami.
Historia.
Według późnej polskiej legendy nazwa wsi pochodzi od traktu, którym król Jan III Sobieski szedł pod Wiedeń (kral - król). W rzeczywistości jednak trakt miał miejsce w zupełnie innym miejscu, na Górnym Śląsku przechodził przez Tarnowskie Góry, Racibórz i Opawę. Osada powstała w XIII lub XIV w. Do 1720 r. należała do rodu Woszczyckich, potem była już częścią gminy Woszczyce. Od 1782 r. Woszczyce były własnością barona Ludwika von Ruesch, potem nabyta przez von Sack'a, a następnie pułkownika Andrzeja Witowskiego, po nim przejęta w 1836 r. przez przemysłowca Franza von Wincklera.
Transport.
Dzielnica znajduje się w pobliżu 81 drogi krajowej nr 81, jednak droga nie przechodzi przez nią.
Podczas plebiscytu w 1921 r. zdecydowanie zwyciężyła tutaj opcja polska - głosowało za nią 151 osób, natomiast za Niemcami tylko 4.

</doc>
<doc id="684885" url="https://pl.wikipedia.org/wiki?curid=684885" title="Gisenyi">
Gisenyi

Gisenyi – miasto w północno-zachodniej Rwandzie, w Prowincji Zachodniej, w dystrykcie Rubavu, położone nad jeziorem Kiwu. 136 830 mieszkańców (2012). Drugie pod względem liczby mieszkańców miasto kraju.

</doc>
<doc id="684888" url="https://pl.wikipedia.org/wiki?curid=684888" title="Charles Moore (1. markiz Drogheda)">
Charles Moore (1. markiz Drogheda)

Charles Moore (ur. 29 czerwca 1730, zm. 22 grudnia 1822) – brytyjski arystokrata, wojskowy i polityk, syn Edwarda Moore’a, 5. hrabiego Drogheda i lady Sarah Ponsonby, córki 1. hrabiego Bessborough. Pochodził z Irlandii. W 1758 r., po śmierci ojca, odziedziczył tytuł hrabiego Drogheda. W latach 1764–1765 był głównym sekretarzem Irlandii. Przez 4 lata, od 1776 r., zasiadał w Izbie Gmin jako deputowany z okręgu Horsham. W 1791 r. został markizem Drogheda i zasiadł w Izbie Lordów. Był marszałkiem polnym British Army, kawalerem Orderu Św. Patryka (od 1783 r.) oraz członkiem Tajnej Rady.
15 lutego 1766 r. poślubił lady Anne Seymour-Conway (1 sierpnia 1744 – 4 listopada 1784), córkę Francisa Seymour-Conwaya, 1. markiza Hertford i lady Isabelli FitzRoy, córki 2. księcia Grafton. Charles i Anne mieli razem dwóch synów i trzy córki:

</doc>
<doc id="684889" url="https://pl.wikipedia.org/wiki?curid=684889" title="First Canadian Place">
First Canadian Place

First Canadian Place - wieżowiec w Toronto, w Kanadzie o wysokości 355 m. Budynek stoi w dzielnicy Financial District i został otwarty w 1975.

</doc>
<doc id="684890" url="https://pl.wikipedia.org/wiki?curid=684890" title="Krasnodrzewowate">
Krasnodrzewowate

Krasnodrzewowate, czerwikowate ("Erythroxylaceae" Kunth in Humb.) – rodzina roślin okrytonasiennych z kladu różowych. Skupia około 240 gatunków zgrupowanych w czterech rodzajach, z czego ogromna większość (230) należy do rodzaju krasnodrzew "Erythroxylum". Rośliny z tej rodziny to krzewy i drzewa występujące w strefie klimatu równikowego. Centra największego zróżnicowania to Ameryka Południowa i Madagaskar. Liście dwóch gatunków krasnodrzewów, pospolitego "E. coca" oraz "E. novogranatense", są od tysięcy lat stosowane w Ameryce Południowej ze względu na ich działanie stymulujące. Ich żucie pozwala przezwyciężyć głód i zmęczenie oraz ułatwia przebywanie na dużych wysokościach. Za właściwości odpowiada alkaloid – kokaina, poza tym liście są bogate w minerały i witaminy. Używa się ich także w formie naparów. W Państwie Inków służyły także jako środek płatniczy. W XIX wieku spopularyzowane zostały produkty bazujące na liściach krasnodrzewów (cukierki, ciastka, papierosy, napoje, w tym Coca-Cola). Ze względów medycznych zdelegalizowano i wycofano z rynku produkty zawierające kokainę do 1906 roku, choć ekstrakty z liści krasnodrzewów, już bez alkaloidu wciąż są używane. Czysta kokaina pozyskiwana z liści używana jest nielegalnie jako narkotyk skutkując dużymi problemami społecznymi, politycznymi i ekonomicznymi w wielu krajach. "E. vaccinifolium" używany jest w Brazylii jako afrodyzjak. Drewno różnych gatunków krasnodrzewów i przedstawicieli rodzaju "Nectaropetalum" ma walory użytkowe ze względu na dużą twardość i trwałość.
Systematyka.
W dawniejszych systemach klasyfikacyjnych rodzina uznawana była za blisko spokrewnioną z lnowatymi "Linaceae" na podstawie podobieństwa budowy liści i nasion. Analizy molekularne i chemiczne wskazują jednak na bliskie (siostrzane) pokrewieństwo z korzeniarowatymi ("Rhizophoraceae").
Rodzina siostrzana dla korzeniarowatych ("Rhizophoraceae") w obrębie obszernego rzędu malpigiowców ("Malpighiales").

</doc>
<doc id="684895" url="https://pl.wikipedia.org/wiki?curid=684895" title="Musoma">
Musoma

Musoma – miasto w północnej Tanzanii, nad Jeziorem Wiktorii, ośrodek administracyjny regionu Mara. Miasto liczy około 135 tys. mieszkańców. W mieście znajduje się port lotniczy Musoma.

</doc>
<doc id="684899" url="https://pl.wikipedia.org/wiki?curid=684899" title="Spółgłoska międzyzębowa">
Spółgłoska międzyzębowa



</doc>
<doc id="684900" url="https://pl.wikipedia.org/wiki?curid=684900" title="Mwanza">
Mwanza

Mwanza – miasto w północno-zachodniej Tanzanii, nad Jeziorem Wiktorii, ośrodek administracyjny regionu Mwanza. Około 850 tys. mieszkańców. Drugie pod względem wielkości miasto kraju.
Transport.
W Mwanzie kończy bieg jedna z odnóg centralnej linii kolejowej. Na trasie prowadzony jest ruch pasażerski do Dar es Salaam.

</doc>
<doc id="684901" url="https://pl.wikipedia.org/wiki?curid=684901" title="Zawiść (Orzesze)">
Zawiść (Orzesze)

Zawiść – dzielnica Orzesza.
Historia.
Pierwsza udokumentowana informacja o Zawiści, wiosce rycerskiej pochodzi z 1574 r., kiedy Wawrzyniec Trach odkupił wieś od Jerzego Orzeskiego, chociaż można również dopuścić, że wymieniona przez Jana Raciborskiego wśród wiosek przekazywanych żonie, księżnej Helenie nazwa "Czawsch", dotyczy Zawiści i wówczas należałoby czas powstania wioski cofnąć co najmniej o sto lat. Następnym wzmiankowanym panem Zawiści był Krzysztof Fragstein (1653). W 1715 r. właścicielem był Karol Aleksander Holly, a potem Zawadzcy, Właściciele Gardawic. Od 1852 r. wioskę posiadali po kolei: Witowski, Micke, Hegenscheid i poprzez małżeństwo Fryderyk Penner. Ten ostatni władał Zawiścią do zakończenia I wojny światowej. W 1921 r. majątek został rozparcelowany. W 1921 r. podczas plebiscytu 199 osób głosowało za Polską, a 99 za Niemcami.
W 1780 r. zarejestrowano w Zawiści 5 gospodarstw i 50 mieszkańców, a w 1891 r. żyło już tutaj 500 ludzi.
W 1896 r. Przygotowano pomieszczenia na szkołę i od tego czasu Zawiść oddzielono od szkoły w Gardawicach. Budynek z cegły, kryty dachówką powstał w 1907 r. Po wojnie w 1965 r. postawiono drugą, obszerną szkołę, która służy do dzisiaj.
W Zawiści istniała od 1733 do 1914 r. huta szkła "Ernestyna". Również w pierwszej połowie XVIII w. wybudowano pałac, a nieco później obok zabudowania gospodarcze folwarku. W tym czasie działały w wiosce 2 cegielnie i jedna kopalnia.
W 1981 r. postawiono w Zawiści kościółek poświęcony św. Janowi Chrzcicielowi, zaś w następnym roku utworzono tu parafię.
1 września 1939 Niemcy rozstrzelali we wsi 7 osób (w tym trzech studentów z Warszawy. 3 września 1939 w egzekucji śmierć poniosło 4 mieszkańców (zidentyfikowano 2).
Transport.
W Zawiści znajduje się skrzyżowanie drogi krajowej nr 81 oraz drogi wojewódzkiej nr 926. Przez Zawiść przechodzi także linia kolejowa Orzesze Jaśkowice - Tychy.

</doc>
<doc id="684902" url="https://pl.wikipedia.org/wiki?curid=684902" title="Baszta Giedymina">
Baszta Giedymina

Baszta Giedymina (lit. "Gedimino pilies bokštas") – baszta zachodnia Zamku Górnego w Wilnie, który wzniesiono w stylu gotyckim na Górze Giedymina w 1409 za panowania księcia Witolda (dlatego wiązanie wieży z Giedyminem nie jest ścisłe). Murowany zamek z trzema basztami zastąpił drewnianą warownię, która istniała już w XIV wieku za panowania Giedymina. W roku 1419 zamek spłonął, lecz został odbudowany. Od czasów Aleksandra Jagiellończyka w Zamku Górnym mieściła się ludwisarnia, a w lochach więzienie. Zygmunt II August odnowił zamek, w którym umieścił swoją bibliotekę. W latach 1655 - 1661 zamek okupowali Rosjanie. Z biegiem czasu popadł w ruinę. Do naszych czasów zachowała się jedynie wieża, zwaną Basztą Giedymina. W 1830 na ocalałym zrębie baszty zbudowano drewnianą nadbudówkę na telegraf optyczny, którą usunięto około 1930 roku. W latach 1938–1939 polscy konserwatorzy zabezpieczyli wieżę w celu przeprowadzenia renowacji i odtworzyli trzecią murowaną kondygnację. W dniu 20 września 1939 roku Rosjanie zrzucili z wieży polską flagę i pozwolili 27 października wywiesić zamiast niej flagę litewską. Około godziny 11 w dniu 13 lipca 1944 roku po Operacji Ostra Brama, w trakcie której wypędzono Niemców z Wilna, żołnierze AK pchor. Jerzy Jensz „Krepdeszyn” i kpr. Artur Rychter „Zan”, zawiesili na wieży biało-czerwoną flagę, którą jednak szybko usunęli nowi okupanci wywieszając flagę czerwoną. W trakcie działań wojennych częściowo zniszczona została najwyższa, trzecia, kondygnacja. W czasach Litewskiej SRR kolejny remont wieży przeprowadzono w latach 1948–1950. Od 1990 roku na szczycie wieży powiewa flaga Litwy.
Muzeum Zamku Górnego.
Od 1960 w Wieży Giedymina mieści się Muzeum Zamku Górnego, w którym można obejrzeć schemat bitwy pod Grunwaldem, krzyżackie sztandary i popiersie księcia Witolda, wykonane w brązie przez Vincasa Grybasa. W muzeum zgromadzono również hełmy, kolczugi, zbroje, miecze i muszkiety oraz armaty i kule armatnie. Znajdują się w nim również makiety wileńskich zamków, fotokopie grafik Franciszka Smuglewicza oraz panoramiczny plan miasta z roku 1576. Na najwyższym piętrze mieści się taras obserwacyjny, z którego można podziwiać panoramę miasta, w tym śródmieście i Pohulankę oraz widok na Wilję z przedmieściami Śnipiszki i Tuskulanum.

</doc>
<doc id="684903" url="https://pl.wikipedia.org/wiki?curid=684903" title="Bukoba">
Bukoba

Bukoba – miasto w północno-zachodniej Tanzanii, nad Jeziorem Wiktorii, w pobliżu granicy z Ugandą, ośrodek administracyjny regionu Kagera. Około 90 tys. mieszkańców.
W mieście rozwinął się przemysł spożywczy.

</doc>
<doc id="684905" url="https://pl.wikipedia.org/wiki?curid=684905" title="Gostudz">
Gostudz

Gostudz (kaszb. "Gòstudz") – osada kaszubska w Polsce położona w województwie pomorskim, w powiecie człuchowskim, w gminie Człuchów. 
Niewielka osada nad prawym brzegiem jeziora "Gostudno, zwanego także Gostyńskim", jest częścią składową sołectwa Polnica.
W latach 1975–1998 miejscowość administracyjnie należała do województwa słupskiego.

</doc>
<doc id="684906" url="https://pl.wikipedia.org/wiki?curid=684906" title="Bob Klose">
Bob Klose

Rado „"Bob"” Klose (ur. w 1945 w Cambridge) – brytyjski muzyk i fotograf.
Bob Klose był jednym z członków zespołu Pink Floyd, który grał na gitarze oraz śpiewał. Opuścił zespół przed wydaniem pierwszego singla – "Arnold Layne" na rzecz pracy jako fotograf. Strona grupy na Facebooku wymienia go jako oficjalnego członka zespołu.
W 2006 wystąpił gościnnie na solowym albumie Davida Gilmoura – "On an Island", a w 2015 na "Rattle That Lock".

</doc>
<doc id="684907" url="https://pl.wikipedia.org/wiki?curid=684907" title="Bodelshausen">
Bodelshausen

Bodelshausen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład wspólnoty administracyjnej Mössingen. Leży w Jurze Szwabskiej, ok. 15 km na południowy zachód od Tybingi.
Współpraca.
Miejscowości partnerskie:

</doc>
<doc id="684908" url="https://pl.wikipedia.org/wiki?curid=684908" title="Sumbawanga">
Sumbawanga

Sumbawanga – miasto w południowo-zachodniej Tanzanii, u podnóża gór Mbizi, ośrodek administracyjny regionu Rukwa. Około 100 tys. mieszkańców.

</doc>
<doc id="684909" url="https://pl.wikipedia.org/wiki?curid=684909" title="Zazdrość (Orzesze)">
Zazdrość (Orzesze)

Zazdrość (niem. "Zasdrose") – sołectwo Orzesza położona na jego zachodnim krańcu. Od północy sąsiaduje z Zawadą od wschodu z Gardawicami, od południa z Woszczycami, od zachodu z gminą Czerwionka-Leszczyny.
Historia.
Powstanie Zazdrości jest związane z edyktem króla pruskiego Fryderyka o kolonizacji Śląska (1773) – założona została przez właściciela Zawady von Kalkreutha. Podczas plebiscytu w 1921 r. 222 osoby głosowały za Polską, a 50 za Niemcami.
W 1970 r. wybudowano szkołę podstawową, która działa do dziś. 
Zazdrość należała niegdyś do parafii w Woszczycach, a w wiosce istniała jedynie kaplica, w której nabożeństwa odprawiane były przez dojeżdżającego księdza. Od 2001 r. w Zazdrości działa parafia Miłosierdzia Bożego.
Transport.
Miejscowość położona jest wzdłuż drogi łączącej centrum Orzesza z drogą krajową nr 81.
Sport.
W 1925 roku w miejscowości powstał regionalny oddział Polskiego Towarzystwa Gimnastycznego „Sokół”. Prezesem organizacji był Emil Kujawski, a naczelnikiem Brunon Kopiec. W 1937 roku prezesem organizacji był Józef Kotula, sekretarzem Norbert Chwałek, a skarbnikiem oraz naczelnikiem Piotr Kubica.

</doc>
<doc id="684911" url="https://pl.wikipedia.org/wiki?curid=684911" title="Songea">
Songea

Songea – miasto w południowej Tanzanii, na wschód od jeziora Niasa, ośrodek administracyjny regionu Ruvuma. Około 154 tys. mieszkańców. W latach 1905 a 1907 miasto było centrum oporu Afrykiw czasie Powstania Maji-Maji w Niemieckiej Afryce Wschodniej. w 1906 roku wielki wojownik Ngoni potomek przodków Shona, został powieszony w czasie tłumienia buntu Maji Maji.Pomimo że Songea nie dostał kary śmierci, domagał się by być powieszony razem z innymi przywódcami buntu. Po II wojnie światowej obszar ten został oznaczony do szybkiego rozwoju rolnictwa. W czasie wojny wyzwoleńczej z Mozambikiem obszar miasta był strefą zamkniętą, mimo to miasto doświadczyło ataków portugalskich sił powietrznych. Administracyjnie region Ruvuma posiada cztery dzielnice: Songea, Mbinga, Namtumbo i Tunduru. Istnieją cztery rady powiatów i jedna rada gminy.
W mieście rozwinął się przemysł spożywczy oraz drzewny.

</doc>
<doc id="684912" url="https://pl.wikipedia.org/wiki?curid=684912" title="Mościska (Orzesze)">
Mościska (Orzesze)

Mościska (niem. "Moscisk") – dzielnica Orzesza.
Historia.
Nazwa Mościska wywodzi się od nieistniejącego już stawu Mostowiska. Po raz pierwszy wymieniona w dokumentach w 1599 r., jej właścicielem był Jan Trach. Pod koniec XVIII w. działał tu młyn i huta szkła. Kolejna huta powstała w 1863 r. z inicjatywy Wojciecha Czardybona.
Przy ul. Modrzewiowej znajduje się zabytkowa kapliczka pod wezwaniem św. Urbana. Kapliczka została wybudowana w ok. 1805 r.
Do czasu wybudowania szkoły w 1882 r. dzieci uczyły się w szkole w dzielnicy Gardawice. W 1968 r. wybudowano nowy budynek szkolny, który funkcjonuje do dziś jako Szkoła Podstawowa nr 8 im. Bolesława Chrobrego.
Transport.
Dzielnica znajduje się w pobliżu drogi krajowej nr 81.

</doc>
<doc id="684913" url="https://pl.wikipedia.org/wiki?curid=684913" title="Tolanaro">
Tolanaro



</doc>
<doc id="684914" url="https://pl.wikipedia.org/wiki?curid=684914" title="Iringa">
Iringa

Iringa – miasto w południowej Tanzanii, na wysokości 1600 metrów ponad doliną Little Rauha, ośrodek administracyjny regionu Iringa. Około 113 tys. mieszkańców.

</doc>
<doc id="684915" url="https://pl.wikipedia.org/wiki?curid=684915" title="Ofterdingen">
Ofterdingen

Ofterdingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga, wchodzi w skład wspólnoty administracyjnej Mössingen. Leży nad rzeką Schteinlach, ok. 10 km na południe od Tybingi, przy drodze krajowej B27.

</doc>
<doc id="684916" url="https://pl.wikipedia.org/wiki?curid=684916" title="Singida">
Singida

Singida – miasto w środkowej Tanzanii, na północny zachód od Dodomy, ośrodek administracyjny regionu Singida. Około 120 tys. mieszkańców.

</doc>
<doc id="684919" url="https://pl.wikipedia.org/wiki?curid=684919" title="Zdrawko Łazarow">
Zdrawko Łazarow

Zdrawko Iwanow Łazarow (, ur. 20 lutego 1976 w Gabrowie) – bułgarski piłkarz, grający na pozycji ofensywnego pomocnika. W 2016 roku zakończył karierę piłkarską.
Życiorys.
Karierę rozpoczął w Łokomotiwie Płowdiw, ale szybko przeniósł się do CSKA Sofia, gdzie w sezonie 1996/1997 wywalczył mistrzostwo kraju. Później był zawodnikiem Lewskiego Sofia i Sławii Sofia. W latach 2000−2008 występował w Turcji. Następnie trafił do Szynnika Jarosław. W późniejszym okresie występował w Czerno More Warna oraz ponownie w Łokomotiwie Płowdiw i Sławii Sofia. Jego ostatnim klubem był PFK Montana.
W 2003 roku zadebiutował w reprezentacji Bułgarii, a rok później znalazł się w kadrze na mistrzostwa Europy.

</doc>
<doc id="684925" url="https://pl.wikipedia.org/wiki?curid=684925" title="Morogoro">
Morogoro

Morogoro – miasto we wschodniej Tanzanii, u stóp gór Uluguru; ośrodek administracyjny regionu Morogoro. Około 315 tys. mieszkańców. Ośrodek przemysłu spożywczego; przerobu sizalu; centrum handlowe regionu uprawy kawy; wyższa szkoła rolnicza; seminaria duchowne; lotnisko.
Informacje ogólne.
Morogoro jest znaczącym ośrodkiem rolniczym w regionie. Siedzibę w mieście ma Uniwersytet Rolniczy Sokoine. W mieście przebywają misjonarze chrześcijańscy. Morogoro posiada kilka szkół i szpitali. Miasto jest siedzibą Centrum Amani, które pomaga ponad 3400 osobom niepełnosprawnym z okolicznych terenów.
Transport.
Morogoro obsługiwane jest przez lokalną stację kolejową. Miasto posiada komunikację miejską w postaci publicznych autobusów „dala dala”.
Zaopatrzenie w wodę.
Osiemdziesiąt procent wody pochodzi z tamy Mindu Dam na rzece Ngerengere. Jej budowa rozpoczęła się w 1978 roku i wywołała wiele kontrowersji wśród lokalnej społeczności.
Klimat.
"Źródło: Weatherbase"
Edukacja.
W Morogoro znajduje się kampus Uniwersytetu Rolniczego Sokoine. Miasto ma też Jordan University College oraz Mzumbe University.
Sport.
Morogoro posiada reprezentantów w tanzańskiej Premier League. Reprezentują je dwa kluby: Mtibwa Sugar F.C. i Polisi Morogoro.

</doc>
<doc id="684928" url="https://pl.wikipedia.org/wiki?curid=684928" title="Dettenhausen">
Dettenhausen

Dettenhausen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga. Leży w Schönbuchu, ok. 10 km na północ od Tybingi, przy drodze krajowej B464.
Współpraca.
Miejscowości partnerskie:

</doc>
<doc id="684929" url="https://pl.wikipedia.org/wiki?curid=684929" title="Lindi">
Lindi

Lindi – miasto w Tanzanii, nad Oceanem Indyjskim, ośrodek administracyjny regionu Lindi. Około 69 tys. mieszkańców.

</doc>
<doc id="684930" url="https://pl.wikipedia.org/wiki?curid=684930" title="Shinyanga">
Shinyanga

Shinyanga – miasto w północnej Tanzanii, na południowy wschód od Mwanzy, ośrodek administracyjny regionu Shinyanga. Około 100 tys. mieszkańców. W mieście działa lokalny port lotniczy.

</doc>
<doc id="684931" url="https://pl.wikipedia.org/wiki?curid=684931" title="Mrozoodporność">
Mrozoodporność



</doc>
<doc id="684934" url="https://pl.wikipedia.org/wiki?curid=684934" title="Kirchentellinsfurt">
Kirchentellinsfurt

Kirchentellinsfurt – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga. Leży nad ujściem rzeki Echaz do Neckaru, ok. 6 km na wschód od Tybingi, przy drodze krajowej B27.
Współpraca.
Miejscowość partnerska:

</doc>
<doc id="684935" url="https://pl.wikipedia.org/wiki?curid=684935" title="Zagórki (powiat człuchowski)">
Zagórki (powiat człuchowski)

Zagórki (kaszb. "Człëchòwsczé Zôgórczi" lub "Zôgórczi") – osada w Polsce położona w województwie pomorskim, w powiecie człuchowskim, w gminie Człuchów. 
Osada jest częścią składową sołectwa Rychnowy.
W latach 1975–1998 miejscowość administracyjnie należała do województwa słupskiego.

</doc>
<doc id="684936" url="https://pl.wikipedia.org/wiki?curid=684936" title="Deportivo Quito">
Deportivo Quito

Sociedad Deportivo Quito – ekwadorski klub piłkarski z siedzibą w mieście Quito.
Historia.
Klub założony został 9 lipca 1940 pod nazwą Sociedad Deportiva Argentina. Obecna nazwa klubu obowiązuje od początku roku 1955. Ten należący do grupy najznaczniejszych klubów Ekwadoru wciąż gra w pierwszej lidze ekwadorskiej.

</doc>
<doc id="684938" url="https://pl.wikipedia.org/wiki?curid=684938" title="Sociedad Deportivo Quito">
Sociedad Deportivo Quito



</doc>
<doc id="684940" url="https://pl.wikipedia.org/wiki?curid=684940" title="Mercury-Atlas 3">
Mercury-Atlas 3

Mercury Atlas 3 (MA-3) – jeden z testowych lotów pierwszego amerykańskiego załogowego statku kosmicznego Mercury.
MA-3 został wystrzelony z Cape Canaveral Air Force Station w dniu 25 kwietnia 1961 roku, o godzinie 16:15 UTC, rakietą Atlas D. Cel: test orbitalny połączenia kapsuły Mercury i rakiety nośnej Atlas. Misja miała dowieść, że rakieta Atlas jest w stanie wynieść kapsułę Mercury na orbitę okołoziemską. Misja nieudana. Na pokładzie znajdował się „mechaniczny astronauta”, manekin. 
Po starcie rakieta nie osiągnęła położenia (kierunku i nachylenia lotu) wymaganego do osiągnięcia zamierzonej trajektorii lotu – zawiodły systemy sterujące, które odpowiadały za prawidłową orientację statku. Rakietowy System Ratunkowy (LES) zdołał odpalić rakiety i oddalić kapsułę od rakiety nośnej. Rakieta w 43 sekundzie lotu została zniszczona na rozkaz oficera bezpieczeństwa (na wysokości około 5 km). Kapsuła wzniosła się na wysokość 7,3 km, po czym rozłożyła spadochron i opadła do Atlantyku, w odległości około 1,83 km od stanowiska startowego. Czas trwania lotu 7 minut 19 sekund. Statek został odnaleziony i wyłowiony jedynie z niewielkimi uszkodzeniami. Przewieziony do zakładów McDonnell w celu wyremontowania. Kapsuła (nr 8), została wykorzystana podczas następnego lotu.

</doc>
<doc id="684941" url="https://pl.wikipedia.org/wiki?curid=684941" title="Kujanki (województwo pomorskie)">
Kujanki (województwo pomorskie)

Kujanki (kaszb. "Kùjãnkë") – osada w Polsce, położona w województwie pomorskim, w powiecie człuchowskim, w gminie Człuchów. Wchodzi w skład sołectwa Krępsk.
W latach 1975–1998 osada administracyjnie należała do województwa słupskiego.

</doc>
<doc id="684943" url="https://pl.wikipedia.org/wiki?curid=684943" title="Paszport konsularny">
Paszport konsularny

Paszport konsularny – dokument, wydawany w czasach PRL obywatelom polskim, którzy mieszkali stale poza granicami Polski – był to tzw. paszport konsularny "książeczkowy", podobny do zwykłych polskich paszportów, ale w czerwonej (nie w granatowej, jaką miały w tamtych czasach paszporty turystyczne) okładce. 
Osobom, które podczas przebywania za granicą straciły paszport (np. w wyniku kradzieży lub zagubienia) wydawane były paszporty konsularne "blankietowe", w postaci jednokartkowego dokumentu ze zdjęciem, umożliwiające jedynie powrót do kraju.
Paszporty konsularne wydawane były w polskich placówkach konsularnych za granicą.

</doc>
<doc id="684944" url="https://pl.wikipedia.org/wiki?curid=684944" title="Mrozoodporność (materiały)">
Mrozoodporność (materiały)

Mrozoodporność – przeciwstawianie się materiału całkowicie nasyconego wodą niszczącemu działaniu zamarzającej wody znajdującej się wewnątrz wyrobu poddawanej cyklicznemu zamrażaniu i odmrażaniu. Podczas zamrażania woda zwiększa swoją objętość o ok. 10% wywołując naprężenia mogące uszkodzić strukturę materiału.
Stopień mrozoodporności przyjmuje się na podstawie wskaźnika N, oznaczającego liczbę cykli zamrażania i rozmrażania. Jest on spełniony, jeśli po odpowiedniej liczbie cykli (zamrażanie do -15 lub -20 °C i rozmrażanie do +20 °C) próbka nie wykazuje pęknięć, masa ubytków (zniszczone krawędzie, odpryski) nie przekracza 5%, a obniżenie wytrzymałości na ściskanie w stosunku do próbek niezamrażanych jest nie większe niż 20%. 
Dla betonu współczynnik N wynosi ok. 50. Materiały z małymi porami są zazwyczaj bardziej mrozoodporne od materiałów z większymi porami.

</doc>
<doc id="684947" url="https://pl.wikipedia.org/wiki?curid=684947" title="Kusterdingen">
Kusterdingen

Kusterdingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Tybinga. Leży ok. 3 km na wschód od Tybingi.

</doc>
<doc id="684948" url="https://pl.wikipedia.org/wiki?curid=684948" title="Dom niskoenergetyczny">
Dom niskoenergetyczny

Dom niskoenergetyczny – obiekt budowlany, który cechuje niższe niż w przypadku tradycyjnego budownictwa zapotrzebowanie na ciepło. Nazywany jest też domem energooszczędnym.
Zużycie energii.
Zapotrzebowanie na ciepło dla domu niskoenergetycznego kształtuje się na poziomie od 30 do 60 kWh/ (m²•rok). W przypadku budynku tradycyjnego wzniesionego zgodnie z obowiązującymi przepisami wartość ta wynosi od 90 do 120 kWh/ (m²•rok). Dom pasywny potrzebuje poniżej 15 kWh/ (m²•rok).
Technologie stosowane w domach niskoenergetycznych.
Aby obniżyć zużycie energii, w domach niskoenergetycznych, podobnie jak w domach pasywnych, powszechnie stosuje się kolektory słoneczne, pompy ciepła, rekuperatory, gruntowe wymienniki ciepła oraz pompy służące do pozyskiwania energii termalnej ze źródeł odnawialnych nie zapominając o buforach (akumulatorach) ciepła.
Energooszczędność w Polsce.
W lutym 2013 roku zostały przedstawione wyniki sondażu dotyczącego energooszczędnych rozwiązań stosowanych wśród Polaków. Badanie zostało zrealizowane w ramach kampanii edukacyjnej „Energooszczędność w moim domu” organizowanej przez agencję "Effective Public Relations", a przeprowadzone przez Millward Brown SMG/KRC. Wyniki badania pokazują, że:
Wyniki badania ukazują również, że:

</doc>
<doc id="684949" url="https://pl.wikipedia.org/wiki?curid=684949" title="Matwijowa">
Matwijowa

Matwijowa – znajdująca się na wysokości 761 m przełęcz pomiędzy położonym na zachód od niej szczytem Jarmuta (794 m) i położonym na wschód od przełęczy szczytem Czuprana (777 m) – dwoma szczytami Góry Jarmuta w Pieninach. Góra ta położona jest na północ od głównego grzbietu Małych Pienin, przełęcz Matwijowa znajduje się w odległości ok. 800 m od tego grzbietu. Poniżej przełęczy, na wschodnich stokach Czupranej, znajduje się dawna kopalnia rud srebra "Bania w Jarmucie".
W rejonie przełęczy znajduje się niewielka polana. Przez przełęcz nie prowadzi szlak turystyczny, lecz można się na nią dostać drogami leśnymi. Tuż na zachód od przełęczy, na szczycie Jarmuty znajduje się przekaźnik RTV i polana Andrzejówka, czasami używana przez paralotniarzy do startu.

</doc>
<doc id="684950" url="https://pl.wikipedia.org/wiki?curid=684950" title="Chrząstówko">
Chrząstówko

Chrząstówko (kaszb. "Chrząstówkò") – osada w Polsce położona w województwie pomorskim, w powiecie człuchowskim, w gminie Człuchów. 
Osada na wschód od Chrząstowa, jest częścią składową sołectwa Chrząstowo.
W latach 1975–1998 miejscowość administracyjnie należała do województwa słupskiego.

</doc>
<doc id="684951" url="https://pl.wikipedia.org/wiki?curid=684951" title="Wojska lądowe">
Wojska lądowe

Wojska lądowe – rodzaj sił zbrojnych przeznaczony do wykonywania zadań operacyjnych przede wszystkim na obszarach lądowych.
Mają na celu obronę granic lądowych, bądź atak na terytorium nieprzyjaciela bezpośrednio tam wkraczając.
Składają się z wojsk operacyjnych, wojsk obrony terytorialnej oraz jednostek i instytucji podporządkowanych Dowództwu Wojsk Lądowych. Wojska operacyjne w czasie realizacji określonych przedsięwzięć alarmowych podporządkowywane mogą być dowództwu sojuszu. Wojska obrony terytorialnej, instytucje i jednostki centralne Dowództwa Wojsk Lądowych pozostają pod dowództwem narodowym.
W okresie pokoju wojska lądowe utrzymują jednostki, które po krótkotrwałym okresie przygotowania uczestniczyć mogą w przezwyciężaniu sytuacji kryzysowych w ramach misji pokojowych, brać udział w przezwyciężaniu skutków klęsk żywiołowych i katastrof oraz w pomocy humanitarnej.
W okresie kryzysu, wykorzystując jednostki reagowania i część sił głównych zapewniają swobodę operacyjną osłaniają linie komunikacyjne, wspierają działania wojsk sojuszniczych, a poprzez rozwinięcie operacyjne i realizację zadań pogotowia operacyjnego przyczyniają się do deeskalacji napięcia lub przygotowują do prowadzenia operacji obronnej.
W okresie wojny "(konfliktu)", po przeprowadzeniu mobilizacji osiągają gotowość bojową i biorą udział w zachowaniu bądź przywróceniu integralności terytorialnej państwa i sojuszu poprzez:
Struktura wojsk lądowych.
Podział wojsk ze względu na przeznaczenie:

</doc>
<doc id="684962" url="https://pl.wikipedia.org/wiki?curid=684962" title="Przysięga (wojsko)">
Przysięga (wojsko)



</doc>
<doc id="684963" url="https://pl.wikipedia.org/wiki?curid=684963" title="Koszty pośrednie">
Koszty pośrednie

Koszty pośrednie – jeden z rodzajów kosztów w przedmiotowym układzie ujmowania kosztów działalności gospodarczej. Koszty pośrednie obejmują te składniki kosztów, które nie mogą być bezpośrednio odnoszone do produkowanych wyrobów lub usług bądź rodzajów działalności, tzn. nie można przyporządkować ich poszczególnym nośnikom na podstawie pomiarów i dowodów źródłowych lub takie przyporządkowanie jest nieopłacalne. Koszty pośrednie są przypisywane poszczególnym nośnikom na podstawie procedur rozliczeniowych. W momencie poniesienia koszty pośrednie grupuje się wspólnie, a następnie rozlicza w wymaganym przekroju z wykorzystaniem kluczy rozliczeniowych (np. płace bezpośrednie, koszty bezpośrednie, koszty produkcji).
Podział kosztów pośrednich.
Z punktu widzenia odmian działalności koszty pośrednie dzieli się na:
W układzie funkcjonalnym koszty pośrednie dzieli się na:

</doc>
<doc id="684965" url="https://pl.wikipedia.org/wiki?curid=684965" title="Borg">
Borg



</doc>
<doc id="684970" url="https://pl.wikipedia.org/wiki?curid=684970" title="Kaptur kolczy">
Kaptur kolczy

Kaptur kolczy (czepiec, kołnierz kolczy) – rodzaj giętkiego hełmu wykonanego z plecionki kolczej. Także element dodatkowy mocowany do innych typów hełmów (w formie kołnierza), bądź noszony pod nimi jako dodatkowa ochrona (w formie czepca).
Kaptury kolcze popularnie stosowano we wschodniej i zachodniej Europie już w XII w. noszone były na miękkim podkładzie z pikowanej tkaniny (który amortyzował wstrząsy). Mogły być używane jako samodzielny hełm (w tym jako integralna część kolczugi), bądź element dodatkowy do innych rodzajów hełmów (np. łebki, basinetu, szyszaka, misiurki) w zależności od konstrukcji zakładany pod dzwon hełmu właściwego, bądź doczepiany do jego dolnej krawędzi jako rodzaj kołnierza. 
Przypisy.
 

</doc>
<doc id="684972" url="https://pl.wikipedia.org/wiki?curid=684972" title="Gamling (postać filmowa)">
Gamling (postać filmowa)



</doc>
<doc id="684975" url="https://pl.wikipedia.org/wiki?curid=684975" title="Stowarzyszenie Planetarne">
Stowarzyszenie Planetarne



</doc>
<doc id="684977" url="https://pl.wikipedia.org/wiki?curid=684977" title="Wskaźnik strefy numeracyjnej">
Wskaźnik strefy numeracyjnej



</doc>
<doc id="684978" url="https://pl.wikipedia.org/wiki?curid=684978" title="Dąbki (powiat człuchowski)">
Dąbki (powiat człuchowski)

Dąbki (kaszb. "Dąbczi") – kolonia w Polsce położona w województwie pomorskim, w powiecie człuchowskim, w gminie Człuchów. 
Kolonia jest częścią składową sołectwa Kołdowo.
W latach 1975–1998 miejscowość administracyjnie należała do województwa słupskiego.

</doc>
<doc id="684981" url="https://pl.wikipedia.org/wiki?curid=684981" title="Virginie Despentes">
Virginie Despentes

Virginie Despentes (ur. 13 czerwca 1969 w Nancy) – francuska pisarka. Należy do nowej generacji pisarzy francuskich, wyrosłych z kultury popularnej, stosujących ostry i bezpośredni styl na opisanie otaczającej ich, nierzadko okrutnej, rzeczywistości.
Życiorys.
Urodziła się w Nancy, w północnej Francji, w departamencie Meurthe i Mozela, jako córka listonosza i gospodyni domowej. Jako nastolatka wyprowadziła się z domu. W wieku 17 lat podczas podróży autostopem, wraz z przyjaciółką padła ofiarą gwałtu trzech chłopaków. Śpiewała w zespole punkowym, pracowała w zakładzie fotograficznym, jako masażystka w salonie masażu w Lyonie i prostytutka, a także jako sprzedawczyni w dziale książek w sklepie płytowym Virgin Megastore w Paryżu, pisała o muzyce i przygotowywała opisy filmów porno.
W 1993 roku jej pierwszą powieść o szokującym tytule "Baise-moi" ("Pieprz mnie"), odrzuciło wiele domów wydawniczych, zanim ostatecznie na jej wydanie zdecydował się Florent-Massot. Sprzedaż osiągnęła 40 tys. egzemplarzy. Sześć lat po publikacji pisarka wraz z Coralie Trinh Tri, francuską aktorką porno, zrealizowała scenariusz na podstawie swojej książki i wyreżyserowała. Film o tym samym tytule (data premiery: 28 czerwca 2000), został we Francji najpierw zakazany dla osób poniżej 16 roku życia, a następnie po akcji jednej z francuskich organizacji konserwatywnych, wiek ten podniesiono do 18 lat. Mimo szokujących scen seksualnych, "Gwałt" ("Baise-moi") z Karen Lancaume jako Nadine nie zaliczono do filmów pornograficznych.
Za powieść "Les Jolies choses" otrzymała Prix de Flore. Książka ta została zekranizowana w 2001 roku, z Marion Cotillard w roli głównej. Film zdobył nagrodę Michel d’Ornano na festiwalu filmowym w Deauville '2001.
W 2004, w wieku 35 lat związała się z hiszpańską pisarką i badaczką gender Béatriz Preciado. Wkrótce przeprowadziła się do Barcelony, ale była też obecna we Francji – pisała czytane i nagradzane powieści oraz teksty prasowe, a także kręciła filmy.
W wydanej w 2006 r. książce autobiograficznej "King Kong Theorie" ("Teoria King Konga") Despentes porusza wiele problemów współczesnej kobiety, opowiadając się m.in. za pełną legalizacją prostytucji. W Polsce została wydana przez fundację Feminoteka dzięki wsparciu, jakiego udzielili czytelnicy poprzez portal crowdfundingowy Pomagam.pl.
W 2010 roku kolejna jej powieść "Apocalypse bébé" została uhonorowana Prix Renaudot (to druga po nagrodzie Goncourtów najważniejsza nagroda literacka we Francji).
21 marca 2012 miała miejsce premiera ekranizacji komedii "Bye Bye Blondie" ("Żegnaj, Blondyneczko") z Béatrice Dalle i Emmanuelle Béart.

</doc>
<doc id="684982" url="https://pl.wikipedia.org/wiki?curid=684982" title="Robert Stewart (1. markiz Londonderry)">
Robert Stewart (1. markiz Londonderry)

Robert Stewart (ur. 27 września 1739, zm. 6 kwietnia 1821 w Mount Stuart) – brytyjski arystokrata i polityk, syn Alexandra Stewarta i Mary Cowan, córki Johna Cowana. Pochodził z Irlandii. Jako nastolatek został wysłany przez ojca na naukę do Genewy. Później Robert odbył podróż po Europie. Po powrocie zakochał się w lady Sarah Frances Seymour (27 września 1747 - 18 lipca 1770), córce Francisa Seymour-Conwaya, 1. markiza Hertford i lady Isabelli FitzRoy, córki 2. księcia Grafton. Para pobrała się 3 czerwca 1766 w Dublinie. Robert i Sarah mieli razem dwóch synów:
Lady Sarah zmarła w 1770 r., w wyniku komplikacji przy trzeciej ciąży. Stewart ożenił się ponownie 7 czerwca 1775 r. z lady Frances Pratt (zm. 18 stycznia 1833), córką Charlesa Pratta, 1. hrabiego Camden i Elisabeth Jeffreys, córki Nicholasa Jeffreysa. Robert i Frances mieli razem jedenaścioro dzieci, z których tylko troje przeżyło dzieciństwo:
Po ojcu odziedziczył rozległe włości w Irlandii. Stewart zakupił do majątku kolejne posiadłości. Na ziemiach należących do Stewartów wciąż obowiązywały wysokie podatki, jakie musieli płacić chłopi. Zasługą Roberta było ich znaczne obniżenie, co jednak nie uszczupliło jego majątku.
W 1771 r. został wybrany do Izby Gmin z okręgu County Down. Zasiadał tam do 1783 r. 20 września 1789 r. został mianowany baronem Londonderry z prawem do zasiadania w Izbie Lordów. Później otrzymał kolejne tytuły: wicehrabiego Castlereagh (1 października 1795), hrabiego Londonderry (8 sierpnia 1796) i wreszcie markiza Londonderry (13 stycznia 1816).
Robert Stewart, prokatolicki torys, zmarł w swojej rezydencji w Mount Stewart w 1821 r. Tytuły odziedziczył jego najstarszy syn.

</doc>
<doc id="684985" url="https://pl.wikipedia.org/wiki?curid=684985" title="Piaskowo (województwo pomorskie)">
Piaskowo (województwo pomorskie)

Piaskowo – kolonia w Polsce położona w województwie pomorskim, w powiecie człuchowskim, w gminie Człuchów. 
Kolonia jest częścią składową sołectwa Kołdowo.
W latach 1975–1998 miejscowość administracyjnie należała do województwa słupskiego.

</doc>
<doc id="684988" url="https://pl.wikipedia.org/wiki?curid=684988" title="Marian Pulina">
Marian Pulina

Marian Pulina (ur. 3 sierpnia 1936 w Bydgoszczy, zm. 22 października 2005 w Katowicach) – polski geograf, profesor, grotołaz i speleolog.
Życiorys.
Był absolwentem Uniwersytetu Wrocławskiego i uczniem prof. Alfreda Jahna. Z zawodu był geografem, geomorfologiem, krasologiem i glacjologiem. Brał udział w licznych wyprawach naukowych: na Spitsbergen, Kubę, Islandię, do Hiszpanii, Rosji, Kanady, Bułgarii. W Polsce badał m.in. Kotlinę Kłodzką, Borne Sulinowo, Tatry i wiele innych. Organizował wyprawy naukowe do nowo odkrytej Jaskini Niedźwiedziej w masywie Śnieżnika Kłodzkiego oraz związane z nią speleologiczne szkoły naukowe. Był współautorem monografii o jaskiniach lodowcowych. Był profesorem i prorektorem na Uniwersytecie Śląskim oraz profesorem kilku europejskich uczelni: w Padwie, Bordeaux i Madrycie. Członek Polskiego Towarzystwa Geologicznego. Był członkiem i organizatorem wypraw jaskiniowych wrocławskiej Sekcji Grotołazów.
Był mężem Marii Pulinowej, specjalizującej się w geomorfologii. Zgodnie z ostatnią wolą spoczął na cmentarzu parafii św. Tomasza w Sosnowcu, w sąsiedztwie Wydziału Nauk o Ziemi Uniwersytetu Śląskiego, którego był współtwórcą przed ponad 30 laty. 

</doc>
<doc id="684989" url="https://pl.wikipedia.org/wiki?curid=684989" title="Weterynaria sądowa">
Weterynaria sądowa

Weterynaria sądowa – jedna z nauk weterynaryjnych zajmująca się ustalaniem przyczyn zgonu zwierząt, gdy wymaga tego sytuacja, np. podejrzenie otrucia.
Podstawową metodą ustalenia śmierci zwierzęcia jest sekcja zwłok wykonywana przez lekarza weterynarii posiadającego kwalifikacje do wykonania tego badania.
Samodzielny lekarz weterynarii, czy też częściej uprawniona do tego celu jednostka naukowo-badawcza, jak np. Wydział Medycyny Weterynaryjnej, czy też Państwowy Instytut Weterynaryjny otrzymują w takim przypadku zlecenie z policji, prokuratury bądź z sądu, w przypadku gdy zachodzi prawdopodobieństwo dokonania przestępstwa, z którym bezpośrednio łączy się śmierć danego zwierzęcia.
W tym przypadku zadaniem patologa jest wykrycie zmian patologicznych, czy też nieodpowiedniego stężenia toksyn w badanych zwłokach, które mogły być przyczyną zgonu.
Jest to tylko jeden z wielu przykładów, w których interweniuje patolog weterynaryjny specjalizujący się w weterynarii sądowej.

</doc>
<doc id="684991" url="https://pl.wikipedia.org/wiki?curid=684991" title="Plagi">
Plagi



</doc>
<doc id="684994" url="https://pl.wikipedia.org/wiki?curid=684994" title="Dyscyplina weterynaryjna">
Dyscyplina weterynaryjna



</doc>
<doc id="684996" url="https://pl.wikipedia.org/wiki?curid=684996" title="Nowosiółki (województwo pomorskie)">
Nowosiółki (województwo pomorskie)

Nowosiółki – kolonia w Polsce, położona w województwie pomorskim, w powiecie człuchowskim, w gminie Człuchów, przy drodze krajowej nr 25. Wchodzi w skład sołectwa Kołdowo. 
W latach 1975–1998 kolonia administracyjnie należała do województwa słupskiego.

</doc>
<doc id="685001" url="https://pl.wikipedia.org/wiki?curid=685001" title="Get Rich or Die Tryin’ (film)">
Get Rich or Die Tryin’ (film)

Get Rich or Die Tryin’ ("Wzbogać się lub zgiń próbując") – amerykański film fabularny, w którym niektóre wątki pochodzą z życia Curtisa „50 Centa” Jacksona. Rozpoczyna się od napadu, w którym bierze udział Marcus (Bohater, którego gra 50 Cent) i jego przyjaciele. Po dokonaniu rabunku, gdy przy domu wyjmuje z samochodu pieniądze z kradzieży, zamaskowany człowiek zaczyna do niego strzelać. Gdy trzyma pistolet nad jego głową przed oczami przelatuje mu całe jego życie – utrata matki, handel narkotykami, odnalezienie dawnej miłości, trudne początki raperskiej kariery.
Film jest oparty na życiu 50 Centa i przedstawia większość ważniejszych wydarzeń z życia rapera, ale, jak sam powiedział w wywiadzie udzielonym dla MTV polska w 2006 roku po premierze filmu, że 70 procent to fakty – reszta została wyolbrzymiona lub pominięta.

</doc>
<doc id="685002" url="https://pl.wikipedia.org/wiki?curid=685002" title="Vicuña">
Vicuña

Vicuña – miasto i gmina w środkowym Chile, w regionie Coquimbo, w prowincji Elqui, położone 60 km na wschód od stolicy regionu La Sereny. Miasto liczy 12,9 tys. mieszkańców (2002), a gmina 26 tys. mieszkańców. Jest głównym miastem doliny Elqui. Jest również największą pod względem powierzchni gminą zarówno prowincji Elqui, jak i regionu Coquimbo.
Vicuña jest miejscem urodzin znanej chilijskiej poetki, laureatki Nagrody Nobla Gabrieli Mistral. Obecnie znajduje się tutaj muzeum poświęcone życiu i twórczości poetki.
Historia.
Miejscowość została założona w 1821 r. przez pułkownika Joaquína Vicuña Larraína na polecenie Bernardo O’Higginsa i otrzymała nazwę "San Isidro de Vicuña". W 1872 r. przyznano jej prawa miejskie i jednocześnie nadano nazwę "Vicuña".
Gospodarka.
Vicuña jest ważnym ośrodkiem produkcji pisco. Jego głównym producentem w tym regionie jest Cooperativa Agrícola Pisquera Elqui Limitada (CAPEL), której produkty stanowią 70% całego eksportu chilijskiego pisco.
Górnictwo.
Na terenie gminy Vicuña znajdują się znaczne złoża złota i srebra, które jednak nie są obecnie eksploatowane na skalę przemysłową. W miejscowości Talcuna na terenie gminy w 2009 r. otwarto kopalnię miedzi.
Do roku 2004 istniała kopalnia złota "El Indio", która została jednak zamknięta z przyczyn ekonomicznych i ekologicznych.
Administracja.
Lista alkadów Vicuña:

</doc>
<doc id="685003" url="https://pl.wikipedia.org/wiki?curid=685003" title="Ciśnienie promieniowania">
Ciśnienie promieniowania

Ciśnienie promieniowania – ciśnienie wywierane na powierzchnię przez padające na nią lub emitowane promieniowanie elektromagnetyczne lub ciśnienie w ośrodku, w którym rozchodzi się promieniowanie. Po zaabsorbowaniu, odbiciu lub rozproszeniu wytwarza ono ciśnienie odpowiadające gęstości strumienia energii podzielonej przez prędkość światła. Przykładowo promieniowanie słoneczne docierające do Ziemi ma gęstość strumienia energii równą 1370 W/m² (stała słoneczna), zatem ciśnienie promieniowania przy pochłonięciu promieniowania wynosi 4,7 µPa.
Ciśnienie promieniowania jest bardzo słabe, ale można je wykryć przy pomocy radiometru Nicholsa.
Odkrycie.
Johannes Kepler w 1619 roku zauważył, że odchylenie ogona komety w stronę przeciwną Słońcu świadczy o wywieraniu ciśnienia na niego przez światło słoneczne. Leonhard Euler w 1746 roku wykazał, że fala może nadać pęd obiektowi na swojej drodze. Skoro światło jest falą sądzono, że światło także działa siłą na obiekty, na które pada, jednak nie potrafiono określić ani zmierzyć tego nacisku. Dopiero w 1873 roku James Clerk Maxwell wykazał, że ciśnienie promieniowania jest bezpośrednią konsekwencją jego równań elektromagnetyzmu i podał przewidywania teoretyczne co do jego wielkości. Istnienia ciśnienia promieniowania dowiedli eksperymentalnie Piotr Lebiediew w 1900 roku oraz Nichols i Hull w 1901. W 1905 roku Albert Einstein wyjaśnił efekt fotoelektryczny jako efekt pochłaniania kwantów światła, konsekwencją czego są fluktuacje ciśnienia światła zauważone przez Campbella w 1909.
Wartość ciśnienia promieniowania.
Dla promieniowania padającego prostopadle na powierzchnię, ciśnienie promieniowania, które jest pochłaniane jest równe:
gdzie:
Jeżeli promieniowanie odbija się, to ciśnienie jest dwa razy większe.
Słoneczne żagle.
Żagle słoneczne, zaproponowane jako metoda napędu misji kosmicznych, używałyby ciśnienia promieniowania Słońca jako siły napędowej. Cosmos 1, przedsięwzięcie The Planetary Society, miał używać tego typu napędu. Innym projektem jest napęd fotonowy.
Ciśnienie promieniowania a teoria panspermii.
Niewielkie obiekty organiczne, jak bakterie czy zarodniki, mają wystarczająco duży stosunek powierzchni do masy, by móc efektywnie przemieszczać się pod wpływem ciśnienia promieniowania. Teoria głosząca, iż życie przybywa na różne planety z przestrzeni kosmicznej (na przykład w ten sposób), nazywa się panspermią.
Ciśnienie promieniowania termicznego.
Ciało w jednorodnym polu promieniowania (równe intensywności ze wszystkich kierunków) doświadcza ściskania. Zaś ciało promieniujące energię wywiera ciśnienie na warstwy zewnętrzne. Ciśnienie promieniowania nie zależy od rodzaju promieniowania, jest równe jednej trzeciej całkowitej energii promieniowania na jednostkę objętości w tej przestrzeni. Dla promieniowania termicznego, ciśnienie promieniowania może być wyrażone wzorem:
gdzie:
Ciśnienie promieniowania termicznego jest proporcjonalne do czwartej potęgi temperatury zaś ciśnienie wywołane ruchem cząstek jest proporcjonalne do temperatury, dlatego ciśnienie promieniowania odgrywa ważną rolę w kształtowaniu zjawisk zachodzących w obiektach astronomicznych, szczególnie w wysokiej temperaturze.
Rola ciśnienia promieniowania w ładunkach termonuklearnych.
Ciśnienie promieniowania, które powstaje w wyniku eksplozji pierwszego stopnia ładunku termonuklearnego, jest głównym czynnikiem powodującym zainicjowanie reakcji fuzji w stopniu drugim. Ściśnięcie paliwa fuzyjnego głównie promieniowaniem powoduje podgrzanie go do temperatury, w której fuzja jest możliwa.

</doc>
<doc id="685004" url="https://pl.wikipedia.org/wiki?curid=685004" title="Markiz Londonderry">
Markiz Londonderry

Lista markizów.
Markizowie Londonderry 1. kreacji (parostwo Zjednoczonego Królestwa)
Następca 9. markiza Londonderry: Frederick Aubrey Vane-Tempest-Stewart, wicehrabia Castlereagh
Hrabiowie Vane 1. kreacji (parostwo Zjednoczonego Królestwa)
Następni hrabiowie Vane: patrz - markizowie Londonderry

</doc>
<doc id="685008" url="https://pl.wikipedia.org/wiki?curid=685008" title="Vicuna">
Vicuna



</doc>
<doc id="685009" url="https://pl.wikipedia.org/wiki?curid=685009" title="Primal Fear">
Primal Fear

Primal Fear – niemiecki zespół heavymetalowy założony w 1997 roku przez lidera grupy Sinner Mata Sinnera i byłego wokalistę Gamma Ray Ralfa Scheepersa, czerpiący silne inspiracje z grupy Judas Priest. Ich muzyka łączy speedmetalową dynamikę i szybkość z powermetalową melodyjnością.

</doc>
<doc id="685014" url="https://pl.wikipedia.org/wiki?curid=685014" title="Hrabia Londonderry">
Hrabia Londonderry

Hrabiowie Londonderry 1. kreacji (parostwo Irlandii)
Dodatkowe tytuły: "baron Ridgeway, baron Gallen-Ridgeway;"
Hrabiowie Londonderry 2. kreacji (parostwo Irlandii)
Dodatkowe tytuły: "wicehrabia Gallen-Ridgeway, baron Londonderry"
Hrabiowie Londonderry 3. kreacji (parostwo Irlandii)
Dodatkowe tytuły: "wicehrabia Castlereagh, baron Londonderry"
Następni hrabiowie Londonderry: patrz - Markiz Londonderry

</doc>
<doc id="685015" url="https://pl.wikipedia.org/wiki?curid=685015" title="Wicehrabia Castlereagh">
Wicehrabia Castlereagh



</doc>
<doc id="685016" url="https://pl.wikipedia.org/wiki?curid=685016" title="Baron Londonderry">
Baron Londonderry



</doc>
<doc id="685021" url="https://pl.wikipedia.org/wiki?curid=685021" title="Brehna">
Brehna

Brehna – dzielnica miasta Sandersdorf-Brehna w Niemczech, w kraju związkowym Saksonii-Anhalt, w powiecie Anhalt-Bitterfeld. Powierzchnia dzielnicy wynosi 19,1 km², zamieszkana jest przez ok. 3 tysiące ludzi.
Do 30 czerwca 2009 Brehna była samodzielnym miastem.

</doc>
<doc id="685023" url="https://pl.wikipedia.org/wiki?curid=685023" title="Ruti">
Ruti

Para lwów zidentyfikowana z Szu i Tefnut. Ruti miały szczególne znaczenie w wierzeniach w życie pozagrobowe, gdyż do nich należały barki słoneczne, poranna i wieczorna. Zmarły identyfikując się z Ruti zyskiwał prawo do podróży wraz ze słońcem. Często w tekstach Ruti występuje jako jedna z form Re-Atuma i uważany jest za pojedynczą osobę.
Zobacz też:

</doc>
<doc id="685024" url="https://pl.wikipedia.org/wiki?curid=685024" title="Technika cyfrowa">
Technika cyfrowa

Technika cyfrowa (z ) – dział informatyki, elektroniki cyfrowej i telekomunikacji zajmujący się architekturą i realizacją układów cyfrowych. Wśród jej podstawowych zagadnień można wymienić bramki logiczne, rejestry, minimalizację funkcji logicznych, przerzutniki, układy kombinacyjne, układy sekwencyjne, automaty synchroniczne, redukcję automatów, kodowanie stanów, automaty asynchroniczne, mulipleksery oraz sumatory. Termin technika cyfrowa jest używany zarówno do opisu abstrakcyjnych modeli obliczeń jak i na elektroniczne urządzenia.

</doc>
<doc id="685027" url="https://pl.wikipedia.org/wiki?curid=685027" title="Marina Scape">
Marina Scape

Marina Scape – kompleks mieszkalny w Dubaju w Zjednoczonych Emiratach Arabskich. Budowa zakończyła się w 2008, a oddano do użytku w grudniu tego samego roku. Budynki zostały zaprojektowane przez Archon Consultants. Kompleks składa się z dwóch budynków mieszkalnych: Oceanic Tower, Avant Tower, odpowiednio po 34 i 26 pięter. Kompleks zbudowała m.in. firma EMAAR Properties.

</doc>
<doc id="685028" url="https://pl.wikipedia.org/wiki?curid=685028" title="Get Rich or Die Tryin’">
Get Rich or Die Tryin’

Get Rich or Die Tryin’ może oznaczać:

</doc>
<doc id="685030" url="https://pl.wikipedia.org/wiki?curid=685030" title="Bata (bóg)">
Bata (bóg)

Bata – egipskie bóstwo lokalne przedstawiane w postaci byka.
Czczono je w górnoegipskim nomie kynopolitańskim wraz z Anubisem. O samym kulcie Baty nic bliższego nie wiadomo. W tzw. Papirusie d'Orbiney przedstawiono obydwa bóstwa jako braci antagonistycznie nastawionych do siebie. Zawarta w nim "Opowieść o dwóch braciach", powstała w czasach XIX dynastii (kon. XIII w. p.n.e.), mimo wybitnie świeckiego charakteru, odnosić się może do genezy tych bóstw.

</doc>
<doc id="685031" url="https://pl.wikipedia.org/wiki?curid=685031" title="Chenti-Imentiu">
Chenti-Imentiu

Chenti-Imentiu („panujący w Imentet”, tj. w królestwie zmarłych, „ten, kto stoi na czele Zachodu”, „Pierwszy z Zachodnich”) – pierwotnie lokalne egipskie bóstwo grobowe o postaci szakala lub czarnego psa, czczone w Abydos w XXXII–XXIII wieku p.n.e., gdzie posiadał własne sanktuarium. Wraz z rozpowszechnieniem kultu Ozyrysa w Egipcie Chenti-Imentiu stał się jednym z epitetów tego bóstwa.

</doc>
<doc id="685033" url="https://pl.wikipedia.org/wiki?curid=685033" title="Dziewiątka (województwo pomorskie)">
Dziewiątka (województwo pomorskie)

Dziewiątka – nieoficjalna nazwa przysiółka wsi Mosiny w Polsce położona w województwie pomorskim, w powiecie człuchowskim, w gminie Człuchów.
Przysiółek jest częścią składową sołectwa Mosiny.
W latach 1975–1998 miejscowość administracyjnie należała do województwa słupskiego.

</doc>
<doc id="685034" url="https://pl.wikipedia.org/wiki?curid=685034" title="Éothain (postać filmowa)">
Éothain (postać filmowa)



</doc>
<doc id="685036" url="https://pl.wikipedia.org/wiki?curid=685036" title="Ophir Pinez-Paz">
Ophir Pinez-Paz



</doc>
<doc id="685039" url="https://pl.wikipedia.org/wiki?curid=685039" title="Tenemu">
Tenemu

Tenemu – w mitologii egipskiej prabóstwo w postaci żaby, będące uosobieniem zguby, zagubienia i bezdroży. Pochodziło z Hermopolis. Wraz ze swą wężową małżonką Tenemujt stanowili jedną z par hermopolitańskiej Wielkiej Ósemki bogów (Ogdoady).

</doc>
<doc id="685043" url="https://pl.wikipedia.org/wiki?curid=685043" title="Indywidualne Mistrzostwa Szwecji na Żużlu 1999">
Indywidualne Mistrzostwa Szwecji na Żużlu 1999

Indywidualne Mistrzostwa Szwecji na Żużlu 1999 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tony Rickardsson (Masarna Avesta).

</doc>
<doc id="685049" url="https://pl.wikipedia.org/wiki?curid=685049" title="Adaloald">
Adaloald

Adaloald (również Adalwald, Adulubaldus, ur. 602 w "Modicia", zm. 626 w Rawennie) – król Longobardów od 616 do 626.
Życiorys.
Był synem Agilulfa i Teodolindy. W latach 604–616 współrządził z ojcem. W wielkanoc 7 kwietnia 603 został ochrzczony przez Sekundusa z Turynu w kościele św. Jana w "Modicii" (obecnie Monza) jako katolik, choć jego ojciec był arianinem. W lipcu 604 został ogłoszony królem w obecności ojca na stadionie w Mediolanie. Wtedy też zaręczono go z córką króla Franków Teudeberta II.
Po śmierci ojca, w początkowym okresie, ze względu na jego młody wiek, rządy jako regentka sprawowała jego matka. Król Wizygotów Sisebut (612–621) wysłał do Adaloalda list, w którym zachęcał króla Longobardów do zdecydowanej walki z arianizmem.
W 626 zbuntował się przeciw niemu i jego polityce pojednania z papiestwem i Bizancjum książę Turynu Arioald (Ariwald). Sam Adaloald został wkrótce prawdopodobnie otruty.

</doc>
<doc id="685051" url="https://pl.wikipedia.org/wiki?curid=685051" title="Bishop’s Stortford">
Bishop’s Stortford

Bishop’s Stortford – miasto targowe i civil parish w Anglii, w hrabstwie Hertfordshire, w dystrykcie East Hertfordshire, położone tuż przy granicy z hrabstwem Essex, nad rzeką Stort, ok. 30 mil na północ od Londynu i ok. 25 mil na południe od Cambridge. Jest najbliższym miastem dla lotniska Stansted, od którego jest oddalone zaledwie o ok. 4 mile w kierunku zachodnim. W 2001 roku miasto liczyło 35 325 mieszkańców, natomiast w 2011 roku civil parish liczyła 17 749 mieszkańców. Znajdujące się przy łączących Londyn i Cambridge linii kolejowej West Anglia Main Line i autostradzie M11, Bishop’s Stortford jest najważniejszym ośrodkiem rejonu East Hertfordshire. Bishop’s Stortford jest wspomniana w Domesday Book (1086) jako "Rugelie".

</doc>
<doc id="685053" url="https://pl.wikipedia.org/wiki?curid=685053" title="UWM w Olsztynie">
UWM w Olsztynie



</doc>
<doc id="685058" url="https://pl.wikipedia.org/wiki?curid=685058" title="Altrincham">
Altrincham

Altrincham – miasto należące do obszaru metropolitalnego Wielkiego Manchesteru ("Greater Manchester"), około 8 mil (13 km) na południowy zachód od miasta Manchester. W 2001 roku miasto liczyło 40 695 mieszkańców.

</doc>
<doc id="685060" url="https://pl.wikipedia.org/wiki?curid=685060" title="Explorer 11">
Explorer 11

Explorer 11 – amerykański satelita naukowy. Pierwszy w historii satelita badający promieniowanie gamma. Jego instrumenty zostały zaprojektowane do obserwacji fotonów gamma o energiach ponad 50 MeV. Satelita pracował normalnie do początku września 1961, kiedy to zaczęły występować problemy z zasilaniem. Niedługo potem, w połowie listopada, przestały napływać użyteczne dane.
Statek pozostaje na orbicie, której żywotność szacuje się na 150 lat.
Budowa i działanie.
Satelita składał się z dwóch połączonych części: ośmiościanu o wymiarach 30,5 x 30,5 x 58,5 cm i cylindra o wymiarach 15,2 x 52,2 cm. Zasilany był ogniwami słonecznymi zasilającymi 12 akumulatorów NiCd. Explorer 11 był stabilizowany obrotowo (10 obr./min.).
Do 19 maja 1961 satelita przesyłał na Ziemię dane z przeglądu nieba. Wszystkie zgromadzono na blisko 32 km mikrofilmu. Rekonstrukcja danych pozwoliła na określenie czasu odebrania promieni gamma z dokładnością do 0,1 sekundy, i punkt na który skierowany był detektor z dokładnością do około 5°. W danych zbieranych przez 23 dni i 9 godzin zarejestrowano 22 zjawiska związane z promieniowaniem gamma i około 22 000 związanych z promieniowaniem kosmicznym.

</doc>
<doc id="685061" url="https://pl.wikipedia.org/wiki?curid=685061" title="London Borough of Hackney">
London Borough of Hackney

London Borough of Hackney – jedna z 32 gmin Wielkiego Londynu położona w jego północno-wschodniej części. Wraz z 11 innymi gminami wchodzi w skład tzw. Londynu Wewnętrznego. Władzę stanowi Rada Gminy Hackney (ang. Hackney Council).
Gmina Hackney jest jedną z sześciu pełniących rolę gospodarza Letnich Igrzysk Olimpijskich w 2012 roku.
Historia.
Gminę utworzono w 1965 na podstawie ustawy London Government Act 1963 ze stołecznych gmin Hackney (ang. Metropolitan Borough of Hackney), Shoreditch (ang. Metropolitan Borough of Shoreditch) i Stoke Newington (ang. Metropolitan Borough of Stoke Newington), które utworzono w 1900 roku w ramach podziału hrabstwa County of London na 28 gmin.
Geografia.
Gmina Hackney ma powierzchnię 19,06 km2, graniczy od wschodu z Newham, od zachodu z Islington, od południa z City oraz Tower Hamlets, zaś od północy z Haringey i Waltham Forest.
W skład gminy Hackney wchodzą następujące obszary:
Gmina Hackney dzieli się na 21 okręgów wyborczych, które nie pokrywają się dokładnie z podziałem na obszary, zaś mieszczą się w dwóch rejonach tzw. borough constituencies – Hackney North and Stoke Newington i Hackney South and Shoreditch.
Samorząd.
Władzę ustawodawczą w gminie stanowi jej rada, licząca 57 członków wybieranych z zastosowaniem ordynacji większościowej. Po ostatnich wyborach, przeprowadzonych 6 maja 2010 roku, zdecydowaną większość w radzie ma Partia Pracy, dysponująca 50 mandatami. Na czele władzy wykonawczej stoi burmistrz, pochodzący z wyborów bezpośrednich. Od maja 2002 jest nim Jules Pipes z Partii Pracy.
Demografia.
W 2011 roku gmina Hackney miała 246 270 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Dominującymi na terenie gminy formami komunikacji miejskiej są połączenia autobusowe oraz kolej miejska.
Przez gminę Hackney przebiegają dwie linie metra: Northern Line i Piccadilly line.
Stacje metra:
Pasażerskie połączenia kolejowe na terenie Hackney obsługują przewoźnicy First Capital Connect, National Express East Anglia i London Overground.
Stacje kolejowe:
Stacje London Overground:
Letnie Igrzyska Olimpijskie 2012.
Wschodnia część dystryktu Hackney Wick należała do wioski olimpijskiej Letnich Igrzysk Olimpijskich 2012. W tym rejonie znajdowały się m.in. centra prasowe: International Broadcast Centre (IBC) oraz Main Press Centre (MPC), zaś zawody odbyły się w następujących miejscach:
Znane osoby.
W Hackney urodzili się m.in.

</doc>
<doc id="685064" url="https://pl.wikipedia.org/wiki?curid=685064" title="Płaszczyzna ekliptyki">
Płaszczyzna ekliptyki



</doc>
<doc id="685067" url="https://pl.wikipedia.org/wiki?curid=685067" title="Wojciech Hermeliński">
Wojciech Hermeliński

Wojciech Hermeliński (ur. 29 marca 1949 w Warszawie) – polski prawnik, adwokat, sędzia Trybunału Konstytucyjnego w stanie spoczynku, przewodniczący Państwowej Komisji Wyborczej w latach 2014–2019.
Życiorys.
Ukończył w 1971 studia prawnicze na Wydziale Prawa i Administracji Uniwersytetu Warszawskiego. W latach 1971–1972 odbył aplikację prokuratorską w Prokuraturze Wojewódzkiej w Warszawie, w której pracował w latach 1977–1980.
W 1984 rozpoczął praktykę adwokacką. W latach 90. współpracował z Porozumieniem Centrum. W latach 1998–2001 był zastępcą dziekana Okręgowej Rady Adwokackiej w Warszawie, następnie do 2006 wiceprezesem Naczelnej Rady Adwokackiej. W 1999 został wiceprezydentem Europejskiego Instytutu Praw Człowieka z siedzibą w Luksemburgu. W latach 2004–2006 był także członkiem rady programowej Programu Spraw Precedensowych w Helsińskiej Fundacji Praw Człowieka. Od maja 2006 zasiadał w radzie nadzorczej Telewizji Polskiej.
W 2006 został wybrany przez Sejm na dziewięcioletnią kadencję sędziego Trybunału Konstytucyjnego, upływającą 6 listopada 2015. 4 grudnia 2014 został przez prezydenta RP powołany w skład Państwowej Komisji Wyborczej, zaś 9 grudnia tegoż roku wybrany przez komisję na jej przewodniczącego. Kadencję zakończył 29 marca 2019 w związku z ukończeniem 70. roku życia.
W 2018 ukazała się książka jego współautorstwa pt. "Konsekwencje rewolucji w prawie wyborczym, czyli jak postawić krzyżyk i dlaczego w kratce", będąca krytycznym komentarzem do istotnych zmian w systemie wyborczym wprowadzonych z inicjatywy Prawa i Sprawiedliwości.
Odznaczenia.
W 2009, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w służbie państwu i społeczeństwu w dziedzinie kultury, nauki, sportu, wymiaru sprawiedliwości", został odznaczony Krzyżem Kawalerskim Orderu Odrodzenia Polski.

</doc>
<doc id="685076" url="https://pl.wikipedia.org/wiki?curid=685076" title="Norbert Honsza">
Norbert Honsza

Norbert Honsza (ur. 23 czerwca 1933 w Wodzisławiu Śląskim, zm. 16 lipca 2020 we Wrocławiu) – germanista, kulturoznawca, niemcoznawca, emerytowany profesor zwyczajny Uniwersytetu Wrocławskiego, gdzie w latach 1970–2003 kierował Zakładem Współczesnej Literatury i Kultury Niemieckiej w Instytucie Filologii Germańskiej; przez wiele lat profesor Uniwersytetu Opolskiego, Akademii im. Jana Długosza w Częstochowie oraz Uniwersytetu w Ostrawie. Specjalność: literatura i kultura niemiecka wszystkich epok ze szczególnym uwzględnieniem XX wieku, stosunki polsko-niemieckie, krytyka literacka.
Kariera naukowa.
Absolwent Liceum Ogólnokształcącego nr 1 w Wodzisławiu Śląskim. Studia germanistyczne ukończył w 1956 roku na Uniwersytecie Wrocławskim. Należał do komitetu redakcyjnego „Arbeiterstimme”. W 1963 r. uzyskał doktorat, a habilitował się w roku 1970. Wykładał gościnnie na uniwersytetach w Bochum, Siegen oraz Hamburgu. Występował z referatami na wielu kongresach i sympozjach naukowych w Europie, Azji i Ameryce Północnej. Jest członkiem kilku krajowych i zagranicznych towarzystw naukowych. W 2003 roku otrzymał Nagrodę Kulturalną Śląska Kraju Dolnej Saksonii.
W latach 1993–2003 był redaktorem naczelnym czasopisma „Germanica Wratislaviensia”; 1990–2006 współwydawca czasopisma Uniwersytetu Wrocławskiego „Zbliżenia Interkulturowe”; 2007–2013 współwydawca czasopisma Wyższej Szkoły Studiów Międzynarodowych w Łodzi „Zbliżenia Interkulturowe. Polska-Niemcy-Europa. Polityka. Kultura. Społeczeństwo”, 2012–2020 redaktor serii Europäische Studien zur Germanistik, Kulturwissenschaft und Linguistik.
W latach 1970–2003 kierownik Zakładu Współczesnej Literatury i Kultury Niemieckiej w Instytucie Filologii Germańskiej Uniwersytetu Wrocławskiego. W latach 2003–2013 kierownik Katedry Języka i Kultury Niemieckiej w Wyższej Szkole Studiów Międzynarodowych w Łodzi oraz profesor w PWSZ w Raciborzu. Od 2016 do 2020 profesor w Wyższej Szkole Filologicznej we Wrocławiu.
Dorobek naukowy.
Autor posiada w swoim dorobku pozycje książkowe (monografie, podręczniki, redakcje) oraz wiele innych pozycji, w tym: rozprawy, artykuły, eseje, szkice, noty oraz recenzje.

</doc>
<doc id="685081" url="https://pl.wikipedia.org/wiki?curid=685081" title="Henryk Zimoń">
Henryk Zimoń

Henryk Wincenty Zimoń (ur. 4 maja 1940 w Wodzisławiu Śląskim, zm. 16 czerwca 2022 w Grudziądzu) – polski duchowny katolicki, religioznawca, etnolog, werbista; profesor nauk teologicznych, wykładowca w Katolickim Uniwersytecie Lubelskim oraz Misyjnym Seminarium Duchownym Księży Werbistów w Pieniężnie i Nysie; prowadził badania etnologiczne i religioznawcze w Tanzanii (1968) i Ghanie (1984–85 i 1990–91).
Życiorys.
Był synem Wincentego Zimonia i Elżbiety z domu Penkała. W latach 1947-1954 uczęszczał do Szkoły Podstawowej w Wodzisławiu Śląskim i w Wilchwach. Egzamin maturalny zdał w 1958 w I Liceum Ogólnokształcącym im. Pułku Powstańców Śląskich w Wodzisławiu Śląskim. W latach 1958-1965 odbył studia filozoficzno-teologiczne w Misyjnym Seminarium Duchownym Zgromadzenia Słowa Bożego (SVD) w Pieniężnie, a 26 czerwca 1965 otrzymał święcenia kapłańskie z rąk bpa Tomasza Wilczyńskiego. 
W latach 1965-1973 studiował etnologię, religioznawstwo i indologię na Wydziale Filozoficznym Uniwersytetu Fryburskiego w Szwajcarii. Od maja do listopada 1968 prowadził badania etnologiczne i religioznawcze wśród ludu Bakerebe na wyspie Bukerebe w Tanzanii. 5 lutego 1971 uzyskał tytuł magistra na podstawie pracy pt. "Zur Geschichte des Herrscher-Klans Abasiranga auf der Intel Bukerebe (Tanzania) bis 1895" na Uniwersytecie Fryburskim. Od lutego do czerwca 1971 kontynuował studia na Uniwersytecie Londyńskim (School of Oriental and African Studies). 5 lipca 1973 uzyskał stopień doktora na podstawie rozprawy doktorskiej pt. "Die Regenriten auf der Insel Bukerebe (Tanzania)" na Uniwersytecie Fryburskim. W 1973 podjął pracę na stanowisku starszego asystenta w Katedrze Historii i Etnologii Religii na Wydziale Teologicznym Katolickiego Uniwersytetu Lubelskiego. W latach 1974-1975 prowadził wykłady w Wydziale Teologicznym Akademii Teologii Katolickiej w Warszawie. W 1976 podjął pracę na stanowisku adiunkta w Katedrze Historii i Etnologii Religii na Wydziale Teologicznym KUL. 26 maja 1983 Rada Wydziału Teologicznego Katolickiego Uniwersytetu Lubelskiego nadała mu stopień naukowy doktora habilitowanego teologii w zakresie historii i etnologii religii na podstawie oceny dorobku naukowego i rozprawy habilitacyjnej pt. "Wilhelma Schmidta teoria monoteizmu pierwotnego i jej krytyka w wiedeńskiej szkole etnologicznej".
Od lipca 1984 do stycznia 1985 prowadził badania etnologiczne i religioznawcze wśród ludu Konkomba w północno-wschodniej Ghanie. 21 listopada 1985 został kierownikiem Katedry Historii i Etnologii Religii oraz nowo powstałej w październiku 1985 roku specjalizacji religioznawstwa na Wydziale Teologicznym KUL. Od 28 grudnia 1986 do 8 lutego 1987 przebywał w Indiach (udział w ośmiodniowej konferencji naukowej w Punie na temat roli antropologii kulturowej w procesie inkulturacji oraz zapoznanie się z ośrodkami religijnymi i kulturalnymi środkowych i północnych Indii). Od 21 sierpnia 1987 do 11 lutego 1988 prowadził wykłady w j. angielskim w międzyzakonnej Katolickiej Akademii Teologicznej w Chicago. Od 1 września 1990 do 31 sierpnia 1991 prowadził drugie badania etnologiczne i religioznawcze wśród ludu Konkomba w Ghanie. 1 marca 1992 otrzymał stanowisko profesora nadzwyczajnego Katolickiego Uniwersytetu Lubelskiego. W latach 1993-1994 prowadził wykłady nt. „Religie Afryki" na Wydziale Filozofii i Socjologii Uniwersytetu Marii-Curie Skłodowskiej w Lublinie. 21 kwietnia 1994 otrzymał tytuł naukowy profesora nauk teologicznych na podstawie dorobku naukowego i rozprawy pt. "Afrykańskie rytuały agrarne na przykładzie ludu Konkomba". W latach 1999–2000 był nauczycielem akademickim Wydziału Teologii Uniwersytetu Warmińsko-Mazurskiego.1 lutego 2000 otrzymał stanowisko profesora zwyczajnego Katolickiego Uniwersytetu Lubelskiego. W 2003 prowadził wykłady dla studentów specjalizacji religioznawstwa na Wydziale Teologicznym Katolickiego Uniwersytetu Leuven w Belgii.
Współpracował z Redakcją Encyklopedii Katolickiej oraz należał do Rady Naukowej. Był odpowiedzialny za działy religioznawstwo i etnologia. Jest pierwszym redaktorem serii "Studia Religiologiczne", wydawanej przez TN KUL. Należał do kilku organizacji i towarzystw naukowych: Międzynarodowy Instytut Anthropos (1975), Komitet Nauk Etnologicznych PAN (1991), Polskie Towarzystwo Ludoznawcze (1976), Towarzystwo Naukowe KUL (1979), Polskie Towarzystwo Afrykanistyczne (1990), Lubelskie Towarzystwo Naukowe (1995), Polskie Towarzystwo Religioznawcze (2005), Stowarzyszenie Teologów Fundamentalnych w Polsce (2005).
Odznaczenia.
W 1985 otrzymał od Ministra Kultury i Sztuki odznakę "Zasłużony Działacz Kultury". 6 listopada 2006 z rąk Prezydenta Rzeczypospolitej Polskiej Lecha Kaczyńskiego został odznaczony Złotym Krzyżem Zasługi. W 2016 odznaczony został Złotym Dyplomem Wydziału Teologii w dowód uznania za jego bogaty dorobek naukowy, badawczy i dydaktyczny oraz wieloletnią, owocną współpracę z ośrodkami naukowo-badawczymi w kraju i za granicą, prowadzoną w duchu dialogu międzykulturowego i międzyreligijnego.

</doc>
<doc id="685083" url="https://pl.wikipedia.org/wiki?curid=685083" title="Arne Borg">
Arne Borg

Claes Arne Borg (ur. 18 sierpnia 1901 w Sztokholmie, zm. 7 listopada 1987 w Vallentuna) – szwedzki pływak, brat-bliźniak szwedzkiego pływaka Åke Borga. Trzykrotny olimpijczyk (1920, 1924, 1928).
Jego córką była pisarka i ilustratorka książek dla dzieci Inga Borg.

</doc>
<doc id="685084" url="https://pl.wikipedia.org/wiki?curid=685084" title="Giengen an der Brenz">
Giengen an der Brenz

Giengen an der Brenz – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim, siedziba wspólnoty administracyjnej Giengen an der Brenz. Leży w Jurze Szwabskiej, nad rzeką Brenz, ok. 10 km na południowy wschód od Heidenheim an der Brenz, przy granicy z Bawarią.
Współpraca.
Miejscowości partnerskie:

</doc>
<doc id="685091" url="https://pl.wikipedia.org/wiki?curid=685091" title="Lista typów niszczycieli United States Navy">
Lista typów niszczycieli United States Navy

To lista typów niszczycieli United States Navy.
Aby obejrzeć listę niszczycieli eskortowych zobacz Lista niszczycieli eskortowych United States Navy.
Aby obejrzeć listę niszczycieli - stawiaczy min zobacz Lista okrętów wojny minowej United States Navy.
Aby obejrzeć listę niszczycieli zobacz Lista niszczycieli United States Navy.
typ "Bainbridge" – 13 okrętów, 1900–1902
typ "Truxtun" – 3 okręty, 1901
typ "Smith" – 5 okrętów, 1908–1909
typ "Paulding" – 21 okrętów, 1909–1912
typ "Cassin" – 8 okrętów, 1912–1913
typ "O’Brien" – 6 okrętów, 1914–1915
typ "Tucker" – 6 okrętów, 1915
typ "Sampson" – 6 okrętów, 1916
typ "Caldwell" – 6 okrętów, 1917–1918
typ "Wickes" – 111 okrętów, 1917–1919
typ "Clemson" – 164 okrętów, 1919–1921
typ "Farragut" (1934) – 8 okrętów, 1934–1935
typ "Porter" – 8 okrętów, 1935–1936
typ "Mahan" – 18 okrętów, 1936–1936
typ "Gridley" – 4 okręty, 1936–1938
typ "Bagley" – 8 okrętów, 1936–1937
typ "Somers" – 5 okrętów, 1937–1938
typ "Benham" – 10 okrętów, 1938–1939
typ "Sims" – 12 okrętów, 1938–1939
typ "Gleaves" – 66 okrętów, 1938–1943
typ "Benson" – 30 okrętów, 1939–1943
typ "Fletcher" – 175 okrętów, 1942–1944
typ "Allen M. Sumner" – 58 okrętów, 1943–1944
typ "Gearing" – 98 okrętów, 1944–1946
typ "Mitscher" – 4 okręty, 1952
typ "Forrest Sherman" – 18 okrętów, 1956–1958
typ "Farragut" (1960) – 10 okrętów, 1958–1960
typ "Charles F. Adams" – 23 okręty, 1959–1963
typ "Spruance" – 30 okrętów, 1973–1979
typ "Kidd" zmodyfikowany typ "Spruance" – 4 okręty, 1979–1982
typ "Arleigh Burke" – 61 okrętów, 1989– (kolejne okręty znajdują się w fazie budowy bądź planowania)
typ "Zumwalt" – okręty znajdują się w fazie budowy bądź planowania

</doc>
<doc id="685096" url="https://pl.wikipedia.org/wiki?curid=685096" title="Heidenheim an der Brenz">
Heidenheim an der Brenz

Heidenheim an der Brenz – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, siedziba powiatu Heidenheim, oraz wspólnoty administracyjnej Heidenheim an der Brenz. Leży w Jurze Szwabskiej, nad rzeką Brenz, ok. 70 km na wschód od Stuttgartu, przy granicy z Bawarią. Przez miasto przebiegają drogi krajowe B19 i B466, a ok. 3 km na wschód od centrum zlokalizowana jest autostrada A7. W dosłownym tłumaczeniu nazwa miasta oznacza „dom pogan nad Brenz”.
W mieście znajduje się stacja kolejowa Heidenheim.
Historia.
W starożytności w miejscu dzisiejszego miasta istniała rzymska osada. Było to "Castellum Aquilea" leżące na tzw. ziemiach dziesięcinnych tuż przy limesie górnogermańsko-retyckim.
We wrześniu 1979 urządzono w mieście dwutygodniową wystawę "Polska gościem w Heidenheim", mającą na celu zobrazowanie dorobku kulturalnego Polski. Towarzyszyły jej wykłady historyczne i dyskusje o współpracy polsko-niemieckiej.
Współpraca.
Miejscowości partnerskie:
Szkolnictwo.
W mieście działa tzw. Akademia Zawodowa "(Berufsakademie)", której uczniowie aby się w niej uczyć muszą mieć podpisaną umowę z wybraną firmą, która zapewnia miejsce praktyk. Rok akademicki podzielony jest tutaj na dwie fazy: praktyczną i teoretyczną.

</doc>
<doc id="685098" url="https://pl.wikipedia.org/wiki?curid=685098" title="Maria Gintowt-Jankowicz">
Maria Gintowt-Jankowicz

Maria Gintowt-Jankowicz (ur. 1 lipca 1939 w Warszawie) – polska prawniczka, specjalistka w zakresie prawa finansowego, dyrektor Krajowej Szkoły Administracji Publicznej (1991–2006), sędzia Trybunału Konstytucyjnego w stanie spoczynku.
Życiorys.
Ukończyła w 1962 studia na Wydziale Prawa i Administracji Uniwersytetu Warszawskiego. Stopień doktora nauk prawnych uzyskała w 1971, habilitowała się w 1980. Pracowała jako nauczycielka akademicka na macierzystej uczelni.
Była doradczynią Obywatelskiego Klubu Parlamentarnego ds. prawnych i współtwórczynią projektów ustaw przywracających w Polsce samorząd terytorialny. Należała do założycieli, a w latach 1991–2006 pełniła funkcję pierwszego dyrektora Krajowej Szkoły Administracji Publicznej. W latach 1995–2005 uczestniczyła w pracach Rady Legislacyjnej, od 1999 do 2005 była wiceprzewodniczącą Rady Służby Cywilnej.
27 października 2006 została przez Sejm wybrana na stanowisko sędziego Trybunału Konstytucyjnego. Jej kadencja upłynęła 6 listopada 2015.
W 2021 została powołana w skład Kapituły Orderu Odrodzenia Polski.
Odznaczenia.
Odznaczona Krzyżem Kawalerskim (1993), Oficerskim (2000), Komandorskim (2006) i Wielkim (2021) Orderu Odrodzenia Polski.

</doc>
<doc id="685099" url="https://pl.wikipedia.org/wiki?curid=685099" title="Leszek Mrozewicz">
Leszek Mrozewicz

Leszek Mrozewicz (ur. 5 listopada 1951 w Myśliborzu) – profesor nauk humanistycznych, polski naukowiec, historyk specjalizujący się w dziedzinie historii antycznej (w szczególności starożytnego Rzymu), wykładowca UAM i UKW. 
Życiorys.
Studiował historię i uzyskał magisterium w Uniwersytecie im. Adama Mickiewicza w Poznaniu.
Doktorat w 1979 r. na podstawie rozprawy "Rozwój ustroju municypalnego a postępy romanizacji w Mezji Dolnej" (promotor: Stefan Parnicki-Pudełko). Habilitacja w 1988 r. na podstawie rozprawy "Arystokracja municypalna w rzymskich prowincjach nad Renem i Dunajem w okresie Wczesnego Cesarstwa (I-III w.)". Tytuł naukowy profesora nadany w 1996 r. W latach 1997-2012 kierownik Zakładu Historii Społeczeństw Antycznych Instytutu Historii przy Wydziale Historycznym Uniwersytetu im. Adama Mickiewicza w Poznaniu, a od 2009 do 2020 dyrektor naukowy Instytutu Kultury Europejskiej w Gnieźnie. Na szczeblu centralnym UAM do 2008 r. pełnił funkcję przewodniczącego komisji dyscyplinarnej dla nauczycieli akademickich, aktualnie od 2008 r. zasiada w Senacie UAM. Do jego zainteresowań naukowych należą historia wczesnego Cesarstwa Rzymskiego (I-III w.); dzieje prowincji rzymskich nad Renem i Dunajem (badanie strefy limesowej); procesy urbanizacji, municypalizacji, romanizacji Imperium Romanum; prozopografia i epigrafika. Laureat nagrody Człowiek Roku Mediów Lokalnych 2011.
Od 1998 jest równocześnie wykładowcą Uniwersytetu Kazimierza Wielkiego w Bydgoszczy. Był również wykładowcą w Wyższej Szkole Bezpieczeństwa w Poznaniu.
Wykładał gościnnie w Niemczech (Augsburg, Erlangen, Hanower, Heidelberg, Kilonia, Moguncja), Austrii (Wiedeń), Szwajcarii (Berno, Fryburg, Zurych), w Rzymie (Uniwersytet La Sapienza) i Paryżu (Uniwersytet Sorbony).
Sekretarz redakcji (1981-2004), następnie redaktor czasopisma "Eos", najpoważniejszego polskiego pisma poświęconego kulturze antycznej. Redaktor "Balcanica Posnaniensia", "Fontes Historiae Antiquae" i "Xenia Posnaniensia", "Xenia Posnaniensia, series altera" i "Xenia Posnaniensia. Monografie".
Należy do Komitetu Nauk o Kulturze Antycznej Polskiej Akademii Nauk, pełni w nim funkcję wiceprzewodniczącego. Przewodniczył (1992-1997, 2000-2002) Komisji Historii Starożytnej Polskiego Towarzystwa Historycznego; członek Polskiego Towarzystwa Filologicznego, Poznańskiego Towarzystwa Przyjaciół Nauk i Międzynarodowego Stowarzyszenia Epigrafiki Greckiej i Łacińskiej (Association Internationale d’Epigraphie Grecque et Latine), wchodzi w skład jego Komitetu (druga kadencja). Uczestniczy w wielu projektach badawczych, także o wymiarze międzynarodowym. Beneficjent kilku grantów Komitetu Badań Naukowych.
Doktor honoris causa Uniwersytetu Wrocławskiego (2022).
Odbyte stypendia naukowe.
Członek (1976-88) Ekspedycji Archeologicznej UAM w Novae na terenie dzisiejszej Bułgarii. Stypendysta Uniwersytetu w Kilonii (1983-1984), Fundacji Leibniza (Heidelberg, 1989), Niemieckiego Instytutu Archeologicznego (Frankfurt n. Menem, 1992), Fondation Hardt w Szwajcarii (1995), Instytutu Janineum (Wiedeń, 1997-2000), The Ohio State University (Columbus, 2003).
Działalność społeczno-naukowa.
Aktualnie pracuje nad książką o paleografii inskrypcji łacińskich z rzymskiego obozu wojskowego (legionowego) w Novae nad Dunajem (w dzisiejszej Bułgarii).
Zaangażowany jest w projektach "Erasmus-Sokrates" i "Erasmus Mundus". Wypromował ponad stu magistrów, jedenastu doktorów. Jako recenzent uczestniczył w siedemnastu przewodach doktorskich i dziewięciu habilitacyjnych, trzykrotnie opiniował wniosek o nadanie tytułu profesora. Był również promotorem przewodu doktorskiego honoris causa dla prof. Tadeusza Kotuli w 2007 r. (UAM) oraz prof. Karola Modzelewskiego w 2009 r. (UKW). Członek zarządu Fundacji Historycznej im. Profesora Henryka Łowmiańskiego.
Z jego inicjatywy Akademia Bydgoska podjęła współpracę, w ramach programu "Sokrates", z Uniwersytetami w Moguncja (Mainz, Niemcy), Saragossie (Zaragoza, Hiszpania) i ostatnio Ratyzbonie (Regensburg, Niemcy). Dzięki temu studenci historii (w sumie siedem osób) mogą wyjeżdżać do tych ośrodków na półroczne studia, dofinansowywane przez Unię Europejską. W Instytucie Historii AB zorganizował wykłady profesorów zagranicznych z Moguncji (), 2001), Klagenfurtu (Karl Strobel, 2002), Saragossy (Francisco Pina Polo, 2002) i Frankfurtu nad Menem (Siegmar von Schnurbein, 2004). Studenci historii brali także udział w organizowanych przez prof. L. Mrozewicza ekspedycjach (seminariach) naukowych w Grecji (1999), na Sycylii (2000), w Prowansji (2001) i Rzymie (2002). W Uniwersytecie Kazimierza Wielkiego prowadzi aktualnie trzy przewody doktorskie. W dniach 14-15 marca 2007, w 2050. rocznicę zamordowania Juliusza Cezara, na terenie Uniwersytetu im. Adama Mickiewicza zorganizował ogólnopolską konferencję naukową "Idy Marcowe- 2050 lat później', omawiającą życie, działalność, okoliczności śmierci oraz udział w historiografii, kulturze i sztuce Cezara.
Publikacje.
Wybrane artykuły.
(wyd. 1985), s. 79-105.
Papyrologie und Epigraphik t. 78, 1989, s. 178 184.
und Epigraphik, t. 95, 1993, s. 221 225 (= Prosopographica, Poznań 1993, s. 43 48)
Romanisierung), [w:] Prosopographica, Poznań 1993, s. 217 225.
Nasze Historie 5, 2000, s. 7-18.
2004, s. 630-632.

</doc>
<doc id="685104" url="https://pl.wikipedia.org/wiki?curid=685104" title="Rezonans Fermiego">
Rezonans Fermiego

Rezonans Fermiego, sprzężenie Fermiego – zjawisko pojawienia się w widmie oscylacyjnym dwóch leżących blisko siebie pasm zamiast jednego. Występuje wtedy, gdy energie dwóch przejść oscylacyjnych (często przejścia podstawowego i nadtonu lub przejścia podstawowego i tonu złożonego) o takiej samej symetrii są do siebie zbliżone.
Rezonans Fermiego może wystąpić tylko wtedy, gdy drgania normalne cząsteczek o tej samej symetrii mają prawie jednakowe energie, i oscylatory mogą przekazywać między sobą energię (drgania są w tej samej cząsteczce lub w cząsteczkach w bliskim kontakcie ze sobą, na przykład związanych przez wiązanie wodorowe). Widma spektroskopii w podczerwieni ulegają wówczas zaburzeniu polegającemu na pojawieniu się zamiast jednego pasma, dwóch, odpowiednio o częstości wyższej i niższej. Zjawisko to obserwowane jest również w oscylacyjnym widmie Ramana.
Rezonans Fermiego został odkryty przez E. Fermiego w 1931 roku w cząsteczce dwutlenku węgla, gdzie nadton drgania zginającego i ton podstawowy symetrycznego drgania rozciągającego mają niemal jednakową energię, co skutkuje pojawieniem się w widmie Ramana dwóch pasm w położeniach 1285 cm-1 i 1388 cm-1, zamiast oczekiwanego jednego w położeniu 1354 cm-1.
Rezonans Fermiego jest głównym źródłem charakterystycznych własności widm podczerwonych układów związanych przez wiązanie wodorowe. Według teorii S. Bratoża i D. Hadziego polega on na występowaniu zaburzenia pomiędzy blisko siebie położonymi poziomami rotacyjnymi i poziomami oscylacyjnymi cząsteczek związanych tymi wiązaniami. Zjawisko rezonansu Fermiego odpowiedzialne jest za pojawienie się w widmie w podczerwieni tak zwanych okien Evansa.

</doc>
<doc id="685105" url="https://pl.wikipedia.org/wiki?curid=685105" title="Herbrechtingen">
Herbrechtingen

Herbrechtingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Leży w Jurze Szwabskiej, nad rzeką Brenz, ok. 5 km na południe od Heidenheim an der Brenz, przy granicy z Bawarią. Przez miasto przebiega droga krajowa B19 i autostrada A7.

</doc>
<doc id="685112" url="https://pl.wikipedia.org/wiki?curid=685112" title="Ludzkie dzieci">
Ludzkie dzieci

Ludzkie dzieci (oryg. "Children of Men") – film fantastycznonaukowy z 2006 z gatunku thrillerów, wyreżyserowany przez Alfonso Cuaróna. Bazuje on na powieści P.D. James z 1992 roku o tym samym tytule. Występują w nim m.in. Clive Owen, Julianne Moore i Michael Caine.
Fabuła.
Jest rok 2027, dystopiczny świat. Z niewiadomych przyczyn ludzie stracili zdolność prokreacji i od 18 lat nie urodziło się ani jedno dziecko. W wieku 18 lat 4 miesięcy 20 dni 16 godzin i 8 minut zginął najmłodszy w tym czasie człowiek. Przyczyna światowej bezpłodności nie jest wyjaśniona. Akcja toczy się w Wielkiej Brytanii, która jest jednym z niewielu krajów świata, w których wciąż funkcjonuje jakikolwiek rząd. Świat jest pogrążony w konfliktach zbrojnych, a imigranci są zamykani w obozach.
Theo (były aktywista, obecnie pracownik ministerstwa zasobów energii) nakłoniony przez Julian (przewodnicząca organizacji Fishes walcząca o prawa imigrantów, przedstawianej przez media jako grupa terrorystyczna) załatwia dokumenty tranzytowe dla imigrantki o imieniu Kee. Podczas eskorty Julian zostaje zabita; okazuje się, że Kee jest w ciąży, a Fishes chce wykorzystać dziecko we własnej polityce. Theo decyduje się dostarczyć imigrantkę do Projektu Humanitarnego. W tym celu przedostaje się przez obóz dla uchodźców (w którym panują złe warunki) w Bexhill na wybrzeże. W tymże obozie Kee rodzi córkę. Wszyscy troje wypływają łódką na umówione wcześniej miejsce, jednak Theo wykrwawia się od rany postrzałowej i umiera. Przypływa statek o nazwie Tomorrow, który ma zabrać Kee do Projektu Humanitarnego.

</doc>
<doc id="685113" url="https://pl.wikipedia.org/wiki?curid=685113" title="Brenz (rzeka)">
Brenz (rzeka)

Brenz – rzeka w południowych Niemczech, przepływająca przez Badenię-Wirtembergię i Bawarię. Dopływ Dunaju, z którym łączy się w miejscowości Dillingen an der Donau. Ma długość 52,6 km.

</doc>
<doc id="685115" url="https://pl.wikipedia.org/wiki?curid=685115" title="Jon Walker">
Jon Walker

Jon Walker właściwie Jonathan Jacob Walker (ur. 17 września 1985 w Chicago) – amerykański muzyk rockowy, były basista zespołu Panic! at the Disco. W maju 2006 zastąpił Brenta Wilsona na tym stanowisku. Aktualnie basista zespołu The Young Veins.

</doc>
<doc id="685120" url="https://pl.wikipedia.org/wiki?curid=685120" title="Niederstotzingen">
Niederstotzingen

Niederstotzingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim, wchodzi w skład związku gmin Sontheim-Niederstotzingen. Leży w Jurze Szwabskiej, ok. 18 km na południe od Heidenheim an der Brenz, przy granicy z Bawarią.
W Niederstotzingen urodził się Julius Roger (1819–1865) – niemiecki lekarz i przyrodnik, działacz społeczny, związany z ziemią raciborską.

</doc>
<doc id="685123" url="https://pl.wikipedia.org/wiki?curid=685123" title="Etniczna grupa">
Etniczna grupa



</doc>
<doc id="685125" url="https://pl.wikipedia.org/wiki?curid=685125" title="Sontheim an der Brenz">
Sontheim an der Brenz

Sontheim an der Brenz – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim, siedziba związku gmin Sontheim-Niederstotzingen. Leży w Jurze Szwabskiej, nad rzeką Brenz, ok. 20 km na południowy wschód od Heidenheim an der Brenz, przy granicy z Bawarią.

</doc>
<doc id="685134" url="https://pl.wikipedia.org/wiki?curid=685134" title="Sontheim">
Sontheim

Niemcy:
Osoby:
Zobacz też:

</doc>
<doc id="685136" url="https://pl.wikipedia.org/wiki?curid=685136" title="Stara Rogoźnica">
Stara Rogoźnica

Stara Rogoźnica – osada w Polsce położona w województwie pomorskim, w powiecie człuchowskim, w gminie Człuchów. 
Niewielka śródleśna osada kaszubska granicząca z rezerwatem przyrody Jezioro Bardze Małe, wchodzi w składsołectwa Polnica.
W latach 1975–1998 miejscowość administracyjnie należała do województwa słupskiego.

</doc>
<doc id="685139" url="https://pl.wikipedia.org/wiki?curid=685139" title="Tha Blue Carpet Treatment">
Tha Blue Carpet Treatment

The Blue Carpet Treatment – ósmy studyjny album amerykańskiego rapera Snoop Dogga. Został wydany 21 listopada 2006 roku.
Po raz pierwszy od 5 lat Snoop pracował nad materiałem wspólnie z Dr. Dre. „T.B.C.T”. Album ten to tzw. „powrót do korzeni”, pozbawiony komercyjnych i popowych brzmień, obecnych na kilku poprzednich płytach artysty. Sprzedaż albumu była niska, do tej pory w USA sprzedano ponad 800 tys., zaś na świecie 1.1 miliona egzemplarzy. „Blue Carpet” w tytule albumu odnosi się do powiązań Snoop Dogga z gangiem Crips, ponieważ znakiem rozpoznawczym gangu jest kolor niebieski. Podczas tworzenia albumu Snoop współpracował m.in. z R. Kelly, Ice Cube, Pharrell, D’Angelo, Akon, B-Real, Cypress Hill, a nawet ze Stevie Wonderem.

</doc>
<doc id="685140" url="https://pl.wikipedia.org/wiki?curid=685140" title="I liga argentyńska w piłce nożnej (1990/1991)">
I liga argentyńska w piłce nożnej (1990/1991)

Mistrzem Argentyny w sezonie 1990/91 został klub Newell’s Old Boys, natomiast wicemistrzem Argentyny – Boca Juniors.
Do Copa Libertadores 1992 zakwalifikowały się dwa kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Spadły kluby, które w tabeli spadkowej zajęły dwa ostatnie miejsca – Chaco For Ever Resistencia i Club Atlético Lanús. Na ich miejsce awansowały dwie najlepsze drużyny z drugiej ligi – Belgrano Córdoba i CA Argentino de Quilmes.
Torneo Apertura 1990/1991.
Tabela końcowa Apertura 1990/1991.
Zwycięstwo w turnieju Apertura dawało prawo gry o tytuł mistrza Argentyny.
Torneo Clausura 1990/1991.
Tabela końcowa Clausura 1990/1991.
Zwycięstwo w turnieju Clausura dawało prawo gry o tytuł mistrza Argentyny.
Mistrzostwo Argentyny.
O tytuł mistrza Argentyny w sezonie 1990/1991 zmierzył się mistrz turnieju Apertura (Newell’s Old Boys) z mistrzem turnieju Clausura (Boca Juniors).
Liguilla Pre Libertadores.
Turniej został zorganizowany po to, by wyłonić drugi obok mistrza Argentyny klub mający wystąpić w Copa Libertadores 1992. W turnieju wzięło udział osiem klubów – 3 najlepsze oprócz mistrza z turnieju Apertura, cztery najlepsze oprócz mistrza z turnieju Clausura oraz wicemistrz Argentyny.
Finał.
Prawo gry w Copa Libertadores 1992 oprócz mistrza Argentyny Newell’s Old Boys uzyskał klub San Lorenzo de Almagro.

</doc>
<doc id="685144" url="https://pl.wikipedia.org/wiki?curid=685144" title="Nattheim">
Nattheim

Nattheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim, wchodzi w skład wspólnoty administracyjnej Heidenheim an der Brenz. Leży w Jurze Szwabskiej, ok. 6 km na wschód od Heidenheim an der Brenz, przy granicy z Bawarią. Przez gminę przebiegają droga krajowa B466 i autostrada A7.
Współpraca.
Miejscowość partnerska:

</doc>
<doc id="685146" url="https://pl.wikipedia.org/wiki?curid=685146" title="Perylimfa">
Perylimfa



</doc>
<doc id="685147" url="https://pl.wikipedia.org/wiki?curid=685147" title="Endolimfa">
Endolimfa



</doc>
<doc id="685148" url="https://pl.wikipedia.org/wiki?curid=685148" title="Heidenheim">
Heidenheim

Niemcy:
Osoby:
Inne:

</doc>
<doc id="685149" url="https://pl.wikipedia.org/wiki?curid=685149" title="Zakaźne zapalenie jelit kotów">
Zakaźne zapalenie jelit kotów



</doc>
<doc id="685150" url="https://pl.wikipedia.org/wiki?curid=685150" title="Nosówka kotów">
Nosówka kotów



</doc>
<doc id="685152" url="https://pl.wikipedia.org/wiki?curid=685152" title="Aleksandra Drucka">
Aleksandra Drucka

Aleksandra Drucka (ur. ok. 1380, zm. 1426 w Glinianach na Rusi) – księżniczka litewsko-ruska. Matka Zofii Holszańskiej, czwartej żony Władysława II Jagiełły.
Była córką Dymitra, księcia druckiego. Identyfikacja jej ojca budzi dyskusję w literaturze historycznej. Większość badaczy uważa, że był on identyczny z Dymitrem Starszym Olgierdowicem.
W nieznanym bliżej roku poślubiła Andrzeja Holszańskiego. Z tego małżeństwa pochodziły trzy córki:

</doc>
<doc id="685154" url="https://pl.wikipedia.org/wiki?curid=685154" title="Dziewczynka">
Dziewczynka



</doc>
<doc id="685157" url="https://pl.wikipedia.org/wiki?curid=685157" title="Małgorzata Luksemburska">
Małgorzata Luksemburska



</doc>
<doc id="685159" url="https://pl.wikipedia.org/wiki?curid=685159" title="Pierwsza Księga Samuela">
Pierwsza Księga Samuela



</doc>
<doc id="685160" url="https://pl.wikipedia.org/wiki?curid=685160" title="Druga Księga Samuela">
Druga Księga Samuela



</doc>
<doc id="685162" url="https://pl.wikipedia.org/wiki?curid=685162" title="Paweł Miesiąc">
Paweł Miesiąc

Paweł Miesiąc (ur. 27 kwietnia 1985 w Przeworsku) – polski żużlowiec.
Życiorys.
W 2001 roku zdał licencję i zadebiutował w rzeszowskiej Stali. Do 2005 roku startował bez większych sukcesów. W 2005 r. odniósł swój pierwszy duży sukces i zdobył drugie miejsce w Srebrnym Kasku. Po sporej przerwie rzeszowski zespół uzyskał awans do finału Młodzieżowych Drużynowych Mistrzostw Polski, jednak w zawodach rozgrywanych w Rzeszowie nie odegrali większej roli zajmując 5. miejsce. W 2005 roku miał spory udział w awansie Stali do Ekstraligi, będąc jednym z czołowych juniorów w I lidze.
Sezon 2006, który był ostatnim sezonem zawodnika w gronie juniorów, obfitował w sukcesy. W żużlowej Ekstralidze startował z bardzo dobrym skutkiem. Jako pierwszy zawodnik z Rzeszowa zdołał uzyskać awans do finału Indywidualnych Mistrzostw Świata Juniorów rozgrywanych we włoskim Terenzano, gdzie zajął 5. miejsce. Było to najlepsze miejsce wśród Polaków, z wyjątkiem Karola Ząbika, który został Mistrzem. Prócz tego Miesiąc został Drużynowym Mistrzem Świata Juniorów, gdzie w finale w Rybniku, pełniąc rolę rezerwowego, zdobył 3 punkty. Razem z rzeszowską drużyną młodzieżową powtórzył sukces swoich starszych kolegów z roku 1994 i 1995, zdobywając upragniony złoty medal w Młodzieżowych Drużynowych Mistrzostwach Polski. Również złoto zdobył w Młodzieżowych Mistrzostwach Polski Par Klubowych w parze z Dawidem Stachyrą. Warto odnotować fakt iż w Międzynarodowych Mistrzostwach Węgier zdobył brązowy medal.

</doc>
<doc id="685163" url="https://pl.wikipedia.org/wiki?curid=685163" title="Gilberto Martínez">
Gilberto Martínez

Gilberto Martínez Vidal (ur. 1 października 1979 w Golfito) – piłkarz kostarykański grający na pozycji lewego obrońcy.
Kariera klubowa.
Piłkarską karierę Martínez zaczynał w jednym z najsłynniejszych i najbardziej utytułowanych klubów w Kostaryce, Deportivo Saprissa. W drużynie zadebiutował w wieku 20 lat w 1999 roku, ale wówczas był wprowadzany do drużyny by ogrywać się z dorosłym futbolem. 11 meczów na lewej obronie Deportivo nieznacznie pomogło w zdobyciu wicemistrzostwa Kostaryki. W sezonie 2000/2001 Martinez był już podstawowym zawodnikiem drużyny Deportivo i zaczęto go uważać za jednego z najlepszych obrońców młodego pokolenia w kraju. Deportivo nie osiągnęło w sezonie znaczących sukcesów i zajęło 3. miejsce w lidze. Rok później – znów z Gilberto w składzie – Deportivo ponownie zajęło 3. miejsce.
Latem 2002 dobre występy Martineza zarówno w lidze Kostaryki, jak i w reprezentacji Kostaryki (młodzieżowej a niedługo potem seniorskiej), zostały zauważone przez trenerów Brescii Calcio i 15 września Gilberto podpisał kontrakt z tym klubem z Serie A. W lidze zadebiutował w 1. kolejce ligowej, 6 września w przegranym 3:4 wyjazdowym meczu z Parmą. Łatwo wywalczył sobie miejsce w składzie i zagrał we wszystkich 34 meczach ligowych i tylko jeden raz został zdjęty z boiska przed czasem. Brescia zajęła 9. miejsce w lidze i dzięki temu trafiła do Pucharu Intertoto. W sezonie 2003/2004 Gilberto zagrał w 30 meczach i zajął z Brescią 11. miejsce w lidze. Zespołowi nie udało się natomiast awansować do Pucharu UEFA i odpadł on w jeden z wcześniejszych faz Pucharu Intertoto. Sezon 2004/2005 nie był dla Brescii i Martineza udany. „Biancoazzurri” zajęli przedostatnią, 19. pozycję w lidze i spadli do Serie B. Jedynym małym pocieszeniem dla Gilberto był fakt, iż zdobył swoją premierową bramkę w Serie A – 5 grudnia 2004 w wyjazdowym wygranym 3:1 meczu z Regginą Calcio. Martinez latem nie opuścił zespołu i zdecydował się grać w nim w Serie B. Brescia zajęła jednak dopiero 10. miejsce w lidze i nie zdołała awansować do Serie A, pomimo iż kierownictwo klubu założyło sobie taki cel przed sezonem.
W sierpniu 2006 AS Roma poszukiwała lewego obrońcy i wybór padł na Martineza i tuż przed zamknięciem okna transferowego stołeczny klub wypożyczył na rok Gilberto. Jednak podczas sezonu trener Romy Luciano Spalletti nie wstawiał Martineza do pierwszego składu. Latem 2007 roku Martinez powrócił do Brescii.
Kariera reprezentacyjna.
Swoją reprezentacyjną karierę Martinez rozpoczął od występów w młodzieżowej reprezentacji Kostaryki. Zagrał z nią na Młodzieżowych Mistrzostwach Świata w 1999 roku odbywających się w Nigerii. Kostaryka odpadła tam jednak po fazie grupowej, ale menedżerowie z Europy już wtedy zwrócili uwagę na Martineza. Ciągłe dobre występy w kadrze U-21 spowodowały, że Martinez zadebiutował w końcu w seniorskiej kadrze Kostaryki. Debiut miał miejsce 6 stycznia 2001 w wygranym 5:2 meczu z reprezentacją Gwatemali i Martinez od tego czasu zadomowił się w kadrze na dłużej. Selekcjoner Alexandre Guimarães powołał go do kadry na finały Mistrzostwa Świata w 2002. Tam Gilberto zagrał we wszystkich trzech meczach swojej drużyny – z Chinami (2:0), Turcją (1:1) oraz z Brazylią (2:5). Dzięki gorszemu bilansowi bramek niż Turcja, Kostaryka nie wyszła z grupy zajmując w niej 3. miejsce. 4 lata później Gilberto ponownie trafił do kadry na wielką imprezę. Na Mistrzostwach Świata w Niemczech zagrał jednak tylko 1 mecz – 67 minut w pierwszym meczu z gospodarzami turnieju, reprezentacją Niemiec. Kostaryka przegrała jednak wszystkie mecze i zajęła ostatnie miejsce w grupie.

</doc>
<doc id="685164" url="https://pl.wikipedia.org/wiki?curid=685164" title="Małgorzata Luksemburska (1313–1341)">
Małgorzata Luksemburska (1313–1341)

Małgorzata Luksemburska (ur. 8 lipca 1313, zm. 11 lipca 1341) – królewna czeska, księżna bawarska.
Była najstarszą córką Jana Luksemburskiego i jego pierwszej żony Elżbiety Przemyślidki. Imię otrzymała po swojej babce ojczystej, żonie Henryka VII Luksemburskiego, króla Niemiec. 
12 lutego 1328 poślubiła Henryka II (XIV), księcia dolnobawarskiego z dynastii Wittelsbachów. Owdowiała 1 września 1339. Z małżeństwa pochodził tylko syn Jan (ur. 29 listopada 1329, zm. 20 grudnia 1340), który objął tron po ojcu. 
W 1340 r. Jan Luksemburski rozpoczął negocjacje z owdowiałym królem Polski Kazimierzem Wielkim w sprawie zaangażowania małżeństwa z Małgorzatą. W kwietniu 1341 r. Małgorzata powróciła z Dolnej Bawarii na dwór ojca i rozpoczęła przygotowywania do ślubu z polskim monarchą, który miał się odbyć w lipcu 1341 r.. Król Kazimierz wkrótce przybył do Pragi, jednak został przywitany tylko przez ojca i brata Małgorzaty, gdyż ona sama w tym czasie była już bardzo chora. Niespodziewanie kilka dni przed zaplanowaną uroczystością Małgorzata zmarła. Wobec tego, dodatkowo podpierając się postanowieniami traktatu przedślubnego, Luksemburgowie zaproponowali Kazimierzowi inną kandydatkę na żonę, córkę landgrafa Hesji - Adelajdę.

</doc>
<doc id="685166" url="https://pl.wikipedia.org/wiki?curid=685166" title="Gilberto Martinez">
Gilberto Martinez



</doc>
<doc id="685168" url="https://pl.wikipedia.org/wiki?curid=685168" title="Spektroskopowe kryterium polarności wiązania">
Spektroskopowe kryterium polarności wiązania

Spektroskopowe kryterium polarności wiązania - zasada umożliwiająca ocenę stopnia spolaryzowania wiązań chemicznych za pomocą porównywania widm cząsteczek chemicznych otrzymanych za pomocą spektroskopii w podczerwieni i Ramana. 
Zasada ta głosi:

</doc>
<doc id="685169" url="https://pl.wikipedia.org/wiki?curid=685169" title="Orrin Hatch">
Orrin Hatch

Orrin Grant Hatch (ur. 22 marca 1934 w Pittsburghu, zm. 23 kwietnia 2022 w Salt Lake City) – amerykański polityk, senator ze stanu Utah (wybrany w 1976 i ponownie w 1982, 1988, 1994, 2000, 2006 i 2012), w latach 2015–2019 przewodniczący pro tempore Senatu, członek Partii Republikańskiej. W wyborach w 2018 nie ubiegał się o ósmą senatorską kadencję.
Jego następcą został były gubernator stanu Massachusetts oraz kandydat Partii Republikańskiej na Prezydenta Stanów Zjednoczonych w wyborach w 2012 roku Mitt Romney.

</doc>
<doc id="685182" url="https://pl.wikipedia.org/wiki?curid=685182" title="John E. Sununu">
John E. Sununu

John Edward Sununu (ur. 10 września 1964 w Bostonie w Massachusetts) – amerykański polityk, senator ze stanu New Hampshire w latach 2003-2009, członek Partii Republikańskiej. Jego ojcem jest John H. Sununu, gubernator stanu New Hampshire w latach 1983-1989 i szef sztabu w Białym Domu podczas kadencji George’a H.W. Busha w latach 1989-1991.

</doc>
<doc id="685184" url="https://pl.wikipedia.org/wiki?curid=685184" title="Elżbieta Luksemburska">
Elżbieta Luksemburska



</doc>
<doc id="685186" url="https://pl.wikipedia.org/wiki?curid=685186" title="Elżbieta Luksemburska (1358–1373)">
Elżbieta Luksemburska (1358–1373)

Elżbieta Luksemburska (ur. 19 kwietnia 1358 w Pradze, zm. 4 września 1373 w Wiedniu) – cesarzówna i królewna czeska, żona Albrechta III Habsburga.
Była córką cesarza i króla Czech Karola IV Luksemburskiego i jego trzeciej żony, Anny, księżniczki świdnickiej. 18 marca 1363 została zaręczona z margrabią brandenburskim Ottonem. 19 marca 1366 poślubiła Albrechta III Habsburga, księcia Austrii. Małżeństwo było bezdzietne.

</doc>
<doc id="685187" url="https://pl.wikipedia.org/wiki?curid=685187" title="Judd Gregg">
Judd Gregg

Judd Alan Gregg (ur. 14 lutego 1947 w Nashua w stanie New Hampshire) – amerykański polityk, senator ze stanu New Hampshire (wybrany w 1992, i ponownie w 1998 i 2004), członek Partii Republikańskiej. Jego ojciec, Hugh Gregg, był w latach 1953-1955 gubernatorem New Hampshire.
W latach 1989–1993 był gubernatorem stanu New Hampshire, a przedtem (1981-1989) kongresmanem.
2 lutego 2009 został desygnowany przez prezydenta Baracka Obamę na sekretarza handlu. W razie potwierdzenia jego nominacji przez Senat, jego miejsce ma zająć J. Bonnie Newman.
Z powodu różnic między senatorem a administracją prezydenta USA Baracka Obamy w kwestii priorytetów gospodarczych zrezygnował z nominacji na sekretarza handlu.

</doc>
<doc id="685192" url="https://pl.wikipedia.org/wiki?curid=685192" title="Dianne Feinstein">
Dianne Feinstein

Dianne Feinstein, właśc. Dianne Goldman Berman Feinstein (ur. 22 czerwca 1933) – polityk amerykańska, senator ze stanu Kalifornia (wybrana w 1992 wyborach uzupełniających i ponownie w 1994, 2000, 2006, 2012 i 2018), członkini Partii Demokratycznej. W latach 1978–1988 była burmistrzem San Francisco.
Zdobyła pełną piątą kadencję w wyborach, które odbyły się 6 listopada 2018. Jej przeciwnikiem był Kevin de Léon z Partii Demokratycznej.

</doc>
<doc id="685195" url="https://pl.wikipedia.org/wiki?curid=685195" title="Miasto idealne">
Miasto idealne

Miasto idealne – założenie z dziedziny projektowania urbanistycznego, zakładające teoretyczne lub praktyczne całościowe planowanie osiedli ludzkich podporządkowane czynnikom gospodarczym, społecznym i politycznym (w tym ideom utopijnym) oraz nierzadko wywiedzione z wyobrażeń estetycznych.
Miasta idealne powstawały przede wszystkim w okresie renesansu – przykładem może być włoska Palma Nova, holenderskie Brielle, czy polski Zamość. Za ich podstawową wadę uznaje się często występującą alternatywę: albo rozwój aglomeracji albo zachowanie „idealności”. Renesansowe miasto projektowano na planie idealnie symetrycznym, który nie ma wiele wspólnego ze strukturą kształtowaną przez bieżące potrzeby miejskiego życia. Jego wszystkie budynki mają klasyczne elementy: arkady oraz kolumnady.
Założenia idealnego miasta:
Wiele miast idealnych powstało także w epoce baroku jako osiedla związane z rezydencją władcy absolutnego lub założenia obronne. Przykładami są tutaj Karlsruhe, Mannheim i Rastatt. Miasta idealne epoki oświecenia i XIX wieku wiązały się z rodzącymi się nowymi ideami społecznymi i postępującą industrializacją.
Okres polskiego socrealizmu przyniósł realizację miasta idealnego w postaci neobarokowo-neorenesansowo-neoklasycystycznej Nowej Huty, obecnie dzielnicy Krakowa.
W wieku XX architektura modernizmu również wydała podobne idee, realizowane na wielką skalę w takich miastach jak brazylijska Brasilia czy indyjski Czandigarh, a na mniejszą w wielu miastach satelickich.

</doc>
<doc id="685196" url="https://pl.wikipedia.org/wiki?curid=685196" title="Ajran">
Ajran

Ajran (tur.: ayran) – popularny turecki napój wytwarzany z jogurtu i wody (w proporcji 2:1 lub 1:1). Zazwyczaj dodawana jest do niego sól, a czasami też pieprz. Podawany jest schłodzony, może też mieć pianę. Często spożywany jest z kebabem. Ajran jest podobny do popularnego m.in. w Iranie i Armenii napoju doogh (dugh, abdug, tahn), który jednak jest poddawany krótkiemu procesowi fermentacji i jest lekko musujący.
Ajran jest także popularny w innych krajach Bliskiego Wschodu. Na tureckiej prowincji napojem tym podejmuje się gości. Ajran można kupić w restauracjach i sklepach, ale można też zrobić go samemu – w wersji podstawowej (jogurt, woda, sól) lub też dodać posiekaną miętę. Ten drugi przepis jest popularny podczas upałów – gasi pragnienie i działa odświeżająco. W Turcji ajran stanowi mocną konkurencję dla innych napojów, w tym tych produkowanych przez koncerny globalne. Ormianie i Arabowie nazywają ten napój "tan" i pod tą nazwą jest on popularny m.in. w Stanach Zjednoczonych. W Grecji dostępny jest pod nazwą "ariani"), od licznych, miejscowych producentów, praktycznie w każdym supermarkecie spożywczym, szczególnie popularny w Macedonii i greckiej Tracji.

</doc>
<doc id="685200" url="https://pl.wikipedia.org/wiki?curid=685200" title="XIII - Trzynastka">
XIII - Trzynastka



</doc>
<doc id="685202" url="https://pl.wikipedia.org/wiki?curid=685202" title="Filament pośredni">
Filament pośredni

Filamenty pośrednie () – grupa białek włókienkowych (średnica 10 nm) stanowiących jeden z głównych komponentów cytoszkieletu komórkowego oprócz mikrotubul (średnica 24 nm) i mikrofilamentów aktynowych bądź miozynowych (średnica odpowiednio 7 i 15 nm). Są bardzo wytrzymałe, przez co chronią komórkę przed mechanicznymi uszkodzeniami na skutek rozciągania. Znajdują się w cytoplazmie, gdzie otaczają jądro komórki i rozciągają do jej krańców.
Budowa.
Filamenty pośrednie zbudowane są z wielu skręconych razem białek włóknistych. Białka te składają się z globularnej głowy ulokowanej na końcu aminowym, globularnego ogona na końcu karboksylowym i domeny środkowej. Pary filamentów tworzą tzw. dimery. Łączą się one ze sobą dzięki strukturze domeny środkowej, która ma charakter helisy α, umożliwiający dwóm filamentom owinąć się wokół siebie w strukturę superhelisy. Dimery z kolei tworzą tetramer, który poprzez wiązanie kowalencyjne łączy się z drugim tetramerem, tworząc ostatecznie filament pośredni.
Typy.
Na podstawie homologii sekwencji aminokwasowej domen centralnych oraz struktury drugorzędowej i domenowej podjednostki filamentów pośrednich podzielono na sześć typów. Do poszczególnych typów należą:
Typ I i II.
Są to odpowiednio keratyny kwaśne i zasadowe. Kodowane są przez 54 geny z 70 genów kodujących wszystkie filamenty pośrednie, toteż stanowią najbardziej zróżnicowany typ filamentów. Keratyny występują zawsze w formie heteropolimerów złożonych z podjednostek kwasowych (typ I) i zasadowych (typ II). Nigdy natomiast nie tworzą par z innymi typami filamentów pośrednich. Każda z par keratyn jest charakterystyczna dla danego typu nabłonka, chociaż niektóre nabłonki mogą syntetyzować więcej niż jedną parę. W zależności od występowania można je podzielić naː
Typ III.
Wimentyna i wimentynopodobne; w przeciwieństwie do keratyn tworzą przeważnie homopolimery (z wyjątkiem desminy). 
Typ IV.
Występują głównie w neurytach, ale także w komórkach mięśniowych.
Synemina, synkolina i paranemina tworzą filamenty pośrednie specyficzne dla mięśni.
Typ VI.
Specyficzne dla soczewki. Występują razem w postaci heteropolimeru.

</doc>
<doc id="685204" url="https://pl.wikipedia.org/wiki?curid=685204" title="Idealne miasto">
Idealne miasto



</doc>
<doc id="685207" url="https://pl.wikipedia.org/wiki?curid=685207" title="1 Dywizja Strzelców Górskich (III Rzesza)">
1 Dywizja Strzelców Górskich (III Rzesza)

1 Dywizja Górska (niem. "1. Gebirgs-Division") – dywizja górska Wehrmachtu.
Utworzona w kwietniu 1938 roku w Garmisch-Partenkirchen z brygady górskiej sformowanej w 1935 roku. W jej skład wchodzili żołnierze z Bawarii i Austrii. Zmobilizowana w sierpniu 1939 roku, wzięła udział w kampanii wrześniowej w składzie Grupy Armii Południe. Odznaczyła się wtedy działaniami w Karpatach. 
Następnie walczyła na froncie zachodnim, gdzie planowano jej użyć w operacjach przeciwko Wielkiej Brytanii "(Operacja Lew Morski)" i na Gibraltarze "(Operacja Izabella-Felix)". W październiku 1940 roku 100 pułk strzelców górskich został wyłączony ze składu dywizji i przeniesiony do organizowanej 5 Dywizji Górskiej. Ponieważ żadna z tych operacji nie doszła do skutku, dywizja walczyła w Jugosławii, a od czerwca 1941 roku przeciwko Armii Czerwonej. Jej szlak bojowy na froncie wschodnim przechodził przez Lwów, Linię Stalina, Kijów, Stalino, Charków, Dniepr i Kaukaz.
Po zakończeniu kampanii na Kaukazie dywizję przerzucono do Grecji i Serbii, gdzie brała udział w zwalczaniu partyzantki. W 1944 stawiała opór Armii Czerwonej na Węgrzech.
W marcu 1945 roku została przemianowana na 1 Dywizję Ludowych Strzelców Górskich (niem. "1. Volks-Gebirgs-Division"). Wojnę zakończyła na terenie Austrii, gdzie dostała się do radzieckiej niewoli.
W dywizji tej służył Chiang Wei-kuo, syn Czang Kaj-szeka.

</doc>
<doc id="685209" url="https://pl.wikipedia.org/wiki?curid=685209" title="Piramida Unisa">
Piramida Unisa

Piramida Unisa – piramida władcy starożytnego Egiptu, Unisa, ostatniego z władców V dynastii. Położona jest w nekropoli w Sakkarze.
Nazwa Piramidy.
&lt;-E34:N35-M17-S29 -&gt;F35-Q1-Q1-Q1-O24
"Nefer-sut-Unis" – „Piękne są miejsca Unisa”
Kompleks grobowy.
Cały kompleks grobowy Unisa składa się (typowo dla tego okresu) ze:
Wymiary i konstrukcja piramidy.
Piramida Unisa jest najmniejszą spośród sakkaryjskich piramid, a nawet wszystkich piramid władców Starego Państwa. Jej pierwotna wysokość wynosiła około 42–43 m, długość boku jej kwadratowej podstawy – 57 m, a kąt nachylenia 56°. Współcześnie jej wysokość wynosi tylko ok. 19–20 m. Wejście do niej jest w ścianie północnej. Od wejścia schodzi w dół korytarz o długości 14,4 m docierający do komory przechodniej, który następnie biegnie poziomo na odcinku 14,1 m (na tym odcinku 3 zapadnie) i kończy się przedsionkiem o wymiarach 3,8 × 3,1 m. Z przedsionka można wyjść w kierunku wschodnim do magazynu, w zachodnim zaś do komory grobowej. Komora grobowa ma wymiary 3,1 × 7,3 m oraz posiada obłożenie alabastrowe i dwuspadowy strop ozdobiony gwiazdami. Pod tylną ścianą komory grobowej znajduje się czarny, bazaltowy sarkofag. Był pusty, gdy go odkryto. Na zewnątrz piramidy zachowały się fragmenty okładziny z białego wapienia.
Cały zespół grobowy został odnowiony jeszcze w starożytności za czasów Ramzesa II przez księcia Chaemuaseta, syna władcy. Imię Unisa zostało utrwalone wówczas stosowną inskrypcją na zewnątrz piramidy. Obecnie cały kompleks jest mocno zniszczony.
Świątynia grobowa.
Świątynia grobowa górna znajduje się po wschodniej stronie piramidy. Ozdobiona jest reliefami. Składa się z westybulu, otwartego dziedzińca z kolumnami o kapitelach palmowych, poprzecznie przebiegającego korytarza i właściwej świątyni kultu pośmiertnego. Świątynia kultu pośmiertnego obejmuje pomieszczenie z niszami, przedsionek, salę kultu pośmiertnego i magazyny.
Rampa.
Zadaszona rampa ma długość 666 m i łączy świątynię górną z dolną. Ozdobiona jest reliefami, m.in. scenami przedstawiającymi składanie ofiar z egzotycznych zwierząt i scenami z życia rzemieślników. Część z tych reliefów zachowała się do czasów współczesnych.
Znaczenie piramidy Unisa.
Piramida Unisa była pierwszą, w której umieszczono na ścianach przedsionka i komory grobowej hieroglificzne inskrypcje, zwane obecnie Tekstami Piramid. Odkrył je Gaston Maspero, najpierw w piramidzie Merenre I, a później, w 1881 r. w piramidach Tetiego, Unisa, Pepiego I i Pepiego II (w języku polskim tłumaczenie tych tekstów wydane przez wyd. Amoryka pt.: "Teksty piramid z piramidy Unisa"). On też jako pierwszy archeolog wszedł do wnętrza tej piramidy. Zwyczaj dekorowania ścian wewnątrz piramid władców, zapoczątkowany przez Unisa, utrzymał się do czasów VIII dynastii.

</doc>
<doc id="685210" url="https://pl.wikipedia.org/wiki?curid=685210" title="Spółgłoska językowo-wargowa">
Spółgłoska językowo-wargowa

Spółgłoski językowo-wargowe lub linguolabialne lub apikolabialne – spółgłoski artykułowane przez zetknięcie czubka języka z górną wargą. W międzynarodowym alfabecie fonetycznym są oznaczane przez znaki dla odpowiednich spółgłosek dziąsłowych ze znakiem diakrytycznym (np. [] to bezdźwięczna językowo-wargowa spółgłoska zwarta)
Są dość rzadkie w językach świata. Funkcjonują w językach Melanezji (np. w języku v'enen taut) i Amazonii (np. w języku umotina).

</doc>
<doc id="685212" url="https://pl.wikipedia.org/wiki?curid=685212" title="Synagoga w Bodzanowie">
Synagoga w Bodzanowie

Synagoga w Bodzanowie – zbudowana pod koniec XIX wieku przy ulicy Mickiewicza. Podczas II wojny światowej, w 1940 roku hitlerowcy zburzyli synagogę. Po wojnie budynku synagogi nie odbudowano.
Obok synagogi znajdował się murowany budynek, w którym znajdował się cheder. Został zburzony razem z synagogą w 1940 roku.

</doc>
<doc id="685213" url="https://pl.wikipedia.org/wiki?curid=685213" title="Klan Morgan">
Klan Morgan

Klan Morgan (gael. "MacAoidh") - szkocki klan góralski, inaczej klan Mackay.

</doc>
<doc id="685217" url="https://pl.wikipedia.org/wiki?curid=685217" title="ZLNŚ">
ZLNŚ



</doc>
<doc id="685221" url="https://pl.wikipedia.org/wiki?curid=685221" title="Klan Macpherson">
Klan Macpherson

Klan Macpherson (MacPherson, McPherson, gael. "Mac a’ Phearsoin") - szkocki klan góralski, wraz z klanem Mackintosh i kilkoma mniejszymi klanami tworzyli federację klanów zwaną klanem Chattan.

</doc>
<doc id="685225" url="https://pl.wikipedia.org/wiki?curid=685225" title="Synagoga w Broku">
Synagoga w Broku

Synagoga w Broku – drewniana, zbudowana w XIX wieku, przy ulicy Pułtuskiej. Podczas II wojny światowej, w 1939 roku, hitlerowcy spalili synagogę. Po wojnie budynku synagogi nie odbudowano.

</doc>
<doc id="685226" url="https://pl.wikipedia.org/wiki?curid=685226" title="Market Square Massacre">
Market Square Massacre

Market Square Massacre – album DVD fińskiego zespołu hardrockowego Lordi wydany w 2006 roku. Na płycie znalazł się zapis koncertu Lordi w Helsinkach, materiały związane z Konkursem Piosenki Eurowizji 2006, który zespół zwyciężył, część teledysków grupy oraz krótkometrażowy film "The Kin".

</doc>
<doc id="685227" url="https://pl.wikipedia.org/wiki?curid=685227" title="Klan Mackintosh">
Klan Mackintosh

MacKintosh (Mackintosh, McKintosh, MacIntosh, gael. "Mac an Tòisich") – szkocki klan góralski, wraz z klanem Macpherson i kilkoma mniejszymi klanami tworzyli federację klanów zwaną klanem Chattan.
Nazwisko Mackintosh (gael. – "Mac-an-Toiseach" – syn wodza). Według klanowej tradycji pierwszy wódz Mackintoshów pochodził z rodu Shaw i był młodszym synem Duncana MacDuff, hrabiego Fife z rodu władców Dalriady.

</doc>
<doc id="685228" url="https://pl.wikipedia.org/wiki?curid=685228" title="Macintosh (klan)">
Macintosh (klan)



</doc>
<doc id="685234" url="https://pl.wikipedia.org/wiki?curid=685234" title="Maipo">
Maipo

Maipo – czynny stratowulkan w Andach Południowych. Znajduje się on na granicy Argentyny (prowincja Mendoza) i Chile (region Metropolitana), na południe od masywu Aconcagua. Jego wysokość wynosi 5264 m n.p.m. Leży około 90 km na południe od Tupungato i około 100 km na południowy wschód od Santiago. Ostatnia erupcja miała miejsce w 1912 r. U stóp wulkanu leży jezioro Diamante.
Pierwszego wejścia na szczyt dokonał Paul Güßfeldt w 1883 r.

</doc>
<doc id="685238" url="https://pl.wikipedia.org/wiki?curid=685238" title="Synagoga w Chorzelach">
Synagoga w Chorzelach

Synagoga w Chorzelach – nieistniejąca synagoga, która znajdowała się w Chorzelach.
Synagoga została zbudowana w XIX wieku. Podczas II wojny światowej synagoga została rozebrana podczas przymusowych robót miejscowych Żydów, na rozkaz ówczesnego burmistrza miasta. Po zakończeniu wojny nie została odbudowana.

</doc>
<doc id="685239" url="https://pl.wikipedia.org/wiki?curid=685239" title="Majdanpek">
Majdanpek

 
Majdanpek (cyr. Мајданпек) – miasto w Serbii, w okręgu borskim, siedziba gminy Majdanpek. Leży w pobliżu granicy z Rumunią. W 2011 roku liczyło 10 109 mieszkańców.
W mieście znajduje się ośrodek wydobycia rudy miedzi.

</doc>
<doc id="685242" url="https://pl.wikipedia.org/wiki?curid=685242" title="Iput">
Iput

Iput – pierwsza żona władcy starożytnego Egiptu, założyciela VI dynastii Tetiego. 
Była córką Unisa, ostatniego władcy z V dynastii. Wiemy także o jej 2 siostrach Chemetre i Nefrut oraz 2 braciach: starszym, nieznanym z imienia, i młodszym Unasanchu. Synem Iput i Tetiego był późniejszy władca Pepi I.
Zmiana dynastii po Unisie przebiegła bezproblemowo najprawdopodobniej właśnie dzięki Iput, gdyż to ona była spoiwem łączącym V i VI dynastię. Prawdopodobnie pełniła funkcje regentki po śmierci swojego męża, rządząc w imieniu małoletniego syna, niewykluczone, że wspólnie z Userkare ("Grimal"). 
Została pochowana w małej piramidzie w Sakkarze, 90 m na północ od piramidy Tetiego, swojego męża. Badania odnalezionego w grobowcu szkieletu wykazały, że zmarła w średnim wieku.

</doc>
<doc id="685243" url="https://pl.wikipedia.org/wiki?curid=685243" title="Bishōjo senshi Sailor Moon R">
Bishōjo senshi Sailor Moon R



</doc>
<doc id="685246" url="https://pl.wikipedia.org/wiki?curid=685246" title="Droga wojewódzka nr 926">
Droga wojewódzka nr 926

Droga wojewódzka nr 926 (DW926) – droga wojewódzka łącząca centrum Orzesza z DK81.

</doc>
<doc id="685247" url="https://pl.wikipedia.org/wiki?curid=685247" title="DW926">
DW926



</doc>
<doc id="685250" url="https://pl.wikipedia.org/wiki?curid=685250" title="Arioald">
Arioald

Arioald (również Aroal, Charoald, Ariopalt, Ariwald, zm. 636) – król Longobardów od 626 do 636 jako następca Adaloalda.
Książę Turynu. Poślubił Gundbergę, córkę longobardzkiego króla Agilulfa i siostrę Adaloalda. W 626 roku pozbawił władzy szwagra, a następnie zamknął w klasztorze swoją żonę. Był arianinem.
Po śmierci Arioalda w 636 jego następcą został książę Brescji – Rotari.

</doc>
<doc id="685251" url="https://pl.wikipedia.org/wiki?curid=685251" title="Christer Fuglesang">
Christer Fuglesang

Arne Christer Fuglesang (ur. 18 marca 1957 w Sztokholmie), fizyk, szwedzki astronauta.
Linki zewnętrzne.
 

</doc>
<doc id="685252" url="https://pl.wikipedia.org/wiki?curid=685252" title="Piramida Iput">
Piramida Iput

Piramida Iput – mała piramida żony władcy starożytnego Egiptu Tetiego i matki Pepiego I, Iput. Położona jest na nekropoli w Sakkarze, 90 m na północ od piramidy Tetiego.
Kompleks grobowy Iput charakteryzował się pewnymi nietypowymi cechami. Nie zawierał świątyni dolnej, drogi procesyjnej ani małej piramidy kultowej, a więc elementów charakterystycznych dla kompleksów grobowych władców starożytnego Egiptu.
Jej świątynia grobowa była również daleka od planu konstrukcji tego typu. Wejście do niej znajdowało się od południa, od strony piramidy męża. W sala wejściowej znajdowały się 4 wapienne kolumny, poprzedzane przez przedsionek z 2 kolumnami. Na ścianach sali wejściowej znajdowały się w niej sceny militarne, niezwykłe jak na dzieła sztuki z okresu Starego Państwa. Wewnętrzna część świątyni obejmowała salę składania ofiar, w południowej części znajdowały się 3 głębokie nisze z posągami królowej, w północnej części położony był magazyn świątynny. W sali ofiarnej pierwotnie znajdowały się także ślepe wrota, umieszczone na ścianie przylegającej do piramidy. Przed ślepymi wrotami stał ołtarz z różowego granitu, zawierający inskrypcję potwierdzającą fakt, że Iput była matką Pepiego. Interesującym faktem jest to, że nie jest to jedyna świątynia grobowa tej królowej, inną odnaleziono w Koptos w południowym Egipcie.
Sama piramida miała wysokość 21 m, długość boku również 21 m, a kąt nachylenia – 63°. Opierała się cała na trzystopniowym rdzeniu. Jak i inne piramidy władców, wejście z kaplicą znajdowało się od strony północnej, ale ulokowane było na poziomie drugiej warstwy rdzenia i przechodziło w pionowy szyb. W związku z tą konstrukcją grobowca sądzi się, że piramida ta była pierwotnie mastabą i dopiero później została przekształcona w piramidę, prawdopodobnie przez syna Iput, Pepiego. W komorze grobowej odnaleziono wapienny sarkofag i resztki cedrowej trumny z kośćmi królowej. Odnaleziono tam też resztki wyposażenia grobowego, tym 5 wapiennych waz kanopskich (z czego jedna musiała pochodzić z innego pochówku, gdyż zwykle mumii zmarłego towarzyszyły tylko 4 wazy), złotą bransoletę, fragmenty naszyjnika, małą alabastrową tablicę z nazwami 7 świętych olejów, miedziane i alabastrowe naczynia.
Cały kompleks grobowy był otoczony wapiennym murem okalającym.
Piramida ta została odkryta już w początkach XX w. przez Loreta, ale prace przy niej trwają i współcześnie, obecnie pod nadzorem Zahiego Hawassa.

</doc>
<doc id="685253" url="https://pl.wikipedia.org/wiki?curid=685253" title="Maringá">
Maringá

Maringá – miasto w południowej Brazylii (stan Parana), na Wyżynie Brazylijskiej.
Liczba mieszkańców w 2021 roku wynosiła ok. 436,4 tys.
W mieście rozwinął się przemysł spożywczy.

</doc>
<doc id="685254" url="https://pl.wikipedia.org/wiki?curid=685254" title="Xpand Rally">
Xpand Rally

Xpand Rally – wyścigowa gra komputerowa wyprodukowana i wydana 24 września 2004 przez polską firmę Techland. Oparta jest na autorskim silniku Chrome pochodzącym z gry o tej samej nazwie.
Kontynuacją gry jest "Xpand Rally Xtreme".
Rozgrywka.
"Xpand Rally" jest grą wyścigową. Oferuje kilka trybów rozgrywki. Możliwe jest zarówno konkurowanie w próbach czasowych, jak i bezpośrednia walka z kilkoma przeciwnikami. Gracz może uczestniczyć w pojedynczych wyścigach oraz w cyklach wyścigów. Ponadto możliwa jest gra sieciowa w kilku różnych wariantach, do 8 graczy przez Internet i w sieci lokalnej.
"Xpand Rally" oferuje także rozbudowaną warstwę ekonomiczną. Gracz może tuningować samochód, ale jego budżet jest ograniczony. Podczas każdego wyścigu samochód może się uszkodzić, a za naprawę również trzeba zapłacić.
Zastosowany w grze model fizyczny zachowania pojazdu powoduje, że prowadzenie samochodu jest zależne nie tylko od jakości i zużycia jego podzespołów, ale także od warunków atmosferycznych i rodzaju nawierzchni, po której jedzie.
Odbiór gry.
Gra spotkała się z pozytywnym odbiorem krytyków. Kull z Gier-Online pochwalił ją za bardzo dobrą grafikę, modele zniszczeń i ciekawe tryby gry, ale skrytykował za nielicencjonowane nazwy aut i brak możliwości testowania ich przed zakupem. RazielGP, z portalu Gameplay, uważa "Xpand Rally" „za jedną z lepszych rajdowych produkcji głównie za kilka innowacyjnych pomysłów jak i dobre wykonanie”. Skrytykował jednak za „źle przemyślaną karierę oraz wątek ekonomiczny”. Grzegorz Młodawski, recenzent z serwisu Gry WP, pochwalił grę za duży wybór samochodów, realistyczny model jazdy oraz zniszczeń i dobre udźwiękowienie. Skrytykował natomiast za to, że tras jest dużo, ale podobnych.
W serwisie Metcritic, "Xpand Rally", bazując na 7 recenzjach krytyków z różnych portali recenzenckich, uzyskał średnią 82 na 100 możliwych punktów, natomiast w serwisie GameRankings, gra otrzymała średnią 82,6% bazującą na 10 recenzjach krytyków z różnych portali recenzenckich.

</doc>
<doc id="685260" url="https://pl.wikipedia.org/wiki?curid=685260" title="Marília">
Marília

Marília − miasto w południowo-wschodniej Brazylii, w stanie São Paulo.
Liczba mieszkańców w 2021 roku wynosiła ok. 242,2 tys.
Miasto jest siedzibą klubu piłkarskiego Marília AC.
W mieście rozwinął się przemysł spożywczy oraz włókienniczy.

</doc>
<doc id="685261" url="https://pl.wikipedia.org/wiki?curid=685261" title="H14">
H14



</doc>
<doc id="685263" url="https://pl.wikipedia.org/wiki?curid=685263" title="Anonimowość">
Anonimowość

Anonimowość (gr. "ἀνωνυμία" ‘bezimienność’ z "ἀνώνυμος" ‘bezimienny’) – niemożność identyfikacji tożsamości jednostki pośród innych członków danej społeczności, wprost w odniesieniu do osoby albo do pochodzącego od niej przedmiotu (utworu). O anonimowości można mówić w różnych aspektach.
Anonimowość w średniowieczu.
W kulturze średniowiecza dokonania artystyczne i naukowe najczęściej nie były sygnowane imieniem twórcy, lecz pozostawały anonimowe, a to wszystko ku chwale Bożej (łac. "ad maiorem Dei gloriam" = "na większą chwałę Boga"). Twórca uważany był jedynie za pośrednika pomiędzy Bogiem a odbiorcą jego przekazu lub komunikatu.
Anonimowość w Internecie.
Współcześnie, anonimowość internetowa wiąże się z tym, że korzystając z zasobów sieciowych (sieci TOR) pozostają anonimowi. Zgodnie z tym przekonaniem, nie istnieje możliwość udowodnienia dokonania czynności online (np. wypowiedzi na forum dyskusyjnym, korzystania z nielegalnych treści) osobie, która tego rzeczywiście dokonała. W rzeczywistości, przy każdym połączeniu z serwerem zapisywany jest adres IP oraz ADRES MAC komputera i inne tego typu informacje jak m.in. nazwa i wersja przeglądarki internetowej, systemu operacyjnego, a nawet zainstalowane fonty na komputerze. Ponadto dostawca usług internetowych przechowuje wszystkie informacje o tym, któremu użytkownikowi przydzielono konkretny adres IP (stały IP lub w danym momencie zmienny IP). Organy ścigania mają możliwość żądania udzielenia każdej z tych informacji w razie podejrzenia o popełnienie przestępstwa, zaś dostawcy muszą przechowywać takie dane przez określony czas (retencja danych).
W przypadku korzystania z proxy ustalenie osoby korzystającej z sieci poprzez dany IP jest nieco utrudnione, ale nadal możliwe (transmisja jest możliwa do podsłuchania) przez administratora sieci, który widzi pakiety wchodzące i wychodzące. Istnieją jednak rozwiązania techniczne w postaci anonimowych sieci wirtualnych, pozwalające korzystać z dostępnych w internecie treści i usług przy zachowaniu zadowalającego stopnia anonimowości. Najpopularniejszym przykładem tego typu sieci jest Tor, który wykorzystuje do tego technikę trasowania cebulowego.
Anonimowość w psychoterapii.
Anonimowość w grupach 12 kroków to reguła ochrony prywatności w grupach samopomocy opartych na programie 12 kroków.
Anonimowość a bezpieczeństwo.
Anonimowość może być traktowana jako funkcja bezpieczeństwa w rozumieniu bezpieczeństwa teleinformatycznego. Jako określona cecha protokołu służy do realizacji prywatności użytkownika systemu, w tym ochrony danych osobowych. W szerszym znaczeniu organizacyjnym anonimowość chroni prywatność większych grup osób przed profilowaniem, inwigilacją lub budowaniem dossier poszczególnych osób na podstawie obserwacji ich komunikacji z innymi podmiotami.
W znacznej części metod uwierzytelniania anonimowość stoi w sprzeczności z wymogiem identyfikacji użytkownika. Metody takie jak kwalifikowane certyfikaty pseudonimów lub Credentica U-Prove (obecnie rozwijana przez Microsoft) są przykładami technik zaprojektowanych specjalnie w celu umożliwienia potwierdzenia określonych uprawnień przy zachowaniu pełnej lub częściowej anonimowości. Innymi przykładami są tajność głosowania przez Internet czy anonimizacja danych osobowych analizowanych w celach statystycznych w medycynie czy bankowości.
Częściowa anonimowość w tym przypadku oznacza ujawnianie wyłącznie takich informacji, jakie są niezbędne do realizacji danej transakcji, zgodnie ze stosowaną w ochronie informacji niejawnej zasadą wiedzy koniecznej (ang. "need to know").
Techniką kryptograficzną wykorzystywaną często do realizacji funkcji anonimowości jest dowód z wiedzą zerową.
Inne rodzaje.
Inne rodzaje lub znaczenia anonimowości:

</doc>
<doc id="685272" url="https://pl.wikipedia.org/wiki?curid=685272" title="João Pessoa">
João Pessoa

João Pessoa – miasto we wschodniej Brazylii, u ujścia rzeki Paraíby do Oceanu Atlantyckiego. Stolica stanu Paraíba.
W mieście rozwinął się przemysł spożywczy oraz włókienniczy.

</doc>
<doc id="685274" url="https://pl.wikipedia.org/wiki?curid=685274" title="Herbert Dick">
Herbert Dick

Herbert Dick (ur. 2 września 1979 roku w Gatooma) – piłkarz pochodzący z Zimbabwe, grający na pozycji środkowego obrońcy. Swoją karierę rozpoczął w drużynie AmaZulu Bulawayo, w której spędził trzy lata i 2003 wywalczył mistrzostwo kraju. Następnie przeszedł do Monomotapa United. W sezonie 2006/2007 był zawodnikiem Legii Warszawa, zadebiutował w polskiej Orange Ekstraklasie w meczu przeciwko Arce Gdynia (8 września 2006). 30 czerwca 2007 kierownictwo Legii Warszawa poinformowało, że wygasający w tym dniu kontrakt Dicka z Legią nie zostanie przedłużony. Zimbabwejczyk wrócił do ojczyzny, gdzie grał w tamtejszej ekstraklasie nieprzerwanie do 2015 roku.

</doc>
<doc id="685275" url="https://pl.wikipedia.org/wiki?curid=685275" title="Ostre nagminne porażenie dziecięce">
Ostre nagminne porażenie dziecięce



</doc>
<doc id="685278" url="https://pl.wikipedia.org/wiki?curid=685278" title="Sławięcice (Kędzierzyn-Koźle)">
Sławięcice (Kędzierzyn-Koźle)

Sławięcice (niem. "Slawentzitz", od 1938 "Ehrenforst") – wschodnia część miasta Kędzierzyn-Koźle, położona nad Kanałem Gliwickim, dawniej odrębne miasto (1973–1975). Powiat sławięcicki istniał od XVI do połowy XVIII wieku. Sławięcice utraciły prawa miejskie w wyniku reformy administracyjnej w 1975 i zostały włączone do nowo utworzonego miasta, powstałego z połączenia Kłodnicy, Kędzierzyna, Koźla i Sławięcic oraz gminy Sławięcice (z siedzibą w Sławięcicach 1973–1975). Powstało w ten sposób miasto Kędzierzyn-Koźle.
Nazwa.
Nazwa pochodzi od polskiego określenia oznaczającego dużą popularność oraz rozgłos – "sławy". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Schlawenticium". Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia wcześniejszą od niemieckiej nazwę miejscowości w obecnej polskiej formie "„Slawiencice”" podając jej znaczenie jako "„Sitz beruhmter Leute”", czyli w tłumaczeniu "„Miejsce sławnych ludzi”". Niemcy fonetycznie zgermanizowali nazwę miejscowości na "„Slawentzitz”" w wyniku czego utraciła ona swoje pierwotne znaczenie.
Ze względu na polskie pochodzenie nazwy w okresie hitlerowskiego reżimu w latach 1936–1945 nazistowska administracja III Rzeszy zmieniła ją na nową, całkowicie niemiecką "Ehrenforst".
Historia.
Średniowiecze.
W 1245 istniała już osada Sławięcice zanotowana w łacińskojęzycznym dokumencie jako "Slawentzitz", która przed 1260 otrzymała prawa miejskie na prawie niemieckim. Jednak jeszcze w tym samym roku 1260 książę Władysław II opolski przeniósł prawa miejskie na rzecz pobliskiego miasta Ujazd.
10 stycznia 1289 piastowski książę Kazimierz bytomski jako pierwszy z książąt śląskich złożył w Pradze hołd lenny królowi czeskiemu Wacławowi II. Od tego czasu Sławięcice wchodziły wraz z Księstwem bytomskim w skład Korony Czeskiej. Miasteczko pozbawione praw rozwijało się, np. w latach 1316–1322 działała tu mennica, bijąca monetę na zlecenie Mieszka bytomskiego. Po raz pierwszy zamek w Sławięcicach zostaje wymieniony w treści hołdu lennego Władysława bytomskiego z 1327 roku. Zamek wraz z przyległymi wioskami zostały sprzedane przez Władysława Bolkowi II opolskiemu (1313–1358) za 2800 grzywien groszy polskich.
Habsburgowie.
W 1526 zmarł król Czech i Węgier Ludwik II Jagiellończyk, ostatni władca tych krajów z dynastii Jagiellonów. Jego następcą na tronie Czech i Węgier został arcyksiążę austriacki Ferdynand I Habsburg. Tym samym Sławięcice przeszło pod zwierzchnictwem Habsburgów.
W 1558 cesarz Ferdynand I oddał w zastaw (za pieniądze) Sławięcice Johannowi von Oppersdorffowi.
Prusy.
W roku 1702 posiadłość nabył saski generał i minister pruski Heinrich Jakob Reichsgraf von Flemming, który stworzył w Sławięcicach, Kotlarni ("Jakobswalde") i Blachowni wiele nowoczesnych kuźni i walcowni żelaza oraz mosiądzu.
W 1714 roku nowymi właścicielami zostali grafowie von Hoym, którzy w latach 1716–1720 wybudowali pałac z ogrodem wzorowany na Wersalu. W 1782 dobra Sławięcic przeszły w posiadanie księcia Fryderyka Hohenlohe. Wybudował on w Sławięcicach pałac z parkiem w stylu angielskim. Pałac wkrótce spłonął, odbudował go w 1827 roku Friedrich August, książę Hohenlohe-Öhringen.
Rozbudowa gospodarki.
W latach 1792–1821 wybudowano Kanał Kłodnicki, który pobudził rozwój gospodarczy okolic Koźla. Dzięki budowie Kanału Kłodnickiego i linii kolejowej z Wrocławia przez Kędzierzyn ("Kandrzin") do Gliwic, Sławięcice rozwinęły się z nieznaczącej posiadłości wiejskiej, w ważną miejscowość przemysłową.
W 1817 Sławięcice uwolniły się od pańszczyzny. W 1845 uruchomiono linię kolejową Opole-Gliwice (stacja kolejowa w Kędzierzynie nazywała się wówczas "Kozel-Kandrzin"). Przyśpieszyło to rozwój gospodarczy całego regionu. W połowie XIX wieku ważnym ośrodkiem przemysłowym były wówczas Sławięcice i pobliska Blachownia. Po Kanale Kłodnickim kursowało rocznie ponad tysiąc statków, przewożąc głównie towary z Gliwic do manufaktury w Sławięcicach oraz do składnicy towarów żelaznych utworzonej u ujścia Kanału do Odry.
W 1910 w Sławięcicach żyło 1252 mieszkańców.
Plebiscyt i III powstanie śląskie.
W czasie plebiscytu w Sławięcicach utworzono dwie gminy wyborcze – w obu zwyciężyła opcja niemiecka. W gminie "Slawentzitz Dorf" 577 w stosunku do 239, a w "Slawentzitz Kolonie" 174 do 105. W obszarze dworskim "Slawentzitz" także zwyciężyli Niemcy – 376 do 71.
Podczas III powstania śląskiego 6 maja 1921 z Łabęd wyruszył 1 katowicki pułk piechoty im. J.Piłsudskiego dowodzony przez ppor. Walentego Fojkisa. 7 maja 1921 zajął on Sławięcice i Blachownię. 4 czerwca 1921 niemieckie oddziały przeszły do kontrofensywy, zdobywając Lichynię, Zalesie, Koźle-Port, Kłodnicę i Kędzierzyn. Aby opóźnić niemieckie natarcie w kierunku na Gliwice, powstańcy wysadzili w powietrze mosty w Sławięcicach na rzece Kłodnica. Ogółem wysadzono dziewięć mostów.
W lipcu 1922 powiat kozielski został oficjalnie ponownie przekazany administracji niemieckiej.
III Rzesza.
W latach 1933–1937 naziści przeprowadzili na Śląsku Opolskim kampanię zmian nazw geograficznych pochodzenia słowiańskiego. Z tego powodu w 1936 historyczną nazwę "Slawentzitz" zmieniły na "Ehrenforst".
W ramach rozpoczętej przez nazistów walki z bezrobociem podjęto budowę Kanału Gliwickiego (lata 1934–1938), który połączył Gliwice z Koźlem-Port.
Przygotowując się do kampanii wrześniowej 1939 przeciwko Polsce, w Sławięcicach ulokowano dowództwo dywersyjnej grupy operacyjnej SS, która przeprowadziła w nocy z 31 sierpnia na 1 września 1939 rzekomo „polski atak” na przygraniczny niemiecki urząd celny.
Na potrzeby budowy zakładów chemicznych i utrzymania produkcji rozpoczęto w 1940 tworzenie rozległej sieci różnego rodzaju obozów, położonych w pasie od Blachowni przez Kędzierzyn i Azoty do Bierawy. Skoncentrowano tutaj około 35 tys. ludzi uwięzionych w różnych obozach.
Niemcy utworzyli w Sławięcicach kilka różnych obozów:
Obóz, początkowo mogący pomieścić 8000 ludzi, mimo wielkiej śmiertelności osadzonych w nim więźniów, w 1943 osiągnął stan 50 000 uwięzionych. W obozie przeprowadzano wiele masowych egzekucji, m.in. w styczniu 1945 zamordowano 1 500 Żydów. Do kwietnia obóz zarządzany był przez niemiecki Wehrmacht, następnie Gestapo i SS. W styczniu 1945 obóz wyzwolili sowieci. Niemiecka załoga zdążyła go częściowo ewakuować, rozstrzeliwując pozostałych jeńców i więźniów na miejscu.
W Polsce Ludowej.
W dniach 23/24 stycznia 1945 Armia Czerwona zajęła Sławięcice. Zespół parkowo-pałacowy został w czasie walk poważnie uszkodzony, a w roku 1948 ruina spłonęła i została rozebrana. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Na początku 1946 w Sławięcicach mieszkało 1228 osób.
25 września 1954 reforma podziału administracyjnego powołała na terenie powiatu kozielskiego 30 gromad, w tym Gromada Sławięcic.
W listopadzie 1959 Sławięcice otrzymały status osiedla.
1 stycznia 1973 Sławięcice uzyskały prawa miejskie.
15 października 1975 nastąpiło połączenie miast Koźla, Kędzierzyna, Kłodnicy i Sławięcice oraz 3 wsi (Lenartowic, Miejsca Kłodnickiego i Cisowej) – początek dzisiejszego miasta Kędzierzyn-Koźle.
Zabytki.
Do wojewódzkiego rejestru zabytków wpisane są:
Transport.
Układ drogowy.
Przez osiedle Sławięcice przebiega droga krajowa nr 40 i droga wojewódzka 426.
Komunikacja miejska.
Miejski Zakład Komunikacyjny w Kędzierzynie-Koźlu posiada w dzielnicy Sławięcice 8 przystanków autobusowych: Sławięcice Las I, CeWe Color – Fotojoker, DPS, Hermes, Technikum, Sławięcice Bar „Danka”, Batorego, Leśniczówka.
Kursują tutaj autobusy dwóch linii: 5 oraz 9.
Kolej.
Stacja kolejowa Sławięcice.
Kultura.
Filia nr 8 (ul. St. Batorego 32) Miejskiej Biblioteki Publicznej w Kędzierzynie-Koźlu.
Władze miasta.
Naczelnik miasta:
Dalej patrz Kędzierzyn-Koźle.

</doc>
<doc id="685280" url="https://pl.wikipedia.org/wiki?curid=685280" title="Paraíba (rzeka)">
Paraíba (rzeka)

Paraíba – rzeka w południowo-wschodniej Brazylii. Liczy około 1000 km długości, powierzchnia dorzecza 60 tys. km². Swoje źródła ma w Serra do Mar. Płynie w głębokiej dolinie na skraju Wyżyny Brazylijskiej. Uchodzi do Oceanu Atlantyckiego.

</doc>
<doc id="685281" url="https://pl.wikipedia.org/wiki?curid=685281" title="M52 SPH">
M52 SPH

M52 Self-propelled Howitzer – amerykańska haubica samobieżna.
Działo M52 było zbudowane na zmodyfikowanym podwoziu czołgu M41 Walker Bulldog, identycznym jak w przypadku działa M44 SPH. Na podwoziu umieszczona była obrotowa wieża z haubicą M85 kalibru 105 mm. Kąt ostrzału działa w poziomie był równy 120°, w pionie od -10° do +65°. Maksymalna donośność pocisków była równa 11 270 m. Wewnątrz pojazdu przewożone były 102 naboje do działa z czego 21 było gotowych do natychmiastowego użycia. Uzbrojeniem dodatkowym był wielkokalibrowy karabin maszynowy M2 kalibru 12,7 mm.
Produkcję dział M52 rozpoczęto w 1951 roku, ale problemy techniczne trapiące pierwsze wozy sprawiły, że oficjalnie do uzbrojenia przyjęte zostały w 1955 roku.

</doc>
<doc id="685282" url="https://pl.wikipedia.org/wiki?curid=685282" title="Greencastle (Irlandia)">
Greencastle (Irlandia)

Greencastle (irl. "An Caisleán Nua") – miejscowość w Irlandii nad zatoką Lough Foyle, w hrabstwie Donegal, pierwotnie wioska rybacka u stóp średniowiecznego zamku. Współcześnie część ludności wciąż trudni się rybołówstwem. Od niedawna działa tu przeprawa promowa do położonej po drugiej stronie zatoki miasteczka Magilligan w Irlandii Północnej. W porcie działa też niewielkie Muzeum Morskie i planetarium.
Zamek w Greencastle.
Na obrzeżach miasteczka znajdują się ruiny zamku, wzniesionego w 1305 roku przez Richarda de Burgo dla wzmocnienia anglo-normańskiej władzy w tym rejonie. Wkrótce zamek został zdobyty przez Edwarda Bruce'a ze Szkocji, który obwołał się królem Irlandii. Robert de Burgo wkrótce odzyskał posiadłość, jednak jego rodzina utraciła zamek już w 1333 roku, kiedy zamordowano wnuka pierwotnego właściciela - Williama de Burgo. W kolejnych stuleciach zamek był własnością klanu O'Dehrty. W XVI wieku został zdobyty i zniszczony przez wojska Calvagha O'Donnella i nigdy potem do końca nie podniósł się już z ruiny.
Bezpośrednio przy ruinach znajduje się brytyjski fort, wzniesiony około roku 1800 do obrony Irlandii przed napoleońskimi wojskami. Obecnie w jego wnętrzu mieści się bar i restauracja, oraz pensjonat.

</doc>
<doc id="685284" url="https://pl.wikipedia.org/wiki?curid=685284" title="Ribeirão Preto">
Ribeirão Preto

Ribeirão Preto − miasto w południowo-wschodniej Brazylii, w stanie São Paulo.
Liczba mieszkańców miasta w 2021 roku wynosiła ok. 720 tys. W 2009 roku zespół miejski liczył ok. 954 tys. mieszkańców.
W mieście rozwinął się przemysł spożywczy oraz włókienniczy.

</doc>
<doc id="685286" url="https://pl.wikipedia.org/wiki?curid=685286" title="Olchowiec (powiat bieszczadzki)">
Olchowiec (powiat bieszczadzki)

Olchowiec – osada w Polsce położona w województwie podkarpackim, w powiecie bieszczadzkim, w gminie Czarna. Leży przy drodze wojewódzkiej nr 894.
W połowie XIX wieku właścicielem posiadłości tabularnej Olchowiec z Leobratem był hr. Ksawery Konarski.

</doc>
<doc id="685291" url="https://pl.wikipedia.org/wiki?curid=685291" title="Przełom Pieniński">
Przełom Pieniński



</doc>
<doc id="685293" url="https://pl.wikipedia.org/wiki?curid=685293" title="Andrzej Holszański">
Andrzej Holszański

Andrzej Holszański herbu Hippocentaurus (zm. przed 1420) – kniaź litewski.
Był synem Iwana Olgimuntowica Holszańskiego i jego żony Agrypiny; bratem Semena, namiestnika Wielkiego Nowogrodu, i Michała, namiestnika Kijowa.
W nieznanym bliżej roku ożenił się z księżniczką drucką Aleksandrą, zdaniem większości badaczy będącej córką Dymitra Olgierdowica Starszego. Z tego małżeństwa pochodziły trzy córki:
O Andrzeju nie zachowało się zbyt wiele informacji. Nie jest znana data jego śmierci; przypuszcza się, że zmarł młodo, skoro w przeciwieństwie do braci nie osiągnął żadnej godności.
Po jego śmierci żona wraz z córkami zamieszkała u swojego brata - Semena, księcia druckiego.

</doc>
<doc id="685294" url="https://pl.wikipedia.org/wiki?curid=685294" title="Jundiaí">
Jundiaí

Jundiaí − miasto w południowo-wschodniej Brazylii w stanie São Paulo.
Liczba mieszkańców w 2021 roku wynosiła 426 935.
W mieście rozwinął się przemysł metalurgiczny, elektromaszynowy, włókienniczy oraz spożywczy.

</doc>
<doc id="685295" url="https://pl.wikipedia.org/wiki?curid=685295" title="Itabira">
Itabira

Itabira – miasto we wschodniej Brazylii, w stanie Minas Gerais, w paśmie górskim Serra do Espinhaço.
Liczba mieszkańców w 2003 roku wynosiła ok. 98 tys.
Miasto słynie z wydobycia rud żelaza.

</doc>
<doc id="685296" url="https://pl.wikipedia.org/wiki?curid=685296" title="Itabirito">
Itabirito

Itabirito − miasto we wschodniej Brazylii, w stanie Minas Gerais, w paśmie górskim Serra do Espinhaço.
Liczba mieszkańców wynosi ok. 30 tys.
W mieście rozwinął się przemysł hutniczy.

</doc>
<doc id="685303" url="https://pl.wikipedia.org/wiki?curid=685303" title="Itami">
Itami

 – miasto w Japonii, w prefekturze Hyōgo.
Z Itami pochodzi Aiko Uemura, japońska narciarka, specjalistka narciarstwa dowolnego, mistrzyni świata.
Położenie.
Miasto leży w południowej części prefektury Hyōgo. Graniczy z miastami:

</doc>
<doc id="685308" url="https://pl.wikipedia.org/wiki?curid=685308" title="Karol Albert">
Karol Albert



</doc>
<doc id="685314" url="https://pl.wikipedia.org/wiki?curid=685314" title="Dizangue">
Dizangue



</doc>
<doc id="685315" url="https://pl.wikipedia.org/wiki?curid=685315" title="Eseka">
Eseka



</doc>
<doc id="685316" url="https://pl.wikipedia.org/wiki?curid=685316" title="Twierdza (gra)">
Twierdza (gra)



</doc>
<doc id="685317" url="https://pl.wikipedia.org/wiki?curid=685317" title="Kaele">
Kaele



</doc>
<doc id="685318" url="https://pl.wikipedia.org/wiki?curid=685318" title="M53 SPG">
M53 SPG

M53 Self-Propelled Gun (M53 Long Tom) – amerykańskie działo samobieżne wprowadzone do uzbrojenia w latach 50. XX wieku.
Podwozie działa M53 było zbudowane z wykorzystaniem podzespołów czołgów M47 i M48. Przebudowa podwozia objęła zmianę kierunku jazdy (przedział silnikowy znajdujący się w czołgu z tyłu znalazł się z przodu działa) i usunięcie koła napinającego. W tylnej części podwozia umieszczono wieżę z armata M46 kalibru 155 mm. Kąt ostrzału w płaszczyźnie poziomej był równy 60°, w płaszczyźnie pionowej -5° do +65°. Maksymalna donośność ognia wynosiła 23 400 m, a szybkostrzelność 2 strz./min.
Działo samobieżne M53 zostało przyjęte do uzbrojenia w czerwcu 1952 roku. Jednocześnie do uzbrojenia przyjęto samobieżną haubicę M55 SPH kalibru 203 mm różniącą się od M53 wyłącznie zastosowanym działem. Od 1956 armaty M52 SPG US Army były przebudowywane na haubice M55 SPH, ale US Marine Corps zdecydował się pozostawić je na uzbrojeniu.

</doc>
<doc id="685319" url="https://pl.wikipedia.org/wiki?curid=685319" title="Kekem">
Kekem



</doc>
<doc id="685321" url="https://pl.wikipedia.org/wiki?curid=685321" title="Klan Chattan">
Klan Chattan

Klan Chattan (gael. "Clann Gillacatan") – wielki klan szkocki, właściwie konfederacja kilku klanów.
Pochodzenie nazwy nie jest wyjaśnione do końca: może pochodzić od celtyckiego plemienia Catti, od miejscowości w hrabstwie Sutherland – Cataw, bądź od imienia Gillchattan Mor, baliwa of Ardchattan, następcy św. Cattana.
Początki konfederacji też nie są jasne, prawdopodobnie przed XIII wiekiem powstał klan Chattan, jako związek kilku mniejszych klanów, na północy hrabstwa Moray. W 1291 r. Angus, 9. wódz Mackintoshów ożenił się z ostatnią spadkobierczynią wodzów klanu Chattan i przybrał tytuł kapitana klanu Chattan. Odtąd przywództwo klanu pozostaje w rodzie Mackintosh, choć pretendowali do niego też wodzowie Macphersonów. W czasie wojen klanowych w XV - XVII w. klan Chattan był w stałym konflikcie z klanem Cameronów. Do konfederacji należą klany związane więzami krwi lub wspólnymi interesami obronnymi. Klan Chattan tradycyjnie wspierał dynastię Stuartów i brał udział w powstaniach po stronie jakobitów. Po klęsce pod Culloden klan stracił na wpływach i znaczeniu.
Założony w 1747 r. Związek Klanu Chattan miał na celu aktywowanie zainteresowania historią klanu i przywrócenie jego świetności, działał jednak krótko. Kolejne związki klanu rejestrowano w 1893 i 1933 roku. Ta ostatnia organizacja funkcjonuje do dziś.
Wodzowie Klanu Chattan.
W 1942 r. Lord Lyon, naczelny herold Szkocji oddzielił tytuł wodza klanu Mackintosh od tytułu wodza klanu Chattan. Od tej pory godność naczelników klanu Chattan piastują członkowie bocznej linii Mackintoshów – MacKintosh of 
Tordarroch. 
Obecnym kapitanem klanu jest Malcolm K MacKintosh of Clan Chattan, rezydujący w Zimbabwe.
Rada wodzów klanów konfederacji Klanu Chattan.
Na czele klanu stoi prócz naczelnika, noszącego tytuł kapitana klanu, rada wodzów.
Tartan i godło.
Literatura.
Thomas Innes of Learney: "The Tartans of The Clans and Families of Scotlan", W. &amp; A.K. Johnston Limited, Edinburgh &amp; London, 1938.
Linki zewnętrzne.
strona klanu Chattan

</doc>
<doc id="685322" url="https://pl.wikipedia.org/wiki?curid=685322" title="Meiganga">
Meiganga



</doc>
<doc id="685324" url="https://pl.wikipedia.org/wiki?curid=685324" title="Ribeirao Preto">
Ribeirao Preto



</doc>
<doc id="685326" url="https://pl.wikipedia.org/wiki?curid=685326" title="Klan MacKintosh">
Klan MacKintosh



</doc>
<doc id="685327" url="https://pl.wikipedia.org/wiki?curid=685327" title="Tchollire">
Tchollire



</doc>
<doc id="685328" url="https://pl.wikipedia.org/wiki?curid=685328" title="Tignere">
Tignere



</doc>
<doc id="685330" url="https://pl.wikipedia.org/wiki?curid=685330" title="Aparri">
Aparri

Aparri – portowe miasto w Fiipinach, w północnej części wyspy Luzon.
Miasto jest ośrodkiem administracyjnym prowincji Cagayan. Liczy ok. 60 tys. mieszkańców.
W mieście rozwinął się przemysł rybny.

</doc>
<doc id="685334" url="https://pl.wikipedia.org/wiki?curid=685334" title="M55 SPH">
M55 SPH

M55 Self-propelled Howitzer – amerykańska haubica samobieżna wprowadzona do uzbrojenia w latach 50. XX wieku.
Podwozie działa M55 było zbudowane z wykorzystaniem podzespołów czołgów M47 i M48. Przebudowa podwozia objęła zmianę kierunku jazdy (przedział silnikowy znajdujący się w czołgu z tyłu znalazł się z przodu działa) i usunięcie koła napinającego. W tylnej części podwozia umieszczono wieżę z haubicą M47 kalibru 203,2 mm. Kąt ostrzału w płaszczyźnie poziomej był równy 60°, w płaszczyźnie pionowej -5° do +65°. Maksymalna donośność ognia wynosiła 16 930 m, a szybkostrzelność 1-1,5 strz./min.
Działo samobieżne M55 zostało przyjęte do uzbrojenia w czerwcu 1952 roku. Jednocześnie do uzbrojenia przyjęto samobieżną armatę M53 SPG kalibru 155 mm różniącą się od M55 wyłącznie zastosowanym działem. Od 1956 armaty M53 SPG US Army były przebudowywane na haubice M55 SPH.

</doc>
<doc id="685335" url="https://pl.wikipedia.org/wiki?curid=685335" title="Obcasy">
Obcasy



</doc>
<doc id="685336" url="https://pl.wikipedia.org/wiki?curid=685336" title="Sefton">
Sefton

 

</doc>
<doc id="685337" url="https://pl.wikipedia.org/wiki?curid=685337" title="Primal fear">
Primal fear



</doc>
<doc id="685341" url="https://pl.wikipedia.org/wiki?curid=685341" title="Apatin">
Apatin

Apatin (cyr. Апатин) – miasto w Serbii, w Wojwodinie, w okręgu zachodniobackim, siedziba gminy Apatin. Leży nad Dunajem w regionie Baczka. W 2011 roku liczyło 17 411 mieszkańców.
W mieście znajduje się stocznia rzeczna, port rybacki oraz browar. Swą siedzibę ma tu klub piłkarski Mladost Apatin.
W mieście rozwinął się przemysł chemiczny, drzewny i włókienniczy.

</doc>
<doc id="685352" url="https://pl.wikipedia.org/wiki?curid=685352" title="Stronghold">
Stronghold



</doc>
<doc id="685355" url="https://pl.wikipedia.org/wiki?curid=685355" title="Shaw of Tordarroch">
Shaw of Tordarroch

Shaw of Tordarroch (gael. "Mac Ghille Sheathanaich") – ród szkocki, należący do konfederacji Klan Chattan, pierwotnie stanowiący gałąź MacKintoshów.
Mimo iż, funkcjonuje od XIV w. jako osobny klan, nigdy nie używa się nazwy „klan Shaw” tylko określa nazwiskiem w liczbie mnogiej "the Shaws".

</doc>
<doc id="685356" url="https://pl.wikipedia.org/wiki?curid=685356" title="Biblioteka Tschammera">
Biblioteka Tschammera

Biblioteka Tschammera ("Bibliotheca Tschammeri") – najstarsza i największą zabytkowa biblioteka ewangelicka w Polsce, znajduje się w Cieszynie, jest częścią Muzeum Protestantyzmu w Cieszynie, należy do Parafii Ewangelicko-Augsburskiej w Cieszynie.
Historia.
Biblioteka powstała na podstawie zapisu testamentowego prawnika Bogumiła Rudolfa Tschammera (1711–1787). Zawiera książki wielu pastorów, szlachty, nauczycieli i innych wiernych kościoła ewangelickiego narodowości niemieckiej, polskiej i czeskiej. W jej skład weszły całe księgozbiory ewangelickich duchownych i laików, np. Georga Greupnera (zm. 1717), Jerzego Fryderyka Bludowskiego (1655–1730), Rudolfa Wrzecionki (1865–1946), Jana Stonawskiego (1870–1957), Oskara Michejdy (1885–1966). Biblioteka była pierwszą biblioteką w Cieszynie, przekazaną na użytek publiczny. Od swojego powstania w XVIII wieku do dziś znajduje się w Kościele Jezusowym w Cieszynie.
Zbiory.
Liczy przeszło 23 tys. tomów, w tym 5 inkunabułów i niespełna 5000 starych druków, i ponadto 322 rękopisów bibliotecznych. Książki i rękopisy są większością z dziedziny prawa, historii i teologii. Katalogi biblioteki są niekompletne, co utrudnia jej wykorzystanie.
Według katalogu z 1786 roku biblioteka liczyła 640 książek. Katalog z 1801 roku nie zachował się. W 1829 roku biblioteka mogła się pochwalić 3210 książkami, a w 1848 roku 3689. Katalog sporządzony na początku lat 30. XX wieku przez Jana Wantułę wylicza 5160 pozycji w pełni opracowanych oraz 840 ułożonych na półkach i ponumerowanych.
W 2007 roku Biblioteka Tschammera przystąpiła do realizacji projektu „Ochrona i konserwacja cieszyńskiego dziedzictwa piśmienniczego”. Od 2009 roku Biblioteka weszła w skład Muzeum Protestantyzmu – Biblioteki i Archiwum im. B.R. Tschammera w Cieszynie.

</doc>
<doc id="685364" url="https://pl.wikipedia.org/wiki?curid=685364" title="Słodownia">
Słodownia

Słodownia – zakład zajmujący się produkcją słodu. We wczesnym średniowieczu słodownie stanowiły część browaru zajmującą się słodowaniem zboża. Wraz z rozwojem przemysłu browarniczego przywilej słodowania oraz warzenia i wyszynku piwa został rozdzielony, a słodownie stały się odrębnymi zakładami.
Najstarszą słodownię utrwaloną w źródłach pisanych posiadała już w XIII w. gliwicka Ostropa.

</doc>
<doc id="685369" url="https://pl.wikipedia.org/wiki?curid=685369" title="Szabak">
Szabak



</doc>
<doc id="685371" url="https://pl.wikipedia.org/wiki?curid=685371" title="Junak">
Junak

Technika:

</doc>
<doc id="685372" url="https://pl.wikipedia.org/wiki?curid=685372" title="Synagoga w Nowym Sączu">
Synagoga w Nowym Sączu

Synagoga w Nowym Sączu, zwana również Grodzką – synagoga znajdująca się w Nowym Sączu przy obecnej ulicy Berka Joselewicza 12, w pobliżu zamku królewskiego, w centrum dawnej dzielnicy żydowskiej.
Historia.
Synagoga została zbudowana w 1746, dzięki przywilejowi starosty nowosądeckiego Jerzego Pawła Lubomirskiego z dnia 3 lutego 1699. Miała być wzorowana na synagogach z Chełma i Chęcin oraz nie mogła być wyższa od najmniejszego sądeckiego kościoła. Stanęła ona na miejscu starej, drewnianej synagogi.
W 1889 synagogę odwiedził Stanisław Wyspiański, który wykonał kilka szkiców jej wnętrza. W 1894 synagoga doszczętnie spłonęła, ale dzięki bardzo dobrej konstrukcji jej mury nie zawaliły się. Wkrótce wielkim wysiłkiem lokalnej gminy żydowskiej synagoga została odbudowana z nowymi cechami architektonicznymi, zachowanymi do dzisiaj. Salę główną przekryto stropem płaskim, dobudowano część frontową z dwoma wieżami-alkierzami.
Podczas II wojny światowej synagoga została doszczętnie zdewastowana przez hitlerowców, którzy następnie w jej wnętrzach urządzili magazyn zrabowanego mienia pożydowskiego. Po zakończeniu wojny synagoga znalazła pod administracją Kongregacji Wyznania Mojżeszowego w Nowym Sączu, a po jej likwidacji Kongregacji z Krakowa. W tym czasie we wnętrzach synagogi znajdował się magazyn.
W 1974 kongregacja przekazała budynek synagogi miastu, które wkrótce przekazało je Muzeum Okręgowemu w Nowym Sączu na galerię sztuki. Po kapitalnym remoncie i adaptacji na cele wystawowe, w 1982 udostępniona została zwiedzającym. We wnętrzu urządzono Galerię Sztuki "Dawna Synagoga" gdzie organizowane są wystawy dawnego i współczesnego dorobku artystycznego mieszkańców Nowego Sącza. W przedsionku znajduje się stała ekspozycja judaików pt. ""Byli wśród nas".
24 lipca 1994 na ścianie synagogi umieszczono ufundowaną przez Ziomkostwo Sądeczan w Izraelu, tablicę pamiątkową z treścią w trzech językach polskim, jidysz i hebrajskim:
"Tablica pamiątkowa ku czci 25 tysięcy Żydów – mężczyzn, kobiet i dzieci z Nowego Sącza i okolicy spalonych w krematoriach obozów koncentracyjnych i zamordowanych w innych miejscach straceń przez zbrodniarzy hitlerowskich w latach 1939-1945. Błogosławiona niech będzie pamięć męczenników"".
Kantorem synagogi w Nowym Sączu był w XIX wieku m.in. Lejzer Perlmutter – kompozytor i chazan, którego synem był Abraham Cwi Perlmutter – działacz i polityk żydowski.
W połowie 2015 budynek przejęła Gmina Wyznaniowa Żydowska w Krakowie, która jest spadkobiercą wszystkich ocalałych synagog w Małopolsce. Przywrócenie synagodze funkcji religijnych Gmina powierzyła Fundacji Ochrony Dziedzictwa Żydowskiego Bonei Sanz Polska. Fundacja kierowana jest przez mieszkającego na stałe w Nowym Jorku rabina sądeckiego Joela Halberstama, praprawnuka cadyka Chaima Halberstama (którego grób w Nowym Sączu odwiedzają tysiące chasydów z całego świata). Synagogę wyremontowano ponownie przywracając jej pierwotną funkcję.
23 maja 2017 przywrócono funkcję religijną Synagodze - powróciła Tora – pergaminowy zwój z hebrajskim tekstem Pięciu Ksiąg Mojżeszowych. Uroczyste wniesienie Tory, połączone z radosnymi tańcami i śpiewami, odbyło się późnym wieczorem. Z tej okazji do Nowego Sącza zjechało około dwustu chasydów, głównie z Nowego Jorku. Obecnie (2019 rok) Synagoga pełni rolę religijną i nie jest udostępniana do zwiedzania.
Architektura.
Murowany budynek synagogi wzniesiono na planie prostokąta o wymiarach 25 na 19 metrów i ścianach wysokich na 8 metrów, w stylu barokowym. Synagogę przykrywał pierwotnie wysoki, kryty gontem dach łamany, zwany polskim. Na ścianie wschodniej znajduje się występ zwieńczony okulusem, który pierwotnie osłaniał Aron ha-kodesz. Narożniki tej ściany były pierwotnie oskarpowane.
W czasie odbudowy synagogi po pożarze z 1894 nadano jej wystrojowi zewnętrznemu nowe, mauretańskie i neoromańskie elementy oraz zbudowano zupełnie nowy dach, którego kształt zachował się do dnia dzisiejszego. Wówczas dobudowano nową fasadę flankowaną dwukondygnacyjnymi, kwadratowymi wieżami w kształcie pylonów, niewiele wyższymi od korpusu głównego. Otworom górnej części wież nadano wykrój mauretański, ale tylko od zewnątrz – we wnętrzu mają zamknięcie półkoliste. Główne wejście zostało obramowane wysuniętym ryzalitem zwieńczonym płytką blendą w formie łuku podkowiastego. Elewację północną i wschodnią, a także ściany wież pokryto poziomym płytkim boniowaniem, stanowiącym odpowiednik dwukolorowych, ceglanych pasów.
We wnętrzu synagogi, we wschodniej części znajduje się kwadratowa główna sala modlitewna, do której wchodzi się przez prostokątny przedsionek, nad którym na piętrze znajdował się otwarty na salę główną babiniec. Wiodło do niego osobne wejście oraz klatka schodowa, znajdująca się w północno-zachodniej wieży synagogi. Na parterze obok przedsionka znajdowała się również sala sądowa gminy żydowskiej.
Główna sala modlitewna pierwotnie była przykryta dziewięciopolowym sklepieniem typu klasztornego, wspartego na czterech filarach, między którymi stała dawniej dwuwejściowa bima. Ogrodzona była murowaną z cegły balustradą o wygiętych łukowato poręczach, profilowanych słupkach i filarkach, przykrytych ceglanymi stożkami. Miejsce to nakrywała spłaszczona kopułka z malowanym podniebiem. Pośrodku bimy stał misternie rzeźbiony stół oraz fotel służący do ceremonii obrzezania.
Na wschodniej ścianie pierwotnie znajdował się bogato zdobiony Aron ha-kodesz, który po zakończeniu wojny został zamurowany. Po jego obu stronach stały dwa duże lichtarze. Trzeci, dziewięcioramienny oświetlał stojący opodal pulpit kantora.
Po 1974 do głównej sali modlitewnej wprowadzona została antresola powiększająca jej wystawienniczą powierzchnię. Obecnie sala główna nakryta jest stropem kasetonowym o dziewięciu polach.

</doc>
<doc id="685377" url="https://pl.wikipedia.org/wiki?curid=685377" title="Krzyżan">
Krzyżan

Krzyżan – staropolskie imię męskie, jednoczłonowe, od "krzyż". Obecnie jest to też spotykane w Polsce nazwisko (np. Maciej Krzyżan, Marian Krzyżan – autor książek z zakresu lotnictwa).

</doc>
<doc id="685379" url="https://pl.wikipedia.org/wiki?curid=685379" title="Analgosedacja">
Analgosedacja

Analgosedacja – jedna z form znieczulenia, polegająca na jednoczesnym zastosowaniu leków o działaniu uspokajającym i nasennym (sedacja) oraz leków o działaniu przeciwbólowym (analgezja). Stosowana przy bolesnych zabiegach diagnostycznych oraz w intensywnej terapii. Do najczęściej stosowanych schematów analgosedacji należy połączenie benzodiazepin z opioidami np. midazolamu z fentanylem lub morfiną. 

</doc>
<doc id="685381" url="https://pl.wikipedia.org/wiki?curid=685381" title="Szczytowanie">
Szczytowanie



</doc>
<doc id="685382" url="https://pl.wikipedia.org/wiki?curid=685382" title="Reichsmarschall">
Reichsmarschall

Reichsmarschall (pol. tłum. "Marszałek Rzeszy") – dawniej najwyższy niemiecki stopień wojskowy. Nie ma on polskiego odpowiednika. Za odpowiednik w innych państwach można uznać tytuł generalissimusa.
Pierwotnie używany był w armii Świętego Cesarstwa Rzymskiego. W czasie istnienia Cesarstwa Niemieckiego (1871–1918) nie został nadany nikomu. Jego stosowanie jako najwyższego stopnia wojskowego zostało przywrócone w III Rzeszy. Nadany on został jednak tylko jednej osobie – Hermannowi Göringowi, naczelnemu dowódcy Luftwaffe, w dniu 19 lipca 1940 r., po podboju Francji.
Göring znany był ze swojego zamiłowania do tytułów, orderów, specjalnie projektowanych dla siebie ostentacyjnych mundurów.

</doc>
<doc id="685383" url="https://pl.wikipedia.org/wiki?curid=685383" title="Cmentarz w Kalwarii (Wilno)">
Cmentarz w Kalwarii (Wilno)

Cmentarz w Kalwarii – cmentarz w Wilnie, na Werkach, przy kościele Znalezienia Krzyża Świętego, założony w 1664. 
Pierwszy cmentarz w wileńskiej Kalwarii powstał z chwilą rozpoczęcia budowy drewnianego kościoła przy zespole pielgrzymkowym, założonym w 1662 roku przez biskupa Jerzego Białłozora w Werkach niedaleko Wilna. W 1772 roku ukończono budowę kościoła i klasztoru Dominikanów, których Rosjanie wyrzucili stąd w 1850 roku. Cmentarz zajmuje zbocze wzgórza kościelnego oraz przeciwległego wzniesienia. Powstał on bez założenia planistycznego wzdłuż alei cmentarnej, prowadzącej w dolinę. 
Na cmentarzu znajdują się dwie barokowe kaplice kalwaryjne: Kaplica Grobu Bożego i Kaplica Zmartwychwstania Pańskiego. W najstarszej części cmentarza zachowało się kilka tablic z początku XIX wieku. Jednym z najcenniejszych pomników na cmentarzu jest anioł oparty o skałę, na grobie Georges'a Ledouxa (zm. 1892), który został wykonany przez pracownię Błaszczyka na Rossie w Wilnie. 
W latach 80. XIX wieku obok schodów kalwaryjnych umieszczono granitową płytę z napisem "HIC SEPULTI SUNT FRATRES ORDINIS PRAEDICATORUM E CONVENTU VERCOVENSI", na pamiątkę ponad 3 wieków Kalwarii wileńskiej.
Na cmentarzu tym znajdują się m.in. groby żołnierzy Armii Krajowej, w tym mogiła 46 żołnierzy z II Zgromadzenia, poległych w Krawczunach-Nowosółkach o wyzwolenie Wilna 13 lipca 1944 r. Groby akowskie niszczono z premedytacją po wojnie, bowiem władze uznały ich za bandytów. Groby te rekonstruował w 1989 roku Związek Polaków na Litwie przy pomocy Budimexu. Kolejną tablicę, umieszczoną w 1990 roku, zniszczyli wandale. Odbudowała ją społeczność polska. Tam też pochowany jest Michał Półtorak (1915–1985), żołnierz 4 Brygady Wileńskiej AK, pseudonim Grot, kawaler orderu Virtuti Militari, który strzegł pamięci poległych pod Krawczunami-Nowosiółkami towarzyszy broni.

</doc>
<doc id="685387" url="https://pl.wikipedia.org/wiki?curid=685387" title="M56 Scorpion">
M56 Scorpion

M56 Scorpion (M56 SPAT, Self-Propelled Anti-Tank) – amerykańskie działo samobieżne przeznaczone dla wojsk powietrznodesantowych skonstruowane w latach 50. XX wieku.
Działo M56 było pojazdem nieopancerzonym. W celu obniżenia masy samonośne nadwozie działa wykonano z aluminium. Na kadłubie umieszczono działo przeciwpancerne M54 kalibru 90 mm (balistyka tego działa była identyczna jak armaty czołgowej M36 czołgu M47 Patton). Kat ostrzału w poziomie 60°, w pionie -10° do +15°. Maksymalna donośność pocisków wynosiła 18 100 m, donośność ogniem na wprost 4400 m. Praktyczna szybkostrzelność działa była równa 9-11 strz./min. Obsługa armaty (działonowy i ładowniczy) była osłaniana od przodu przez płytę z aluminium. Dowódca wozu i kierowca mieli stanowiska w kadłubie. M56 SPAT mógł być dostarczany na pole walki przy pomocy samolotów i szybowców transportowych, możliwy był także zrzut na spadochronie.
M56 Scorpion został wprowadzony do uzbrojenia US Army w 1953 roku.

</doc>
<doc id="685390" url="https://pl.wikipedia.org/wiki?curid=685390" title="Big Mutha Trucker">
Big Mutha Trucker



</doc>
<doc id="685391" url="https://pl.wikipedia.org/wiki?curid=685391" title="Mgławica rozpraszająca">
Mgławica rozpraszająca



</doc>
<doc id="685393" url="https://pl.wikipedia.org/wiki?curid=685393" title="Herb Starachowic">
Herb Starachowic

Herb Starachowic – jeden z symboli miasta Starachowice w postaci herbu.
Wygląd i symbolika.
Herb przedstawia w błękitnym polu herbowym kowadło czarne na tle dwóch skrzyżowanych młotów o złotych trzonach i czarnych obuchach. Prawy obuch ma kształt trapezu, lewy – klinu.
Herb odwołuje się do górniczo-hutniczych tradycji miasta.
Historia.
Herb nawiązuje do wyobrażenia występującego na pieczęci Magistratu Wierzbnika z 1917 roku, na której widniało kowadło, a za nim dwa skrzyżowane narzędzia górnicze i hutnicze. Po bokach kowadła znajdowały się dwie gałęzie laurowe, nad całą kompozycją widniał wizerunek orła w koronie. 

</doc>
<doc id="685398" url="https://pl.wikipedia.org/wiki?curid=685398" title="Planeta skalista">
Planeta skalista

Planeta skalista, planeta typu ziemskiego – typ planety, która ma skalną lub skalno-lodową powłokę jądra metalicznego. Charakteryzuje ją duża gęstość w porównaniu z gazowymi olbrzymami, stała powierzchnia i niewielka masa – do kilkunastu mas Ziemi.
Budowa wewnętrzna.
Planety skaliste mają metaliczne jądro, żelazne lub żelazno-niklowe. Jeżeli jądro jest płynne, to może tam zachodzić generacja pola magnetycznego. Natężenie pola magnetycznego zależy od wielkości jądra, szybkości obrotu planety i konwekcji w jądrze. Wnętrza mniejszych planet stygną szybciej (planeta wypromieniowuje ciepło w przestrzeń kosmiczną, a mniejsze ciało ma mniej wewnętrznych źródeł ciepła) i ich pole magnetyczne szybciej zanika. Jądro okrywa płaszcz zbudowany ze skał w większości będących w stanie stałym, stanowiący zwykle większą część masy ciała. Najbardziej zewnętrzną warstwą jest skorupa, odróżniająca się chemicznie od płaszcza i powstała w większości na skutek procesów magmowych. Skały skorupy podlegają przekształceniom na skutek uderzeń ciał niebieskich, ruchów masowych, promieniowania i (na części planet) procesów erozyjnych, związanych z istnieniem atmosfery, hydrosfery, kriosfery itp., a także tektoniki.
W Układzie Słonecznym.
W Układzie Słonecznym planetami typu ziemskiego są: Merkury, Wenus, Ziemia i Mars, ciałem tego typu jest również ziemski Księżyc. Tworzą one tzw. wewnętrzny Układ Słoneczny, którego granicą jest pas planetoid pomiędzy Marsem a Jowiszem. Merkury i Księżyc nie mają znaczących atmosfer, ich powierzchnie ukształtowały uderzenia małych ciał i dawny wulkanizm. Pozostałe planety mają atmosfery i większe bogactwo form powierzchniowych. Planety wewnętrzne Układu Słonecznego nie mają pierścieni, mają też niewiele naturalnych satelitów – Merkury i Wenus nie mają żadnych, Marsa okrążają dwa niewielkie księżyce podobne do planetoid, a Ziemia tworzy ze swoim jedynym Księżycem układ podwójny.
Spośród księżyców planet zewnętrznych tylko Io i Europa, księżyce Jowisza, mają gęstość i budowę podobną do planet skalistych. W zewnętrznym Układzie Słonecznym ważnym budulcem ciał o stałej powierzchni jest lód. Inne satelity planet-olbrzymów są ciałami skalno-lodowymi albo obiektami podobnymi do planetoid. Także planety karłowate, w tym Ceres, mają gęstości wskazujące na dużą zawartość lodu.
Pozasłoneczne planety skaliste.
Poza naszym układem planetarnym odkrywanych jest coraz więcej planet skalistych. Ze względu na ich niewielką masę i rozmiary, znikome w porównaniu do gwiazd czy gazowych olbrzymów, są one trudniejsze do wykrycia i można jego dokonać tylko niektórymi metodami. Najczęściej odkrywane są najcięższe przedstawicielki tej klasy planet, tzw. superziemie (), niepodobne do planet naszego Układu Słonecznego. Mimo to skaliste planety pozasłoneczne prawdopodobnie są szeroko rozpowszechnione we Wszechświecie. Planety o rozmiarach podobnych do Ziemi stanowią 18,5% znanych obecnie planet, a wraz z mniejszymi planetami i superziemiami planety skaliste stanowią 47% znanych planet (stan na 2 lipca 2018). Łączna ich liczba powinna być więc rzędu miliardów albo nawet bilionów w samej tylko Drodze Mlecznej. Żadna taka planeta nie została dotąd zaobserwowana w świetle odbitym, choć obserwowane są spadki jasności gwiazd związane z tranzytami wielu takich planet; dokładniejsze badania pozasłonecznych planet skalistych, obejmujące ukształtowanie powierzchni, klimat i tektonikę, będą mogły być prowadzone przy pomocy dopiero konstruowanych lub projektowanych teleskopów.
Odkrycia.
Pierwszy odkryty pozasłoneczny układ planetarny PSR 1257+12 zawiera trzy planety o masach zbliżonych do Ziemi. Jednak centralną gwiazdą układu jest pulsar, a same planety ukształtowały się z materii wyrzuconej w eksplozji supernowej, której pozostałością jest ten pulsar.
Pierwszą planetą, co do której mamy pewność, że jest ciałem skalistym, jest COROT-7 b. Planeta ta ma gęstość nieznacznie większą niż Ziemia i pięciokrotnie większą masę, a jej powierzchnia jest prawdopodobnie pokryta lawą, ze względu na bardzo wysoką temperaturę (~2000 K) związaną z bliskością gwiazdy.
Układ TRAPPIST-1 zawiera aż siedem planet tranzytujących, których rozmiary i masy wyraźnie wskazują, że są to ciała skaliste. Trzy spośród tych planet krążą w ekosferze układu i na ich powierzchniach może występować ciekła woda. W układzie Gliese 667 również postulowana jest obecność trzech planet skalistych w ekosferze.
Najbardziej podobne do Ziemi planety pozasłoneczne.
Poniższa tabela wymienia planety o najwyższym indeksie ESI, opisującym podobieństwo do Ziemi, które z największym prawdopodobieństwem są planetami skalistymi o małej masie, krążącymi w klasycznie definiowanej ekosferze (stan na 10 grudnia 2018). Dla porównania wymieniony jest także Mars.

</doc>
<doc id="685403" url="https://pl.wikipedia.org/wiki?curid=685403" title="Legenda herbowa">
Legenda herbowa

Legenda herbowa – oparte na tradycji, często baśniowe czy legendarne wytłumaczenie historii powstania herbu, jego symboliki i nazwy.
Niekiedy oparta bywa na faktach, jednak najczęściej legendy herbowe bywały upiększane przez panegirycznych heraldyków. W polskiej heraldyce, zwłaszcza w XVII – XVIII w. często wiązano pochodzenie herbów ze starożytnym Rzymem lub Sarmatami.
Często legendy objaśniały elementy herbu, przypisując ich pochodzenie udostojnieniu lub uszczerbieniu. Niektóre legendarne zasady heraldyczne są uważane powszechnie za reguły heraldyczne – np. wiązanie koloru tarczy herbowej z okolicznościami nabycia herbu. Według tych zasad czerwone pole tarczy oznacza otrzymanie herbu dzięki zasługom krwi przelanej w boju, błękitne ma oznaczać zasługi dyplomatyczne i urzędnicze, a złote – kupno herbu. Krzyż heraldyczny wśród godeł herbu ma oznaczać pochodzenie posiadacza z ochrzczonej rodziny żydowskiej.
Przykłady legend herbowych możemy znaleźć w większości dawnych herbarzy – np. Bartosza Paprockiego "Herbach Rycerstwa Polskiego" czy Kacpra Niesieckiego "Herbarzu Polskim" i w literaturze pięknej, np. w trylogii Henryka Sienkiewicza. Wiele legend herbowych akcentowało wartości patriotyczne i służyło podbudowaniu moralnemu, zwłaszcza w okresie rozbiorów.
Legendy herbowe nie są wyłącznie polską specjalnością, funkcjonują we wszystkich krajach gdzie używane są herby, stanowiąc część folkloru i tradycji historycznej.

</doc>
<doc id="685404" url="https://pl.wikipedia.org/wiki?curid=685404" title="Pia Zadora">
Pia Zadora

Pia Alfreda Schipani, bardziej znana jako Pia Zadora (ur. 4 maja 1954 w Hoboken) – amerykańska aktorka filmowa i piosenkarka pochodzenia polskiego ze strony matki i włoskiego ze strony ojca.
Życiorys.
Wczesne lata.
Urodziła się w Hoboken, w stanie New Jersey jako córka Saturniny „Niny” (z domu Zadorowski) i Alphonse Schipaniego. Nazwisko panieńskie matki posłużyło do stworzenia artystycznego pseudonimu „Zadora”. Wychowała się za kulisami wielkich nowojorskich scen; jej matka zajmowała się kostiumami dla teatrów na Broadwayu i MET, a ojciec był skrzypkiem. 
Ukończyła katolicką szkołę podstawową w Forest Hills, w stanie Nowy Jork, przy Our Lady Queen of Martyrs i szkołę średnią High School of the Professional Arts w Nowym Jorku. W wieku siedmiu lat wystąpiła na Broadwayu u boku Tallulah Bankhead w spektaklu "Midgie Purvis", a następnie dołączyła do obsady "Skrzypka na dachu". Po raz pierwszy na kinowym ekranie pojawiła się w wieku dziesięciu lat w filmie dla dzieci "Święty Mikołaj wyrusza na podbój Marsa" ("Santa Claus Conquers the Martians", 1964) jako Girmar, dziewczynka z Marsa. Na ścieżce dźwiękowej pojawiła się piosenka śpiewana przez Pię „Hooray for Santa Claus”.
Kariera.
Dla kina odkrył ją Matt Cimber, powierzając rolę piosenkarki Bobbie Warren z Las Vegas i przyjaciółki gangstera w komedii sensacyjnej "Gorączka stanu Nevada" ("Fake-Out", 1982) z udziałem Telly’ego Savalasa jako porucznika Thurstona i Desiego Arnaza Jr. w roli detektywa Clinta Morgana. Jednak następna jej rola Kady Tyler, zepsutej do szpiku kości nimfetki uwodzącej dla pieniędzy własnego ojca (Stacy Keach) w kontrowersyjnej ekranizacji powieści Jamesa M. Caina "Motyl" ("Butterfly", 1982), w którym fabuła dotyczy kazirodztwa ojca i córki, pomimo że została uhonorowana nagrodą Złotego Globu w kategorii „Najlepsza nowa gwiazda roku”, zebrała fatalne recenzje i przyniosła jej Złotą Malinę w dwóch kategoriach – „Najgorsza aktorka” i „Najgorsza nowa gwiazda”. W partyturze muzycznej pojawił się śpiew Zadory w piosence „It’s Wrong For Me To Love You” (muz. Ennio Morricone, sł. Carol Connors), nominowanej także do Złotego Globu za najlepszą piosenkę. Stąd właśnie powstały pogłoski, że ową nagrodę i ShoWest Award kupił jej mąż, izraelski multimilioner Meshulam Riklis, właściciel McCrory’s, który sfinansował film i rzekomo przekupił krytyków. 
Była na okładkach magazynów „Titbits” (w maju 1982), „Oui” (w czerwcu 1982), „Film” (w listopadzie 1982), „Penthouse” (w październiku 1983), „Film Review” (w grudniu 1983) i „Celebrity Skin” (w styczniu 1984). 12 grudnia 1982 w Hotelu Bonaventure w Hollywood przyznano jej nagrodę Kwaśnego Jabłka. Za postać młodej hollywoodzkiej scenarzystki Jerilee Randall w dramacie "Kobieta samotna" ("The Lonely Lady", 1983) otrzymała kolejną Złotą Malinę jako najgorsza aktorka. W maju 1982 na Festiwalu Filmowym w Cannes wywołała skandal, pozując w stringach do zdjęć, które pojawiły się w rozmaitych publikacjach. 
Następnie zagrała główną rolę Dee Dee w komedii muzycznej fantastycznonaukowej Jamesa Farga "Kosmici grają rocka" ("Voyage of the Rock Aliens", 1984) u boku Craiga Sheffera. W niemieckiej komedii muzycznej "Der Formel Eins Film" (1985) zaśpiewała swój przebój „Little Bit of Heaven”. Zagrała potem małą, lecz znaczącą rolę dziewczyny beatnika w komedii muzycznej "Lakier do włosów" ("Hairspray", 1988) z Deborah Harry. W 1990 zdobyła jeszcze jedną Złotą Malinę jako „Najgorsza nowa gwiazda dekady”.
Ogromną popularność przyniosły jej płyty: "Pia" (1982) i "Let’s Dance Tonight" (1984), a jako piosenkarka została nominowana w 1984 do nagrody Grammy. Jej nowa wersja piosenki Shirley Ellis pt. „The Clapping Song” dotarła na pozycję 40 listy przebojów U.S. Top w 1983, a przebój „When the Rain Begins to Fall” w 1984 w duecie z Jermaine’em Jacksonem w Niemczech przez cztery tygodnie był numerem jeden. W nagraniu światowych standardów pt. "Pia &amp; Phil" (1987) wspomogła artystkę Filharmonia Londyńska. Wystąpiła w komedii "" ("Naked Gun 33 1/3: The Final Insult", 1994), gdzie w finałowej scenie podczas gali wręczenia nagród filmowych zaśpiewała piosenkę „This Could Be the Start of Something”.
Życie prywatne.
Od 18 września 1977 do 1993 była żoną Meshulama Riklisa (ur. 1923, zm. 2019), urodzonego w Turcji izraelskiego przedsiębiorcy. Mają córkę Kady (ur. 1 stycznia 1985) i syna Christophera Barzie (ur. 2 marca 1987). Od 27 sierpnia 1995 do 30 listopada 2001 jej drugim mężem był scenarzysta, reżyser i aktor Jonathan Kaufer (ur. 1956), z którym ma syna Jordana Maxwella (ur. 13 kwietnia 1997). Po rozwodzie na jakiś czas wróciła do swojego pierwszego męża. W 2005, gdy Zadora skontaktowała się z policją w Las Vegas, aby zgłosić przypadek nękania, prześladowania i napaści fizycznej, poznała Michaela Jeffriesa, detektywa z Metropolitan Police Department w Las Vegas, którego poślubiła 7 stycznia 2006.
W czerwcu 2013 została aresztowana pod zarzutem napaści na nastoletniego syna Jordana, którego miała przyduszać i polewać wężem ogrodowym, aby zmusić go do pójścia spać; złapała go za szyję i podrapała podczas incydentu w maju 2013.
W 2016 przeszła operację zastawki serca.

</doc>
<doc id="685413" url="https://pl.wikipedia.org/wiki?curid=685413" title="Ratusz w Nowym Sączu">
Ratusz w Nowym Sączu

Ratusz – siedziba władz Nowego Sącza.
Historia.
Najstarszym budynkiem, pełniącym funkcję ratusza był parterowy, murowany budynek zlokalizowany obok kościoła św. Małgorzaty. Ratusz ten został zakupiony z końcem lat 40. XV wieku przez kardynała Zbigniewa Oleśnickiego po utworzeniu Kolegiaty.
Po sprzedaży budynku ratusza z przeznaczeniem dla wikarych Kolegiaty, jeszcze w połowie XV w. wzniesiono nową siedzibę władz miasta na centralnym placu, jakim był Rynek. W latach 1486, 1501 i 1523 był odbudowywany po częściowych pożarach. W latach 1562-63 został przebudowywany przez muratorów Lodovico Italusa i Tomasza, Alberta Lubelczyka, Krzysztofa Kurzelowczyka i Walentego Barana oraz Mateusza z Krakowa w stylu renesansowym, o czym świadczyło dwanaście krzyżowych okien w ścianie frontowej oraz attyka. Prawdopodobnie już wtedy budynek miał niewielką wieżę, która na początku XVII w. nakryta była hełmem.
Po kolejnym pożarze z 1611 r. został odbudowany jako piętrowy budynek z wieżą zegarową. W 1834 r. został przebudowany, otrzymał kolumnowy portyk przed frontową fasadą oraz został nadbudowany o drugie piętro.
17 kwietnia 1894 roku w pożarze północno-zachodniej części miasta, całkowitemu zniszczeniu uległ również barokowy ratusz. Całkowitemu zniszczeniu uległy także dokumenty zawierające nadane przez królów przywileje miasta przechowywane w archiwach ratusza.
Obecny budynek powstał w latach 1895-1897, pomysłodawcą budowy nowego ratusza był ówczesny burmistrz miasta Lucjan Lipiński. Budynek ratusza został zaprojektowany w stylu eklektycznym, wnętrza zostały zaprojektowane w stylu neorenesansowym i neobarokowym. Projektantem ratusza był architekt miejski Jan Peroś. Budową kierował Karol Knaus z Krakowa.
Obecny ratusz jest budynkiem piętrowym ze stromym dachem skrywającym poddasze. Parter budynku jest boniowany. Elewacja frontowa jest zaprojektowana symetrycznie, gdzie na osi budynku usytuowano czterokondygnacyjną wieżę zegarową. Główną salą ratusza jest sala posiedzeń z neorenesansowym stropem kasetonowym oraz malowidłami wykonanymi w 1911 r. przez Piotra Spitzmann-Karwosieckiego, przedstawiającymi wydarzenia z historii miasta.

</doc>
<doc id="685417" url="https://pl.wikipedia.org/wiki?curid=685417" title="Roman Paszko">
Roman Paszko

Roman Paszko s. Antoniego (ur. 15 września 1935 w Lipsku, gmina Zamość) – pułkownik Wojska Polskiego.
Życiorys.
Absolwent Oficerskiej Szkoły Korpusu Bezpieczeństwa Wewnętrznego w Legnicy z 1958 oraz Akademii Sztabu Generalnego Wojska Polskiego im. gen. Karola Świerczewskiego z 1973. Powołany do służby wojskowej w 1955 przez Wojskową Komendę Rejonową w Zamościu.
Po ukończeniu szkoły oficerskiej został wyznaczony na stanowisko dowódca plutonu w batalionie piechoty 13 Kaszubskiego Pułku Korpusu Bezpieczeństwa Wewnętrznego, przechodząc kolejno poprzez stanowiska oficera operacyjnego i rozpoznania Pułku w 1970 roku zdał egzamin do Akademii Sztabu Generalnego w Rembertowie.
Po ukończeniu Akademii Sztabu Generalnego został skierowany do 34. Budziszyńskiego Pułku Desantowego w Słupsku i wyznaczony na stanowisko zastępcy dowódcy ds. liniowych. W 1973 został wyznaczony na stanowisko Szefa Sztabu w 4 Pomorskim Pułku Desantowym w Lęborku.
W 1974 został wyznaczony na stanowisko w Sztabie 7 Łużyckiej Dywizji Desantowej w wydziale operacyjnym. Służbę w tej dywizji pełnił zajmując stanowiska szefa Sztabu, a następnie zastępcy dowódcy Dywizji ds. liniowych. W szeregach dywizji uznawany za oficera o dużej wiedzy fachowej, doskonałego szkoleniowca i osobę która przyczyniła się do wielu jej sukcesów. W 1981 roku wchodził w skład powołanej w 7 Łużyckiej Dywizji Desantowej Rady Wojskowej, decydującej o najwyższych sprawach w zakresie działania na terenie administracyjnym stacjonujących jednostek dywizji.
W 1986 roku na podstawie Rozkazu Ministra Obrony Narodowej nr 0107 z dnia 5 sierpnia 1986 został wyznaczony na stanowisko komendanta Wojskowej Komendy Uzupełnień w Gdyni.
W 1991 został wyznaczony na stanowisko komendanta Wojskowej Komendy Uzupełnień Gdańsk 2, które zajmował do 13 października 1995.

</doc>
<doc id="685420" url="https://pl.wikipedia.org/wiki?curid=685420" title="Hippocentaurus">
Hippocentaurus

Hippocentaurus, Hipocentaurus, Hipocentaur, Kitaurus – herb szlachecki.
Opis autorstwa Kuropatnickiego "Na tarczy ma być pół Człowieka nagiego od głowy do pasa; od pasa koń, zamiast ogona wąż, głowę podniesioną ma ku owemu Człowiekowi. Lecz i Człowiek obrócony, albo nakręcony do węża, z łuku naciągnionego obyma rękami strzela strzałą w pysk wężowi, jednak jeszcze z łuku strzała nie wypuszczona, w Hełmie trzy pióra Strusie, w jakim polu nic niemasz."
Jan Aleksander Gorczyn , że jest to herb rzymski. Mieli go ze sobą przywieźć na Litwę Rzymianie "i dlatego go tam mało nie wszystkie domy co przednieysze używało." Według Kuropatnickiego herb "z Włoch do Polski przyniesiony".
Poniższa lista herbownych nie ma charakteru kompletnego. Pełny spis nazwisk nigdy nie istniał. Występowanie na liście nazwiska nie musi oznaczać, że konkretna rodzina pieczętowała się herbem Hippocentaurus. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Aleksandowicz, Bachcza, Bachuz, Bortko, Dannemark, Dorszprung, Dowmont, Dubrawski, Dubrowicki lub Dubrownicki, Dydziel lub Dydziul, Ejmuntowicz, Eymuntowicz, Gałagan, Giecewicz, Gieczewski, Giedgowt, Giedowt, Giedroyć, Giedruś, Giezgowt, Ginwił(ł), Gogul, Goitus, Gojtus, Holszański, Hornostaj(ski), Hurynowicz, Jamont(owicz), Jurażyc, Kamieński, Katank, Konjugowicz, Kozłowicz, Kulwiec, Kulwieć, Lebiedziowski, Lickiewicz, Lutyn, Mickiewicz, Micko(wicz), Mieciecki, Mieciński, Mizgayłło, Nielub, Ostyk(owicz), Paliszewski, Płaskowski, Polewicz, Polewicz-Jamont, Pukielewicz, Rakiewicz, Rodkiewicz, Rukiewicz, Rukowicz, Rutkiewicz-Dowmont, Ruykiewicz, Siesicki, Sołowiej(y), Strawiński, Suchta, Szawelski, Szemiot, Szerejko(wicz), Szołomicki, Świrski, Talmont(owicz), Trabski, Urmowski, Utenus(z)owicz, Wiaze(ie)mski lub Wiazeński, Wittort, Wojn, Wołożyński, Zdanowicz, Żdan, Żdanowicz, Żywibunt
Herbem Hippocentaurus pieczętuje się gmina Lutomiersk.

</doc>
<doc id="685425" url="https://pl.wikipedia.org/wiki?curid=685425" title="Mścisław I Harald">
Mścisław I Harald

Mścisław Fiodor Harald, zwany również "Wielkim" (ur. ok. poł. lutego 1076, zm. 15 kwietnia 1132) – książę kijowski (1125–1132) z dynastii Rurykowiczów.
Życiorys.
Był najstarszym synem Włodzimierza II Monomacha. Kontynuował jego politykę, umacniając swoją władze nad innymi księstwami, aspirującymi do niezależności od Kijowa. Wyprawił się na ziemię połocką i mińską, osadzając w niej swojego syna Izjasława, a władców tych ziem wysyłając do Konstantynopola. Dwukrotnie dokonał najazdu na Litwę, biorąc dużą liczbę jeńców. Największym jego sukcesem było pokonanie Połowców w 1129 – od tego roku ich plemiona nie odważały się już atakować Rusi.
Śmierć Mścisława zapoczątkowała trwały okres rozbicia dzielnicowego Rusi.
Pierwszą żoną Mścisława była Krystyna, córka króla Szwecji Inge I Starszego. Miał z nią synów: Wsiewołoda Gawriła, Izjasława Pantelejmona, Rościsława Michała i Świętopełka oraz kilka córek, w tym Malmfrydę wydaną za króla Norwegii Sigurda I Krzyżowca, potem za króla Danii Eryka II, Ingeborgę, żonę księcia Jutlandii i króla Obodrytów Kanuta Lawarda, N., wydaną za Aleksego Komnena, syna cesarza bizantyńskiego Jana II, oraz N., żonę Wsiewołoda Olegowicza czernihowskiego. Z drugiej żony, nieznanego imienia córki posadnika nowogrodzkiego Dymitra Zawidowicza, miał synów Włodzimierza o przydomku Maczeszycz i Jaropełka oraz córkę Eufrozynę, wydaną za króla Węgier Gejzę II.

</doc>
<doc id="685426" url="https://pl.wikipedia.org/wiki?curid=685426" title="L.A.">
L.A.



</doc>
<doc id="685427" url="https://pl.wikipedia.org/wiki?curid=685427" title="Messier 68">
Messier 68

Messier 68 (również M68 lub NGC 4590) – gromada kulista ósmej wielkości w gwiazdozbiorze Hydry. Odkrył ją 9 kwietnia 1780 roku Charles Messier. 
M68 znajduje się w odległości około 33,6 tys. lat świetlnych od Ziemi oraz 33,3 tys. lat świetlnych od centrum Galaktyki. Zbliża się do Słońca z prędkością 112 km/s. Gromada ma średnicę około 106 lat świetlnych.
W M68 znajdują się co najmniej 42 gwiazdy zmienne, w tym 27 gwiazd typu RR Lyrae odkrytych przez Harlowa Shapleya. Gromada zawiera ok. 250 olbrzymów o jasności absolutnej większej od zera (około połowę mniej niż M3 i M13). Najjaśniejsza gwiazda ma jasność obserwowaną 12,6. Helen Sawyer Hogg zaobserwowała 25 gwiazd jaśniejszych niż 14,8m, podała również typ widmowy gromady – A6 (obecnie przyjmowane wartości to F2/F3).
M68 znajduje się na przedłużeniu linii łączącej gwiazdy Kraz i Algorab (β i δ Corvii), w odległości ok. 45' od gwiazdy podwójnej ADS 8612 (jasność składnika A: 5,4m, B: 12,2m).
Najjaśniejsze gwiazdy M68 można zaobserwować przy użyciu 4-calowego teleskopu (przy sprzyjających warunkach). Instrument 6-calowy pozwala na obserwacje zewnętrznych części gromady.

</doc>
<doc id="685428" url="https://pl.wikipedia.org/wiki?curid=685428" title="Hipocentaurus (herb szlachecki)">
Hipocentaurus (herb szlachecki)



</doc>
<doc id="685431" url="https://pl.wikipedia.org/wiki?curid=685431" title="NGC 4590">
NGC 4590



</doc>
<doc id="685433" url="https://pl.wikipedia.org/wiki?curid=685433" title="Stan komatyczny">
Stan komatyczny



</doc>
<doc id="685437" url="https://pl.wikipedia.org/wiki?curid=685437" title="Flaga Nowego Sącza">
Flaga Nowego Sącza

Flaga Nowego Sącza – jeden z symboli miejskich Nowego Sącza w postaci flagi. Ustanowiona uchwałą rady miejskiej nr XLV/467/17 z 17 października 2017 roku.
Wygląd i symbolika.
Flaga jest zaprojektowana jako prostokątny płat błękitnej tkaniny na którym umieszczono godło z herbu miasta. 
Historia.
Poprzednia flaga Nowego Sącza była prostokątnym płatem składającym się z dwóch pól w kolorze różowym i zielonym, oddzielonych ukośną linią. Kolor różowy znajduje się w lewej górnej części, natomiast zielony w prawej dolnej części flagi.
Flaga ta powstała podczas przygotowań do obchodów 700 lecia miasta w 1992 roku.
Jej barwy pochodziły od zielonych i różowych sznurków przy pieczęciach z zabytkowych dokumentów. Pierwotnie musiał być to kolor czerwony, który z czasem wyblakł. Flaga powinna była być zatem zielono-czerwona.
W kwietniu 2012 roku Rada Miasta podjęła uchwałę o uporządkowaniu kwestii związanych ze znakami i symbolami miasta.

</doc>
<doc id="685441" url="https://pl.wikipedia.org/wiki?curid=685441" title="Żurawli">
Żurawli

Żurawli – istniejący od 1972 r. chór męski, reprezentacyjny zespół chóralny Związku Ukraińców w Polsce. Zrzesza chórzystów z całego kraju. Siedzibą chóru jest Warszawa. Repertuar zespołu obejmuje ukraińską muzykę ludową oraz najwybitniejsze kompozycje ukraińskiej klasyki chóralnej.
Historia.
Inicjatorem powstania zespołu był Michał Strumiński. Współzałożycielem i pierwszym dyrygentem chóru był Jarosław Polański — znany ukraiński działacz społeczny pochodzący z Łemkowszczyzny, dyrygent, pedagog i popularyzator pieśni łemkowskich, absolwent Państwowej Wyższej Szkoły Muzycznej w Warszawie. Pierwsza próba chóru odbyła się w lutym 1972 roku w Śródborowie pod Warszawą i uczestniczyło w niej 35 przyszłych chórzystów, zaś pierwszy koncert – 27 lutego 1972 roku w sali Państwowej Wyższej Szkoły Muzycznej w Warszawie. W 1983 roku na czele chóru stanął jeden z chórzystów – Roman Rewakowicz, absolwent Akademii Muzycznej im. F. Chopina w Warszawie. W 1993 r. dyrygentem „Żurawli” został inny członek zespołu – Roman Radziwonowicz, absolwent poznańskiej Akademii Muzycznej. Od 1999 do 2003 roku chór prowadził Jarosław Lewków, absolwent Ukraińskiej Narodowej Akademii Muzycznej im. P. Czajkowskiego w Kijowie. W 2003 roku funkcję dyrygenta objął Jarosław Wujcik, były członek chóru, absolwent Akademii Muzycznej w Gdańsku.
W chórze śpiewało w sumie ponad 200 osób pochodzących z miejscowości z całej Polski. Wśród chórzystów byli przedstawiciele zespołów artystycznych działających wówczas w ramach Ukraińskiego Towarzystwa Społeczno-Kulturalnego i jednocześnie aktywni działacze tej organizacji, osoby niezaangażowane w działalność UTSK, śpiewacy greckokatolickich i prawosławnych chórów parafialnych, Ukraińcy wysiedleni w 1947 r. w ramach Akcji Wisła, czy osoby z rodzin emigrantów z Ukrainy.
Osiągnięcia.
"Żurawli" nagradzano na najbardziej prestiżowych festiwalach chóralnych w Polsce:

</doc>
<doc id="685442" url="https://pl.wikipedia.org/wiki?curid=685442" title="Mogielnicki">
Mogielnicki

Osoby o tym nazwisku:

</doc>
<doc id="685443" url="https://pl.wikipedia.org/wiki?curid=685443" title="Menu">
Menu



</doc>
<doc id="685444" url="https://pl.wikipedia.org/wiki?curid=685444" title="Arthur Barclay">
Arthur Barclay

Arthur Barclay (ur. 31 lipca 1854 w Bridgetown na Barbadosie zm. 10 lipca 1938 w Monrovii) – liberyjski przedsiębiorca, urzędnik, publicysta i polityk, prezydent Liberii.
Urodził się na Barbadosie. W 1865 razem z rodzicami wyemigrował do Liberii i osiedlili się w Monrovii. Studiował prawo na University of Liberia. W 1874 został sekretarzem pierwszego prezydenta Liberii, Josepha J. Robertsa.
Od 4 stycznia 1904 do 1 stycznia 1912 był piętnastym prezydentem Liberii z ramienia Prawdziwej Partii Wigów. Zyskał powszechny szacunek dzięki uczciwości.

</doc>
<doc id="685449" url="https://pl.wikipedia.org/wiki?curid=685449" title="Olivia Newton Bundy">
Olivia Newton Bundy



</doc>
<doc id="685453" url="https://pl.wikipedia.org/wiki?curid=685453" title="Ugly Kid Joe">
Ugly Kid Joe

Ugly Kid Joe – hardrockowa grupa pochodząca z Isla Vista w Kalifornii, w USA.
Nazwa zespołu to parodia nazwy znienawidzonej glammetalowej grupy Pretty Boy Floyd. Pierwotna wersja była jeszcze bardziej jadowita: Ugly Fat Hoe. UKJ powstało w 1989 roku. Ich pierwszą piosenką, która przyniosła im sławę było „Everything About You”. 
Po wydaniu płyty America’s Least Wanted w 1992 roku, grupa wyruszyła w trasę koncertową u boku Ozzy’ego Osbourne’a i Def Leppard.
Wśród szerszej publiczności znany jest ich cover ballady Harry’ego Chapina „Cat's in the Cradle”, która rozeszła się w nakładzie 500 000 kopii w samych Stanach Zjednoczonych. Grupa rozpadła się w 1997 roku, a ich ostatnią płytą była składanka typu Greatest Hits.
Wznowienie działalności.
W grudniu 2009 Klaus Eichstadt w niemieckim wydaniu magazynu Metal Hammer, poinformował, że członkowie Ugly Kid Joe planują wznowić działalność. Informacja została potwierdzona na profilu zespołu na MySpace 27 maja 2010. Zespół gra w tym samym składzie, w jakim grali przed rozpadem. W lipcu 2011 Shannon Larkin poinformował, że prace nad nową płytą zostały zakończone. Ich nowy EP, „Stairway to Hell” został wydany cyfrowo 5 czerwca 2012, a w sklepach pojawił się 9 lipca. W celu wypromowania albumu zespół wystąpił na wielu festiwalach w Europie, m.in.: Sweden Rock Festival w Szwecji, Download w Anglii, Gods of Metal w Mediolanie i Belgrad Calling w Serbii. Byli też supportem Guns N’ Roses w Tel Awiwie 3 lipca 2012. Zespół wystąpił na 19. Przystanku Woodstock w Kostrzynie nad Odrą w 2013 roku.

</doc>
<doc id="685454" url="https://pl.wikipedia.org/wiki?curid=685454" title="Garretson Gibson">
Garretson Gibson

Garretson Wilmot Gibson (ur. 20 maja 1832 w Marylandzie w USA zm. 26 kwietnia 1910 w Monrovii) – czternasty prezydent Liberii od 11 grudnia 1900 do 4 stycznia 1904.

</doc>
<doc id="685455" url="https://pl.wikipedia.org/wiki?curid=685455" title="Diizopropylofluorofosforan">
Diizopropylofluorofosforan



</doc>
<doc id="685457" url="https://pl.wikipedia.org/wiki?curid=685457" title="Próchnowo">
Próchnowo



</doc>
<doc id="685461" url="https://pl.wikipedia.org/wiki?curid=685461" title="Michael Emerson">
Michael Emerson

Michael Emerson (ur. 7 września 1954 w Cedar Rapids) – amerykański aktor.
Życiorys.
Urodził się w Cedar Rapids w stanie Iowa jako syn Carol (z domu Hansen) i Ronalda H. Emersonów. Jego ojciec był pochodzenia niemieckiego, angielskiego i irlandzkiego, a matka miała korzenie duńskie, czeskie i szwedzkie. Dorastał w Toledo. W 1976 ukończył wydział teatralny na Drake University w Des Moines. Następnie przeniósł się do Nowego Jorku. Nie znalazł tam pracy jako aktor, imał się więc różnych zajęć; pracował jako nauczyciel, w handlu detalicznym i stolarstwie, a także jako grafik w „The Boston Globe” i „The New York Times”. 
W 1986 wraz ze swoją pierwszą żoną przeniósł się na Florydę, gdzie pracował w lokalnych teatrach. W 1995 wziął udział w programie studiów szkoleniowych dla aktorów sponsorowany przez University of Alabama. Tam poznał swoją przyszłą żonę aktorkę Carrie Preston, którą poślubił 5 września 1998. Tuż po ukończeniu studiów zaczął zdobywać coraz lepsze role w produkcjach off-Broadwayowich. Przełomem w jego karierze okazała się rola Oscara Wilde’a w spektaklu "Gross Indecency: The Trials of Oscar Wilde" (1997), za którą w 1998 był nominowany do nagrody Outer Critics Circle. W 1999 zadebiutował na Broadwayu jako Willie Oban w sztuce Eugene’a O’Neilla "Przyjdzie na pewno".
Od 26 listopada 2000 do 4 lutego 2001 grał postać Williama Hinksa w serialu ABC "Kancelaria adwokacka" ("The Practice"), za którą w 2001 otrzymał nagrodę Emmy dla najlepszego aktora epizodycznego w serialu dramatycznym. Występował też w filmach kinowych, w tym w dramacie "Projekt Laramie" ("The Laramie Project", 2002) i horrorze "Piła" (2004). Od 15 lutego 2006 do 23 maja 2010 wcielał się w postać Benjamina Linusa w serialu "Zagubieni" ("Lost"), która przyniosła mu w 2009 drugą nagrodę Emmy dla najlepszego aktora drugoplanowego.

</doc>
<doc id="685462" url="https://pl.wikipedia.org/wiki?curid=685462" title="William Coleman">
William Coleman

William David Coleman (1842–1908) – liberyjski polityk oraz 13. prezydent tego kraju, po śmierci Josepha Cheesemana. Członek Prawdziwej Partii Wigów, z ramienia której był speakerem Izby Reprezentantów oraz senatorem.
Życiorys.
Coleman urodził się w Fayette County w Stanach Zjednoczonych. Emigrował do Liberii w wieku lat 11 wraz z całą rodziną. Przybiwszy do brzegów Liberii w 1853 roku rodzina, składająca się z Williama, owdowiałej matki oraz trójki dzieci, zamieszkała w Clay-Ashland w pobliżu Monrowii. Coleman był przyuczony do zawodu stolarza, podejmował się jednak wielu innych prac zanim został kupcem. Nocami uczył się, usprawniając swoją edukację, przerwaną z powodu biedy.
Kariera polityczna.
W 1877 roku Coleman został wybrany do Izby Reprezentantów (której stał się speakerem), jako przedstawiciel hrabstwa Montserrado. Dwa lata później wybrano go na senatora nadmienionego hrabstwa. Pozostał nim do czasu wyboru na wiceprezydenta wraz z elekcją Josepha Cheesemana w 1892 roku. Cheeseman i Coleman zostali wybrani ponownie na dwuletnią kadencję. W 1896 roku Coleman przejął funkcję prezydenta po zmarłym Cheesemanie.
Prezydentura (1896-1900).
Cheeseman był pierwszym prezydentem Liberii, który zmarł w trakcie pełnienia obowiązków; Coleman dokończył jego kadencję, po czym wygrał kolejne dwie elekcje. Coleman opierał swoją politykę na trzech filarach – edukacji, finansach oraz polityce wewnętrznej. Wraz z Edwardem Wilmotem Blydenem walczył o ponowne otwarcie Liberia College w Monrowii. Wprowadził reformy wzmagające władzę rządu nad jednostkami terytorialnymi, reorganizujące służbę celną oraz szereg zmian mających na celu uskutecznienie wydobycia surowców naturalnych. Doprowadził także do ustanowienia kontroli nad terytorium na północ i zachód od rzeki Saint Paul.
Rezygnacja.
U zarania nowego wieku wielu z amerykanoliberyjczyków zaczęło przeciwstawiać się polityce Colemana związanej z interiorem oraz jego mieszkańcami. Po kłótni z politycznymi sprzymierzeńcami oraz członkami gabinetu Coleman podał się do dymisji w grudniu 1900 roku. Jego następcą został Sekretarz Stanu Garretson Gibson, ponieważ wiceprezydent J. J. Ross zmarł parę miesięcy wcześniej. Zgodnie z ówczesnym prawodawstwem prezydentem powinien był zostać speaker Izby, Robert Marshall, jednakże delegaci uznali go za nieodpowiednią osobę na to stanowisko. Zgromadzenie Narodowe odwołało prawo sukcesyjne z 1873 roku i ustanowiło Gibsona prezydentem.
Późniejsze lata.
Po rezygnacji z fotela prezydenckiego Coleman działał jako polityk. Kandydował na stanowisko prezydenckie jeszcze trzy razy (w 1901, 1903 oraz 1905) z ramienia Partii Ludowej (ang. "People's Party"), przegrywając wszystkie elekcje.
William David Coleman zmarł w 1908 roku w rodzinnym Clay-Ashland w wieku 66 lat. Jego syn, Samuel również zajął się polityką, jednakże został zamordowany przez siły rządowe 27 czerwca 1955 w trakcie nieudanego zamachu stanu.

</doc>
<doc id="685468" url="https://pl.wikipedia.org/wiki?curid=685468" title="Kozy (Wojsk)">
Kozy (Wojsk)

Kozy – nieformalny przysiółek wsi Wojsk (niemający statusu miejscowości) w Polsce położona w województwie pomorskim, w powiecie bytowskim, w gminie Lipnica.
Wieś jest częścią sołectwa Wojsk.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Kozy: Kozy

</doc>
<doc id="685472" url="https://pl.wikipedia.org/wiki?curid=685472" title="Joseph Cheeseman">
Joseph Cheeseman

Joseph James Cheeseman (ur. 1843 w Grand Bassa, zm. 1896) był dwunastym prezydentem Liberii, pełnił tę funkcję od 4 stycznia 1892 do 12 listopada 1896. 

</doc>
<doc id="685473" url="https://pl.wikipedia.org/wiki?curid=685473" title="Spalona Dolna">
Spalona Dolna

Spalona Dolna – nieoficjalna nazwa osady leśnej (gajówka) należąca do Spalonej w Polsce, w województwie dolnośląskim, w powiecie kłodzkim, w gminie Bystrzyca Kłodzka.
Nazwa nie występuje w oficjalnym spisie miejscowości.
W latach 1975–1998 miejscowość należała administracyjnie do województwa wałbrzyskiego.
Inne miejscowości o nazwie "Spalona": Spalona

</doc>
<doc id="685476" url="https://pl.wikipedia.org/wiki?curid=685476" title="Cykl ulsterski">
Cykl ulsterski



</doc>
<doc id="685479" url="https://pl.wikipedia.org/wiki?curid=685479" title="Hilary Johnson">
Hilary Johnson

Hilary Richard Wright Johnson (ur. 1 czerwca 1837 w Monrovii, zm. 1901) – liberyjski polityk, prezydent Liberii od 1884 do 1892. Przed prezydenturą pełnił funkcję sekretarza stanu Liberii. 

</doc>
<doc id="685480" url="https://pl.wikipedia.org/wiki?curid=685480" title="Samogłoski">
Samogłoski



</doc>
<doc id="685481" url="https://pl.wikipedia.org/wiki?curid=685481" title="Próchnowo (województwo zachodniopomorskie)">
Próchnowo (województwo zachodniopomorskie)

Próchnowo – osada w Polsce położona w województwie zachodniopomorskim, w powiecie wałeckim, w gminie Mirosławiec.
W latach 1975-1998 miejscowość administracyjnie należała do województwa pilskiego.
W miejscowości działało Państwowe Gospodarstwo Rolne – "Zakład Rolny Próchnowo" wchodzący w skład "Państwowego Gospodarstwa Rolnego Marcinkowice".
Historia.
Wieś ta wzmiankowana była już w 1337 r. Próchnowo było enklawą brandenburską i należała do Nowej Marchii. Do powiatu wałeckiego zostało włączone dopiero w 1816 r. Z początku wieś było własnością margrabiów brandenburskich a później Wedlów-Tuczyńskich. Właścicielem Próchnowa od połowy XVI do połowy XVII wieku był ród Borków. Pod koniec II wojny światowej w okolicach Próchnowa ukrywały się liczne grupy rozbitych wojsk niemieckich. Wieś została zdobyta 11 lutego 1945 r. przez 3pp z 1 DP im.T.Kościuszki. We wsi godny zwiedzenia jest neogotycki kościół z czerwonej cegły zbudowany w XIX w. Prawie do brzegu jeziora – podobnie jak w Nakielnie – schodzi park podworski (ok. 3,0 ha). Ciekawie prezentuje się odrestaurowany stary dworek w Próchnowie w latach powojennych siedziba PGR a obecnie jednego z zakładów „Farmutil” H.S. ze Śmiłowa.
Wieś znajduje się nad jeziorem Bytyń Wielki.

</doc>
<doc id="685482" url="https://pl.wikipedia.org/wiki?curid=685482" title="Emilio De Bono">
Emilio De Bono

Emilio De Bono (ur. 19 marca 1866 w Cassano d’Adda, zm. 11 stycznia 1944 w Weronie) – włoski marszałek, faszysta.
Uczestnik I wojny światowej (od 1916 - generał), współorganizator partii faszystowskiej a także uczestnik marszu na Rzym (był jednym z kwadrumwirów). Członek Wielkiej Rady Faszystowskiej. W latach 1925-1929 gubernator Trypolitanii. W latach 1929-1935 minister do spraw kolonii Królestwa Włoch. 1932-1933 opracowywał plan podboju Etiopii. Od 1935 marszałek, w tymże roku przez kilka miesięcy piastował stanowisko gubernatora Erytrei. Poparł odsunięcie Benita Mussoliniego od władzy w lipcu 1943. Po uwolnieniu Mussoliniego i jego powrocie do władzy został oskarżony o zdradę, osądzony w procesie pokazowym i rozstrzelany.
Odznaczenia.
Został odznaczony następującymi odznaczeniami:

</doc>
<doc id="685484" url="https://pl.wikipedia.org/wiki?curid=685484" title="Pies ratowniczy lawinowy">
Pies ratowniczy lawinowy

Psy ratownicze lawinowe – psy ratownicze specjalnie szkolone do poszukiwań ludzi zasypanych przez lawiny. Psami lawinowymi są głównie:

</doc>
<doc id="685485" url="https://pl.wikipedia.org/wiki?curid=685485" title="Alfred Francis Russell">
Alfred Francis Russell

Alfred Francis Russell (ur. 25 sierpnia 1817, zm. 4 kwietnia 1884) – prezydent Liberii od 20 stycznia 1883 do 7 stycznia 1884. Wyemigrował do Liberii w 1833 roku wraz z matką Amelie „Milly” Crawford, kuzynką Lucretią Russell oraz czwórką jej dzieci. Działał jako misjonarz kościoła metodystów, którą to funkcję porzucił na rzecz uprawy kawy i cukru. Piastował stanowisko w senacie, był wiceprezydentem u boku Anthony’ego Gardinera, którego zastąpił na stanowisku prezydenckim, po rezygnacji poprzednika z racji słabego stanu zdrowia.
Życiorys.
Russell urodził się w Lexington, jako syn niewolnicy Amelie „Milly” Crawford, należącej do plantatorki Jane Hawkins Todd Irvine. Wraz z matką zostali sprzedani Robertowi Wickliffe'owi oraz Mary Owen Todd-Russell lub pannie Polly, którą nazywano bogatą dziedziczką fortuny pułkownika Johna Todda. Ten ostatni był bratem Leviego Todda, dziada Mary Todd Lincoln. Jak pisał polityk Robert Breckinridge, Russell był nieślubnym dzieckiem Johna Russella (syna Mary Owen Todd-Russell), który przybył pewnego lata na plantację matki i poznał kwarteronkę Milly Crawford. Piętnaście lat po narodzinach dziecka, Milly została wyzwolona wraz z synem, po czym wyemigrowała do Liberii, przeprawiając się przez Atlantyk na brygu „Ajax”. Do Monrovii trafili 11 lipca 1833.
Kariera polityczna.
W 1881 roku Anthony Gardiner po raz trzeci został prezydentem, zaś Russellowi było dane pełnić obowiązki wiceprezydenta. Kiedy kwestie zdrowotne zmusiły Gardinera do rezygnacji trzy lata później, Russell został prezydentem.
Prezydentura (1883-1884).
Konflikt terytorialny z Wielką Brytanią, który osiągnął apogeum za prezydentury Gardinera, był nierozwiązany do czasów następcy. Dwa miesiące po objęciu urzędu przez Russella, Wielka Brytania zajęła Gallinas, na zachód od rzeki Mano, przyłączając ten teren do Sierra Leone. Wszelkie dodatkowe roszczenia zarówno Brytyjczyków jak i Francuzów, były studzone przez sporadycznie pojawiające się amerykańskie statki wojenne. Amerykańskie władze, mimo próśb z Monrovii odmawiały bardziej zdecydowanych ruchów. Russell, zaraz po Gardinerze, był obwiniany za utratę znacznej ilości terytoriów i prawdopodobnie dlatego nie został wybrany na drugą kadencję.
Śmierć.
Russell zmarł trzy miesiące po odejściu ze stanowiska prezydenta.

</doc>
<doc id="685486" url="https://pl.wikipedia.org/wiki?curid=685486" title="Wieloraczki">
Wieloraczki



</doc>
<doc id="685487" url="https://pl.wikipedia.org/wiki?curid=685487" title="PV444">
PV444



</doc>
<doc id="685490" url="https://pl.wikipedia.org/wiki?curid=685490" title="Temperatura mięknienia">
Temperatura mięknienia

Temperatura mięknienia, temperatura mięknięcia – temperatura, w której materiał zaczyna zmieniać się z ciała stałego w plastyczną masę. 
Podawana jest zwykle dla materiałów amorficznych lub częściowo krystalicznych i częściowo amorficznych posiadających mieszaną mikrostrukturę. Materiały amorficzne i amorficzno-krystaliczne zwykle nie mają temperatury topnienia, gdyż proces ich przejścia z ciała stałego w ciało o wysokiej lepkości zachodzi stopniowo i nie polega na prostej przemianie kryształu w ciecz. Do materiałów, dla których podaje się temperaturę mięknienia, należą między innymi:
Wszystkie tego rodzaju materiały mają tendencję do stopniowego stawania się coraz miększymi w pewnym zakresie temperatur – nie topią się one w ściśle określonej temperaturze. Zakres ten zależy nie tylko od natury i składu chemicznego materiału, ale także od jego historii termicznej i sposobu dokonywania pomiaru. Ze względu na ciągły, a nie skokowy, charakter zjawiska mięknienia, istnieją ścisłe normy, według których dokonuje się pomiaru temperatury jego zachodzenia. Metody te ogólnie sprowadzają się do pomiaru zmian twardości, wytrzymałości na zginanie lub rozciąganie w funkcji temperatury, przy czym za temperaturę mięknienia uznaje się tę, w której co najmniej jedna z tych wielkości przekracza określoną wartość. 
Metody pomiaru.
Dla różnych materiałów istnieją różne normy określające zasady pomiaru, na przykład:
Metoda Vicata.
Zasada metody polega na określeniu temperatury, w której stalowa igła o określonej powierzchni przekroju pod stałym obciążeniem zagłębi się na głębokość 1 mm, przy stałym wzroście temperatury (wynoszącym od 50 lub 120 °C/godzinę).
Przyrządem pomiarowym jest termostat szafkowy wyposażony w zespół pionowych prętów obciążonych u góry ponad szafką obciążnikami o ciężarze 1 lub 5 kG (10 lub 50 N). U dołu pręt posiada stalową igłę o przekroju poprzecznym 1 mm².
Termostat sprzężony jest z zegarem, by zachować stały w czasie przyrost temperatury podczas badania.
Pręty przenoszące nacisk obciążników na próbkę sprzężone są ze wskaźnikami elektronicznymi lub mechanicznymi połączonymi z układem dzwonkowym informującym o odpowiednim zagłębieniu igły. Umożliwia to łatwe odczytywanie zagłębienia igły oraz temperatury mięknienia. Temperaturę odczytuje się przy pomocy termometru, który powinien być umieszczony jak najbliżej badanej próbki.
Obecnie dostępne urządzenia pozwalają w pełni automatyczny sposób kontrolować przebieg badania oraz gromadzić dane.

</doc>
<doc id="685491" url="https://pl.wikipedia.org/wiki?curid=685491" title="Anthony W. Gardiner">
Anthony W. Gardiner



</doc>
<doc id="685494" url="https://pl.wikipedia.org/wiki?curid=685494" title="Katie Bell">
Katie Bell



</doc>
<doc id="685501" url="https://pl.wikipedia.org/wiki?curid=685501" title="DW250">
DW250



</doc>
<doc id="685503" url="https://pl.wikipedia.org/wiki?curid=685503" title="James Spriggs-Payne">
James Spriggs-Payne

James Spriggs-Payne (ur. 19 grudnia 1819 w Richmond zm. 31 stycznia 1882 w Monrovii) był czwartym i ósmym prezydentem Liberii od 6 stycznia 1868 do 3 stycznia 1870 i ponownie od 3 stycznia 1876 do 7 stycznia 1878.

</doc>
<doc id="685504" url="https://pl.wikipedia.org/wiki?curid=685504" title="Cabo da Roca">
Cabo da Roca

Cabo da Roca – przylądek położony na Półwyspie Iberyjskim na terenie Portugalii, w obrębie Parku Przyrodniczego Sintra–Cascais, na zachód od Lizbony. Stanowi najdalej na zachód wysunięty punkt lądu stałego Europy. Brzeg na przylądku jest skalisty i wznosi się 144 m ponad poziom Oceanu Atlantyckiego. Na przylądku znajduje się latarnia morska z XIX wieku.
Na obelisku stojącym na szczycie urwiska umieszczona jest tablica zawierająca aluzyjny cytat z 3. pieśni eposu "Os Lusĭadas" portugalskiego poety Luísa de Camões: "Aqui, onde a terra se acaba e o mar começa" („Tu, gdzie ląd się kończy, a morze zaczyna”). Cabo da Roca dzielą od znajdującego się po drugiej stronie Atlantyku przylądka Henlopen w amerykańskim stanie Delaware 5593 kilometry.
Klif.
Brzeg na przylądku jest skalisty i wznosi się 144 m ponad poziom Oceanu Atlantyckiego. Na nadbrzeżnych skałach klifu widać liczne pozostałości po kilku historycznych tsunami, z najsilniej zaznaczonymi zmianami powstałymi na skutek trzęsienia ziemi, które nawiedziło ten region 1 listopada 1755 roku. Konsekwencją trzęsienia ziemi o magnitudzie 8,5-8,9 stopni, było gigantyczne tsunami, którego fala osiągnęła w rejonie Cabo da Roca wysokość ponad 50 metrów. Badania stratygraficzne wykazały, że spowodowało ono liczne zmiany w ukształtowaniu lokalnego wybrzeża.
Flora.
Skaliste zbocza przylądka porośnięte są przez inwazyjny gatunek sukulenta – "Carpobrotus edulis" z rodziny pryszczyrnicowatych. Poza tym rosną tu: zawciąg szerokolistny "Armeria pseudarmeria", goździk iberyjski "Dianthus cintranus", czystek "Cistus crispus" i kolcolist "Ulex densus".

</doc>
<doc id="685508" url="https://pl.wikipedia.org/wiki?curid=685508" title="Idiopatyczna postać parkinsonizmu">
Idiopatyczna postać parkinsonizmu



</doc>
<doc id="685509" url="https://pl.wikipedia.org/wiki?curid=685509" title="Daniel Bashiel Warner">
Daniel Bashiel Warner

Daniel Bashiel Warner (ur. 1815 w Marylandzie w USA zm. 1880 w Liberii) – trzeci prezydent Liberii, republikanin. Pełnił tę funkcję od 4 stycznia 1864 do 6 stycznia 1868.
Życiorys.
Warner, Afroamerykanin, urodził się na Hookstown Road w hr. Baltimore w rodzinie byłych niewolników, wyzwolonych raptem rok przed jego urodzeniem.
Jako członek amerykanoliberyjskiej elity, odbywał także kadencje w Izbie Reprezentantów oraz Senacie. W 1877 został agentem Amerykańskiego Towarzystwa Kolonizacyjnego.
Napisał tekst hymnu Liberii, który został zaadaptowany w 1847 roku, po wyzwoleniu się państwa spod kontroli Amerykańskiego Towarzystwa Kolonizacyjnego.
Prezydentura (1864-1868).
Głównym zmartwieniem Warnera było jak doprowadzić do ucywilizowania zamieszkujących interior tubylców, przemieniając ich w obywateli. Zorganizował pierwszą ekspedycję do dżungli, prowadzoną przez Benjamina J.K. Andersona. W 1868 Anderson ruszył przez liberyjski interior z poselstwem do króla ludu Musardo. Zebrał informacje na temat ludzi, ich zwyczajów oraz surowców naturalnych w miejscach, które przemierzył. Posłużywszy się informacjami z raportu Andersona, liberyjski rząd uzyskał kruchą kontrolę nad wewnętrzną częścią kraju.

</doc>
<doc id="685513" url="https://pl.wikipedia.org/wiki?curid=685513" title="Mattia Preti">
Mattia Preti

Mattia Preti, zw. Il Cavaliere Calabrese (ur. 24 lutego 1613 w Tavernie, zm. 3 stycznia 1699 w Valletcie) – włoski malarz i freskant okresu baroku, caravaggionista.
Życie i twórczość.
Młodość spędził w Neapolu. W 1630 wyjechał do Rzymu, gdzie współpracował ze swoim bratem Gregoriem. W 1642 otrzymał tytuł kawalera zakonu maltańskiego. W latach 1656–1660 mieszkał w Neapolu. Odbył wiele podróży do północnych Włoch. W 1661 przeniósł się na Maltę, gdzie mieszkał do końca życia.
Początkowo malował sceny rodzajowe, później przede wszystkim obrazy religijne. Łączył w oryginalny sposób luminizm Caravaggia i bogaty koloryt Tycjana i Veronesego, dokonując przełomu w malarstwie neapolitańskim.
Był wybitnym freskantem. Wykonał malowidła ścienne m.in. w kościołach Sant'Andrea della Valle w Rzymie, San Bagio w Modenie, San Pietro a Maitella w Neapolu.
Do jego uczniów należała maltańska malarka Maria de Dominici.

</doc>
<doc id="685517" url="https://pl.wikipedia.org/wiki?curid=685517" title="Américo Gallego">
Américo Gallego

Américo Rubén „Tolo” Gallego (ur. 25 kwietnia 1955 w Morteros) – argentyński piłkarz (pomocnik) i trener piłkarski. Mistrz świata z roku 1978 oraz uczestnik MŚ 82.
Pierwszy mecz w argentyńskiej lidze rozegrał pod koniec 1974 – debiutował w Newell’s Old Boys i grał tam do 1981, następnie przeszedł do River Plate. Z zespołem z Buenos Aires zdobył m.in. Copa Libertadores. Ostatnim spotkaniem w jego karierze był ligowy mecz z Banfield, rozegrany 8 maja 1988 i wygrany przez River 3:1. W lidze wystąpił w 440 spotkaniach i strzelił 35 bramek .
W reprezentacji Argentyny w latach 1975–1983 rozegrał 73 spotkania (3 gole). Podczas dwóch kolejnych mundiali był zawodnikiem podstawowej drużyny Argentyny – w 1978 zdobył tytuł mistrza świata, 4 lata później Argentyńczycy odpadli z turnieju w drugiej rundzie.
Po zakończeniu kariery piłkarskiej Gallego został trenerem i pracował w klubach argentyńskich (River Plate, Independiente, Newell’s Old Boys) oraz w meksykańskiej Toluce.

</doc>
<doc id="685518" url="https://pl.wikipedia.org/wiki?curid=685518" title="Albert Weisgerber">
Albert Weisgerber

Albert Weisgerber (ur. 21 kwietnia 1878 w St. Ingbert, zm. 10 maja 1915 pod Fromelles) - niemiecki malarz i grafik.
Służył jako oficer w armii Cesarstwa Niemieckiego i zginął podczas I wojny światowej. Został pochowany na Cmentarzu Północnym w Monachium.

</doc>
<doc id="685519" url="https://pl.wikipedia.org/wiki?curid=685519" title="Americo Gallego">
Americo Gallego



</doc>
<doc id="685521" url="https://pl.wikipedia.org/wiki?curid=685521" title="Stephen Allen Benson">
Stephen Allen Benson

Stephen Allen Benson (ur. 21 maja 1816 w Cambridge, Maryland zm. 1865 w Grand Bassa w Liberii) – prezydent Liberii od 7 stycznia 1856 do 4 stycznia 1864.
Urodzony w Cambridge, w amerykańskim stanie Maryland; jego rodzicami byli wyzwoleni afrykańscy niewolnicy. W 1822 byli ekspatriowani do nowo-utworzonej Liberii na statku „Brig Strong”.

</doc>
<doc id="685522" url="https://pl.wikipedia.org/wiki?curid=685522" title="Spółgłoska podniebienna">
Spółgłoska podniebienna

Spółgłoska podniebienna, inaczej palatalna – spółgłoska średniojęzykowa wymawiana, gdy środkowa część języka dotyka podniebienia twardego.
W międzynarodowym systemie zapisu fonetycznego IPA występują symbole dla następujących spółgłosek podniebiennych:
Spółgłoski zwarte podniebienne są dość rzadkie w językach świata. Zazwyczaj są zastępowane przez zwarto-szczelinowe lub szczelinowe spółgłoski zadziąsłowe. Proces ten zaszedł również w historii języka polskiego (tak zwana pierwsza palatalizacja) – stąd mamy oboczności: bok-boczek, noga-nóżka.

</doc>
<doc id="685523" url="https://pl.wikipedia.org/wiki?curid=685523" title="Kochaj tylko mnie">
Kochaj tylko mnie

Kochaj tylko mnie – polski film fabularny z 1935 roku.

</doc>
<doc id="685525" url="https://pl.wikipedia.org/wiki?curid=685525" title="Drogowy odcinek lotniskowy">
Drogowy odcinek lotniskowy

Drogowy odcinek lotniskowy (często używa się skrótowca DOL) (ang.: "highway strip", niem.: "Straßenlandeabschnitt") – odcinek drogi publicznej przystosowany do startów i lądowań samolotów wojskowych. Jest to czteropasowy odcinek drogi zazwyczaj wiodącej przez las, przystosowany do startów i lądowań samolotów wojskowych.
Na obu końcach drogi startowej znajdują się poszerzenia – "miejsca postoju samolotów, MPS", zwane "stojankami", na których w sytuacjach awaryjnych można prowadzić obsługę samolotów (tankowanie, ładowanie amunicji). Może być także awaryjnie użyty przez samoloty cywilne.
W Polsce znajduje się 21 drogowych odcinków lotniskowych. Jedyny czynny – „Kliniska” – znajduje się na północ od Wielgowa (dzielnicy Szczecina) w okolicy nieistniejącej już wsi Rzęśnica na drodze wojewódzkiej nr 142 w kierunku Chociwla w pobliżu węzła z drogą ekspresową S3 na planowanej przez Niemców autostradzie w kierunku Królewca (Berlinka). Kolejny DOL znajduje się na autostradzie A4 pomiędzy węzłami "Tarnów Północ" a "Dębica Zachód". Pozostałe znajdują się w różnym stanie, niemniej nawierzchnia tych, które zostały włączone w ciąg głównych dróg krajowych ulega przyspieszonej erozji, w wyniku czego powstają na nich koleiny, uniemożliwiające bezawaryjne lądowanie.

</doc>
<doc id="685530" url="https://pl.wikipedia.org/wiki?curid=685530" title="Noemí Simonetto de Portela">
Noemí Simonetto de Portela

Noemí Simonetto de Portela (ur. 1 lutego 1926 w Buenos Aires, zm. 20 lutego 2011 tamże) – argentyńska lekkoatletka, skoczkini w dal, medalistka olimpijska.
Była czołową lekkoatletką Argentyny w latach czterdziestych. Startowała w wielu konkurencjach lekkoatletycznych. jej największym sukcesem jest zdobycie srebrnego medalu na igrzyskach olimpijskich w 1948 w Londynie w skoku w dal skokiem na odległość 5,60 m. Na igrzyskach tych startowała także w biegu na 80 metrów przez płotki (odpadła w półfinale) i w biegu na 100 metrów (odpadła w przedbiegach).
Simonetto zdobyła siedemnaście medali (w tym 11 złotych) mistrzostw Ameryki Południowej: w 1941 złoty w sztafecie 4 × 100 metrów oraz brązowe w skoku wzwyż i skoku w dal; w 1943 złote na 100 metrów, w sztafecie 4 × 100 metrów i w skoku w dal oraz brązowy w skoku wzwyż; w 1945 złote na 80 metrów przez płotki, w sztafecie 4 × 100 metrów i w skoku w dal oraz srebrne na 100 metrów i w skoku wzwyż; w 1947 złote na 100 metrów, 80 metrów przez płotki, w sztafecie 4 × 100 metrów i w skoku w dal oraz srebrny w skoku wzwyż.
21 razy zdobywała mistrzostwo Argentyny. Ustanowiła wiele rekordów krajowych, w tym 12,2 s na 100 metrów, 1,60 m w skoku wzwyż (wynik z 1946 poprawiony dopiero w 1970) i 5,76 m w skoku w dal.

</doc>
<doc id="685532" url="https://pl.wikipedia.org/wiki?curid=685532" title="KWK Ziemowit">
KWK Ziemowit



</doc>
<doc id="685536" url="https://pl.wikipedia.org/wiki?curid=685536" title="Asenowgrad">
Asenowgrad

Asenowgrad – miasto w południowej Bułgarii, na północnych stokach Rodopów. „Miasto Asena” położone jest na skraju gór Rodopów i Niziny Trackiej, 20 km na południe od Płowdiw, nad Czepełarską reką.

</doc>
<doc id="685537" url="https://pl.wikipedia.org/wiki?curid=685537" title="Renata Matusik">
Renata Matusik

Renata Matusik (ur. 12 maja 1967 roku w Elblągu) - wielokrotna mistrzyni Polski w pływaniu synchronicznym. II miejsce na MŚ w Barcelonie w 1983 roku. Obecnie trenerka kadry narodowej pływaczek synchronicznych kadry Polski. 
Autorka książek: ""Pływanie synchroniczne" oraz "Gimnastyka wodna"".

</doc>
<doc id="685538" url="https://pl.wikipedia.org/wiki?curid=685538" title="Stadion Miejski w Koprivnicy">
Stadion Miejski w Koprivnicy

Stadion Miejski (chorw. "Gradski stadion") – stadion w Chorwacji, znajdujący się w mieście Koprivnica. Na tym stadionie swoje mecze rozgrywa miejscowa drużyna NK Slaven Belupo. Stadion może pomieścić 4 000 widzów, z czego 3 134 to miejsca siedzące. Obiekt ten został wybudowany w 1997 roku. W 2007 roku na stadionie zamontowano oświetlenie. W sezonie 2010/11 na stadionie Gradski stadion swoje mecze rozgrywa także trzecioligowy zespół NK Koprivnica. Na obiekcie tym mogą być również rozgrywane mecze międzypaństwowe - 7 czerwca 2009 roku reprezentacja Chorwacji do lat 21 przegrała tutaj 0-2 w meczu eliminacyjnym do Mistrzostw Europy U-21 w Piłce Nożnej 2011 z reprezentacją Cypru do lat 21.

</doc>
<doc id="685540" url="https://pl.wikipedia.org/wiki?curid=685540" title="Oznaczanie temperatury mięknienia według Vicata">
Oznaczanie temperatury mięknienia według Vicata



</doc>
<doc id="685542" url="https://pl.wikipedia.org/wiki?curid=685542" title="Ashford (Kent)">
Ashford (Kent)

Ashford – miasto w Anglii, w hrabstwie Kent, w dystrykcie Ashford, położone nad rzeką Great Stour.
W 2001 roku miasto liczyło 58 936 mieszkańców. Ashford jest wspomniane w Domesday Book (1086) jako "Allia Essetesford".

</doc>
<doc id="685543" url="https://pl.wikipedia.org/wiki?curid=685543" title="Czy Lucyna to dziewczyna?">
Czy Lucyna to dziewczyna?

Czy Lucyna to dziewczyna? – polski czarno-biały film komediowy z 1934 roku w reżyserii Juliusza Gardana.
Produkcja.
W roli tytułowej wystąpiła Jadwiga Smosarska, przez niektórych uważana za największą gwiazdę polskiego kina w okresie dwudziestolecia międzywojennego. Film był anonsowany jako "arcywesoła, rozśmieszająca do łez komedia", a jego premierę zaplanowano na 20 września 1934 w nowo przebudowanym, zeroekranowym kinie „Capitol” przy ul. Marszałkowskiej 125 w Warszawie. Film zbierał pochlebne recenzje.
Zdjęcia do filmu zrealizowano w Warszawie na Starym Mieście (ul. Jezuicka i ul. Kanonia) oraz na Saskiej Kępie (willa przy ul. Obrońców 33).
Fabuła.
Lucyna, córka bogatego przemysłowca, po uzyskaniu dyplomu inżyniera wraca ze studiów w Paryżu do kraju. Jej ojciec nie zgadza się, by pracowała zawodowo. Jednak Lucyna w męskim przebraniu uzyskuje posadę technika i jako Julian Kwiatkowski zostaje pomocnikiem inżyniera Żarnowskiego. Z czasem „dwaj mężczyźni” zaprzyjaźniają się ze sobą. Sytuacja komplikuje się jednak, gdy Lucyna zakochuje się w swoim przełożonym i zaczyna zniechęcać go do jego narzeczonej, Tuni. Tymczasem Stefan poznaje atrakcyjną Julkę Kwiatkowska, siostrę Juliana. Ostatecznie Stefan przekonuje się, że panna Kwiatkowska oraz jej brat są tą samą osobą i odwzajemnia się Lucynie uczuciem.

</doc>
<doc id="685546" url="https://pl.wikipedia.org/wiki?curid=685546" title="Alicja Jachiewicz">
Alicja Jachiewicz

Alicja Jachiewicz-Szmidt (ur. 26 października 1948 w Olsztynie) – polska aktorka teatralna i filmowa.
Życiorys.
W 1970 po raz pierwszy zagrała w produkcji filmowej, wcielając się w postać Niteczki w serialu "Kolumbowie", a 3 października 1971 miał miejsce jej debiut teatralny. W 1972 ukończyła studia aktorskie w Państwowej Wyższej Szkole Teatralnej w Krakowie.
Występowała w Bałtyckim Teatrze Dramatycznym im. Juliusza Słowackiego w Koszalinie (1971–1973), Teatrze Bagatela (1973–1974) i Teatrze Ludowym (1974–1977) w Krakowie oraz Teatrze im. Stefana Żeromskiego w Kielcach (1978–1982). Później związana z teatrami warszawskimi – Teatrem na Woli (1982–1986), Teatrem Narodowym (1986–1988) i Teatrem Polskim (1988–2001). W 2008 objęła kierownictwo lubelskiego teatru Enigmatic KUL.
Była członkinią komitetu poparcia Bronisława Komorowskiego przed wyborami prezydenckimi w 2010 i w 2015.
Wraz z mężem Stefanem Szmidtem powołała także Fundację Kresy 2000. Za jej działalność zostali nagrodzeni m.in. w 2003 nagrodą Pro publico bono, a w 2009 Nagrodą im. Władysława Hasiora. Odznaczona Krzyżem Kawalerskim Orderu Odrodzenia Polski (2015).

</doc>
<doc id="685547" url="https://pl.wikipedia.org/wiki?curid=685547" title="Samogłoska prawie przymknięta przednia scentralizowana zaokrąglona">
Samogłoska prawie przymknięta przednia scentralizowana zaokrąglona

Samogłoska prawie przymknięta przednia scentralizowana zaokrąglona jest to typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (kapitalik y).
"Handbook of the International Phonetic Association" definiuje tę samogłoskę jako przesunięty ku szwie odpowiednik samogłoski kardynalnej [], więc można ją alternatywnie zapisać .
Języki, w których występuje ten dźwięk.
Samogłoska prawie przymknięta przednia scentralizowana zaokrąglona występuje w językach:

</doc>
<doc id="685549" url="https://pl.wikipedia.org/wiki?curid=685549" title="Joseph Jenkins Roberts">
Joseph Jenkins Roberts

Joseph Jenkins Roberts (ur. 15 marca 1809 w Norfolk (Wirginia) zm. 24 lutego 1876 w Monrovii) – był pierwszym prezydentem Liberii, republikanin. Pełnił funkcję prezydenta Liberii od 3 stycznia 1848 do 7 stycznia 1856 i od 1 stycznia 1872 do 3 stycznia 1876. 

</doc>
<doc id="685551" url="https://pl.wikipedia.org/wiki?curid=685551" title="Ashtabula (Ohio)">
Ashtabula (Ohio)

Ashtabula – miasto w Stanach Zjednoczonych, w hrabstwie Ashtabula, w stanie Ohio. Miejscowość leży nad jeziorem Erie w miejscu, w którym uchodzi do niego rzeka Ashtabula.
Ashtabula uzyskała prawa miejskie w 1891 roku. Liczba mieszkańców w 2000 roku wynosiła 21 057.
W mieście rozwinął się przemysł maszynowy, chemiczny oraz odzieżowy.
Nazwa pochodzi z języka delaware i oznacza „zawsze wystarczająca dużo się rusza”, nawiązując do bogactwa ryb występującego w rzece o tej samej nazwie.

</doc>
<doc id="685553" url="https://pl.wikipedia.org/wiki?curid=685553" title="Dynamo Drezno">
Dynamo Drezno

Dynamo Drezno (niem. SG Dynamo Dresden) – niemiecki klub piłkarski, występujący w 3. Lidze. Wielokrotny mistrz NRD.
Klub powstał 12 kwietnia 1953 roku z przekształcenia klubów sportowych milicji i organów bezpieczeństwa po włączeniu w centralny klub sportowy organów bezpieczeństwa Sportvereinigung Dynamo. Gra na stadionie Rudolf-Harbig-Stadion, który może pomieścić 32 066 osób.
Obecny skład.
"Stan na 19 sierpnia 2021 r."

</doc>
<doc id="685554" url="https://pl.wikipedia.org/wiki?curid=685554" title="Michał Jakubik">
Michał Jakubik

Michał Jakubik (ur. w Czuczewiczach, zm. 28 października 1966 w Łodzi) – generał brygady Wojska Polskiego.
Życiorys.
W latach 1925–1931 był uczniem Prywatnego Koedukacyjnego Gimnazjum w Łunińcu, w 1935–1938 odbył zasadniczą służbę wojskową w 4 pułku lotniczym w Toruniu, w trakcie której (1937) ukończył kurs pilotażu na samolocie RWD-8. W 1938 w stopniu kaprala przeniesiony do rezerwy, został frezerem w fabryce amunicji w Kraśniku. We wrześniu 1939 ewakuowany na wschód, internowany k. Brześcia nad Bugiem, po zwolnieniu wrócił do Łunińca, gdzie pracował w upaństwowionych przez Sowietów fabrykach. 21 czerwca 1941 aresztowany przez NKWD i uwięziony w Jelcu, potem w Kirowie, 9 września 1941 zwolniony na mocy amnestii. Pracował w zakładach metalowych w obwodzie kirowskim.
W 1943 ukończył Szkołę Wojsk Pancernych im. Puszkina w Rybińsku. Od maja do lipca 1943 był podoficerem-instruktorem w 1 Warszawskim pułku czołgów. Od grudnia 1943 pełnił służbę w 1 pułku lotnictwa myśliwskiego „Warszawa” zajmując kolejno stanowiska: pilota, starszego pilota, dowódcy klucza, zastępcy dowódcy 3 eskadry ds. polityczno-wychowawczych (od 29 października 1944), zastępcy dowódcy pułku ds. politycznych (od 1 stycznia 1945 do czerwca 1946). Brał udział w lotach bojowych na szlaku 1 Armii Wojska Polskiego od Warszawy do Berlina.
Ukończył Wyższą Akademię Wojskową im. Klimenta Woroszyłowa SZ ZSRR w Moskwie (późniejsza ASG SZ ZSRR).
29 kwietnia 1966 w związku z pogarszającym się stanem zdrowia przeszedł do dyspozycji MON. Zmarł 28 października 1966 w Łodzi. Pochowany na Cmentarzu Wojskowym na Powązkach w Warszawie (kwatera A14-1-16). W imieniu Wojska Polskiego przemówienie pożegnalne wygłosił Główny Inspektor Lotnictwa gen. Jan Raczkowski.
Był zasłużonym wychowawcą kadr lotnictwa i jednym z pionierów PRL-owskiego lotnictwa wojskowego, a także pierwszym w PRL pilotem z polskim obywatelstwem awansowanym na stopień generalski. Jego imieniem nazwano Zespół Szkół Zawodowych nr 1 w Łasku (1980).
Życie prywatne.
Od 1945 był żonaty z Henryką Eugenią z domu Bałakier (1926-1995).

</doc>
<doc id="685557" url="https://pl.wikipedia.org/wiki?curid=685557" title="Samogłoska prawie przymknięta tylna scentralizowana zaokrąglona">
Samogłoska prawie przymknięta tylna scentralizowana zaokrąglona

Samogłoska prawie przymknięta tylna scentralizowana zaokrąglona – typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (podkowiaste u). Przed rokiem 1989 zapisywana była ona symbolem .
"Handbook of the International Phonetic Association" definiuje tę samogłoskę jako przesunięty ku szwie odpowiednik samogłoski kardynalnej [], więc można ją alternatywnie zapisać .
Języki, w których występuje ten dźwięk.
Samogłoska prawie przymknięta tylna scentralizowana zaokrąglona występuje w językach:
W niektórych językach występuje samogłoska prawie przymknięta tylna scentralizowana niezaokrąglona, nieposiadająca odrębnego oficjalnego symbolu IPA, zapisywana [] lub [], kiedy niezbędne jest rozróżnienie:
W niektórych językach występuje także samogłoska prawie przymknięta centralna zaokrąglona, nieposiadająca odrębnego oficjalnego symbolu IPA (m.in. Oxford English Dictionary stosuje []), zapisywana [] lub [], kiedy niezbędne jest rozróżnienie:

</doc>
<doc id="685560" url="https://pl.wikipedia.org/wiki?curid=685560" title="Gehenna (film)">
Gehenna (film)

Gehenna – polski film fabularny z 1938 roku zrealizowany na podstawie powieści Heleny Mniszkówny pod tym samym tytułem z 1914.
Treść.
Po śmierci matki nastoletnią Anią opiekuje się jej stryj Kościesza. Podczas spaceru po lesie Ania poznaje księcia Andrzeja, w którym się zakochuje ze wzajemnością. Jednak stryj nie chce się zgodzić na to małżeństwo, tłumacząc, że musiałby wtedy oddać też majątek, którym zarządza. Okazuje się jednak, że prawdziwy powód jest inny. Stryj Kościesza bowiem także pragnie tej dziewczyny mimo pokrewieństwa, które ich łączy. Zdesperowana Ania ucieka do Andrzeja. Kościesza postanawia się zemścić.

</doc>
<doc id="685562" url="https://pl.wikipedia.org/wiki?curid=685562" title="Ashton-under-Lyne">
Ashton-under-Lyne

Ashton-under-Lyne – miasto w Anglii, na terenie hrabstwa Wielki Manchester.
Miasto jest położone na wschodzie dystryktu metropolitalnego Tameside, za obwodnicą M60 (zjazd nr 23), na pagórkowatym podnóżu Gór Pennińskich. Leży na wysokości 150 metrów nad poziomem morza. Zwane jest w skrócie Ashton. W 2001 roku miasto liczyło 43 236 mieszkańców.
Znajduje się tu galeria i „Museum of the Manchester Regiment”, muzeum łodzi „Portland Basin”. W pobliżu tego muzeum położone jest osiedle, zamieszkane przez dużą grupę miejscowej Polonii.
Miasto jest ośrodkiem przemysłowym. Produkuje się tu głównie: wyroby metalowe, meble, ceramikę sanitarną. Ważną gałęzią przemysłu jest przetwórstwo spożywcze, głównie mięsne. Ważną dziedziną gospodarki jest również handel detaliczny. W Ashton swoje supermarkety mają wszystkie wielkie sieci handlowe Wielkiej Brytanii, m.in.: Aldi, Argos, Asda, Ikea, Iceland, Lidl, Marks &amp; Spencer, Morrisons, Sainsbury’s oraz wiele innych. Drobni handlowcy dysponują reprezentacyjnymi obiektami, jak: Ashton Arcades oraz „Ashton Market Hall”, którą po zniszczeniach w pożarze z maju 2004 ponownie oddano do użytku 28 listopada 2008 r..
W okresie Rewolucji Przemysłowej w mieście skupiona była produkcja części do maszyn włókienniczych oraz przetwórstwo bawełny. W okresie swojego największego rozkwitu, w roku 1861 miasto liczyło 65 306 mieszkańców. Według spisu ludności z 2001 roku, liczba mieszkańców wynosiła 43 236.
Osoby związane z Ashton-under-Lyne.
W Ashton urodziły się m.in. takie osoby jak: Geoff Hurst, Simone Perrotta, Brian Wilde i Margaret Beckett.
Od 1966 do 1983 proboszczem miejscowej polskiej Parafii Matki Boskiej Częstochowskiej był ks. kan. Michał Lewandowski.

</doc>
<doc id="685563" url="https://pl.wikipedia.org/wiki?curid=685563" title="Albert Neisser">
Albert Neisser

Albert Ludwig Sigesmund Neisser (ur. 22 stycznia 1855 w Świdnicy, zm. 30 lipca 1916 we Wrocławiu) – niemiecki lekarz dermatolog i wenerolog.
Życiorys.
W 1882 roku został profesorem Uniwersytetu Wrocławskiego. W 1879 odkrył dwoinkę rzeżączki. Na jego cześć nazwano rodzaj bakterii ("Neisseria"). Prowadził prace poświęcone kile, między innymi jako pierwszy w 1905 przeniósł krętki blade na małpy wywołując chorobę. W latach 1905–1906 przebywał na Jawie, gdzie prowadził badania nad możliwością przeniesienia się kiły z małp na człowieka. Później współpracował z Augustem Paulem von Wassermannem nad opracowaniem skutecznego testu pozwalającego wykryć kiłę (test Wassermanna). Działał w dziedzinie immunologii oraz barwienia preparatów bakteriologicznych. Ponadto popierał działania prewencyjne, jak obowiązkowe badania okresowe prostytutek.
W 1898 roku Albert Neisser opublikował badania kliniczne z wykorzystaniem surowicy u chorych na syfilis. Wstrzykiwał komórki surowicy pobrane od pacjentów zarażonych kiłą, a następnie podawał je zdrowym pacjentom, najczęściej prostytutkom (wliczając w to małoletnie dziewczynki). Neisser nie poinformował swoich pacjentów o przeprowadzanym eksperymencie, ani też nie poprosił o ich zgodę. U niektórych z jego pacjentów w wyniku eksperymentu rozwinęła się kiła. Po upublicznieniu sprawy Neisser musiał zapłacić karę dyscyplinarną. Jego badania kliniczne spowodowały stworzenie w 29 grudnia 1900 roku dokumentu regulującego badania kliniczne przez Pruskie Ministerstwa Edukacji.
W latach 1898–1899 na obrzeżu Parku Szczytnickiego (dziś ul. Różyckiego) zbudował dla siebie willę projektu znanego berlińskiego architekta Hansa Grisebacha (zniszczona w 1945), w której mieszkał do śmierci. W latach 1920–1933 urządzono w niej muzeum, później jednak hitlerowskie władze muzeum zlikwidowały, ze względu na żydowskie pochodzenie jego fundatorów.
Od 2005 roku na Uniwersytecie Wrocławskim cyklicznie odbywają sie Wykłady im. Alberta Neissera, w których udział biorą krajowi i zagraniczni specjaliści z dziedziny dermatologii i wenerologii.

</doc>
<doc id="685565" url="https://pl.wikipedia.org/wiki?curid=685565" title="Samogłoska półprzymknięta przednia niezaokrąglona">
Samogłoska półprzymknięta przednia niezaokrąglona

Samogłoska półprzymknięta przednia niezaokrąglona – typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (zwykłe e).
Języki, w których występuje ten dźwięk.
W niektórych językach występuje samogłoska średnia przednia niezaokrąglona, nie posiadająca odrębnego symbolu IPA, zapisywana [] lub [] (najczęściej w pierwszy sposób), kiedy niezbędne jest rozróżnienie:

</doc>
<doc id="685567" url="https://pl.wikipedia.org/wiki?curid=685567" title="Euergetyzm">
Euergetyzm

Euergetyzm (gr. "euergesia" – "czynić dobro", "postępować dobrze") – w Starożytnej Grecji obyczaj pokrywania części kosztów funkcjonowania polis przez najbogatszych mieszkańców. Najczęściej dotacje pokrywały koszty budowy i utrzymania gimnazjonów, łaźni, teatrów, urzędów i świątyń. W pierwotnym znaczeniu oznaczała bycie prawym obywatelem i wykonywanie więcej, aniżeli wymagały obowiązujące prawa pisane, bądź czynienie dobra na rzecz wspólnoty. Poświadczona jest co najmniej od IV w. p.n.e., dla czasów wcześniejszych brak zachowanych tekstów. Z czasem euergetyzm zaczął ewoluować w stronę nieobowiązkowego czynienia dobra. 
W Atenach za euergetę uznawany był także każdy cudzoziemiec, który złożył dar na rzecz miasta. Euergetyzm rozwinął się zwłaszcza w czasach panowania rzymskiego. Euergetami byli wówczas również cesarze, dysponujący nieporównanie większym budżetem od greckich elit. Za przejaw euergetyzmu uznawano także wykorzystywanie swoich wpływów osób z otoczenia cesarskiego dla dobra macierzystego miasta bądź prowincji.
Synonimem słowa "euergetyzm" jest spolszczona wersja jego greckiego odpowiednika – euergezja. 
Euergetyzm skupiał się także na opiece nad potrzebującymi. Odgrywał pierwszoplanową rolę w zakresie działań, które współcześnie określa się mianem opieki społecznej – przede wszystkim gwarantował wsparcie ubogim, finansował sprawienie pogrzebu niezamożnym obywatelom, dawał możliwość darowania zadłużenia, jakie miasto zaciągnęło wobec dłużnika. Do popularnych działań euergetów należało także rozdawnictwo środków utrzymania – co w zamyśle miało służyć zapobieganiu zamieszkom w środowiskach społecznych. 
Euergetyzm w ujęciu filozoficznym był praktycznym działaniem wynikającym z idei filantropii. 

</doc>
<doc id="685568" url="https://pl.wikipedia.org/wiki?curid=685568" title="Grand Bassa">
Grand Bassa

Grand Basa – jeden z piętnastu okręgów Liberii. Stolicą Grand Bassa jest Buchanan.
W Grand Bassa mieszkało dwóch XIX-wiecznych prezydentów Liberii - Joseph James Cheeseman i Anthony Gardiner.
Okręg Grand Bassa dzieli się na 6 dystryktów.

</doc>
<doc id="685575" url="https://pl.wikipedia.org/wiki?curid=685575" title="Brian Haig">
Brian Haig

Brian F. Haig (ur. 15 marca 1953) – amerykański wojskowy oraz pisarz, twórca powieści sensacyjno-prawniczych. 
Absolwent Akademii Wojskowej w West Point, syn byłego sekretarza stanu USA Alexandra Haiga.

</doc>
<doc id="685577" url="https://pl.wikipedia.org/wiki?curid=685577" title="Samogłoska półprzymknięta przednia zaokrąglona">
Samogłoska półprzymknięta przednia zaokrąglona

Samogłoska półprzymknięta przednia zaokrąglona – typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (ukośnie przekreślone o).
Języki, w których występuje ten dźwięk.
W niektórych językach występuje samogłoska średnia przednia zaokrąglona, nie posiadająca odrębnego symbolu IPA, zapisywana [] lub [] (najczęściej w pierwszy sposób), kiedy niezbędne jest rozróżnienie:

</doc>
<doc id="685580" url="https://pl.wikipedia.org/wiki?curid=685580" title="US Anconitana">
US Anconitana

Unione Sportiva Anconitana Associazione Sportiva Dilettantistica (znany także jako US Ancona) – włoski klub piłkarski, założony w 1905 roku, mający siedzibę w mieście Ankona. W sezonie 2013/14 awansowała do Serie C.
Historia.
Chronologia nazw:
Piłkarski klub Unione Sportiva Anconitana został założony w miejscowości Ancona 5 marca 1905 roku. Do 1915 roku zespół występował w rozgrywkach regionalnych, a po zakończeniu I wojny światowej startował w sezonie 1919/20 w Mistrzostwach regionu Marche. Wygrał grupę Prima Categoria mistrzostw zorganizowanych przez ULIC, ale potem w półfinale o mistrzostwo ULIC przegrał 2-5 z Argentero Turyn. W sezonie 1920/21 nie brał udziału, a w następnym sezonie 1921/22 był drugim w grupie półfinałowej A Prima Divisione Lega Sud federacji CCI. W listopadzie 1922 do klubu dołączył miejscowy rywal Folgore Ancona. W 1927 po fuzji z "S.E.F. Stamura" zmienił nazwę na Società Sport Ancona, a w 1929 fuzja rozpadła się i klub przyjął nazwę Società Sportiva Anconitana. 12 lipca 1932 odbyła się kolejna fuzja z "Società Sportiva Emilio Bianchi", po czym klub przyjął nazwę Unione Sportiva Anconitana-Bianchi. W 1937 klub awansował do Serie B.
Przed II wojną światową klub na ogół występował w Serie B. Jednak po wojnie spadł o szczebel niżej i aż do 1988 roku nie potrafił awansować na szczebel 2. ligi włoskiej. W 1945 po rozpadzie fuzji klub przyjął nazwę Unione Sportiva Anconitana. W 1983 zmienił nazwę na Ancona Calcio 1905. Gdy trenerem klubu został Vincenzo Guerini, klub awansował do Serie B, a potem do Serie A. Jednak zajął tam 17. miejsce i po roku został zdegradowany. Kibice Ancony pamiętają jednak takie mecze, jak choćby wygrana 3:0 z Interem Mediolan. W Ankonie grali wówczas tacy gracze, jak: pomocnik Lajos Detari, skrzydłowy Fabio Lupo i napastnik Massimo Agostini - i to oni stanowili wówczas o sile drużyny.
Klub w tamtym roku awansował również do finału Pucharu Włoch, jednak przegrał w nim wysoko z Sampdorią. W 1996 roku klub spadł z drugiej ligi, potem do niej powrócił i w 1998 roku spadł ponownie. W 2000 roku Ancona znów grała w Serie B, a w 2003 roku wróciła do Serie A.
W sezonie 2003/2004 grała w Serie A. Zakończyła wówczas sezon na ostatnim miejscu, spadając do Serie B. W 2004 klub najpierw ogłosił o bankructwie, ale wkrótce został reaktywowany jako Associazione Calcio Ancona.
Drugi sezon Ancony w Serie A był jednym z najgorszych w historii rozgrywek tej ligi. Drużyna zanotowała rekordową passę 28 kolejnych meczów bez zwycięstwa. Na dodatek Ancona zdobyła tylko 13 punktów w lidze. To wszystko było preludium do bankructwa zespołu i spadku do Serie C2. W sezonie 2005/2006 zespół awansował do Serie C1. Natomiast już po dwóch sezonach nastąpił kolejny awans, tym razem do Serie B. W 2010 ponownie ogłoszono upadłość klubu.
Aby zachować tradycje klubu w 2010 innemu klubowi z Ancony, SS Piano San Lazzaro zmieniono nazwę na US Ancona 1905. Klub ten nie jest jednak prawowitym spadkobiercą trofeów i tytułów klubu Ancona Calcio 1905. W 2011 awansował do Serie D, a w sezonie 2014/15 Ancona startowała w Lega Pro.

</doc>
<doc id="685582" url="https://pl.wikipedia.org/wiki?curid=685582" title="AC Ancona">
AC Ancona



</doc>
<doc id="685583" url="https://pl.wikipedia.org/wiki?curid=685583" title="13 Dzielnica">
13 Dzielnica

13 Dzielnica (fr. "Banlieue 13") – francuski film fabularny z 2004 roku w reżyserii Pierre’a Morela.
Fabuła.
Akcja filmu rozgrywa się w roku 2010 w Paryżu. Miasto jest podzielone na dzielnice. Jedną z nich jest 13 Dzielnica, oddzielona (na polecenie rządu) murem od reszty miasta. Gangi są tu jedyną władzą. Jedyną osobą, która próbuje utrzymać porządek w Dzielnicy jest Leïto, walczący z gangsterami i handlarzami narkotyków.
Damien, znakomicie wyszkolony agent oddziału prewencji, specjalista sztuk walki dostaje do wykonania nowe zadanie. Tym razem rząd stawia go na czele najbardziej niebezpiecznej misji w jego karierze. W ciągu 24 godzin musi odzyskać bombę masowego rażenia, skradzioną przez gang Tahy.
Odpowiedzialny za akcje musi znaleźć sprzymierzeńca. Będzie nim Leïto. Nikt nie zna 13 Dzielnicy lepiej. Szybko okazuje się, że oprócz odnalezienia bomby Leïto musi odszukać i uratować Lolę, młodszą siostrę porwaną przez gang. Leïto zaczyna podejrzewać, że przełożeni Damiena są zamieszani w kradzież bomby.
Narażając się na niebezpieczeństwo, rozpoczynają śledztwo na własną rękę. Damien nagle znajduje się w sytuacji, kiedy po raz pierwszy musi zakwestionować rozkazy przełożonych.

</doc>
<doc id="685584" url="https://pl.wikipedia.org/wiki?curid=685584" title="Samogłoska półprzymknięta centralna niezaokrąglona">
Samogłoska półprzymknięta centralna niezaokrąglona

Samogłoska półprzymknięta centralna niezaokrąglona – typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (e odbite w poziomym lustrze).
Symbol został dodany do MAF w 1993 roku; poprzednio zapisywano tę samogłoskę symbolem (jako scentralizowaną samogłoskę półprzymkniętą przednią niezaokrągloną).

</doc>
<doc id="685586" url="https://pl.wikipedia.org/wiki?curid=685586" title="Río Cuarto">
Río Cuarto

Río Cuarto – miasto w środkowej Argentynie w prowincji Córdoba, nad rzeką Cuarto.
Liczba mieszkańców w 2010 roku wynosiła ok. 161 tys.
W mieście rozwinął się przemysł spożywczy, skórzany oraz metalowy.

</doc>
<doc id="685587" url="https://pl.wikipedia.org/wiki?curid=685587" title="Maciej Olbrycht">
Maciej Olbrycht

Maciej Mikołaj Olbrycht (ur. 1979, zm. 17 października 2006 w Warszawie) – polski twórca teledysków, reżyser filmowy, syn europosła Jana Olbrychta.
Ukończył II Liceum Ogólnokształcące im. Mikołaja Kopernika w Cieszynie. Później studiował filmoznawstwo na Uniwersytecie Jagiellońskim i reżyserię na Uniwersytecie Śląskim. Po studiach pracował w Warszawie jako reżyser, scenarzysta i montażysta w Canal Plus. Wyreżyserował trzy filmy krótkometrażowe – "Rano" (2003 Wyświetlany na kilku festiwalach) "Dziewczyny" (2004, wyświetlane na 5. Festiwalu Era Nowe Horyzonty) i "Maks i Filip" (2005).
Wyreżyserował m.in. teledyski „Mogę wszystko” WWO (nominacja do Yach Film 2006 za reżyserię i montaż), „Nie bo nie” Fisza (nominacja za montaż do Yach Film 2006), „Tricks” Noviki, „Ty wiesz że” Molesty Ewenement.
Pomagał przy koncepcji ogólnej teledysku oraz montował „Inspirations” Sistars. Montował między innymi teledysk Sokoła Los Sicarios oraz Pallacio „Checkeando” Blisko związany z programem Hyper. Zmarł w wyniku wstrząsu septycznego wywołanego bakteryjnym zapaleniem opon mózgowych. Został pochowany w Cieszynie.

</doc>
<doc id="685588" url="https://pl.wikipedia.org/wiki?curid=685588" title="Martin Bashir">
Martin Bashir

Martin Bashir (ur. 19 stycznia 1963 w Londynie) – brytyjski dziennikarz, którego rodzina pochodzi z Pakistanu. Obecnie jest korespondentem dla programu 20/20.
Przyznał się do tego, iż celowo przedstawił w złym świetle Michaela Jacksona w filmie "Living with Michael Jackson".

</doc>
<doc id="685589" url="https://pl.wikipedia.org/wiki?curid=685589" title="Samogłoska półprzymknięta centralna zaokrąglona">
Samogłoska półprzymknięta centralna zaokrąglona

Samogłoska półprzymknięta centralna zaokrąglona jest to typ samogłoski spotykany w językach naturalnych. Symbol, który przedstawia ten dźwięk w Międzynarodowym Alfabecie Fonetycznym, to (poziomo przekreślone o).
Symbol został dodany do MAF w 1993 roku; poprzednio zapisywano tę samogłoskę symbolem (jako scentralizowaną samogłoskę półprzymkniętą tylną zaokrągloną).

</doc>
<doc id="685590" url="https://pl.wikipedia.org/wiki?curid=685590" title="Rio Claro">
Rio Claro

Rio Claro − miasto w południowo-wschodniej Brazylii (stan São Paulo).
Liczba mieszkańców w 2010 roku wynosiła ok. 203 tys.
W mieście rozwinął się przemysł spożywczy, włókienniczy oraz odzieżowy.

</doc>
<doc id="685591" url="https://pl.wikipedia.org/wiki?curid=685591" title="Lista polskich związków zawodowych">
Lista polskich związków zawodowych



</doc>
<doc id="685594" url="https://pl.wikipedia.org/wiki?curid=685594" title="Jonatan Jacob Walker">
Jonatan Jacob Walker



</doc>
<doc id="685597" url="https://pl.wikipedia.org/wiki?curid=685597" title="Rio Grande (grzbiet)">
Rio Grande (grzbiet)

Rio Grande - rozległy grzbiet podmorski na dnie Oceanu Atlantyckiego. 
Rozciąga się on od stoku kontynentalnego Ameryki Południowej do Grzbietu Śródatlantyckiego. Najmniejsza głębokość nad grzbietem wynosi 683 m. 
Nie jest grzbietem śródoceanicznym związanym ze strefą spreadingu - rozrostu dna oceanicznego. Prawdopodobnie jest to grzbiet powstały w wyniku przesuwania się płyty oceanicznej ponad tzw. "plamą gorąca".

</doc>
<doc id="685599" url="https://pl.wikipedia.org/wiki?curid=685599" title="Galeria (budownictwo)">
Galeria (budownictwo)

Galeria – termin definiowany na różne sposoby:

</doc>
<doc id="685601" url="https://pl.wikipedia.org/wiki?curid=685601" title="Rioni">
Rioni

Rioni (gruz. რიონი) – główna rzeka zachodniej Gruzji. Ma źródła w górach Kaukaz w regionie Racha i płynie na zachód uchodząc do Morza Czarnego na północ od Poti. Długość rzeki wynosi 327 km, natomiast powierzchnia dorzecza to 13 400 km². Rzeka jest żeglowna na odcinku 95 km.
Ustrój rzeki.
Reżim rzeki jest złożony deszczowo-lodowcowy. Najwyższy przepływ występuje pomiędzy marcem a październikiem. Średni przepływ przy ujściu wynosi 405 m³/s.
 Miasta nad Rioni 

</doc>
<doc id="685608" url="https://pl.wikipedia.org/wiki?curid=685608" title="Achtopol">
Achtopol

Achtopol (bułg. Ахтопол, "Achtopoł"; gr. Αγαθούπολις, "Agatupolis") – najbardziej wysunięte na południe miasto-kurort nad Morzem Czarnym w Bułgarii. Miasto położone jest na skalistym półwyspie u podnóża łańcucha górskiego Strandża. Znajduje się 14 km na południe od Carewa i 5 km na północ od ujścia rzeki Weleka.
Historia.
Miasto zostało założone około 430 r. p.n.e. przez greckich kolonizatorów z Aten. Uważa się, że założenie miasteczka ma związek z działalnością Peryklesa na wybrzeżu Morza Czarnego. W najstarszych wzmiankach miejscowość nazywana była "Ablikon Tichos" (ściana Tichosa). Po najazdach barbarzyńców w V-VII wieku, miasto zostało odbudowane przez bizantyjskiego dowódcę, Agathona, który nazwał je "Agathopol." Agathopol zaczął funkcjonować jako centrum targowe, od kiedy zaczęto tu bicie monet. Był również portem przeładunkowym. Po upadku Bizancjum rozpoczął się okres niewoli tureckiej (1453-1913 r.). Wówczas miasteczko zostało przemianowane na "Achtembol." We wrześniu 1913 roku Achtopol znalazł się na terytorium Bułgarii. Ludność grecka i turecka została wygnana. Wiek XX był dla Achtopola pasmem wielu tragedii. W 1918 roku w siedzibie wójta wybuchł pożar. Trzeba dodać, że cała ówczesna zabudowa miasteczka była drewniana. Z powodu silnego wschodniego wiatru ogień w ciągu zaledwie paru godzin strawił prawie wszystkie budynki. Zachowały się jedynie dzwonnica cerkwi Święta Wniebowzięcia, szkoła i parę domów we wschodniej części miasteczka. Rok 1919 rozpoczął się dla Achtopola epidemią hiszpanki. Miasto po pożarze było pozostawione bez jakiejkolwiek opieki medycznej. Wskutek pożaru i epidemii hiszpanki populacja Achtopola zmniejszyła się z 4800 osób do zaledwie 1202 osób. W Wielkanoc 1938 skały z nasypu ochronnego w porcie obsunęły się i spadły na zacumowane w porcie statki. W czerwcu 1945 roku kolejny pożar strawił doszczętnie 20 domostw w górnej dzielnicy Achtopola. Zimą 1973 o skały rozbił się turecki statek. Do morza dostały się beczki z sodą kaustyczną, co spowało katastrofę ekologiczną, skutecznie zatuszowaną i przemilczaną przez ówczesne władze.
W 1975 nagrywane były tam sceny do filmu "Smuga cienia" Andrzeja Wajdy z Markiem Kondratem w roli głównej.
Obecnie Achtopol jest popularnym kurortem. W miasteczku funkcjonują trzy hotele, wiele pensjonatów i prywatnych kwater. Achtopol rozkwita w sezonie letnim. Dla miejscowych to główne zajęcie. Sezonowo otwierane są tu ponad 20 restauracji.

</doc>
<doc id="685609" url="https://pl.wikipedia.org/wiki?curid=685609" title="Achtuba">
Achtuba

Achtuba – rzeka w Rosji (długość 537 km). Jest lewą odnogą dolnej Wołgi, od której oddziela się nad Wołgogradem. Uchodzi do Morza Kaspijskiego.

</doc>
<doc id="685610" url="https://pl.wikipedia.org/wiki?curid=685610" title="Nowa Wieś (powiat strzyżowski)">
Nowa Wieś (powiat strzyżowski)

Nowa Wieś (daw. "Nowa Wieś Czudecka") – wieś w Polsce położona w województwie podkarpackim, w powiecie strzyżowskim, w gminie Czudec.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Zwiastowania NMP, należącej do dekanatu Czudec, diecezji rzeszowskiej.

</doc>
<doc id="685611" url="https://pl.wikipedia.org/wiki?curid=685611" title="Mary Flora Bell">
Mary Flora Bell

Mary Flora Bell (ur. 26 maja 1957 w Newcastle upon Tyne) – brytyjska nieletnia morderczyni, w grudniu 1968 uznana za winną zabicia czteroletniego Martina Browna i trzyletniego Briana Howe. W chwili popełnienia zbrodni miała 11 lat.
Dzieciństwo.
Matka Mary, Betty, była prostytutką, często nieobecną w domu, gdyż pracowała w Glasgow. Zaszła w ciążę w wieku 16 lat. Jej pierwszym dzieckiem była Mary. Ojca nie ustalono, ale Betty uważała, że był to Billy Bell – notoryczny przestępca, między innymi zatrzymany za napad z bronią w ręku. Poślubił ją jakiś czas po urodzeniu dziewczynki. Niektórzy członkowie rodziny zapewniają, że Betty próbowała przynajmniej jeden raz zabić córkę i stworzyć pozory, by wyglądało to na wypadek. Sama dziewczynka utrzymywała, że matka zmuszała ją do nierządu od piątego roku życia.
Bell dorastała w Scotswood na terenie Newcastle upon Tyne – biednej dzielnicy o wysokiej przestępczości. Jej drobne wykroczenia, obejmujące kradzieże, bicie innych dzieci w szkole i wandalizmy, nie zwróciły uwagi otoczenia.
Morderstwa i śledztwo.
25 maja 1968 roku Bell udusiła czteroletniego Martina Browna, najprawdopodobniej bez udziału osób trzecich. Po tym morderstwie razem z trzynastoletnią przyjaciółką, Normą Bell (pomimo takiego samego nazwiska dziewczynki nie były spokrewnione), zdemolowały żłobek dziecięcy w Scotswood, w którym zostawiły spisane na kartkach papieru informacje o popełnieniu morderstwa i zamiarze dokonania zbrodni ponownie. Policja Newcastle uznała je za żart.
31 lipca 1968 roku Mary i Norma brały udział w morderstwie trzyletniego Briana Howe. Policja znalazła jego zwłoki o godzinie 23:10 w tym samym rejonie Scotswood. Były przykryte trawą i chwastami. Chłopiec został uduszony. W pobliżu znajdowała się para zepsutych nożyc i pukiel włosów. Zwłoki dziecka miały ślady cięcia na udach i okaleczone genitalia. Policja stwierdziła ponadto, że morderca musiał wrócić na miejsce zdarzenia już po uduszeniu ofiary – okaleczenia zostały dokonane później.
Wśród dzieci przesłuchiwanych w związku z rozpoczętym śledztwem była Mary Bell i Norma Bell. Dziewczynki wzbudziły zainteresowanie policji swoim dziwnym zachowaniem podczas przesłuchań. Trzynastoletnia Norma okazywała podekscytowanie morderstwem, uśmiechała się w trakcie przesłuchań i zdawało się, że postrzega całe zdarzenie jako żart. Jedenastoletnia Mary również zachowywała się osobliwie i odpowiadała na pytania śledczych w bardzo wymijający sposób. Jedenastolatka zeznała także, że w dniu morderstwa Briana widziała ofiarę w towarzystwie ośmioletniego chłopca, który miał uderzyć trzylatka i bawić się nożyczkami. Wskazany ośmiolatek był w czasie popełniania zbrodni na lotnisku, a informacja o tym, że przy zwłokach Briana odnaleziono nożyczki, była utajniona. Dzięki temu zeznaniu policja miała pewność, że dziewczynka jest w jakiś sposób wmieszana w sprawę morderstw. W dniu pogrzebu Briana Howe policjant zaobserwował również, że Mary uśmiecha się i zaciera ręce na widok trumny wynoszonej z domu chłopca. Norma Bell została przesłuchana ponownie i tym razem wyznała, że Mary zabiła chłopca, a następnie zabrała ją w miejsce zbrodni, aby pokazać jej ciało kilkulatka. Nieletnia morderczyni miała go udusić gołymi rękami, czerpiąc z czynu przyjemność. Podczas ponownego przesłuchania Mary do niczego się nie przyznała, oskarżając Normę o kłamstwo i próbę wpędzenia ją w kłopoty. Przy kolejnym przesłuchaniu twierdziła już jednak, że była obecna przy popełnianiu zbrodni, ale to Norma dokonała morderstwa. Obie dziewczynki zostały aresztowane.
Uwięzienie i proces.
Po aresztowaniu Mary i Norma zostały umieszczone na posterunku policji Newcastle West. 
Prokurator Rudolph Lyons od początku sugerował powiązanie dwóch morderstw, wskazując na podobne postępowanie wobec rodzin ofiar: niestosowne zachowanie podczas pogrzebów, nękanie pytaniami i kartka w dziecięcym pokoju. Był to dowód przeciw Normie, gdyż rozpoznano jej pismo. Dowodami winy Mary były szare włókna z jej sukienki na ubraniach chłopców, zaś na butach Briana znaleziono bordowe nitki ze spódnicy Normy.
17 grudnia 1968 Mary Bell została uznana za winną, jednak nie morderstwa, a jedynie spowodowania śmierci z uwagi na fakt, że działała w warunkach ograniczonej poczytalności. Sąd oparł się na badaniach psychiatrycznych, które wykazały klasyczne symptomy psychopatii. Wyrok brzmiał: "uwięzić na życzenie Jej Królewskiej Mości". Należy to rozumieć jako więzienie na czas nieokreślony, rodzaj środka zabezpieczającego. Norma Bell została uniewinniona. Nie było pewności, jak Mary ma odbyć karę. Nie istniała możliwość umieszczenia jej w więzieniu, szpitale psychiatryczne nie były przystosowane, a w przytułku dla sierot stanowiłaby zagrożenie. Umieszczono ją w nowo powstałym Red Bank – odpowiedniku polskiego zakładu poprawczego dla chłopców. Była tam jedyną dziewczynką.
Po procesie prasa brytyjska, a także niemiecki magazyn "Stern", poświęciły Mary wiele stron. Jej matka wiele razy za pieniądze opowiadała wątpliwej wiarygodności historie oraz przedstawiała krótkie pamiętniki, które rzekomo napisała córka. Ponownie zrobiło się o niej głośno we wrześniu 1979, gdy na krótko uciekła z otwartego zakładu.
Na wolności.
Mary Bell wyszła na wolność 14 maja 1980 w wieku 23 lat. Przyznano jej nową tożsamość, by mogła rozpocząć nowe życie ze swoją córką (ur. 1984). Córka nie wiedziała nic o przeszłości swej matki, dopóki miejsce ich pobytu nie zostało wykryte przez dziennikarzy. Władze starały się zachować anonimowość dziecka aż do osiągnięcia przez nie pełnoletniości. 21 maja 2003 brytyjski sąd najwyższy przyznał im dożywotnią ochronę.
Mary Bell jest tematem dwóch książek Gitty Sereny: 
Publikacja "Nieusłyszanego krzyku..." była szeroko komentowana przez bulwarówki i wzbudzała liczne kontrowersje, także z tego powodu, że Mary otrzymała pieniądze za udział w przygotowaniu książki. Rząd Tony'ego Blaira szukał prawnych środków, by uniemożliwić wydanie książki – uznano za nieetyczne czerpanie przez przestępcę profitów z dokonanej zbrodni. W 1999 roku, podczas debaty w Izbie Lordów, konserwatywny lord John Wakeham stwierdził, że książka została napisana, by zaspokoić niezdrową ludzką potrzebę sensacji.

</doc>
<doc id="685615" url="https://pl.wikipedia.org/wiki?curid=685615" title="Ochtyrka">
Ochtyrka

Ochtyrka ( – "Ochtyrka", – "Achtyrka") – miasto na Ukrainie (obwód sumski), nad Worsklą, siedziba władz rejonu ochtyrskiego. Założone w 1641 r., prawa miejskie od 1703 r.
Liczba mieszkańców: 50 400 (2001), 53 tys. (1997) 25 965 (1900), 17 411 (1867).
Od marca 2022 Miasto-bohater Ukrainy.
Gospodarka.
Główne gałęzie przemysłu:
W okolicy wydobywany jest gaz ziemny i ropa naftowa (największe wydobycie na terenie Ukrainy)

</doc>
<doc id="685617" url="https://pl.wikipedia.org/wiki?curid=685617" title="Achurian">
Achurian

Achurian (orm.: Ախուրյան) – rzeka w Armenii. Wypływa z jeziora Arpi. Jej długość wynosi 186 km. Rzeka w środkowym i dolnym biegu jest rzeką graniczną na granicy z Turcją. Jest lewym dopływem Araksu. Rzeka służy do nawadniania. W górnym biegu Achurian zamarza od grudnia do marca.

</doc>
<doc id="685618" url="https://pl.wikipedia.org/wiki?curid=685618" title="Olga Haus">
Olga Haus

Olga Haus (ur. 14 października 1953 we Wrocławiu) – profesor nauk medycznych, lekarz internista i genetyk kliniczny, specjalistka od genetyki nowotworów.
Życiorys.
Urodziła się we Wrocławiu, jako córka Bera Hausa i Sabiny Kotlarek. W 1978 ukończyła studia na Akademii Medycznej we Wrocławiu, gdzie rozpoczęła swą pracę naukową. W 1982 uzyskała tytuł doktora nauk medycznych za rozprawę "Analiza struktur prążkowych profazalnych i metafazalnych chromosomów człowieka". W 1996 habilitowała się na podstawie rozprawy: "Kliniczne znaczenie badań cytogenetycznych w przewlekłej białaczce szpikowej", a 12 października 2006 uzyskała tytuł profesora. Od 1997 pracuje w Akademii Medycznej w Bydgoszczy (w 2004 przekształconej w Collegium Medicum Uniwersytetu Mikołaja Kopernika), organizując od podstaw pracę laboratoryjną, naukową, dydaktyczną i usługową Katedry i Zakładu Genetyki Klinicznej, którego jest kierowniczką. Odbywała wielomiesięczne staże naukowe we Francji (Paryż i Dijon). Współpracuje z organizacjami pozarządowymi zajmującymi się dziećmi z wrodzonymi zaburzeniami rozwoju psychoruchowego. Specjalizuje się w genetyce hematoonkologicznej, genetyce klinicznej i internie.
Olga Haus jest członkiem Komisji Genetyki Człowieka Komitetu Genetyki Medycznej i Patologii Molekularnej Wydziału Nauk Medycznych Polskiej Akademii Nauk, członkiem m.in. Polskiego Towarzystwa Genetycznego i Polskiego Towarzystwa Genetyki Człowieka, przedstawicielem Polski w European Cytogeneticists Association (ECA), a także współzałożycielką i przewodniczącą Sekcji Cytogenetyki Hematoonkologicznej Polskiego Towarzystwa Genetyki Człowieka (PTGC).

</doc>
<doc id="685623" url="https://pl.wikipedia.org/wiki?curid=685623" title="Lipiny (Wałkonowy Górne)">
Lipiny (Wałkonowy Górne)

Lipiny – przysiółek wsi Wałkonowy Górne w Polsce, położony w województwie świętokrzyskim, w powiecie włoszczowskim, w gminie Secemin.
W latach 1975–1998 Lipiny położone były w województwie częstochowskim.

</doc>
<doc id="685625" url="https://pl.wikipedia.org/wiki?curid=685625" title="Leonard Buczkowski">
Leonard Buczkowski

Leonard Buczkowski (ur. 5 sierpnia 1900 w Warszawie, zm. 19 lutego 1967 tamże) – polski reżyser i scenarzysta filmowy.
Życiorys.
Syn Władysława. Karierę filmową zaczynał już przed I wojną światową od wystawiania amatorskich przedstawień w cukierni swego ojca przy ul. Moniuszki w Warszawie. Po zdaniu egzaminu maturalnego w 1919 roku został powołany do odbycia służby wojskowej w Wojsku Polskim. Na własną prośbę ukończył kurs mechaników lotniczych, służbę odbywał w 2. pułku lotniczym w Krakowie. Tu przeszedł kurs pilotażu i poznał środowisko pilotów.
W 1921 roku zaangażował się w działalność awangardowego teatrzyku przy ul. Mokotowskiej. W latach 1920–1922 studiował aktorstwo w Dramatycznym Studio Filmowym Stanisławy Wysockiej, następnie zatrudnił się jako asystent reżysera u Wiktora Biegańskiego. Wystąpił jako aktor w kilku filmach fabularnych. Posługiwał się pseudonimem artystycznym "Marian Leonard". Nakręcił również kilkanaście filmów krótkometrażowych, dzięki którym został zauważony jako reżyser.
Zadebiutował w 1922 roku niemym filmem Szaleńcy. Przed wojną zrealizował najdroższy polski film batalistyczny pt. "Gwiaździsta eskadra". Film powstał w 1930 roku i opowiadał o grupie amerykańskich pilotów, którzy sformowali w Polsce tzw. Eskadrę Kościuszkowską i walczyli w szeregach armii polskiej w latach 1918–1920 podczas wojny polsko-bolszewickiej. Film miał premierę polską oraz światową i był szeroko dystrybuowany w kraju. Obecnie jest jednak kompletnie zapomniany, ponieważ wszystkie jego kopie zostały wywiezione lub zniszczone przez Rosjan po 1945 roku. Zrealizował pierwszy po II wojnie światowej polski, pełnometrażowy film kinowy – "Zakazane piosenki" (1947). Był reżyserem pierwszej polskiej powojennej komedii – "Skarb" (1948). W 1954 wyreżyserował pierwszy polski film barwny "Przygoda na Mariensztacie". Nakręcił też m.in. dramat wojenny "Orzeł" (1959) oraz film "Smarkula" (1963). Jego krótki film "W chłopskie ręce" zatrzymała cenzura.
Jego film "Sprawa pilota Maresza" został w 1957 roku wybrany przez czytelników tygodnika „Film” najlepszym filmem w 1956 roku i uhonorowany Złotą Kaczką.
Był mężem aktorki Barbary Orwid. Pochowany na Cmentarzu Wojskowym na Powązkach w Warszawie (kwatera 2C-5-12).

</doc>
<doc id="685627" url="https://pl.wikipedia.org/wiki?curid=685627" title="Pniaki (Brzozowa)">
Pniaki (Brzozowa)

Pniaki – przysiółek wsi Brzozowa w Polsce położony w województwie świętokrzyskim, w powiecie włoszczowskim, w gminie Secemin.
W latach 1975–1998 Pniaki położone były w województwie częstochowskim.

</doc>
<doc id="685631" url="https://pl.wikipedia.org/wiki?curid=685631" title="Nadolnik (Żelisławice)">
Nadolnik (Żelisławice)

Nadolnik – przysiółek wsi Żelisławice w Polsce, położony w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość położona była w województwie częstochowskim.
Według spisu miejscowości z roku 1967 Nadolnik był samodzielną osadą w gromadzie Kurzelów.

</doc>
<doc id="685635" url="https://pl.wikipedia.org/wiki?curid=685635" title="Leon Marchlewski">
Leon Marchlewski

Leon Paweł Teodor Marchlewski (ur. 15 grudnia 1869 we Włocławku, zm. 16 stycznia 1946 w Krakowie) – polski chemik (biochemia), rektor Uniwersytetu Jagiellońskiego (1926–1928), wiceprezes PAU, organizator Państwowego Instytutu Naukowego Gospodarstwa Wiejskiego w Puławach i w Bydgoszczy, prezes PTCh, pierwszy prezes YMCA w Polsce, członek Rady Naczelnej PSL „Piast”, a następnie Stronnictwa Ludowego, senator II i III kadencji II RP. Dwukrotnie nominowany do Nagrody Nobla w dziedzinie fizjologii i medycyny, raz nominowany w dziedzinie chemii.
Życiorys.
Dzieciństwo i młodość (1869–1890).
Urodził się 15 grudnia 1869 roku we Włocławku, jako syn kupca zbożowego, Józefa Marchlewskiego (1830–1907) i Emilii Augusty Rückersfeldt (1836–1918), niemieckiej guwernantki. Miał czworo starszego i dwoje młodszego rodzeństwa – trzy siostry i trzech braci (jednym z jego braci był Julian Marchlewski, ur. 1866).
Szkołę podstawową ukończył w rodzinnym Włocławku, a gimnazjum w Warszawie. Już w szkole interesował się chemią. Swoją wiedzę pogłębiał z pomocą Napoleona Milicera (w przyszłości przyjaciela) – wybitnego chemika, kierującego pracownią chemiczną Muzeum Przemysłu i Rolnictwa, w której młody Leon Marchlewski został zatrudniony.
Praca w Szwajcarii i Anglii (1890–1900).
Pod wpływem Milicera Marchlewski wyjechał w roku 1888 do Zurychu, na studia w tamtejszej politechnice. Tamże otrzymał w roku 1890 tytuł „chemika technicznego”. W roku 1890, bezpośrednio po studiach, został asystentem Jerzego Lungego, profesora technologii chemicznej. Po dwóch latach otrzymał na Uniwersytecie w Zurychu tytuł doktora na podstawie pracy nt. "Krytyczne studia nad metodami oznaczenia siarki siarczkowej".
Wkrótce po doktoracie wyjechał do Kersel pod Manchesterem, gdzie został asystentem Edwarda Schuncka, chemika-organika, właściciela prywatnego laboratorium.
W latach 1896–1897 otrzymywał stypendium naukowe AU z zakresu chemii organicznej, a w latach od 1896 lub 1897 do 1899 kierował naukowym laboratorium – z oddziałem produkcji barwników i farmaceutyków – w fabryce „Claus and Ree” w Clayton (również w okolicy Manchesteru) i był wykładowcą chemii organicznej w Manchester Institute of Technology.
Praca w Polsce (1900–1946).
W roku 1900 wrócił do Polski. Nostryfikował doktorat uzyskany w Zurychu oraz otrzymał habilitację na podstawie pracy "Die Chemie des Chlorophylls", Hamburg-Leipzig, Voss 1895 i wykładu nt. "Dzisiejszy stan teoryi tautomeryi" (publ. „Wiadomości Farmaceutyczne” 1900). Początkowo (1900–1906) pracował jako starszy inspektor w Ogólnym Zakładzie Badań Środków Spożywczych w Krakowie, pod kierownictwem Odona Bujwida. Na Uniwersytecie Jagiellońskim był od roku:
Pełnił funkcje:
W latach 1917–1919 organizował Państwowy Instytut Naukowy Gospodarstwa Wiejskiego w Puławach i reorganizował podobny instytut w Bydgoszczy. W tym okresie był w Puławach dyrektorem organizacyjnym i kierownikiem Działu Żywienia Zwierząt. W roku 1920, wraz z Feliksem Jaroszyńskim uruchomił w krótkim czasie wielką wytwórnię „surowicy” przeciwksięgosuszowej. To pilne zadanie było realizowane na zlecenie Departamentu Weterynarii Ministerstwa Rolnictwa, który podjął trudną walkę z szerzącym się pomorem. Zarazę zlikwidowano już w roku 1922, co uznano za wielki sukces PINGW i służb weterynaryjnych.
Leon Marchlewski był również konsultantem naukowym Tomaszowskiej Fabryki Sztucznego Jedwabiu (1931–1939) "International Horn Borer Investigation" w Chicago. Przez 30 lat (1909–1939) nadzorował wykonywanie analiz wód mineralnych południowej Polski.
Pochowany na Cmentarzu Rakowickim (pas 5, wsch.), uroczystościom pogrzebowym przewodniczył arcybiskup Adam Stefan Sapieha.
Tematyka badań naukowych.
Zakres naukowych zainteresowań Leona Marchlewskiego obejmował zagadnienia z różnych obszarów chemii – jego prace dotyczyły chemii nieorganicznej, analitycznej, organicznej, biochemii, a również technologii chemicznej. Spośród nich wyróżniane są m.in.:
W czasie badań Leon Marchlewski korzystał z najnowszych wówczas metod pomiarów fizykochemicznych (zob. chemiczna analiza strukturalna), m.in. był pionierem w dziedzinie zastosowań spektrofotometrii w zakresie UV do ustalania struktury cząsteczek (zob. widmo pasmowe). W dziedzinie chemii analitycznej opracował m.in. metody oznaczania:
Opracował również i wdrożył system analiz wód mineralnych południowej Polski,
Publikacje.
Był autorem lub współautorem ponad 200 publikacji – artykułów naukowych, prac doświadczalnych, monografii i podręczników, artykułów popularnonaukowych, m.in. (wybór według Google books):
Działalność społeczna i polityczna.
Od roku 1922 działał w Centralnym Komitecie YMCA w Polsce (Związek Młodzieży Chrześcijańskiej), który kierował stowarzyszeniem przez pierwsze dwa lata jego istnienia. W skład Komitetu weszli również m.in. prof. Stanisław Estreicher, generałowie Józef Czikel i Mieczysław Norwid-Neugebauer, przemysłowcy Alfred Grohman i Feliks Krusher, dyrektor Wileńskiego Okręgu Polskich Kolei Państwowych Emil Landsberg, minister zdrowia Witold Chodźko, minister opieki społecznej Ludwik Darowski, wiceminister edukacji Tadeusz Łopuszański, poeta Jan Kasprowicz, marszałek Sejmu Maciej Rataj. Leon Marchlewski został w roku 1923 pierwszym prezesem polskiej YMCA. Funkcję tę pełnił przez 10 lat.
Jako właściciel niewielkiego gospodarstwa wiejskiego w Konarach, zakupionego w roku 1910, Leon Marchlewski zainteresował się ruchem ludowym. Nawiązał kontakt z Wincentym Witosem, wstąpił do PSL „Piast” i został członkiem jego Rady Naczelnej (1927–1931).
W wyborach parlamentarnych w roku 1928 kandydował do senatu z listy państwowej nr 25 (Polski Blok Katolicki PSL „Piast” z Chrześcijańską Demokracją). Został pierwszym zastępcą senatora, a w styczniu 1930 roku – senatorem RP II kadencji (klub parlamentarny PSL „Piast”), zajmując miejsce zmarłego ks. Jana Albrechta. Senatorem III kadencji (1930–1935) został w wyniku następnych wyborów (listopad 1930, start z krakowskiej listy okręgowa Związku Obrony Prawa i Wolności Ludu). Należał do Klubu Parlamentarnego Posłów i Senatorów Chłopskich. Był zwolennikiem zjednoczenia się stronnictw Centrolewu w celu realizacji wspólnego programu. W czerwcu 1930 roku występował na kongresie Centrolewu w Krakowie – jego mowę Wincenty Witos wspominał jako „bardzo rozumną i bardzo łagodną”.
Przed procesem brzeskim przywódców Centrolewu brał udział w manifestacji, zorganizowanej przez krakowskie środowisko naukowe na rzecz aresztowanych (był wśród nich Wincenty Witos). W czasie procesu występował jako świadek.
W latach 1933–1938 był członkiem Rady Naczelnej Stronnictwa Ludowego. Stał na czele delegacji, która w roku 1933 protestowała u wojewody krakowskiego, Mikołaja Kwaśniewskiego, przeciw tłumieniu ruchu ludowego, m.in. brutalnemu potraktowaniu ludności wiejskiej powiatu ropczyckiego (m.in. Nockowa) przez policję oraz represjom wobec członków SL, uważanym za przywódców chłopskiego protestu (poseł Andrzej Pluta został skazany na 18 miesięcy więzienia, a Wincenty Witos schronił się przed kolejnym aresztowaniem w Czechosłowacji).
Leon Marchlewski wspierał również działalność Związku Młodzieży Wiejskiej, od chwili jego powstania w roku 1930, m.in. uczestniczył w opracowywaniu programu ZMW i dofinansowywał wydawanie czasopisma „Znicz”.
W roku 1933 występował czynnie jako przeciwnik jędrzejewiczowskiej reformy szkolnictwa wyższego (m.in. opublikował broszurę "W sprawie nowej ustawy o szkołach akademickich").
29 grudnia 1945 został posłem do Krajowej Rady Narodowej, reprezentując Polskie Stronnictwo Ludowe. Zmarł kilkanaście dni później.
Członkostwo stowarzyszeń naukowych.
Był członkiem wielu stowarzyszeń naukowych, krajowych i zagranicznych, takich jak:
Wyróżnienia.
Otrzymał m.in. tytuł "Doctor honoris causa" Uniwersytetu Jagiellońskiego oraz kilka tytułów honorowego członka stowarzyszeń naukowych. Został również honorowym członkiem Związku Młodzieży Wiejskiej i honorowym prezesem Zarządu Grodzkiego PSL w Krakowie (1945).
Życie rodzinne.
Pierwsze małżeństwo zawarł w roku 1898 z Fanny Hargreavses. Mieli trzech synów: Teodora (w przyszłości biologa-genetyka, profesora UJ, który w listopadzie 1939 roku został aresztowany w czasie Sonderaktion Krakau i osadzony w KL Oranienburg), Marcelego (w przyszłości leśnika, dyrektora Tatrzańskiego Parku Narodowego) i Jana (w przyszłości zoologa, profesora UJ). Po raz drugi ożenił się w roku 1936 z Ireną Rapaport.

</doc>
<doc id="685636" url="https://pl.wikipedia.org/wiki?curid=685636" title="Leon Paweł Marchlewski">
Leon Paweł Marchlewski



</doc>
<doc id="685638" url="https://pl.wikipedia.org/wiki?curid=685638" title="Chorągiew Łódzka Związku Harcerstwa Polskiego">
Chorągiew Łódzka Związku Harcerstwa Polskiego



</doc>
<doc id="685639" url="https://pl.wikipedia.org/wiki?curid=685639" title="Hermaringen">
Hermaringen

Hermaringen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim, wchodzi w skład wspólnoty administracyjnej Giengen an der Brenz. Leży w Jurze Szwabskiej, nad rzeką Brenz, ok. 12 km na południowy wschód od Heidenheim an der Brenz, przy granicy z Bawarią. Przez gminę przebiega droga krajowa B19.
Współpraca.
Miejscowość partnerska:

</doc>
<doc id="685641" url="https://pl.wikipedia.org/wiki?curid=685641" title="Miny">
Miny

Miny – wieś w Polsce położona w województwie świętokrzyskim, w powiecie włoszczowskim, w gminie Secemin przy drodze wojewódzkiej nr 786.
W latach 1975–1998 Miny położone były w województwie częstochowskim.
Historia.
W wieku XIX wieś opisano jako osadę i pustkowie tej nazwy w powiecie włoszczowskim gminie Secemin, parafii Czarnca. 
W spisie miast, wsi, osad Królestwa Polskiego z roku 1827 występują Jezioro i Miny, które posiadały łącznie 4 domy i 25 mieszkańców.

</doc>
<doc id="685642" url="https://pl.wikipedia.org/wiki?curid=685642" title="Dischingen">
Dischingen

Dischingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Leży w Jurze Szwabskiej, nad rzeką Egau, ok. 15 km na wschód od Heidenheim an der Brenz, przy granicy z Bawarią.
Współpraca.
Miejscowość partnerska:

</doc>
<doc id="685643" url="https://pl.wikipedia.org/wiki?curid=685643" title="HC Moeller Pardubice">
HC Moeller Pardubice



</doc>
<doc id="685646" url="https://pl.wikipedia.org/wiki?curid=685646" title="Daniel Bogusz">
Daniel Bogusz

Daniel Bogusz (ur. 21 września 1974 w Warszawie) – polski piłkarz.
Kariera klubowa.
Wychowanek Jagiellonii Białystok. W lipcu 1989 został wybrany najlepszym zawodnikiem turnieju finałowego o Puchar Michałowicza, rozegranego w Koszalinie. W barwach Jagiellonii w sezonie 1992/1993 zadebiutował w polskiej ekstraklasie. W 1993 przeniósł się do Widzewa Łódź. W sezonach: 1995/1996 i 1996/1997 z łódzką drużyną zdobył tytuł Mistrza Polski oraz wystąpił w Lidze Mistrzów. Zimą 2002 przeniósł się do Arminii Bielefeld, zespołu z niemieckiej 2. Bundesligi. W 2005 podpisał kontrakt ze Sportfreunde Siegen.

</doc>
<doc id="685647" url="https://pl.wikipedia.org/wiki?curid=685647" title="Gerstetten">
Gerstetten

Gerstetten – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Leży w Jurze Szwabskiej, ok. 12 km na południowy wschód od Heidenheim an der Brenz.

</doc>
<doc id="685649" url="https://pl.wikipedia.org/wiki?curid=685649" title="Marko Šarlija">
Marko Šarlija

Marko Šarlija (ur. 31 stycznia 1982 w Zagrzebiu) − piłkarz chorwacki grający na pozycji bramkarza.
Kariera klubowa.
Šarlija urodził się w Zagrzebiu i jako junior trafił do szkółki najsłynniejszego klubu z tego miasta, Dinama Zagrzeb. Jednak jako 18-latek nie miał szans na grę w tym klubie i został wypożyczony do drugoligowej Croatii Sesvete, klubu z przedmieść Zagrzebia. W 2001 roku wrócił do Dinama, jednak był tam tylko trzecim bramkarzem po Ivanie Turinie i Tomislavie Butinie i nie zdołał zaliczyć debiutu. Na sezon 2002/2003 wypożyczono go więc do NK Zadar, by mógł się tam ogrywać w lidze. W pierwszej kolejce tamtego sezonu Šarlija w końcu doczekał się debiutu w chorwackiej ekstraklasie. Miał on miejsce 27 lipca 2002 w przegranym 1:3 wyjazdowym meczu z NK Rijeka. Marko był podstawowym zawodnikiem Zadaru i rozegrał w nim 23 mecze ligowe, a klub ten zajął 10. miejsce w lidze broniąc się przed spadkiem z ligi i tracąc najwięcej goli w sezonie spośród wszystkich drużyn (71). Pomimo tego, Šarlija po sezonie wrócił do Dinama. Co prawda pierwszym bramkarzem był Turina, ale Šarliji udało się zaliczyć debiut w stołecznym zespole (13 września 2003 w wygranym 2:0 wyjazdowym meczu z NK Zagreb) i łącznie w sezonie zagrał 8-krotnie. Latem 2004 do Dinama trafił były reprezentant kraju, Vladimir Vasilj i Šarlija został ponownie wypożyczony, tym razem do zespołu Inter Zaprešić. Tam jednak nie zawsze grał w pierwszym składzie, o który walczył z Mario Miskoviciem i Igorem Starmanem. Ogółem w Interze zagrał 13 meczów i wywalczył niespodziewanie wicemistrzostwo kraju. Latem 2005 ponownie wrócił do Dinama, ale w sezonie 2005/2006 nie zagrał w żadnym meczu (Dinamo zostało mistrzem kraju). W sezonie 2006/2007 Šarlija nadal był rezerwowym, ale został ponownie mistrzem Chorwacji, ale na sezon 2007/2008 został wypożyczony do Interu Zaprešić. Od lata 2008 gra w azerskim FK Baku.
Kariera reprezentacyjna.
Šarlija nie zadebiutował w pierwszej reprezentacji Chorwacji, ale w latach 2003–2004 był reprezentantem swojego kraju w kategorii Under-21.

</doc>
<doc id="685650" url="https://pl.wikipedia.org/wiki?curid=685650" title="Marko Sarlija">
Marko Sarlija



</doc>
<doc id="685651" url="https://pl.wikipedia.org/wiki?curid=685651" title="Daniel Mąka">
Daniel Mąka

Daniel Mąka (ur. 30 kwietnia 1988 w Warszawie) – polski piłkarz występujący na pozycji pomocnika.
Kariera klubowa.
Daniel Mąka jest wychowankiem Agrykoli Warszawa, skąd w 2005 roku trafił do Polonii Warszawa. Początkowo występował w zespole rezerw. W pierwszym zespole zadebiutował 10 maja 2006 roku, kiedy to w 71. minucie meczu z Pogonią Szczecin zmienił Igora Gołaszewskiego. Spotkanie zakończyło się remisem 1:1. W następnym spotkaniu z Arką Gdynia młody napastnik wystąpił od pierwszej minuty.
Polonia spadła z Ekstraklasy i Mąka w kolejnym sezonie otrzymywał więcej szans. 7 października w wygranym 3:1 meczu z Zagłębiem Sosnowiec zdobył pierwszą bramkę dla Polonii. Ostatecznie sezon zakończył z dwoma bramkami, które zdobył w 22 spotkaniach. Rok później był już bardziej skuteczny i strzelił 6 goli w 29 meczach, czym przyczynił się do awansu "Czarnych Koszul".
Już w pierwszym meczu sezonu 2008/2009 Mąka zdobył bramkę w derbowym meczu z Legią Warszawa (remis 2:2). 13 września w wygranym 4:0 meczu z Polonią Bytom strzelił hat-tricka. Do końca sezonu zdobył jeszcze dwie bramki. Mąka otrzymywał coraz mniej szans od trenera i 3 sierpnia został wypożyczony do Termaliki Bruk-Bet Nieciecza. W barwach tego zespołu rozegrał 15 spotkań i zanotował 2 asysty w I lidze.
2 sierpnia 2011 Daniel Mąka rozwiązał kontrakt z Polonią Warszawa i związał się z Polonią Bytom, gdzie grał przez kolejny rok. Dla tego zespołu zdobył 7 bramek w 29 występach w I lidze.
9 lipca 2012 podpisał kontrakt z pierwszoligowym Zawiszą Bydgoszcz. Już w debiucie z Sandecją Nowy Sącz strzelił dwie bramki. Ogółem w sezonie 2012/2013 rozegrał w barwach Zawiszy 26 meczów w I lidze, w których zdobył 7 bramek i wygrywając rozgrywki I ligi, wywalczył z tym klubem awans do Ekstraklasy. Po sezonie Zawisza nie przedłużył kontraktu z piłkarzem.
1 sierpnia 2013 podpisał roczny kontrakt z GKS-em Tychy. W zespole debiutował 3 sierpnia 2013 w meczu I ligi z Arką Gdynia. W sezonie 2013/2014 biorąc pod uwagę wszystkie rozgrywki, zagrał w 20 spotkaniach GKS-u, dwukrotnie asystując przy bramkach kolegów.
11 lipca 2014 został zaprezentowany jako nowy zawodnik Bytovii Bytów. Debiut zaliczył 19 lipca 2014 w meczu Pucharu Polski z Pogonią Siedlce. 6 września 2014 w ligowym spotkaniu z Olimpią Grudziądz (2:3), strzelił swoją pierwszą bramkę dla Bytovii. Ogólnie sezon 2014/15 zakończył z 2 trafieniami i 3 asystami na koncie. W kolejnym sezonie wystąpił w 13 spotkaniach drużyny z Bytowa, a po jego zakończeniu klub nie zdecydował się na przedłużenie kontraktu.
W lipcu 2016 został zawodnikiem Widzewa Łódź. W nowym klubie zadebiutował 7 sierpnia 2016 w meczu I kolejki III ligi przeciwko Świtowi Nowy Dwór Mazowiecki. Zawodnik spędził na boisku 90 minut i zdobył dwie bramki, zapewniając Widzewowi zwycięstwo 2:0. 18 marca 2017 zdobył bramkę w meczu z Motorem Lubawa (2:0), będącym inauguracją nowego stadionu Widzewa Łódź.
W styczniu 2021 został członkiem sztabu szkoleniowego klubowej akademii Widzewa, jednocześnie dołączając do kadry rezerw.
Kariera reprezentacyjna.
W kadrze U-21 debiutował 5 września 2008 w towarzyskim spotkaniu ze Szwecją (0:1), za kadencji Stefana Majewskiego. 9 września, wystąpił w meczu eliminacji do Mistrzostw Europy U-21, przeciwko Gruzji (5:0). W młodzieżówce po raz ostatni wystąpił 26 maja 2010 roku w towarzyskim meczu z reprezentacją Albanii (2:2).
Statystyki.
Klubowe.
"Aktualne na 19 lipca 2020:"

</doc>
<doc id="685653" url="https://pl.wikipedia.org/wiki?curid=685653" title="Königsbronn">
Königsbronn

Königsbronn – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Leży w Jurze Szwabskiej, nad rzeką Brenz, ok. 10 km na północ od Heidenheim an der Brenz, przy drodze krajowej B19. Nazwa gminy znaczy tyle, co "królewski zdrój (źródło)".
Historia.
Pierwsze wzmianki o miejscowości mówią o zamku istniejącym już ok. 1000 roku. Była to podobno siedziba rycerzy rozbójników, dlatego zamek zburzył syn jednego z cesarzy. W roku 1303 na tym miejscu ufundowany został klasztor cysterski (podobno założony na gruzach legendarnego zamku). Wtedy właśnie pojawiła się po raz pierwszy nazwa "Königsbronn". Klasztor stał się wkrótce jednym z najznaczniejszych i najzamożniejszych w południowych Niemczech. W roku 1366 cesarz Karol IV nadał klasztorowi przywilej wydobywania i wytapiania żelaza. Wokół klasztoru powstała wówczas górnicza wioska. Tradycje metalurgiczne zainicjowane przez mnichów są kontynuowane po dziś dzień przez najstarszą firmę w tej branży w Niemczech, "Schwäbische Hüttenwerke GmbH". Otwarty w roku 1651 wielki piec działał aż po rok 1908.
Klasztor cysterski został zniszczony w roku 1552 w dobie wojen religijnych. Wieś powstała wokół klasztoru stała się protestancka. Pozostała taka pomimo tryumfu Habsburgów w czasie wojny trzydziestoletniej i próbie przywróceniu katolicyzmu na tych ziemiach (1629).
W roku 1765 Königsbronn zostało rozbudowane w stylu późnego baroku. Sto lat później, w roku 1864 doprowadzono do miejscowości linię kolejową.
Współpraca.
Miejscowość partnerska:

</doc>
<doc id="685655" url="https://pl.wikipedia.org/wiki?curid=685655" title="Konigsbronn">
Konigsbronn



</doc>
<doc id="685657" url="https://pl.wikipedia.org/wiki?curid=685657" title="Koenigsbronn">
Koenigsbronn



</doc>
<doc id="685658" url="https://pl.wikipedia.org/wiki?curid=685658" title="Jan Maria Piotr Władysław Rokita">
Jan Maria Piotr Władysław Rokita



</doc>
<doc id="685661" url="https://pl.wikipedia.org/wiki?curid=685661" title="IV Liceum Ogólnokształcące w Kielcach">
IV Liceum Ogólnokształcące w Kielcach

IV Liceum Ogólnokształcące w Kielcach – szkoła ponadpodstawowa założona w Kielcach w 1950 roku. Wchodzi w skład Zespołu Szkół Ponadpodstawowych nr 2.
Powstała w 1950. Początkowo funkcjonowała wraz z „Siódemką” pod nazwą Szkoły Ogólnokształcącej Stopnia Podstawowego i Licealnego TPD im. Hanki Sawickiej i mieściła się w drewnianych barakach i jednym murowanym budynku przy ul. Chęcińskiej. W 1972 roku rozpoczęto budowę nowej siedziby szkoły przy ul. Radiowej. W 1975 placówka otrzymała sztandar. W 2013 roku budynek liceum został poddany remontowi i termomodernizacji. Inwestycja kosztowała 1,8 mln zł.
Od lat 90. próbowano odebrać szkole imię komunistycznej działaczki Hanki Sawickiej. W 2014 roku przeprowadzono wśród uczniów, ich rodziców, absolwentów i nauczycieli referendum w sprawie patronki – 57,3% biorących udział opowiedziało się za jej pozostawieniem, zaś 42,7% opowiedziało się za zmianą. Za odebraniem placówce imienia opowiedziała się również rada pedagogiczna, która wraz z radą rodziców i samorządem uczniowskim zwróciła się w tej sprawie do Rady Miasta. Ta na początku czerwca 2014 roku odebrała szkole imię.
W IV LO działa teatr „Panika”, który występował m.in. na deskach Teatru im. Stefana Żeromskiego w Kielcach i na scenie Domu Kultury „Zameczek”. W liceum funkcjonuje nadto Klub Turystyki Górskiej, który organizuje m.in. wycieczki w Tatry.
Uczniowie liceum odnieśli wiele sukcesów w olimpiadach przedmiotowych i konkursach, m.in. w 2003 IV LO posiadało największą w Polsce grupę olimpijczyków z biologii. W Rankingu Liceów 2014 przygotowanym przez miesięcznik „Perspektywy” i dziennik „Rzeczpospolita” szkoła zajęła piąte miejsce w Kielcach, a dziewiąte w województwie świętokrzyskim.
Absolwenci.
Szkołę ukończyli m.in.:

</doc>
<doc id="685663" url="https://pl.wikipedia.org/wiki?curid=685663" title="Proces kataboliczny">
Proces kataboliczny



</doc>
<doc id="685665" url="https://pl.wikipedia.org/wiki?curid=685665" title="Nowe Mosty (województwo lubelskie)">
Nowe Mosty (województwo lubelskie)

Nowe Mosty – wieś w Polsce położona w województwie lubelskim, w powiecie parczewskim, w gminie Podedwórze.
Wieś położona przy drodze wojewódzkiej nr 812.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Podedwórze.
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.

</doc>
<doc id="685670" url="https://pl.wikipedia.org/wiki?curid=685670" title="Steinheim am Albuch">
Steinheim am Albuch

Steinheim am Albuch – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Leży w Jurze Szwabskiej, nad rzeką Brenz, ok. 7 km na wschód od Heidenheim an der Brenz.

</doc>
<doc id="685673" url="https://pl.wikipedia.org/wiki?curid=685673" title="Procesy anaboliczne">
Procesy anaboliczne



</doc>
<doc id="685677" url="https://pl.wikipedia.org/wiki?curid=685677" title="Dioda Gunna">
Dioda Gunna

Dioda Gunna – półprzewodnikowy lub próżniowy rodzaj diody mikrofalowej przeznaczony do pracy w zakresie częstotliwości mikrofalowych od wartości pojedynczych gigaherców do pojedynczych teraherców. W 1963 roku John Battiscombe Gunn (J.B. Gunn), jako pierwszy zauważył, że w płytkach z arsenku galu niewielkiej grubości, po dostarczeniu im wystarczająco dużego napięcia generowane są bardzo wysokie częstotliwości drgań.
Elementy te zazwyczaj są wykonane z arsenku galu (GaAs), a ich maksymalna częstotliwość pracy wynosi około 200 GHz. Natomiast diody Gunna wykonane z azotku galu (GaN) zostały przystosowane wynieść do 3 THz. Diody mikrofalowe są zwykle używane jako substytut diod germanowych, gdy wymagane jest niskie napięcie progowe Up (rzędu 0.3-0.4V). Diody Gunna mają bardzo krótkie czasy przełączania ze względu na ich budowę i zasadę działania.
Na co dzień diody Gunna wykorzystywane są:
Pomimo tego, że dioda Gunna nazywana jest "diodą" to nie jest to do końca właściwa nazwa, gdyż w swojej strukturze nie zawiera złącza p-n, co różni ją od typowej diody półprzewodnikowej. Z tego wynika, że dioda Gunna nie jest w stanie przewodzić tylko w jednym kierunku i działać jako dioda prostownicza. Zamiast tego, składa się z trzech obszarów: dwóch bardzo silnie domieszkowanych obszarów typu „n” i cienkiego obszaru między nimi o niskim stężeniu domieszek.
Metoda produkcji.
Półprzewodnikowe diody mikrofalowe produkowane są w specjalnym środowisku (w otoczeniu ołowiu ze względu na wysoką wrażliwość na impulsy elektromagnetyczne). Wysokiej jakości diody mikrofalowe cechują się bardzo niską wartością indukcyjności i pojemności, co pozwala na umieszczenie ich w obwodzie mikrofalowym. Jednym z najbardziej znanych zastosowań diody Gunna jest wykorzystanie jej do konstrukcji oscylatora z diodą Gunna, które są wykorzystywane do generowania mikrofali lub kontrolowania częstotliwości. Innymi zastosowaniami są m.in. przekaźniki mikrofalowe, radary i procesy automatyzacji.
Oscylator z diodą Gunna.
Oscylator z diodą Gunna – po doprowadzeniu odpowiedniego napięcia stałego na zaciski diody – „wprowadzając ją” w obszar rezystancji ujemnej, zacznie generować własne drgania. Wartość ich częstotliwości w dużej mierze zależy od materiału zastosowanego do budowy środkowego obszaru w strukturze diody o niskim stężeniu domieszek jednak parametr ten może być dalej regulowany przez inne czynniki zewnętrzne.
Zasada działania.
Zasada działania diody Gunna opiera się na efekcie Gunna. W niektórych materiałach (na przykład GaAs i INP), po osiągnięciu wartości progowej przez pole elektryczne w materiale ruchliwość elektronów zmniejsza się wprost proporcjonalnie do zwiększenia pola elektrycznego czego skutkiem jest powstanie ujemnej rezystancji. Urządzenie tak wykonane daje możliwość wytwarzania drgań mikrofalowych, których wartość częstotliwości zależy od właściwości próbki materiału użytego w procesie technologicznym, nie zaś od czynników zewnętrznych. Gdy natężenie pola elektrycznego w krysztale arsenku galu osiągnie wartość krytyczną na elektrodzie ujemnej, wtedy tworzony jest obszar z niską ruchliwością elektronów (silne pole elektryczne). Obszar ten przemieszcza się z prędkością odpowiadającą średniej prędkości elektronów w kierunku dodatniej elektrody. Po dotarciu do elektrody dodatniej na ujemnej elektrodzie następuje kolejne tworzenie się obszaru o małej ruchliwości elektronów i silnym polu elektrycznym. Proces kolejnego tworzenia się obszaru o małej ruchliwości elektronów następuje cyklicznie, dzięki czemu są wytwarzane drgania, których częstotliwość może dochodzić do 100 GHz.

</doc>
<doc id="685678" url="https://pl.wikipedia.org/wiki?curid=685678" title="Bradley Roland Will">
Bradley Roland Will

Bradley Roland Will, znany jako Brad Will (ur. 14 czerwca 1970 w Evanston, zm. 27 października 2006 w Oaxaca) – amerykański reżyser filmów dokumentalnych, dziennikarz nowojorskich Indymediów, aktywista ruchu anarchistycznego, zastrzelony 27 października 2006 podczas strajku nauczycieli w Oaxaca przez bojówkę paramilitarną. Lokalna agencja prasowa Centro de Medios Libres, po obejrzeniu materiału filmowego nakręconego przez Willa podała, że jego zabójcą był członek Partii Rewolucyjno-Instytucjonalnej, lokalny polityk Pedro Carmona.

</doc>
<doc id="685685" url="https://pl.wikipedia.org/wiki?curid=685685" title="Biologiczny komputer">
Biologiczny komputer



</doc>
<doc id="685695" url="https://pl.wikipedia.org/wiki?curid=685695" title="Legnicka Fabryka Fortepianów i Pianin">
Legnicka Fabryka Fortepianów i Pianin

Legnicka Fabryka Fortepianów i Pianin – wytwórnia pianin oraz fortepianów, która powstała w 1947 roku na terenach fabryki Eduarda Seilera. Produkowała głównie pianina marki "Legnica" a także instrumenty na eksport ze znakiem firmowym "Offberg". istniała do 1998 roku.
Historia.
Wytwórnia Eduarda Seilera.
Eduard Seiler założył w 1846 w Legnicy wytwórnę pianin oraz fortepianów, początkowo jako warsztat naprawczy, od 1849 produkująca fortepiany w budynku przy Breslauer Strasse (ul. Wrocławska), 1857 przeniesiona do Goldberger Strasse 33 (ul. Złotoryjska), zatrudniała wówczas 14 osób. Od 1867 wynajmowała dodatkowe pomieszczenia przy Mauerstrasse (ul. Murarska), rozpoczynając tam produkcje pianin. W 1868 roku do firmy przystąpił najstarszy syn założyciela Paul. Pod jego kierownictwem zakład został zmodernizowany, co doprowadziło do zwiększenia produkcji. W 1871 r. przy zatrudnieniu 112 pracowników wyprodukowano 110 fortepianów i 550 pianin o wartości 96 000 talarów. 8 stycznia 1874 do firmy przystąpił trzeci syn Johannes. Od 21 marca 1874 roku zakład znajdował się w nowym, własnym budynku fabrycznym przy Wilhelmstrasse (dziś ul. Senatorska). Po śmierci założyciela firmy w 1875 prowadzeniem jej zajęła się wdowa Hedwig Seiler z domu Seicher, a dziesięcioro dzieci było spadkobiercami firmy. Najstarszy syn Paul objął kierownictwo od strony handlowej, drugi syn Max kierownictwo techniczne. Po ich śmierci w 1879 kierownictwo techniczne przejął trzeci syn Johannes. W 1879 i 1880 do firmy przystąpili zięciowie założyciela Oswald Kasig i August Lauterbach. Piąty syn zajął się głównie sprawami reklamy w Anglii. Wybudowano w tym czasie własny tartak ze składem drewna. W 1881 firma zatrudniała 120 osób. Od 1883 produkowała także mechanizmy, co wiązało się z częściowym przejęciem legnickiej wytwórni mechanizmów i klawiatur Jentzch &amp; Co. Zakład ten przeszedł całkowicie w posiadanie Seilerów. 2 sierpnia 1883 firma uzyskała patent na usprawnienie wyzwolenia w mechanizmie pianinowym. 28 marca 1895 z firmy wycofała się Hedwig Selier, a jej ośmioro dzieci (Johannes, Eduard, Josef, Franz, Marie Lauterbach, Anna Kasig, Elisabeth Preiss, Helene Rosenberger) przekształciło firmę w spółkę z o.o. (GmbH), zmieniając nazwę na "Ed. Seiler Pianoforte-Fabrik GmbH."
Kierowanie firmą spoczywało w rękach Johannesa Seilera, Augusta Lauterbacha i Oswalda Kasiga, kapitał zakładowy wynosił 452 000 marek. 1 października 1893 otwarte zostały magazyny handlowe w Berlinie przy Potsdamer Strasse 7a i Courbièrstrasse 5, później Schillstrasse 9, 1907 we Wrocławiu przy Gartenstrasse, 1911 w Dreźnie, 1915 w Hamburgu, 1911-1914 istniał skład w Londynie przy Oxford Street.
W 1897 został zbudowany drugi budynek fabryczny przy Wilhelmstrasse, 1906/1907 trzeci. 19 lutego 1908 zarejestrowano filię we Wrocławiu, pod nazwą Ed. Seiler GmbH, Zweigfabrik Breslau. Przedstawicielem Seilera w Świdnicy był Herman Dalwer. Na miejsce zmarłego w 1907 Johannesa Seiler przystąpił do firmy Robert Lauterbach, najstarszy syn Augusta Lauterbacha. Współwłaściciele firmy – August Lauterbach i Eduard Seiler jun. w sierpniu 1910 otrzymali tytuły nadwornych dostawców Wielkiego Księcia Hesji i Królowej Matki Włoch. W czerwcu 1911 firma zakupiła skład fortepianów i fisharmonii Richard Stolzenberg w Dreźnie. W 1899 zatrudniała 270 pracowników, przed wybuchem I wojny światowej ponad 350. W październiku 1917 Robert Lauterbach został włączony w kierownictwo firmy, a po śmierci ojca w 1918 zajął jego miejsce jako kierownik techniczny; brat Ludwig prowadził firmę od strony handlowej. 13 lutego 1920 z firmy wystąpili Oswald Kasig oraz Robert i Ludwig Lauterbach, którzy przejęli fabrykę mechanizmów Jentzsch &amp; Co. Główne kierownictwo objął wówczas Franz Preiss, wnuk założyciela, a od strony technicznej pokierował nią Ernst Maglitz. W lutym 1920 założono filię w Berlinie. Hamburska została w październiku 1928 przeniesiona z Dammtorstrasse 3 na Colonaden 19. Po śmierci Franza Preissa w 1923 zięć Johannesa Seilera – Anton Dütz, dotychczasowy kierownik filii w Dreźnie – objął kierownictwo całej firmy. 18 XII 1923 otworzył on salę koncertową Seiler-Saal w budynku fabrycznym w Legnicy, 1924 podobną salę w Hamburgu. W Legnicy powstały dalsze zabudowania fabryczne i nowy tartak. W 1928 osiągnięto największy roczny obrót od czasów założenia firmy, a produkcja wynosiła 2675 instrumentów 1930-33. W okresie kryzysu, filie w Berlinie, Dreźnie, Hamburgu i Wrocławiu, zaprzestały swojej działalności. We wrześniu 1937 firma została przekształcona z dotychczasowej sp. z o. o (GmbH) w spółkę komandytową (KG). Anton Dütz został jej jedynym udziałowcem odpowiadającym za zobowiązywania spółki do wysokości zawartej w umowie. W 1945 firma zaprzestała działalności, a jej dyrektor Anton Dütz osiadł najpierw w Zgorzelcu, a w styczniu 1950 objął kierownictwo handlowe wytwórni fortepianów Schimmel w Brunszwiku.
Po II wojnie światowej.
Wraz z zakończeniem drugiej wojny światowej wytwórnia straciła urządzenia produkcyjne oraz siedzibę w Legnicy. W 1945 zabezpieczono modele z płyt żeliwnych oraz rysunki konstrukcyjne i rozpoczęto produkcję najpierw w Danii, a od roku 1961 we frankońskim Kitzingen, produkcję pianin według legnickiego modelu.
W 1947 roku na dawnych terenach fabryki Seilera ponownie uruchomiono produkcje, zatrudniono w niej dawnych fachowców z seilerowskiej fabryki jak również absolwentów Technikum Budowy Fortepianów w Kaliszu. Fabryka znajdowała się przy ul. Rewolucji Październikowej 19/17 (po zmianie nazw ulic w 1991 r. – Senatorskiej 19/17), W 1992 odkupiła znak firmowy T. Betting od Janusza Bettinga, spadkobiercy Theodora Bettinga. W 1990 r. dawny jej właściciel chciał częściowo wykupić budynki i maszyny należące do legnickiej wytwórni. Pragnął, by znów produkowano tam pianina i fortepiany z logiem Ed. Seiler. Nie udało mu się to i wytwórnia upadła pod koniec 1998 r. Później na jej terenie znajdował się salon meblowy oraz zakład zajmujący się produkcją bielizny z bawełny.

</doc>
<doc id="685700" url="https://pl.wikipedia.org/wiki?curid=685700" title="Joker’s Wild">
Joker’s Wild

Joker’s Wild – zespół rockowy założony w 1965 roku, w Cambridge.
W 1966 Joker’s Wild nagrali jedyny album, zatytułowany tak samo jak nazwa zespołu – "Joker’s Wild". Płyta zawierała 5 utworów i została wydana w 50 egzemplarzach, które w głównej mierze trafiły do rodzin i przyjaciół muzyków zespołu.
Najbardziej znanym członkiem grupy Joker’s Wild był David Gilmour, który w 1968 dołączył do zespołu Pink Floyd. Rick Wills grał później w takich zespołach jak Foreigner i Bad Company. John Wilson wziął udział w nagraniach dwóch albumów Syda Barretta – "The Madcap Laughs" i "Barrett". John Wilson oraz Rick Willis grali na pierwszym solowym albumie Gilmoura – "David Gilmour".
Album "Jokers Wild".
Utwory:

</doc>
<doc id="685703" url="https://pl.wikipedia.org/wiki?curid=685703" title="Avicenna">
Avicenna



</doc>
<doc id="685708" url="https://pl.wikipedia.org/wiki?curid=685708" title="Nawar">
Nawar



</doc>
<doc id="685709" url="https://pl.wikipedia.org/wiki?curid=685709" title="Sinc">
Sinc



</doc>
<doc id="685721" url="https://pl.wikipedia.org/wiki?curid=685721" title="Monaster Visoki Dečani">
Monaster Visoki Dečani

Monaster Visoki Dečani (, ) – główny monaster Serbskiej Cerkwi Prawosławnej w północno-zachodniej części Kosowa 12 kilometrów na południe od miejscowości Peć. Miejscowa katedra jest największą tego typu średniowieczną budowlą na Bałkanach zawierającą liczne freski z epoki bizantyjskiej.
Monaster został założony przez króla Stefana Dečanskiego w 1327. Statut założycielski powstał w 1330. W następnym roku król Stefan zmarł i został pochowany w monasterze, który odtąd stał się popularnym miejscem kultu. Budowa była kontynuowana przez syna zmarłego króla Stefana Duszana aż do 1335, a do 1350 ukończono malowanie fresków.
Katedra, poświęcona Chrystusowi Pantokratorowi i zbudowana z różowo-purpurowego, jasnożółtego i onyksowego marmuru, była konstruowana pod przewodnictwem mnicha Vitusa z Kotoru, franciszkanina. Odróżnia się od innych ówczesnych serbskich kościołów dzięki okazałym rozmiarom i cechom architektury romańskiej. Zbiór fresków składa się z ponad tysiąca portretów dotyczących niemal wszystkich głównym tematów z Nowego Testamentu. Katedra zawiera oryginalne XIV-wieczne drewniane ikonostasy, tron igumena oraz rzeźbiony sarkofag króla Stefana.
W 2004 UNESCO umieściło monaster na liście światowego dziedzictwa, uznając miejscowe freski za „jeden z najlepszych przykładów tak zwanego renesansu paleologowskiego w sztuce bizantyjskiej” oraz „warte zauważenia zarysy czternastowiecznej rzeczywistości”. Monaster znajduje się pod kontrolą ONZ i KFOR, mają chronić budowlę przed atakami miejscowych Albańczyków.

</doc>
<doc id="685725" url="https://pl.wikipedia.org/wiki?curid=685725" title="Legia II Warszawa">
Legia II Warszawa

Legia II Warszawa – druga drużyna (zespół rezerw) Legii Warszawa, od sezonu 2013/2014 występująca w III lidze. Finalista Pucharu Polski w 1952 roku.
Historia.
Po raz pierwszy utworzono ją pod koniec lat 20., a po zakończeniu II wojny światowej po raz kolejny – w 1948 roku.
W 1952 roku drużyna rezerw Legii dotarła do finału Pucharu Polski (pierwszy zespół odpadł już w 1/8 finału), eliminując kolejno: Lechię II Zielona Góra (2:6), Naprzód Lipiny (2:1), ŁKS Łódź (7:1), Górnika Zabrze (1:2), Ruch Chorzów (2:1), Wisłę Kraków (0:0 i 1:0). W rozegranym 21 grudnia 1952 na warszawskim Stadionie Wojska Polskiego decydującym spotkaniu Legia II uległa stołecznej Polonii 0:1 (0:0). Od 1/8 finału (tj. meczu przeciw Górnikowi w Zabrzu) kadra rezerw została wzmocniona zawodnikami pierwszej drużyny.
Na początku XXI wieku druga drużyna Legii oscylowała między ówczesną III a IV ligą. Po sezonie 2006/2007 zespół rezerw został wycofany z rozgrywek ligowych, a w jego miejsce powstała Młoda Legia. Ten stan rzeczy trwał do 2013 roku, kiedy to zlikwidowano rozgrywki Młodej Ekstraklasy. Wtedy przywrócono drużynę rezerw do rozgrywek ligowych, która wystartowała w III lidze sezonu 2013/2014.
Pomimo istnienia Młodej Ekstraklasy rezerwy Legii dalej startowały w rozgrywkach Pucharu Polski na szczeblu wojewódzkim. W sezonie 2007/2008 Legia II dotarła do finału tych rozgrywek, ulegając w nim Hutnikowi Warszawa 0:1. Jednak dzięki udziałowi w finale zespół rezerw otrzymał prawo do startu w rozgrywkach na szczeblu centralnym w następnym sezonie, gdzie zakończył swoją przygodę na I rundzie. W sezonie 2011/2012 rezerwom stołecznego klubu udało się wygrać Puchar Polski na szczeblu wojewódzkim, pokonując w finale Broń Radom 2:1. W następnym sezonie ponownie wystartowały w rozgrywkach szczebla centralnego, docierając także do I rundy.
W sezonie 2014/2015 rezerwy Legii ponownie dotarły do finału Pucharu Polski na szczeblu wojewódzkim. Tam jednak przegrały ze stołecznym Ursusem po dogrywce 0:1. 
15 czerwca 2022 roku Legia II wygrała 1:0 z Legionovią Legionowo i zwyciężyła w mazowieckim Pucharze Polski, kwalifikując się na centralny szczebel pucharu w sezonie 2022/2023. 30 sierpnia 2022 roku przegrała w domowym meczu 1. rundy przeciwko Wiśle Kraków 0:5 i odpadła z rozgrywek.
Piłkarze.
Reprezentantami swoich krajów, którzy występowali w barwach Legii II byli: Paweł Golański, Michał Karbownik, Robert Lewandowski, Dominik Nagy, Ivan Obradović, Hildeberto Pereira, Chris Philipps, Sebastian Szymański i Jasurbek Yaxshiboyev.

</doc>
<doc id="685734" url="https://pl.wikipedia.org/wiki?curid=685734" title="Podział administracyjny Nauru">
Podział administracyjny Nauru

Nauru dzieli się na 14 dystryktów (okręgów administracyjnych). Największy to Anibare. Najwięcej ludności ma dystrykt Denigomodu.

</doc>
<doc id="685739" url="https://pl.wikipedia.org/wiki?curid=685739" title="Odwrotna transformata Laplace’a">
Odwrotna transformata Laplace’a

Odwrotna transformata Laplace’a funkcji formula_1 – funkcja formula_2 która posiada następującą własność:
gdzie formula_4 jest transformatą Laplace’a. Odwrotną transformację Laplace’a zapisuje się często w postaci:
Transformata Laplace’a i odwrotna transformata Laplace’a mają wiele użytecznych właściwości dla systemów liniowych.
Odwrotną transformatę Laplace’a otrzymuje się wykonując następujące całkowanie w polu zespolonym:
gdzie liczbę rzeczywistą formula_7 dobiera się tak, aby wszystkie punkty osobliwe funkcji podcałkowej leżały po lewej stronie prostej formula_8
Niekiedy w literaturze przedmiotu używa się także określenia "odwrotna transformata Mellina" lub "odwrotna transformata Mellina-Bromwicha".

</doc>
<doc id="685740" url="https://pl.wikipedia.org/wiki?curid=685740" title="Aleksander Bednarz">
Aleksander Bednarz

Aleksander Bednarz (ur. 6 stycznia 1941 w Drohobyczu, zm. 27 stycznia 2013 w Warszawie) – polski aktor teatralny, filmowy, telewizyjny i dubbingowy, reżyser teatralny.
Życiorys.
W 1962 ukończył Państwową Wyższą Szkołę Teatralną im. Ludwika Solskiego w Krakowie. 11 marca tegoż roku zadebiutował w teatrze.
Zmarł 27 stycznia 2013 w Warszawie. Pogrzeb aktora odbył się 1 lutego 2013 w Łodzi, spoczął w Alei Zasłużonych cmentarza na Dołach.

</doc>
<doc id="685741" url="https://pl.wikipedia.org/wiki?curid=685741" title="Heterocephalus glaber">
Heterocephalus glaber



</doc>
<doc id="685742" url="https://pl.wikipedia.org/wiki?curid=685742" title="Palotyni">
Palotyni



</doc>
<doc id="685743" url="https://pl.wikipedia.org/wiki?curid=685743" title="Wilhelm Harvey">
Wilhelm Harvey



</doc>
<doc id="685745" url="https://pl.wikipedia.org/wiki?curid=685745" title="Bałakława">
Bałakława

Bałakława (, , ) – miejscowość na Krymie (Ukraina), do 1957 samodzielne miasto, obecnie część Sewastopola.
Bałakława leży nad zatoką Morza Czarnego.
Historia.
Bałakława jest bardzo starą osadą, liczy ponad 3 tys. lat. Istnieją przypuszczenia, iż wzmianka o tej miejscowości znajduje się już w "Odysei" Homera. Od przełomu I/II wieku n.e. w Bałakławie stacjonowały wojska Cesarstwa Rzymskiego, które zbudowały tu fort. Pododdziały ("vexilationes") legionów z terenu Mezji Dolnej (Moesia inferior) zapewniały bezpieczeństwo leżącego nieopodal miasta Chersonez, który był rzymskim protektoratem. Trwające od 1997 roku badania archeologiczne prowadzone są przez misję polsko-ukraińską (Uniwersytet Warszawski i Rezerwat Archeologiczny „Chersonez Taurydzki”). Badaniami ze strony polskiej kieruje prof. dr hab. Tadeusz Sarnowski. W trakcie badań ujawniono liczne pozostałości rzymskiej obecności, w tym świątynię poświęconą Jowiszowi Dolicheńskiemu ("Juppiter Dolichenus") oraz fort rzymski dla ok. 500 żołnierzy.
W miejscowości znajdują się ruiny genueńskiej twierdzy Czembalo, która to stała się inspiracją dla Adama Mickiewicza do napisania XVII Sonetu krymskiego „Ruiny zamku w Bałakławie”.
W czasie wojny krymskiej, 25 października 1854 r. w pobliżu tej miejscowości miała miejsce bitwa, która przeszła do historii jako bitwa pod Bałakławą.
W czasach ZSRR wykuto w skałach zatoki w Bałakławie sztolnie, w których mieściły się jednostki 11 Dywizji Okrętów Podwodnych (JW 27201). Od 1959 r. Bałakława miała status garnizonu specjalnego przeznaczenia – w związku z dyslokacją w miejscowości składnicy broni nuklearnej Floty Czarnomorskiej (tzw. Obiekt 820, JW 90989). Kanał liczył 1,5 km długości, jego szerokość wahała się od 12-22 m, a głębokość 8-9 m. System kanałów mieścił 8 okrętów podwodnych i wydrążono go w skale o wysokości 126 m. Baza zaprojektowana została jako bunkier odporny na atak atomowy o sile 100 kiloton (dla porównania bomba zrzucona na Hiroszimę miała 10 kiloton). W skład stałego wyposażenia wchodziły rakiety (w tym także z głowicami atomowymi), a obsługa liczyła do 1500 osób. Arsenał wywieziono na przełomie 1990/91 roku. Obecnie obiekty byłej bazy wojskowej są udostępnione turystycznie.

</doc>
<doc id="685752" url="https://pl.wikipedia.org/wiki?curid=685752" title="Samuel Phillips Huntington">
Samuel Phillips Huntington



</doc>
<doc id="685755" url="https://pl.wikipedia.org/wiki?curid=685755" title="Daewoo Fino">
Daewoo Fino



</doc>
<doc id="685759" url="https://pl.wikipedia.org/wiki?curid=685759" title="Gunnar Nilsson (kierowca)">
Gunnar Nilsson (kierowca)

Gunnar Nilsson (ur. 20 listopada 1948 w Helsingborgu, zm. 20 października 1978 w Londynie) – szwedzki kierowca wyścigowy; w 1975 zdobył tytuł mistrza Formuły 3; w latach 1976 – 1977 w Formule 1.
Nilsson wystartował w 32 wyścigach Formuły 1. Nie zdarzyło się, by nie zakwalifikował się do wyścigu. Jeździł dla Lotusa, dla którego wygrał Grand Prix Belgii w 1977. Na sezon 1978 miał podpisany konntrakt z Arrows, jednak nigdy nie był już w stanie wystartować w wyścigu.
Zmarł na raka jąder zaledwie miesiąc po tym, jak zginął inny szwedzki kierowca – Ronnie Peterson. Jego matka po śmierci założyła fundację imienia swego syna, która walczy z rakiem.

</doc>
<doc id="685760" url="https://pl.wikipedia.org/wiki?curid=685760" title="Hrabstwo Washington (Utah)">
Hrabstwo Washington (Utah)

Hrabstwo Washington – hrabstwo w USA położone na południowo-zachodnim krańcu stanu Utah. W roku 2005 liczba mieszkańców wyniosła 90 354. Hrabstwo zostało w ten sposób nazwane na cześć pierwszego prezydenta Stanów Zjednoczonych. Stolicą jest St. George.
Geografia.
Całkowita powierzchnia wynosi 6285 km², z czego 8 km² (0,13%) stanowią obszary wodne. Wysokość n.p.m. 2350 – 10 194 stóp (716,28 – 3107,13 metrów). Przechodzi tędy fragment Starego Hiszpańskiego Szlaku, a na wschodzie znajduje się część Parku Narodowego Zion.

</doc>
<doc id="685762" url="https://pl.wikipedia.org/wiki?curid=685762" title="Goeppingen">
Goeppingen



</doc>
<doc id="685765" url="https://pl.wikipedia.org/wiki?curid=685765" title="Amberac">
Amberac



</doc>
<doc id="685766" url="https://pl.wikipedia.org/wiki?curid=685766" title="Amberieu-en-Bugey">
Amberieu-en-Bugey



</doc>
<doc id="685767" url="https://pl.wikipedia.org/wiki?curid=685767" title="Amberieux">
Amberieux



</doc>
<doc id="685768" url="https://pl.wikipedia.org/wiki?curid=685768" title="Amberieux-en-Dombes">
Amberieux-en-Dombes



</doc>
<doc id="685769" url="https://pl.wikipedia.org/wiki?curid=685769" title="Amelecourt">
Amelecourt



</doc>
<doc id="685770" url="https://pl.wikipedia.org/wiki?curid=685770" title="Amne">
Amne



</doc>
<doc id="685771" url="https://pl.wikipedia.org/wiki?curid=685771" title="Ampoigne">
Ampoigne



</doc>
<doc id="685772" url="https://pl.wikipedia.org/wiki?curid=685772" title="Amure">
Amure



</doc>
<doc id="685773" url="https://pl.wikipedia.org/wiki?curid=685773" title="Amecourt">
Amecourt



</doc>
<doc id="685774" url="https://pl.wikipedia.org/wiki?curid=685774" title="Amelie-les-Bains-Palalda">
Amelie-les-Bains-Palalda



</doc>
<doc id="685777" url="https://pl.wikipedia.org/wiki?curid=685777" title="HMS Aurora (1936)">
HMS Aurora (1936)

HMS Aurora – brytyjski krążownik lekki typu "Arethusa", w służbie Royal Navy w latach 1937-1948. Odznaczył się głównie w działaniach II wojny światowej na Morzu Śródziemnym i w obronie Malty. Okręt nosił numer taktyczny: 12. Po wojnie służył w marynarce Republiki Chińskiej pod nazwą Chongqing, następnie jako okręt szkolny w marynarce Chińskiej Republiki Ludowej pod różnymi nazwami do lat 60. Był to dziesiąty brytyjski okręt o tej nazwie, którą nosiły też okręty innych państw.
Budowa.
Krążownik lekki „Aurora”, noszący tradycyjne w marynarce brytyjskiej Royal Navy imię bogini Aurory z mitologii rzymskiej, był ostatnim, czwartym okrętem z serii niewielkich lekkich krążowników typu "Arethusa". Były one zaprojektowane jako relatywnie słabsze lekkie krążowniki, przewidywane głównie do walki z niszczycielami i wsparcia własnych niszczycieli. Okręt zamówiono 1 marca 1935 w ramach programu finansowego z 1934 roku. Budowę rozpoczęto w stoczni Portsmouth Dockyard w Portsmouth 23 lipca 1935, zwodowano go 20 sierpnia 1936, a wszedł do służby 9 listopada 1937. Matką chrzestną była żona admirała Johna „Jackie” Fischera. Koszt budowy wyniósł ok. 1.250.000 funtów.
„Aurora” była wyposażona jako okręt flagowy i różniła się od swoich okrętów bliźniaczych brakiem katapulty i wodnosamolotu, zastąpionych przez dodatkową nadbudówkę z pomieszczeniami sztabowymi (w 1940 zdemontowaną i zastąpioną przez działka przeciwlotnicze 40 mm).
Służba brytyjska.
Działania na Morzu Północnym i Atlantyku 1939–1941.
„Aurora” przed wojną służyła jako okręt flagowy niszczycieli brytyjskiej Floty Metropolii ("Home Fleet"), bazując w chwili wybuchu wojny w Scapa Flow. Po wybuchu wojny, okręt w składzie 18. Eskadry Krążowników, a od 10 listopada 1939 – 2. Eskadry, brał udział w działaniach na Morzu Północnym. Pierwszy rejs bojowy miał miejsce w dniach 6-10 września 1939, w składzie zespołu okrętów liniowych HMS „Rodney” i „Nelson” poszukującego bezskutecznie niemieckiej floty na Morzu Północnym. 22 września „Aurora” wyszła z krążownikami HMS „Southampton”, „Glasgow” i „Sheffield” oraz niszczycielami 7. Flotylli na ofensywny patrol w Kattegacie, przerwany po kolizji niszczycieli HMS „Javelin” i „Jersey”. 25 września po raz pierwszy była atakowana przez lotnictwo i odniosła powierzchowne uszkodzenia od bliskich wybuchów. Od 23 do 27 listopada 1939 uczestniczyła w bezowocnych poszukiwaniach między Szetlandami a Orkadami niemieckich pancerników „Scharnhorst” i „Gneisenau”, które zatopiły wcześniej krążownik pomocniczy HMS „Rawalpindi”.
Przed niemieckim atakiem na Norwegię, „Aurora” wyszła w morze 7 kwietnia z głównymi siłami floty, poszukując bezskutecznie niemieckich okrętów płynących w stronę Norwegii. 9 kwietnia 1940 „Aurora” uratowała 194 rozbitków z niszczyciela HMS „Gurkha”, walcząc z atakami lotnictwa. Między 12 a 14 kwietnia „Aurora” dowiozła do Norwegii dowódcę wojsk sojuszniczych w północnej Norwegii, adm. Williama Boyle’a (lorda Cork i Orrery), będąc wówczas jego okrętem flagowym. Następnie działała w rejonie Narwiku, wspierając operacje lądowe. Między innymi, 24 kwietnia 1940, wraz z pancernikiem HMS „Warspite”, krążownikami HMS „Effingham” i „Enterprise” i niszczycielem „Zulu”, ostrzeliwała niemieckie pozycje w Ofotfjordzie przed planowanym desantem w Narwiku, który jednak odwołano z uwagi na warunki atmosferyczne, uniemożliwiające skuteczne wsparcie (zespół był osłaniany przez 9 innych niszczycieli, m.in. polskie OORP „Grom” i „„Błyskawica”). 1 maja wspierała z kolei brytyjską piechotę w Ankenes z pancernikiem HMS „Resolution” i HMS „Effingham”, a 4 maja w Beisfiordzie z „Resolution” Tego dnia uratowała też 4 rozbitków zatopionego ORP „Grom”. 7 maja 1940 podczas nalotu niemieckiego, „Aurora” została uszkodzona trafieniem bomby 250 kg, która wyłączyła z akcji wieże dziobowe (w nalocie tym powierzchowne uszkodzenia odniosła też „Błyskawica”). Mimo to, 13 maja wspierała desant w rejonie Bjerkvik, przewożąc też francuskich żołnierzy na pokładzie, a 14 maja ostrzeliwała Narwik. 25 maja okręt został wycofany z Norwegii do remontu w Anglii, trwającego do 28 czerwca. Przy tym wzmocniono jej lekkie uzbrojenie przeciwlotnicze, instalując dwa poczwórne działka 40 mm "pom-pom".
„Aurora” następnie prowadziła służbę patrolową, głównie między Islandią a Wyspami Owczymi oraz konwojową. W kwietniu 1941 wyposażono ją w radary. Pod koniec maja 1941 wzięła udział w poszukiwaniach niemieckiego pancernika „Bismarck”, osłaniając lotniskowiec HMS „Victorious”. W ramach operacji przeciw niemieckim okrętom zaopatrzeniowym dla „wilczych stad” U-Bootów, 3 czerwca 1941 krążowniki HMS „Aurora” i „Kenya” odnalazły i zatopiły między Grenlandią a Labradorem niemiecki zbiornikowiec zaopatrzeniowy „Belchen” (6367 BRT).
W lecie 1941 krążowniki HMS „Aurora” i „Nigeria” oraz niszczyciele „Punjabi” i „Tartar” sformowały Zespół K, pod dowództwem kadm. Philipa Viana, do działań w Arktyce. W dniach 27 lipca – 6 sierpnia odbyły one pierwszy rajd na Spitsbergen, a od 19 sierpnia do początku września przeprowadziły operację ewakuacji i zniszczenia stacji meteorologicznej i kopalni na Spitsbergenie (operacja "Gauntlet"). 7 września „Aurora” i „Nigeria” przechwyciły u wybrzeża norweskiego mały konwój niemiecki, topiąc eskortujący go szkolny okręt artyleryjski „Bremse”, uzbrojony w 4 działa 127 mm, którego walka jednak umożliwiła dwóm transportowcom ukrycie się w fiordzie.
Działania na Morzu Śródziemnym 1941–1942 (Malta).
Następnie „Aurora”, pod dowództwem kmdra Williama Agnew, została okrętem flagowym nowego Zespołu K ("Force K"), w skład którego weszła bliźniacza „Penelope” i niszczyciele HMS „Lance” i „Lively”. 12 października zespół wyszedł ze Scapa Flow i przez Gibraltar dotarł 21 października na Maltę, dowożąc tam zaopatrzenie. Okręty Zespołu K następnie bazowały w Valletcie na Malcie, podejmując stamtąd aktywne działania przeciw niemieckiej i włoskiej komunikacji morskiej z wojskami w Afryce Północnej. Po dwóch bezowocnych próbach napotkania wrogich konwojów, po północy 9 listopada okręty Zespołu K przechwyciły włoski konwój „Beta” („Duisburg”), osłaniany bezpośrednio przez 6 niszczycieli, a w dalszej eskorcie przez 2 krążowniki ciężkie. „Aurora” wzięła udział w zatopieniu wszystkich 7 statków konwoju („Duisburg”, „San Marco”, „Maria”, „Sagitta”, „Rina Corrado”, „Conte di Misurata”, „Minatitlan”) oraz uszkodziła niszczyciele „Grecale”, „Euro” i „Maestrale” (HMS „Penelope” zatopiła niszczyciel „Fulmine”). Podczas kolejnej operacji Zespołu K przeciw konwojowi, 24 listopada 1941 „Aurora” nie wzięła udziału w walce, która zakończyła się przed jej nadpłynięciem.
1 grudnia 1941 w nocy „Aurora” odegrała główną rolę w akcji Zespołu K zakończonej zatopieniem włoskiego statku „Adriatico”, a następnie w dzień wzięła udział w zatopieniu włoskiego niszczyciela „Alvise da Mosto” i eskortowanego przez niego uszkodzonego tankowca „Iridio Mantovani” (10.540 BRT) 75 mil na północ od Trypolisu.
17 grudnia Zespół K wyszedł na spotkanie transportowca „Breckonshire” idącego z Aleksandrii, który doprowadził na Maltę, przy czym istniała groźba starcia z głównymi siłami włoskimi, do czego jednak nie doszło z obawy Włochów przed nocnym starciem. 18 grudnia Zespół K wyszedł z krążownikiem HMS „Neptune” w celu przechwycenia włoskiego konwoju. 19 grudnia o 1.06 w nocy HMS „Neptune”, a o 1.08 „Aurora”, weszły na miny, postawione w czerwcu przez Włochów, ok. 20 mil morskich od Trypolisu. Uszkodzona „Aurora” zdołała powrócić na Maltę w eskorcie niszczycieli, podczas gdy „Neptune” wszedł na trzy dalsze miny i zatonął. Na minę wpadł także niszczyciel „Kandahar”. Po niezbędnych naprawach na Malcie, „Aurora” została 29 marca 1942 wysłana na remont do Liverpoolu w Anglii, trwający od 6 kwietnia do 30 czerwca 1942.
Działania na Morzu Śródziemnym 1942-1946.
W październiku 1942 „Aurora” powróciła na Morze Śródziemne, tym razem wchodząc w skład 12. eskadry krążowników Zespołu H w Gibraltarze. W dniach 28-30 października osłaniała lotniskowiec HMS „Furious” w ostatniej z operacji dowozu myśliwców na Maltę (operacja "Train"). W ramach operacji "Torch" – desantu w koloniach francuskich w Północnej Afryce podległych rządowi w Vichy, 8 listopada 1942 „Aurora” weszła w skład sił osłaniających desant w Oranie. Wobec niepowodzenia szybkiego opanowania portu i oporu Francuzów, „Aurora” ostrzeliwała cele lądowe i zniszczyła podejmujące walkę francuskie niszczyciele „Tramontane” i „Tornade”, które następnie wyrzuciły się na brzeg oraz lekko uszkodziła niszczyciel „Typhon”. „Tornade” odpalił salwę torped, lecz niecelnie. Według niektórych źródeł, krążownik sam został lekko uszkodzony przez ogień baterii nadbrzeżnych. Podczas kolejnej próby przeciwakcji francuskiej 9 listopada, „Aurora” wraz z innymi okrętami ciężko uszkodziła wielki niszczyciel „Epervier” (wyrzucony na brzeg) oraz zmusiła do powrotu do portu „Typhon” (samozatopiony następnie w porcie, zdobytym 10 listopada).
Pod koniec 1942, „Aurora” weszła w skład 12. Eskadry Krążowników nowo sformowanego Zespołu Q, bazującego w porcie Bon w Algierii. Podczas pierwszej akcji zespołu 2 grudnia 1942 po północy „Aurora”, krążowniki przeciwlotnicze HMS „Sirius” i „Argonaut” i 2 niszczyciele przechwyciły włoski konwój koło przylądka Bon. Podczas nocnej bitwy koło Ławicy Skerki „Aurora” zatopiła włoski niszczyciel „Folgore”. Ponadto, poważnie uszkodzono niszczyciel „Nicoloso da Recco” i uszkodzono torpedowiec „Procione”. Po rozproszeniu eskorty, brytyjskie okręty zatopiły wszystkie 4 statki konwoju („Aventino” 3794 BRT, „Puccini” 2422 BRT, „Aspromonte” 976 BRT i KT 1850 BRT), tracąc jednak niszczyciel HMS „Quentin” następnego dnia na skutek ataków lotnictwa.
„Aurora” brała następnie udział w osłonie desantu na Pantellerii (operacji "Corkscrew") – 8 czerwca 1943 wraz z innymi okrętami ostrzeliwała włoskie pozycje na wyspie, a podczas desantu 11 czerwca, na jej pokładzie znajdował się głównodowodzący wojskami na zachodnim obszarze działań, gen. Dwight Eisenhower. 12 czerwca ostrzeliwała z 3 krążownikami i 6 niszczycielami pozycje na wyspie Lampedusa. 20 czerwca okręt odwiedził król Jerzy VI, przybywający na Maltę. Następnie, „Aurora” wchodziła w skład sił osłony operacji "Husky" – desantu na Sycylię 10 lipca 1943, po czym w lipcu i sierpniu wspomagała walczące wojska lądowe ostrzeliwując cele nabrzeżne we Włoszech, często razem z bliźniaczym krążownikiem HMS „Penelope”, wchodzącym od stycznia w skład Zespołu Q. Po wystąpieniu Włoch z wojny, 9 września 12. Eskadra Krążowników (HMS „Penelope”, „Aurora” i 4 inne jednostki) wysadziła desant 1. Dywizji Spadochronowej w Tarencie (operacja "Slapstick"). Od 14 września „Aurora” wspierała wojska walczące pod Salerno. Następnie razem z 12. eskadrą brała udział w niepomyślnej dla aliantów kampanii na wyspach Morza Egejskiego (10 października komandora Agnew na stanowisku dowódcy zmienił kmdr Geoffrey Barnard). 20 października z greckim niszczycielem ostrzeliwała cele na Rodos. 30 października „Aurora” została zbombardowana przez bombowce nurkujące Junkers Ju 87, otrzymując trafienie bombą 500 kg za drugim kominem, która zniszczyła jej artylerię przeciwlotniczą. Zginęło przy tym 46 członków załogi. Krążownik był następnie remontowany w Aleksandrii i Tarencie.
W kwietniu 1944 okręt powrócił do służby, patrolując i osłaniając konwoje na Morzu Śródziemnym. Wchodził w skład zespołu wsparcia desantu alianckiego w południowej Francji 15 sierpnia 1944. Następnie od września 1944 działał ponownie wśród zajętych przez Niemców wysp Morza Egejskiego. 5 października 1944 razem z niszczycielem HMS „Catterick” wysadził i wspierał desant na wyspie Levita (gr.: Λέβιθα). W połowie października wspierał operację wysadzenia desantu w Atenach. W dniach 25-26 października „Aurora” z niszczycielami ostrzeliwała Milos, a 4 grudnia Rodos. Od początku 1945 do marca 1946 okręt w składzie 15. eskadry krążowników służył na wodach Grecji, w ramach operacji, w czasie której armia brytyjska walczyła z lewicowymi, republikańskimi partyzantami z ELAS. Między lipcem a październikiem 1945 był remontowany na Malcie. 17 kwietnia 1946 okręt został wycofany ze służby w Portsmouth.
Podczas służby okręt otrzymał 9 wyróżnień bojowych (battle honours): za Norwegię 1940, operację przeciw Bismarckowi 1941, konwoje maltańskie 1941, Morze Śródziemne 1941-1943, Afrykę Północną 1942-1943, Sycylię 1943, Salerno 1943, Morze Egejskie 1943-1944 i Południową Francję 1944.
Dowódcy:
Służba chińska.
W 1948 „Aurora” została sprzedana marynarce Republiki Chińskiej. Przekazanie okrętu miało miejsce 19 maja 1948 w Portsmouth, lecz chiński dowódca Deng Zhaoxiang i załoga objęli go dopiero 10 czerwca na Malcie, w drodze okrętu do Chin. Okręt otrzymał nazwę „Chongqing” (inne spotykane warianty nazwy to ”Chung King”, „Chun Tsin”, „Chungking”, „Tchoung King”, „Tchunking”). Brak jest dokładnych informacji o jego dalszej służbie, lecz uczestniczył w walkach rządowych sił kuomintangu z armią komunistyczną, jako największa jednostka floty chińskiej. Między innymi jesienią 1948 ostrzeliwał pozycje 4. kolumny 2. Armii Narodowo-Wyzwoleńczej Armii Chińskiej (późniejszego 41. Korpusu), powodując spore straty w ludziach. 2 marca 1949 krążownik jednak wyszedł z Szanghaju, po czym jego załoga zdała okręt siłom komunistycznym w Weihai (inne dane: 25 lutego). Istnieją różne wersje dotyczące przebiegu buntu, według jednej inicjatorem był sam dowódca, który później w 1955 stał się wiceadmirałem floty Chin ludowych.
Już 19 marca 1949 okręt został na rozkaz Czang Kaj-szeka zbombardowany w porcie Dagu w Zatoce Liaotuńskiej przez kuomintangowskie ciężkie bombowce B-24, po czym przewrócił się i zatonął na głębokości 11 m (istnieje też mniej wiarygodna propagandowa wersja, że okręt zatopili w porcie komuniści, żeby go uratować od zniszczeń). Okręt został później w 1951 podniesiony przy udziale radzieckich specjalistów z EPRON. Następnie w marynarce ChRL otrzymał nazwę „Huanghe” (inny wariant: „Hsuang Ho”), zmienioną jeszcze w 1951 na „Beijing” (”Pei Ching”), a w 1958 na „Guangzhou” (”Kuang Chou”). Mimo to zrezygnowano z remontu jako nieopłacalnego, także z powodu nietypowych mechanizmów w porównaniu z okrętami pochodzenia radzieckiego. Część mechanizmów zdemontowano i użyto do celów przemysłowych, zaś część wyposażenia przejęli Rosjanie. Od 1955 okręt służył jako stacjonarny hulk szkolny w Szanghaju, prawdopodobnie złomowany w 1966.
Modernizacje.
"Opis okrętu i szczegółowe dane – zobacz krążowniki lekkie typu Arethusa (1932)"
Dane techniczne.
Uzbrojenie i wyposażenie:
Opancerzenie:

</doc>
<doc id="685778" url="https://pl.wikipedia.org/wiki?curid=685778" title="Ancourteville-sur-Hericourt">
Ancourteville-sur-Hericourt



</doc>
<doc id="685779" url="https://pl.wikipedia.org/wiki?curid=685779" title="Ancretieville-Saint-Victor">
Ancretieville-Saint-Victor



</doc>
<doc id="685780" url="https://pl.wikipedia.org/wiki?curid=685780" title="Ancone">
Ancone



</doc>
<doc id="685782" url="https://pl.wikipedia.org/wiki?curid=685782" title="Andigne">
Andigne



</doc>
<doc id="685783" url="https://pl.wikipedia.org/wiki?curid=685783" title="Andouille-Neuville">
Andouille-Neuville



</doc>
<doc id="685784" url="https://pl.wikipedia.org/wiki?curid=685784" title="Andreze">
Andreze



</doc>
<doc id="685785" url="https://pl.wikipedia.org/wiki?curid=685785" title="Andresy">
Andresy



</doc>
<doc id="685786" url="https://pl.wikipedia.org/wiki?curid=685786" title="Yalung Kang">
Yalung Kang

Yalung Kang (8505 m n.p.m.) jest drugim pod względem wysokości szczytem w masywie górskim Kanczendzonga, po głównym szczycie. Znany jest także jako zachodni szczyt. Pierwszy raz został zdobyty 14 maja 1973 roku przez Japończyków Yutaka Ageta i Takao Matsuda

</doc>
<doc id="685787" url="https://pl.wikipedia.org/wiki?curid=685787" title="Domachów">
Domachów

Domachów (do 1945 r. niem. "Wilhelmsthal") – część wsi Walim położona w Polsce, w województwie dolnośląskim, w powiecie wałbrzyskim, w gminie Walim.
Położenie.
Domachów leży w Górach Sowich, na obrzeżu Parku Krajobrazowego Gór Sowich, w północnej części Walimia, u podnóża zachodniego stoku szczytu Brzeżnik, na wysokości około 570–590 m n.p.m. Osada jest położona przy lokalnej szosie łączącej Walimi z Lubachowem.
Podział administracyjny.
W latach 1975–1998 miejscowość należała administracyjnie do województwa wałbrzyskiego. Administracyjnie miejscowość jest wliczana w powierzchnię Walimia.
Historia.
Domachów powstał w drugiej połowie XVIII wieku jako kolonia Walimia, leżącego w dobrach von Zedlitza. W tym czasie miejscowość miała charakter rolno-przemysłowy, jej mieszkańcy zajmowali się głównie tkactwem chałupniczym. W 1840 roku było tu zaledwie sześć domów, w 1861 roku ich liczba wzrosła do dziewięciu. Po 1945 roku charakter miejscowości nie zmienił się, w latach 70. XX wieku wybudowano tu największe w Walimiu osiedle mieszkaniowe.

</doc>
<doc id="685790" url="https://pl.wikipedia.org/wiki?curid=685790" title="Sigyn">
Sigyn

Sigyn – w mitologii nordyckiej była żoną boga kłamstw, ognia i śmierci, Lokiego. Urodziła mu dwóch synów o imionach Narvi (Narfe) i Váli. Wedle niektórych źródeł jej imię oznacza "Dawczyni Zwycięstw".
Odkąd Loki został przykuty do skały za zamordowanie Baldura, Sigyn chroni go przed jadem węża, który kapie na twarz nieszczęśnika. Ukochana trzyma misę nad jego głową. Gdy misa się napełnia, a Sigyn wylewa jej zawartość, kropla jadu kapie na twarz jej męża. Wierzono, że gdy owa kropla jadu pada na Lokiego, powoduje drgawki, które miały być powodem trzęsień ziemi. Nigdy nie zawiodła swojego męża i trwa przy nim do samego Ragnaroku.

</doc>
<doc id="685791" url="https://pl.wikipedia.org/wiki?curid=685791" title="Radosław Majewski">
Radosław Majewski

Radosław Majewski (ur. 15 grudnia 1986 w Pruszkowie) – polski piłkarz występujący na pozycji pomocnika w polskim klubie Wieczysta Kraków.
Kariera klubowa.
Początki kariery.
Majewski rozpoczął swoją karierę w Zniczu Pruszków, z którego na początku 2007 roku przeszedł do Dyskobolii Grodzisk Wielkopolski. Z drużyną tą zdobył Puchar Polski oraz dwukrotnie sięgnął po Puchar Ekstraklasy. Latem 2008 roku po fuzji Dyskobolii oraz Polonii Warszawa został zawodnikiem tego drugiego klubu. W warszawskim zespole nie spełnił pokładanych w nim nadziei, wobec czego zdecydowano się go wypożyczyć, by odbudował swoją formę.
Nottingham Forest.
23 lipca 2009 roku Majewski został na rok wypożyczony do Nottingham Forest, które zapłaciło Polonii 130 tysięcy funtów. Angielski klub zagwarantował sobie także możliwość wykupienia piłkarza za ok. milion funtów. Pierwszego gola w nowych barwach zdobył 25 sierpnia w wygranym 2:1 spotkaniu Pucharu Ligi Angielskiej z Middlesbrough. Cztery dni później podczas wygranego 3:2 meczu z Derby County zdobył swoją pierwszą bramkę w lidze. W pierwszej minucie spotkania strzałem z ok. 28 metrów pokonał bramkarza rywali.
5 maja 2010 roku Nottingham potwierdziło, że Majewski zostanie w klubie na stałe. W sezonie 2010/11 rozegrał jednak tylko 28 spotkań, gdyż Lewis McGugan wygrał z nim rywalizację o grę w pierwszym składzie. Mimo to Majewski zdołał zdobyć dwie bramki w meczach przeciwko Swansea City oraz Coventry City. Kolejne rozgrywki zakończył z dorobkiem sześciu ligowych goli. Strzelanie rozpoczął w przegranym 2:3 spotkaniu z Southampton, zaś drugą bramkę zdobył podczas wygranego 2:1 meczu z Blackpool. Gol ten dał wygraną jego zespołowi, zaś samemu Majewskiemu zapewnił miejsce w jedenastce kolejki Sky Sports. 31 marca 2012 roku zdobył hat-tricka w wygranym 3:0 meczu ligowym z Crystal Palace. Dzięki temu występowi ponownie wybrany został do najlepszej jedenastki kolejki.
Kariera reprezentacyjna.
Majewski grał w młodzieżowych reprezentacjach Polski do lat 21 oraz do lat 23. 15 grudnia 2007 roku zadebiutował w seniorskiej kadrze podczas wygranego 1:0 meczu towarzyskiego z Bośnią i Hercegowiną. 21 sierpnia 2008 został wraz z Dariuszem Dudką i Arturem Borucem zawieszony na czas nieokreślony w prawach reprezentanta Polski za spożywanie alkoholu po zakończeniu spotkania reprezentacji z Ukrainą. Do zespołu narodowego powrócił w listopadzie 2009 roku.

</doc>
<doc id="685792" url="https://pl.wikipedia.org/wiki?curid=685792" title="Kugar">
Kugar

Kugar – narzędzie KDE do generowania biznesowych raportów jakości, które mogą być wyświetlane lub drukowane. Zawiera samodzielną przeglądarkę raportów jak również przeglądarkę z KPart. Ta druga oznacza, że każda aplikacja KDE może zawierać możliwość wyświetlania raportów oraz że raporty mogą być wyświetlane w przeglądarce Konqueror.
Kugar poprzez scalenie wygenerowanych przez program danych za pomocą szablonu tworzy finalny raport. Zarówno dane jak i szablon mają określoną specyfikację za pomocą XML. Takie podejście powoduje, że sama aplikacja musi tylko wygenerować dane. Do szablonu można się odwołać poprzez URL, co pozwala w biznesie na stworzenie zarządzanej centralnie biblioteki szablonów.
Do możliwości Kugara należą:

</doc>
<doc id="685795" url="https://pl.wikipedia.org/wiki?curid=685795" title="Edward Roye">
Edward Roye

Edward James Roye (ur. 3 lutego 1815 w Newark w stanie Ohio, zm. 12 lutego 1872 w Monrovii) – prezydent Liberii od 3 stycznia 1870 do 26 października 1871. Pochodził z bogatej rodziny amerykańskiej, studiował w Uniwersytecie Ohio. Należał do Prawdziwej Partii Wigów.

</doc>
<doc id="685799" url="https://pl.wikipedia.org/wiki?curid=685799" title="Robert Stewart (wicehrabia Castlereagh)">
Robert Stewart (wicehrabia Castlereagh)

Robert Stewart, 2. markiz Londonderry KG, GCH (ur. 18 czerwca 1769 w Dublinie, zm. 12 sierpnia 1822 w Loring Hall w Kencie) – brytyjski arystokrata i polityk, minister spraw zagranicznych Wielkiej Brytanii w latach 1812-1822. Uczestnik kongresu wiedeńskiego. Od 1796 nosił tytuł wicehrabiego Castlereagh i pod tym mianem przeszedł do historii.
Życiorys.
Początki kariery.
Urodził się jako najstarszy syn Roberta Stewarta, 1. markiza Londonderry, i lady Sarah Seymour, córki 1. markiza Hertford. Wykształcenie odebrał w Szkole Królewskiej w Armagh, później przez rok uczęszczał do St John’s College na Uniwersytecie Cambridge. Władał biegle francuskim i łaciną. W 1790 został wybrany do irlandzkiego parlamentu z okręgu County Down. Należał wtedy do partii wigów i wspierał postulaty reformy wyborczej i równouprawnienia katolików. Nie brał jednak aktywnego udziału w pracach parlamentarnych, gdyż odbywał w tym czasie służbę wojskową. W 1794 został wybrany do brytyjskiej Izby Gmin z okręgu Tregony. Rok później opuścił wigów i przyłączył się do torysów. Pozostał jednak wierny programowi reform i równouprawnienia. W latach 1796–1797 reprezentował w Izbie Gmin okręg wyborczy Orford.
9 czerwca 1794 w Londynie poślubił słynną z urody lady Amelię Anne Hobart (ur. 20 lutego 1772, zm. 12 lutego 1829), córkę Johna Hobarta, 2. hrabiego Buckinghamshire i Caroline Conolly, córki Williama Conolly’ego. Robert i Amelia tworzyli zgodną i kochającą się parę, ale nie doczekali się razem potomstwa.
W 1797 został Głównym Sekretarzem Irlandii. Rok później odegrał znaczącą rolę w stłumieniu powstania w Irlandii, dzięki jego pomysłowi amnestii dla sympatyków ruchu z warstw niższych, a skupieniu się na przywódcach powstania. W następnych latach przekonywał irlandzkich i brytyjskich parlamentarzystów do podpisania aktu unii włączającego Irlandię do Korony brytyjskiej. Jego działania zostały uwieńczone sukcesem w 1801, kiedy to obydwa Parlamenty przyjęły Akt Unii, tworząc Zjednoczone Królestwo Wielkiej Brytanii i Irlandii ("United Kingdom of Great Britain and Ireland"). Lord Castlereagh powrócił do parlamentu w 1801 jako reprezentant okręgu Down. Okręg ten reprezentował do 1805.
Działania lorda Castlereagha spotykały się z nieufnością czołowych brytyjskich polityków i samego króla Jerzego III, gdyż Stewart, w zamian za poparcie projektu unii, obiecał irlandzkim katolikom uzyskanie praw wyborczych. Kiedy ten fakt wyszedł na jaw, król Jerzy, chcąc zablokować ten pomysł, powołał na stanowisko premiera Henry’ego Addingtona, przeciwnika równouprawnienia katolików. Addington zastąpił Williama Pitta Młodszego, który wspierał emancypacyjne dążenia Castlereagha. Ten ostatni, w ramach protestu, zrezygnował ze stanowiska Głównego Sekretarza Irlandii.
Działalność w dyplomacji.
Kiedy spory o równouprawnienie katolików przycichły, Castlereagh wrócił do gabinetu, obejmując stanowisko przewodniczącego Rady Kontroli. Kiedy w 1804 na stanowisko premiera powrócił Pitt Młodszy, Castlereagh został mianowany ministrem wojny i kolonii. W styczniu 1806 uzyskał mandat z okręgu Boroughbridge, ale jeszcze w tym samym roku zmienił okręg na Plympton Erle. Po śmierci Pitta (1806) na rok wycofał się z polityki, po czym ponownie objął stanowisko ministra wojny i kolonii w gabinecie księcia Portland. Na tym stanowisku utrzymał się do 1809, kiedy to po fiasku ekspedycji lorda Chathama do Belgii i sporach z ministrem spraw zagranicznych, George’em Canningiem (z którym stoczył nawet pojedynek na pistolety), został zmuszony do rezygnacji.
W 1812 uzyskał mandat z okręgu Clitheroe, ale zdecydował się ponownie reprezentować okręg Down. W tym samym roku powrócił do rządu na stanowisko ministra spraw zagranicznych. Został także przewodniczącym Izby Gmin. Z ramienia Wielkiej Brytanii uczestniczył w podpisywaniu traktatu paryskiego w 1814 oraz brał udział w obradach kongresu wiedeńskiego, będąc jednym z współtwórców systemu kongresowego. System ten załamał się już po 10 latach, wskutek różnic między Zjednoczonym Królestwem, Austrią i Rosją, a także przez niewielkie poparcie dla tej idei w samej Wielkiej Brytanii.
Lord Castlereagh nie był dobrym mówcą, a jego polityka zagraniczna była niezrozumiała dla ówczesnego Anglika. Wbrew brytyjskiej tradycji politycznej, Castlereagh dążył do wzrostu zaangażowania Wielkiej Brytanii w sprawy kontynentu. Był jednak ceniony jako człowiek uczciwy i konsekwentny. Jego polityka wspierania konserwatyzmu na kontynencie nie jednała mu jednak sympatii na Wyspach, gdzie był bardzo niepopularny. Przyczyniała się do tego również jego działalność jako przewodniczącego Izby Gmin, gdzie bronił niepopularnej i represyjnej polityki ministra spraw wewnętrznych lorda Sidmoutha, zwłaszcza po maskarze Peterloo. Castlereagh bronił (razem z Sidmouthem i premierem, lordem Liverpoolem) ustaw zabraniających radykalnych wieców. Bronił też rządowego pomysłu zwiększania ceł i podatków. Powodowało to, że lord Castlereagh był wygwizdywany ilekroć pokazywał się na ulicy.
Śmierć.
W 1821 zmarł ojciec Castlereagha. Lord odziedziczył tytuł 2. markiza Londonderry. Ponieważ tytuł ten był kreowany w parostwie Irlandii, nowy markiz nie miał prawa do zasiadania w brytyjskiej Izbie Lordów. Pozostał więc w Izbie Gmin, reprezentując od 1821 okręg wyborczy Orford.
W tym czasie zaczął zdradzać objawy paranoi. 8 sierpnia 1822 roku na audiencji u Jerzego IV powiedział królowi, że padł ofiarą szantażu. "Jestem oskarżony o takie same przestępstwo jak biskup Clogher" – powiedział (biskup Clogher, Percy Jocelyn, został przyłapany z opuszczonymi spodniami na tyłach domu publicznego w towarzystwie młodego oficera). Król podobno polecił Londonderry’emu wizytę u lekarza. Markiz wrócił później do swojej wiejskiej rezydencji w Kencie, gdzie 12 sierpnia poderżnął sobie gardło brzytwą do golenia.
Były kontrowersje, czy lorda Londonderry można jako samobójcę pochować na poświęconej ziemi. Radykalni konserwatyści domagali się, zgodnie ze starym prawem, pochowania lorda na skrzyżowaniu dróg. Ostatecznie jednak 20 sierpnia odbył się pogrzeb Londonderry’ego. Jego zwłoki spoczęły w opactwie westminsterskim, niedaleko Williama Pitta Młodszego. W 1850, brat i następca Roberta Stewarta, Charles Vane, 3. markiz Londonderry, postawił pomnik swojemu przyrodniemu bratu.
Robert Stewart był kawalerem Orderu Podwiązki, kawalerem Krzyża Wielkiego Orderu Gwelfów oraz członkiem Tajnej Rady.

</doc>
<doc id="685801" url="https://pl.wikipedia.org/wiki?curid=685801" title="Robert Stewart, 2. markiz Londonderry">
Robert Stewart, 2. markiz Londonderry



</doc>
<doc id="685807" url="https://pl.wikipedia.org/wiki?curid=685807" title="Trzęsienie ziemi w San Francisco (1906)">
Trzęsienie ziemi w San Francisco (1906)

Trzęsienie ziemi w San Francisco w 1906 roku – główne trzęsienie ziemi, które uderzyło San Francisco i wybrzeże północnej Kalifornii o godzinie 5:12 nad ranem 18 kwietnia 1906 roku. Główny wstrząs epicentrum wystąpił niedaleko brzegu ok. 3 km od miasta. Obszar epicentralny miał kształt wąskiego pasa biegnącego wzdłuż uskoku San Andreas na północ, jak i na południe, o całkowitej długości 296 mil (477 km). Obszar, na którym wstrząsy były tak silne, że zawaleniu uległy wszystkie kominy, liczył 110 km szerokości. Trzęsienie trwało 65 sekund (według zapisów sejsmografów z Berkeley, niedaleko obszaru epicentralnego), zaś w samym San Francisco zniszczenia zostały dokonane w czasie 40 sekund.
Wstrząsy miały charakter pulsacyjny. Trzęsienie było odczuwalne od Oregonu do Los Angeles (a więc na długości 1170 km wzdłuż wybrzeży Pacyfiku), a także w głąb kraju do miejscowości Winnemucca w centralnej Nevadzie. Tak zwane wstrząsy wtórne występowały w tym rejonie jeszcze przez półtora roku. Klęska i spowodowane nią pożary zostały zapamiętane jako jedna z najgorszych naturalnych katastrof w historii Stanów Zjednoczonych.
W tym czasie odnotowano tylko 567 wypadków śmiertelnych; liczba została podana przez rząd w obawie o nagły wzrost cen usług budowlanych i związanym z tym kosztem odbudowy miasta. Także w Chinatown zignorowano setki ofiar przypisując to rasizmowi panującemu w tamtych czasach. Dziś ta liczba została skorygowana i oszacowana na przynajmniej 3 tys. Większość przypadków śmiertelnych występowało w San Francisco, ale 189 zostało zgłoszonych w okolicach zatoki. Pozostałe miejsca na terenie zatoki takich jak Santa Rosa, San Jose i Uniwersytet Stanford także ucierpiały w katastrofie.
Liczba osób, które pozostały bez dachu nad głową, figurowała w granicach od 225 tys. do 300 tys. z całkowitej liczby populacji, która wynosiła 410 tys.; połowa uchodźców uciekła przez zatokę do Oakland i Berkeley. Gazety w tamtym czasie określiły park Golden Gate, Presidio, Panhandle i plaże między Ingleside a North Beach jako miejsca zapełnione namiotami zastępującymi ludziom domy. Dwa lata później, w 1908 roku, wiele z nich było w dalszym ciągu jedynym miejscem zamieszkania dla uchodźców.
Trzęsienie ziemi i pożary mogłyby pozostawić długookresowy i znaczący odcisk na postępie w rozwoju Kalifornii. W czasie katastrofy San Francisco było dziewiątym co do wielkości miastem w Stanach Zjednoczonych i największym na zachodnim wybrzeżu z populacją sięgającą blisko 410 tys. Przez 60 lat miasto zdołało jednak zostać centrum finansowym, handlowym i kulturalnym zachodu: operowało najbardziej wpływowym portem na zachodnim wybrzeżu i było „bramą do Pacyfiku”.
29 lipca 2015 w wieku 113 lat i 309 dni zmarła Ruth Newman, uważana była za najstarszą ocalałą z katastrofalnego trzęsienia ziemi w San Francisco w 1906 roku natomiast 11 stycznia 2016 zmarł William A. Del Monte będący w momencie poprzedzającym śmierć ostatnim żyjącym ocalałym z trzęsienia.

</doc>
<doc id="685818" url="https://pl.wikipedia.org/wiki?curid=685818" title="Daniel Edward Howard">
Daniel Edward Howard

Daniel Edward Howard (ur. 4 sierpnia 1861 w Buchanan, zm. 9 lipca 1935 w Monrovii) – prezydent Liberii od 1 stycznia 1912 do 5 stycznia 1920. Należał do Prawdziwej Partii Wigów.

</doc>
<doc id="685819" url="https://pl.wikipedia.org/wiki?curid=685819" title="Mancini (piłkarz)">
Mancini (piłkarz)

Mancini, właśc. Alessandro Faiolhe Amantino (ur. 1 sierpnia 1980 w Belo Horizonte) – brazylijski piłkarz grający na pozycji lewoskrzydłowego.
Kariera klubowa.
Brazylia.
Mancini urodził się w jednej z dzielnic Belo Horizonte. Jak większość brazylijskich chłopców kopał piłkę na ulicach, aż w końcu trafił do szkółki jednego z najbardziej znanych klubów w mieście Atlético Mineiro. Do pierwszej drużyny został włączony w 1998, ale nie zagrał wówczas żadnego meczu. Rok później mając 19 lat zadebiutował w pierwszej drużynie i w tamtym sezonie zdołał nawet zdobyć premierowego gola w brazylijskiej Série A. Drużynie Atlético Mineiro szło w sezonie całkiem nieźle i najpierw zajęła 7. miejsce w sezonie zasadniczym, a w fazie play-off doszła aż do finału, w którym uległa Corinthiansowi i została wicemistrzem Brazylii. W 2000 roku Mancini z Atlético Mineiro nie odniósł już większych sukcesów. Rok 2001 Mancini rozpoczął jako gracz klubu Portuguesa z São Paulo. Tam wreszcie wywalczył miejsce w podstawowym składzie i rozegrał 35 meczów w sezonie. Zespół ten jednak był typowym średniakiem w lidze i zajął 9. miejsce w rozgrywkach stanu São Paulo. Grał na tyle dobrze, że trafił do São Caetano, drużyny która robiła furorę w lidze i pierwszą część sezonu zakończyła na 1. miejscu w Série A. W tej drużynie rozegrał 10 spotkań, w tym dwa w finale play-off o mistrzostwo Brazylii, São Caetano ostatecznie zostało wicemistrzem kraju. Na rok 2002 Mancini powrócił do swojego pierwszego klubu Atlético Mineiro. Dość niespodziewanie ujawnił tutaj swój strzelecki talent i zdobył aż 15 bramek w sezonie, a w meczu z Paraná Clube ustrzelił hat-tricka. Jednak zespół z Belo Horizonte odpadł już w 1. rundzie play-off przegrywając dwukrotnie z Corinthians 2:6 i 1:2.
Włochy.
We wrześniu 2002 roku po skończeniu sezonu w Brazylii, Mancini zdecydował się spróbować swoich sił w Europie. Na zasadzie wolnego transferu trafił do grającej wówczas w Serie B Venezii, jednak wydawało się, że po słabym sezonie (zagrał tylko 13 meczów) nie zrobi kariery we Włoszech. Latem 2003 wpadł jednak w oko trenerowi Romy Fabio Capello i ten za darmo ściągnął Brazylijczyka do Rzymu. Mancini od razu wywalczył sobie miejsce w składzie Romy na lewej obronie. W Serie A Mancini zadebiutował 31 sierpnia w wygranym 2:1 wyjazdowym meczu pierwszej kolejki ligowej z Udinese Calcio. Jak się z czasem okazało sprowadzenie tego zawodnika do rzymskiego klubu było strzałem w dziesiątkę. Swoją pierwszą bramkę uzyskał w 9. kolejce, 9 listopada w wygranych 2:0 derbach z S.S. Lazio. Jeden z najlepszych meczów w tamtym sezonie rozegrał przeciwko Interowi Mediolan, gdy dwukrotnie pokonał Francesca Tolda (zdobył bramki na 2:0 i 4:1). Ostatecznie dzięki dobrej grze całego zespołu Roma została wicemistrzem Włoch. Mancini był skuteczny również w Pucharze UEFA, gdy zdobył 2 gole w dwumeczu z Vardarem Skopje. Jednak w pucharze Romie poszło nie najlepiej i odpadła w 1/8 finału z Villarrealem. Sezon 2004/2005 po odejściu trenera Capella był dla drużyny „giallo-rossich” dużo gorszy niż poprzedni. W Serie A Mancini zdobył 4 bramki w 34 meczach, ale Roma skończyła sezon dopiero na 8. miejscu. Występ w Lidze Mistrzów także był dla rzymskiego klubu katastrofą. Nie wygrali oni żadnego meczu i zremisowali tylko jeden u siebie z Bayerem 04 Leverkusen ratując remis w 90. minucie po golu Vincenza Montelli. Zajęli ostatnie miejsce w grupie nie kwalifikując się nawet do Pucharu UEFA. Jedynym pocieszeniem był awans do finału Pucharu Włoch, w którym jednak ulegli dwukrotnie Interowi, ale dzięki temu mogli zagrać w następnym sezonie w Pucharze UEFA. Sezon 2005/2006 Roma rozpoczęła z Luciano Spallettim na ławce trenerskiej. Trener ten po słabej pierwszej części sezonu postanowił zmienić taktykę na bardziej ofensywną i ustawił m.in. na pozycji lewoskrzydłowego właśnie Manciniego. Wtedy to Roma ustanowiła rekordowe 11 kolejnych zwycięstw w lidze i duży w tym udział miał Mancini, który pod nieobecność Francesca Tottiego stawał się najlepszym strzelcem zespołu i strzelał bramki jak na zawołanie. W meczach z Udinese, Parmą, Lecce i US Palermo zdobywał po w bramki, a w całym sezonie uzbierał ich aż 12. Roma, pomimo iż zajęła dopiero 5. miejsce, to po ukaraniu degradacją Juventusu oraz minusowymi punktami Lazio i Fiorentinę, została wicemistrzem kraju. Dotarła także do finału krajowego pucharu, ale tam po raz kolejny uległa Interowi.
11 lipca 2008 Mancini oficjalnie został graczem Interu Mediolan. Kwota transferu opiewała na około 15 milionów euro. Przez 18 miesięcy zagrał w zaledwie 26 spotkaniach ligowych i nie zdobył żadnego gola.
1 lutego 2010 Brazylijczyk został wypożyczony na pół roku do lokalnego rywala Interu – Milanu. Ponadto Milan zastrzegł sobie prawo pierwokupu zawodnika po zakończeniu okresu wypożyczenia. W nowym klubie Mancini zadebiutował 7 lutego w zremisowanym 0:0 wyjazdowym spotkaniu z Bologną, w którym rozegrał 90 minut. Po sezonie Brazylijczyk wrócił do Interu.
Kariera reprezentacyjna.
W 2004 roku Mancini został powołany przez Carlosa Alberto Parreirę na Copa América odbywające się w Peru. I właśnei na tym turnieju Mancini zadebiutował w reprezentacji Brazylii. Miało to miejsce 8 lipca w wygranym 1:0 grupowym meczu z Chile. Dostał żółtą kartkę, a w 80 minucie został zmieniony przez Maicona. Mancini zagrał jeszcze w następnym meczu grupy C z reprezentacją Kostaryki (4:1) oraz z reprezentacją Meksyku. W tym ostatnim rozegranym w ramach ćwierćfinału Brazylijczycy wygrali 4:0. W kolejnych meczach już bez Manciniego w składzie Brazylijczycy także wygrywali, a co najważniejsze zwyciężyli w finale Argentynę po rzutach karnych i zostali mistrzem kontynentu. Od tego czasu pomimo dobrych występów w Romie Mancini nie pojawiał się w składzie „Canarinhos”. Na początku swojej pracy z kadrą selekcjoner Dunga również nie wyraził chęci do sprawdzenia umiejętności Manciniego.

</doc>
<doc id="685822" url="https://pl.wikipedia.org/wiki?curid=685822" title="Charles King (polityk)">
Charles King (polityk)

Charles Dunbar Burgess King (ur. 12 marca 1875 w Monrovii, zm. 4 września 1961 w Monrovii) – liberyjski polityk pochodzenia kreolskiego z Sierra Leone, członek Prawdziwej Partii Wigów, z ramienia której piastował stanowisko 17. prezydenta Liberii (1920–1930).
Życiorys.
King studiował prawo i rozpoczął pracę zawodową w Sądzie Najwyższym Liberii, później pracował w Departamencie Stanu swojego kraju. Na przełomie wieków, za rządów prezydenta Arthura Barclaya (1904–12), został Prokuratorem Generalnym, a następnie, za Daniela Howarda (1912–20), Sekretarzem Stanu. Uczestniczył w rokowaniach pokojowych kończących I wojnę światową i był jednym z sygnatariuszy traktatu wersalskiego.
Kiedy przebywał na konferencji pokojowej, w maju 1919 roku został wybrany na prezydenta.
Prezydentura (1920–1930).
King został zaprzysiężony 1 stycznia 1920 roku. Jego dziesięcioletnia kadencja była okresem, w którym miało miejsce wiele przełomowych jak również skandalicznych wydarzeń w historii Liberii.
Negocjacje w sprawie pożyczki.
Na początku lat 20. XX wieku kryzys finansowy Liberii pogłębił się do takiego stopnia, że prezydent King powołał komisję, która miała się udać do Stanów Zjednoczonych celem reorganizacji długu. Delegacja dotarła do Waszyngtonu w marcu 1921, krótko po zaprzysiężeniu prezydenta Warrena Hardinga. W owym czasie Kongres Stanów Zjednoczonych wstrzymał udzielanie wszelkich pożyczek zagranicznych oraz ich prolongat, jednakże dzięki przychylnemu stanowisku Departamentu Stanu USA podjęto negocjacje, które trwały do października 1921 i zakończyły się przyznaniem przez departament stanu kredytu w wysokości 5 milionów dolarów (około 60 milionów według współczesnej wartości dolara).
Wkrótce potem kwestię pożyczki dla Liberii prezydent Harding poddał pod obrady Kongresu. Kongres przychylił się do prośby, jednakże odrzucił ją Senat, co wywołało obawy liberyjskiej delegacji, czy ich kraj zdoła obronić suwerenność w obliczu ekspansji kolonialnej Brytyjczyków i Francuzów.
Firestone Rubber Company.
W 1926 amerykańska Firestone Rubber Company rozpoczęła import liberyjskiej gumy na podstawie koncesji wydanej przez gabinet Kinga w tym samym roku, przyznającej firmie 1 milion akrów ziemi na uprawę kauczukowców, surowca do produkcji gumy. Wkrótce gospodarka całego kraju popadła w całkowite uzależnienie od działań korporacji, przez co kraj bywał nazywany "Kolonią Firestone'a" (ang. "Firestone Colony"). Z drugiej strony dzięki działaniom Amerykanów Liberia wreszcie uzyskała upragnioną pożyczkę 5 milionów dolarów, co pozwoliło rządowi skonsolidować zadłużenie i sfinansować wiele inwestycji publicznych.
Wybory prezydenckie 1927 roku.
W 1927 roku King ponownie stanął do wyborów, jego przeciwnikiem był Thomas Faulkner. Według oficjalnych danych King otrzymał 600 000 głosów, co było zaskakującym wynikiem, gdyż Liberia w owym czasie posiadała jedynie 15 000 zarejestrowanych wyborców. Wynik ten został zarejestrowany w 1982 roku w "Księdze rekordów Guinnessa" jako najbardziej sfałszowane wybory w historii.
Afera niewolnicza.
Po przegranych wyborach Faulkner oskarżył członków Partii Prawdziwych Wigów o zawieranie fikcyjnych umów o pracę z robotnikami i następnie sprzedawanie ich w niewolę. Liga Narodów powołała komisję pod przywództwem brytyjskiego prawnika Cuthberta Christy'ego mającą na celu zbadanie zarzutów Faulknera. Aby zmusić Liberię do umożliwienia pracy komisji, prezydent USA Herbert Hoover zawiesił stosunki dyplomatyczne z tym krajem.
W 1930 roku Liga Narodów opublikowała wyniki dochodzenia pod nazwą "Raportu Christy'ego". Dochodzenie potwierdzało wiele z zarzutów Faulknera, wskazując na uwikłanie w aferę wielu wysoko postawionych członków rządu, w tym wiceprezydenta Allena Yancy'ego. Dowiedziono, że rząd korzystał z pracy przymusowych robotników przy prowadzeniu niektórych inwestycji publicznych (np. dróg w interiorze). U niektórych z plemion panowała też praktyka poddaństwa w gospodarstwie domowym, która też mogła być uznana za formę niewolnictwa.
Według "Raportu Christy'ego":
Ze względu na zarzuty, zarówno King, jak i wiceprezydent Yancy podali się do dymisji, chcąc uniknąć impeachmentu oraz procesu.
Po rezygnacji.
King zrezygnował z działalności politycznej i zajął się uprawą kauczukowców na prywatnej plantacji. W latach 40. XX wieku, za czasów prezydentury Williama Tubmana, odzyskał dobre imię i był szanowanym mężem stanu, zajmującym wiele funkcji publicznych. W 1947 został liberyjskim ministrem pełnomocnym w Waszyngtonie, a później pierwszym przedstawicielem Liberii w Organizacji Narodów Zjednoczonych. W 1952 roku definitywnie wycofał się z polityki. Był aktywnym członkiem Kościoła episkopalnego oraz masonem. Zmarł 4 września 1961 roku.

</doc>
<doc id="685826" url="https://pl.wikipedia.org/wiki?curid=685826" title="Edwin Barclay">
Edwin Barclay

Edwin James Barclay (ur. 5 stycznia 1882, zm. 6 listopada 1955) – liberyjski polityk. Pełnił funkcję prezydenta Liberii od 3 grudnia 1930 do 3 stycznia 1944.

</doc>
<doc id="685829" url="https://pl.wikipedia.org/wiki?curid=685829" title="Miłocin (Koszwały)">
Miłocin (Koszwały)

Miłocin ("Miłocin Drugi") – część wsi Koszwały w Polsce położona w województwie pomorskim, w powiecie gdańskim, w gminie Cedry Wielkie.
Miejscowość położona jest na obszarze Żuław Gdańskich.
W latach 1975–1998 miejscowość administracyjnie należała do województwa gdańskiego.
Na terenie wsi znajdują się dwie ulice:
Inne miejscowości o nazwie "Miłocin": Miłocin

</doc>
<doc id="685830" url="https://pl.wikipedia.org/wiki?curid=685830" title="Sambo (sztuka walki)">
Sambo (sztuka walki)

Sambo (ros. самбо) – powstała w 1. połowie XX wieku sztuka walki łącząca techniki judo z regionalnymi odmianami zapasów z terenu dawnego ZSRR. Jest uznawana za dyscyplinę sportową.
Historia.
Od początku lat 20. XX wieku w ZSRR trwały studia nad stworzeniem uniwersalnego systemu walki wręcz dla potrzeb Armii Czerwonej. Głównym pracom przewodzili (niezależnie od siebie) Wasilij Oszczepkow (ekspert judo, uczeń Jigorō Kanō) oraz Władimir Spiridonow (ekspert zapasów i jujutsu). Głównym celem badań było znalezienie optymalnego połączenia technik narodowych sztuk walki z terenów ZSRR z technikami dalekowschodnich i w mniejszym stopniu zachodnioeuropejskich stylów walki w jeden efektywny system walki wręcz. 
Efektem prac Spiridonowa było wydanie w 1927 roku instruktażu pt. САМозащита Без Оружия (SAMozaszczita Bez Oruża) – w skrócie самбо co znaczy „Samoobrona bez broni/oręża”, który stał się podstawowym podręcznikiem walki wręcz dla Armii Czerwonej, Milicji i służb specjalnych.
Zwieńczeniem starań Oszczepkowa (został w międzyczasie zamordowany podczas wielkiej czystki), Spiridonowa, a w późniejszym okresie również Anatolija Charłampiewa było nadanie sambo statusu oficjalnego sportu walki ZSRR (16 listopada 1938 r.).
W 1966 roku FILA oficjalnie uznała sambo jako sport i roztoczyła nad nim swój patronat. W 1967 roku w Rydze zorganizowano pierwszy w historii międzynarodowy turniej sambo (wystartowali zawodnicy z ZSRR, Jugosławii, Bułgarii, Mongolii i Japonii), w 1972 roku odbyły się pierwsze mistrzostwa Europy, a rok później pierwsze mistrzostwa świata. W 1984 roku na zjeździe FILA w Szwecji postanowiono wyodrębnić sambo ze struktur zapaśniczych i powołać niezależną światową organizację regulującą ten sport. W tym samym roku na zjeździe założycielskim w Madrycie powstała Federation Internationale Amateur de Sambo (FIAS).
Odmiany.
Mimo że sambo oryginalnie powstało jako jednolity system walki, obecnie można wyróżnić trzy jego główne style:
Strój.
W sportowych wersjach sambo zawodnicy (sambiści) noszą podobne do keikogi kurtki (ros. курткa), zawsze w kolorze niebieskim i czerwonym. Uzupełnienie stanowią spodenki i pas (w kolorze kurtki) oraz specjalne buty zwane "sambówkami" (самбовки). Zawodnicy sportowego sambo bojowego noszą dodatkowo cienkie, umożliwiające chwytanie rękawice oraz kask (zgodnie z zasadami FIAS).
Organizacje.
Największą międzynarodową organizacją sambo jest Międzynarodowa Federacja Sambo (Sambo International Federation, dawniej: Federation Internationale Amateur de SAMBO, FIAS). Wraz z innymi międzynarodowymi federacjami sportowymi jest zrzeszona w SportAccord i uznawana przez MKOl. FIAS organizuje doroczne mistrzostwa świata oraz imprezy rangi kontynentalnej, zarówno w sambo sportowym (kobiety i mężczyźni), jak i bojowym (tylko mężczyźni). W 1993 roku nastąpił rozłam, spowodowany wyjściem ze struktur FIAS najbardziej wpływowego z narodowych związków − Wszechrosyjskiej Federacji Sambo, która zaczęła organizować (również pod logiem i nazwą FIAS) własne zawody (tzw. FIAS-Wschód). Spór został zażegnany w 2005 roku, kiedy to doszło do unifikacji obu federacji. 
Mniejszą, konkurencyjną względem FIAS organizacją, która skupia się wyłącznie na bojowej odmianie sambo, jest Światowa Federacja Sambo Bojowego (World Combat Sambo Federation, WCSF). Jej obszar działania ogranicza się głównie do Europy Wschodniej (Rosja, Ukraina).

</doc>
<doc id="685833" url="https://pl.wikipedia.org/wiki?curid=685833" title="Bezrobocie klasyczne">
Bezrobocie klasyczne

Bezrobocie klasyczne – rodzaj bezrobocia pojawiający się wtedy, kiedy płaca jest utrzymywana powyżej poziomu, przy którym krzywe podaży pracy i popytu na pracę się przecinają.
Wynika więc z niedostatecznie elastycznego mechanizmu cenowego rynku pracy lub ze sztucznego utrzymywania płacy powyżej poziomu równowagi.

</doc>
<doc id="685834" url="https://pl.wikipedia.org/wiki?curid=685834" title="Żywy organizm">
Żywy organizm



</doc>
<doc id="685835" url="https://pl.wikipedia.org/wiki?curid=685835" title="Chłopska Góra">
Chłopska Góra

Chłopska Góra (niem. "Stenzelberg") – szczyt (516 m n.p.m.), w południowo-zachodniej Polsce, w Sudetach Środkowych, w Górach Sowich, w paśmie Działu Jawornickiego.
Wzniesienie położone jest w południowo-wschodniej części Działu Jawornickiego, około 0,6 km na północny zachód od centrum miejscowości Walim.
Rozległe kopulaste wzniesienie z niewyraźnie zaznaczonym szczytem, położone nad Walimką. Wzniesienie częściowo porośnięte lasem świerkowo-bukowym w partii szczytowej i po stronie północno-wschodniej, pozostałą część zboczy oraz podnóże wzniesienia zajmują: nieużytki, łąki i pastwiska.
U podnóża góry, na wschodnim zboczu pozostałości po dawnej linii kolejowej, którą Niemcy wykorzystywali w okresie II wojny światowej, do drążenia sztolni i budowy objętych tajemnicą obiektów militarnych w masywie Gór Sowich. Wzniesienie w okresie II wojny światowej objęte było szczególną tajemnicą przez III Rzeszę, w związku z budową kompleksu militarnego pod kryptonimem „Riese” (pol. „Olbrzym”).
Szlaki turystyczne.
Zachodnim zboczem Chłopskiej Góry przechodzi szlak turystyczny z Bystrzycy Górnej do Zagórza Śląskiego.

</doc>
<doc id="685836" url="https://pl.wikipedia.org/wiki?curid=685836" title="Wojciech Mencel">
Wojciech Mencel

Wojciech Bernard Mencel ps. „Paweł Janowicz” (ur. 21 maja 1923 w Pabianicach, zm. 13 września 1944 w Warszawie) – polski poeta, kapral podchorąży, powstaniec warszawski.
Życiorys.
Od 1937 mieszkał w Warszawie. W 1941 zdał maturę w Liceum im. Stefana Batorego. Podczas okupacji hitlerowskiej studiował na tajnych kompletach filologii polskiej na Uniwersytecie Warszawskim. Należał także do redakcji konspiracyjnego miesięcznika literackiego "Sztuka i Naród", później był członkiem redakcji pisma "Droga", należał do drużyny piłkarskiej klubu "Błysk".
Podczas powstania warszawskiego żołnierz Armii Krajowej. Był wtedy dowódcą patrolu megafonów Biura Informacji i Propagandy Komendy Głównej Armii Krajowej. Zginął w 44. dniu powstania – 13 września, w rejonie ulicy Marszałkowskiej.
Poeta Mieczysław Ubysz ps. "Wik" napisał wiersz "Sąd Boży" dedykowany Wojciechowi Menclowi. Maciej Józef Kononowicz przechowywał napisane przez niego wiersze, dzięki czemu przetrwały wojnę.

</doc>
<doc id="685837" url="https://pl.wikipedia.org/wiki?curid=685837" title="William Tubman">
William Tubman

William Vacanarat Shadrach Tubman (ur. 29 listopada 1895 w Harper, zm. 23 lipca 1971 w Londynie) – liberyjski polityk i prawnik. Sędzia Sądu Najwyższego (1937-1943) i prezydent kraju (1944-1971).
Prezydentura.
W czasie II wojny światowej (udział po stronie aliantów w 1944) i po wojnie (1959) zawarto kilka układów wojskowych z USA, na podstawie których uzyskały one prawo do użytkowania lotniska w Robertsfield i portu w Monrovii. Tubman prowadził liberalną politykę przyciągania obcego kapitału, co spowodowało zainstalowanie się w Liberii ponad 50 towarzystw zagranicznych i zmniejszenia roli dóbr amerykańskich. Nastąpił wzrost gospodarczy i modernizacja państwa, jednak poziom życia podniósł się w niewielkim stopniu, ponieważ zyski wywożono za granicę albo przechwytywała je miejscowa elita amerykanoliberyjska. Tubman proklamował również działania znoszące nierówności między potomkami osadników a rdzenną ludnością. Ta druga uzyskała w 1945 reprezentację w parlamencie, a w 1947 prawa wyborcze (z ograniczonym cenzusem majątkowym) i dostęp do służby państwowej. W 1955 kraj dołączył do ONZ.

</doc>
<doc id="685839" url="https://pl.wikipedia.org/wiki?curid=685839" title="Polaryzacja wiązań chemicznych">
Polaryzacja wiązań chemicznych

Polaryzacja wiązań chemicznych – zjawisko nierównomiernego rozkładu cząstkowego ładunku elektrycznego na atomach połączonych wiązaniem chemicznym.
Spontaniczna polaryzacja wiązań chemicznych wynika w pierwszym rzędzie z różnej elektroujemności związanych z sobą atomów. W uproszczeniu atom o większej elektroujemności "ściąga" w swoim kierunku chmurę elektronową tworzącą wiązanie na skutek czego uzyskuje cząstkowy ładunek ujemny, zaś atom mniej elektroujemny jest "odsłaniany" i uzyskuje cząstkowy ładunek dodatni. W rezultacie między atomami powstaje elektryczny moment dipolowy, którego wektor jest skierowany wzdłuż wiązania w kierunku atomu bardziej elektroujemnego.
W przypadku wiązań między atomami tego samego pierwiastka chemicznego zjawisko spontanicznej polaryzacji również może zachodzić. Ma to miejsce wtedy, gdy do atomów są przyłączone dwie grupy funkcyjne różniące się stopniem elektrofilowości. Zdarza się to bardzo często w przypadku organicznych związków chemicznych, gdzie zjawisku temu podlegają najczęściej wiązania węgiel-węgiel.
W praktyce niemal wszystkie wiązania chemiczne są w większym lub mniejszym stopniu spolaryzowane. Jedynym wyjątkiem są wiązania atomowe w cząsteczkach dwuatomowych tego samego pierwiastka chemicznego, np. N2 lub O2. Na drugim biegunie znajdują się wiązania jonowe, które są tak bardzo spolaryzowane, że tworzące ją atomy stają się różnoimiennymi jonami na skutek całkowitego przeniesienia elektronów z jednego atomu na drugi.
Oprócz polaryzacji spontanicznej istnieje też polaryzacja wymuszona. Ma ona miejsce w sytuacji gdy na cząsteczkę działa silne pole elektryczne, cząsteczka znajduje się w otoczeniu innych silnie polarnych cząsteczek (np. w trakcie solwatacji) lub wiązanie zostało wzbudzone promieniowaniem elektromagnetycznym, którego działanie nie spowodowało jego rozerwania. Miarą zdolności wiązań do polaryzacji wymuszonej jest nazywana ich polaryzowalnością.

</doc>
<doc id="685844" url="https://pl.wikipedia.org/wiki?curid=685844" title="Lemgo">
Lemgo

Lemgo – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Lippe. Liczy 41 424 mieszkańców (stan na 31 grudnia 2010).
Historia.
Lemgo zostało założone w 1190 przez Bernharda II. Ponieważ miasto leżało na skrzyżowaniu dwóch ważnych średniowiecznych szlaków handlowych, przez wiele lat pozostawało największym i najbardziej znaczącym miastem na terenie Księstwa Lippe. Lemgo było członkiem Ligi Hanzeatyckiej, średniowiecznego związku nadmorskich miast handlowych północnej Europy, do której należały miasta holenderskie, niemieckie czy polskie. W 1527 roku ówczesny książę zmienił wyznanie na ewangelicko-reformowane i zgodnie z zasadą „cuius regio, eius religio” księstwo Lippe (a wraz z nim także Lemgo) zostało zreformowane.
Z powodu procesów o czary i palenia czarownic, które to szczególnie nasiliły się w Lemgo za rządów burmistrza Hermanna Cothmanna (1667–1683), miasto było nazywane „gniazdem czarownic”. W czasie wojny trzydziestoletniej (1618–1648) na Lemgo zostało nałożone wiele kontrybucji, co znacznie osłabiło miasto. Wzrost liczby ludności po II wojnie światowej spowodował rozwój miasta.
Współpraca.
Miejscowości partnerskie:
Zabytki.
W Lemgo zachowały się w całości obiekty o szczególnym architektonicznym znaczeniu m.in. bezcenne budynki z okresu renesansu – miasta nie uszkodziły bombardowania w czasie II wojny światowej:
Sport.
Drużyną pochodząca z Lemgo jest klub piłki ręcznej TBV Lemgo, który swoje mecze rozgrywa w Lipperlandhalle.

</doc>
<doc id="685845" url="https://pl.wikipedia.org/wiki?curid=685845" title="William Tolbert Jr.">
William Tolbert Jr.

William Richard Tolbert Jr. (ur. 13 maja 1913, zm. 12 kwietnia 1980) – liberyjski polityk.
Członek Izby Reprezentantów Liberii (od 1943 do 1951), wiceprezydent i przewodniczący senatu (od 1952 do 1971), prezydent Światowego Związku Baptystycznego (od 1965 do 1970) oraz prezydent i przywódca Prawdziwej Partii Wigów (od 1971).
Przyczynił się kontynuacją polityki poprzednika i sprzyjaniem korupcji rządowej do wzrostu niepokojów społecznych, czego finałem stał się zamach stanu w noc 12 kwietnia 1980, kiedy siedemnastu żołnierzy wdarło się do rezydencji Tolberta i zadźgało go bagnetami. Urząd prezydenta po śmierci Tolberta objął przywódca zamachowców, sierżant Samuel K. Doe. Zabójstwo Tolberta zakończyło rządy potomków czarnych osadników skupionych wokół Prawdziwej Partii Wigów.

</doc>
<doc id="685848" url="https://pl.wikipedia.org/wiki?curid=685848" title="Grand Gedeh">
Grand Gedeh

Grand Gadeh - jeden z piętnastu okręgów Liberii, stolicą jest Zwedru. 
Grand Gedeh dzieli się na trzy dystrykty.

</doc>
<doc id="685852" url="https://pl.wikipedia.org/wiki?curid=685852" title="Herb gminy Międzyrzec Podlaski">
Herb gminy Międzyrzec Podlaski

Herb gminy Międzyrzec Podlaski - w polu błękitnym między dwiema złotymi rzekami w prawy skos (dla patrzącego lewy) srebrna podkowa z takimiż dwoma krzyżykami kawalerskimi, jednym zaćwieczonym na jej barku, drugi zaś w niej, uszczerbionym od lewej (prawej dla patrzącego).

</doc>
<doc id="685857" url="https://pl.wikipedia.org/wiki?curid=685857" title="Radio Sfera">
Radio Sfera

Radio Sfera – studencka stacja radiowa z Torunia, istniejąca od 1996 roku.
Lokalizacja.
Siedziba radia znajduje się na terenie miasteczka uniwersyteckiego, w Domu Studenckim nr 8, w sąsiedztwie Auli Uniwersyteckiej.
Historia.
Rozgłośnia powstała w wyniku połączenia Radia Bielany i Radia Centrum. Nadaje 24-godzinny program, na który składają się pasma/bloki prezenterskie i programy autorskie. W latach 1996-2012 radio nadawało w toruńskich akademikach. Od jesieni 2001 nadaje w Internecie. Radio Sfera zostało wyróżnione Srebrnym Medalem Wielkiej Orkiestry Świątecznej Pomocy.
Władze.
Redaktorem naczelnym jest Oliwia Ciszewska. Wcześniej tę funkcję sprawował Stanisław Janowski (2018-2019), Patryk Przybyłowski (2016-2018), Bartosz Chodorowski (2013-2016), Marcin Centkowski i Tomasz Chudy.
Finansowanie.
Radio jest finansowane w całości przez Uniwersytet Mikołaja Kopernika w Toruniu.

</doc>
<doc id="685858" url="https://pl.wikipedia.org/wiki?curid=685858" title="Saxby Chambliss">
Saxby Chambliss

Saxby Chambliss (ur. 10 listopada 1943) – amerykański polityk, senator Stanów Zjednoczonych ze stanu Georgia (wybrany w 2002 i ponownie w 2008), członek Partii Republikańskiej. Wcześniej w latach 1995-2003 reprezentował w Izbie Reprezentantów (niższej izbie Kongresu) 8. okręg wyborczy Georgii, który w tamtym czasie obejmował środkową część stanu m.in. Macon. Nie ubiegał się o reelekcję w 2014 roku.
Życie przed rozpoczęciem kariery politycznej.
Chambliss urodził się w Warrenton. Jego ojciec był pastorem Kościoła Episkopalnego, jednego z odłamów Anglikanizmu. Senator Chambliss także jest Anglikanem. Swoją edukację przyszły senator rozpoczął w Luizjanie. Potem studiował między innymi na University of Georgia. Z zawodu jest prawnikiem.
Izba Reprezentantów.
Chambliss został wybrany do Kongresu z 8. okręgu stanu Georgia w 1994 roku. Swojego konkurenta z Partii Demokratycznej pokonał zdobywając 63% głosów. Był pierwszym Republikaninem reprezentującym ten okręg od czasu jego utworzenia w 1845 roku. Zwycięstwo Chamblissa stało się częścią tzw. "republikańskiej rewolucji". W 1994 roku Republikanie zdobyli kontrolę nad Izbą Reprezentantów po raz pierwszy od 1952 roku. Dużo cięższą walkę przyszło mu stoczyć dwa lata później, gdy wygrał z Demokratą Jimem Wigginsem 53-47%. W 1998 i 2000 roku Chambliss ponownie nie miał wielu problemów zdobywając odpowiednio 62% i 59% głosów.
W trakcie swojej kadencji zajmował się głównie kwestią bezpieczeństwa wewnętrznego. Chambliss przewodniczył Komisji ds. Terroryzmu i Bezpieczeństwa Wewnętrznego Izby Reprezentantów, gdy doszło do zamachów 11 września. Komisja ta przygotowała pierwszy raport dotyczący tych wydarzeń.
Senat.
W 2002 roku Chambliss postanowił wystartować w wyborach do Senatu. Gdyby tego nie zrobił, jego kariera polityczna prawdopodobnie skończyłaby się, ponieważ w wyniku zmiany granic okręgu wyborczych (tzw. "redistricting"') przyszłoby mu się zmierzyć z innym Republikaninem na nowym dla siebie terenie. Zamiast tego mierzył się z urzędującym od 6 lat Demokratą Maxem Clelandem. Kampania toczyła się głównie wobec wydarzeń z 11 września. Początkowo Chambliss miał do rywala dużą stratę we wszystkich sondażach. Potem zaczął jednak brutalnie atakować Clelanda jako zbyt pobłażliwego w stosunku do terrorystów. Najlepszym tego przykładem był spot, w którym narrator mówił, że Demokrata sprzeciwia się polityce prezydenta Busha, a w tle widać było Osamę bin Ladena i Saddama Husseina. Niektórzy, w tym Republikanie uważali, że kampania Chamblissa jest nieetyczna szczególnie, że Cleland był weteranem wojny w Wietnamie, podczas której stracił obie nogi. 5 listopada Chambliss pokonał rywala 53-46% i został pierwszym republikańskim senatorem 2. klasy z Georgii w historii.
W 2008 ponownie kandydował w wyborach do Senatu. Jego przeciwnikiem z Partii Demokratycznej był Jim Martin. Chamblissowi przyszło mierzyć się z wyższą niż zazwyczaj frekwencją Afro-Amerykanów (tradycyjnie głosujących na Demokratów), która miała związek z szansą na wybór Baracka Obamy pierwszego czarnoskórego prezydenta. Dodatkowo zarówno Bush, jak i całą Partia Republikańska były w tym roku bardzo niepopularne ze względu na wojnę w Iraku i kryzys finansowy. W wyborach 4 listopada 2008 Chambliss pokonał rywala 49,8%-46,8%, co było dość słabym wynikiem. Jako że nikt nie zdobył 50% głosów potrzebna była II tura (Georgia to jedyny stan, który przewiduje takie rozwiązanie). W niej Chambliss, korzystając z dużo niższej frekwencji, pokonał Martina zdecydowanie 57,4%-42,6%.
Podczas dwunastu lat w Senacie popierał zazwyczaj propozycje typowe dla Republikanów propozycje np. obniżkę podatków, sprzeciw wobec ograniczeń w dostępie do broni palnej, nie popiera małżeństw osób tej samej płci. Potrafił jednak także współpracować z Demokratami w pracach nad niektórymi ustawami. Mówiło się, że przez to kandydat TEA Party - najbardziej konserwatywny odłam Republikanów będzie starał się pokonać Chamblissa w republikańskich prawyborach w 2014 roku. 25 stycznia 2014 roku Chambliss ogłosił jednak, że nie będzie ubiegał się o trzecią kadencję. 3 stycznia 2015 roku przestał być senatorem. 

</doc>
<doc id="685860" url="https://pl.wikipedia.org/wiki?curid=685860" title="Zwedru">
Zwedru

Zwedru – miasto w północno-wschodniej Liberii, ośrodek administracyjny okręgu Grand Gedeh. Według danych na rok 2008 liczy 23 903 mieszkańców.

</doc>
<doc id="685865" url="https://pl.wikipedia.org/wiki?curid=685865" title="Sirenia">
Sirenia



</doc>
<doc id="685867" url="https://pl.wikipedia.org/wiki?curid=685867" title="Lindsey Graham">
Lindsey Graham

Lindsey Olin Graham (ur. 9 lipca 1955 w Central) – amerykański polityk, senator ze stanu Karolina Południowa (wybrany w 2002), członek Partii Republikańskiej. Wcześniej, w latach 1995-2003 był przedstawicielem trzeciego okręgu wyborczego w Karolinie Południowej w Izbie Reprezentantów Stanów Zjednoczonych.

</doc>
<doc id="685870" url="https://pl.wikipedia.org/wiki?curid=685870" title="Andrzej Jastrzębiec">
Andrzej Jastrzębiec

Andrzej herbu Jastrzębiec, Andrzej z Krakowa, Andrzej Polak, Andrzej Wasiło (zm. 14 listopada 1398 w Wilnie) – polski franciszkanin, biskup serecki, pierwszy biskup wileński, dyplomata, spowiednik królowej Elżbiety Łokietkówny.
Życiorys.
Wstąpił do zakonu franciszkanów w Krakowie. W 1354 był kaznodzieją na Mazowszu, później misjonarzem na Litwie. Przybył na dwór węgierski Elżbiety Łokietkówny. Rozpoczął wraz z franciszkanami akcję misyjną w Mołdawii, której plonem było utworzenie 31 lipca 1370 biskupstwa w Serecie, którego został 9 maja 1371 pierwszym duszpasterzem. Od 1372 objął pieczę nad archidiecezją halicką. W latach 1376–1386 był biskupem pomocniczym w archidiecezji gnieźnieńskiej. W 1388 dokonał chrztu Litwy i został pierwszym biskupem nowo utworzonej diecezji wileńskiej. Założyciel klasztoru franciszkanów w Lidzie.

</doc>
<doc id="685872" url="https://pl.wikipedia.org/wiki?curid=685872" title="Adam i Ewa (serial telewizyjny)">
Adam i Ewa (serial telewizyjny)

Adam i Ewa – polski serial obyczajowy emitowany od 30 września 2000 do 13 stycznia 2002 na antenie telewizji Polsat.
Fabuła.
Tytułowi bohaterowie żyją w dwóch, zupełnie różnych światach, lecz wskutek przypadku trafiają na siebie pewnego dnia. Bardzo się różnią, lecz jakaś siła wciąż przyciąga ich ku sobie.

</doc>
<doc id="685873" url="https://pl.wikipedia.org/wiki?curid=685873" title="Chrzest Litwy">
Chrzest Litwy

Chrzest Litwy (lit. "Lietuvos krikštas") – chrystianizacja Wielkiego Księstwa Litewskiego (za pontyfikatu papieża Urbana VI) przeprowadzona w latach 1387–1388 przez pierwszego biskupa wileńskiego Andrzeja Jastrzębca, współdziałającego z królem Władysławem II Jagiełłą.
Chrztem prowadzonym w latach 1387–1388 objęta została tylko Auksztota; w 1388 erygowano diecezję wileńską. Żmudź przyjęła chrzest ćwierć wieku później, w 1413.
Tło historyczne chrztu.
W Polsce przyjął się pogląd, iż w XIV wieku Wielkie Księstwo Litewskie było jedynym niechrześcijańskim państwem w Europie. Absolutna większość ziem wchodzących w skład Wielkiego Księstwa była ziemiami ruskimi, które zostały schrystianizowane w 988 w obrządku prawosławnym, wraz z przyjęciem chrztu przez Ruś Kijowską. Wielkie Księstwo Litewskie za panowania Jagiełły było państwem pogańskim jedynie na ziemiach rdzennie litewskich, które stanowiły około 10% powierzchni państwa. Sam Jagiełło został po urodzeniu ochrzczony, przez swoją matkę – ruską księżniczkę Juliannę, w cerkwi prawosławnej. Jagiełło był już więc chrześcijaninem, gdy w wieku dorosłym ponownie przyjął chrzest w kościele katolickim.
Argument „pogańskiej Litwy” miał wykorzystywać sąsiadujący z Wielkim Księstwem zakon krzyżacki jako pretekst do napaści na to państwo. Litwa wchodziła w konflikty także z Polską, ale nie przybierały one tak dużych rozmiarów (wojny polsko-litewskie). Napaści krzyżaków stały się na tyle uciążliwe, że władający Litwą Jagiełło postanowił przyjąć za pośrednictwem Polski chrzest. Królem w Polsce była wówczas niepełnoletnia Jadwiga Andegaweńska. Oba państwa miały wspólny interes – ich wrogiem był zakon krzyżacki.
Chrzest.
Na mocy ustaleń unii w Krewie w 1385 Jagiełło zobowiązał się do przyjęcia chrztu przez Wielkie Księstwo Litewskie. W 1387 przybył na Litwę, gdzie drogą perswazji przekonał bojarów litewskich do potrzeby przyjęcia nowej wiary. Polecił ją przyjąć wszystkim swoim poddanym. Rozpoczął niszczenie obiektów dawnego kultu (karczowanie świętych gajów, gaszenie świętego ognia, zabijanie świętych węży). Obyło się jednak bez stosowania przemocy wobec ludności. W 1388 biskup Andrzej przeprowadzał liczne chrzty zbiorowe. Jagiełło zaś sam przetłumaczył dla swojego ludu na język litewski Modlitwę Pańską i Skład Apostolski. W celu pozyskania większej liczby duchownych Litwinów królowa Jadwiga Andegaweńska ufundowała w 1397 kolegium litewskie przy Uniwersytecie Karola w Pradze.

</doc>
<doc id="685875" url="https://pl.wikipedia.org/wiki?curid=685875" title="Lamar Alexander">
Lamar Alexander

Andrew Lamar Alexander (ur. 3 lipca 1940) – amerykański polityk, senator ze stanu Tennessee (wybrany w 2002), członek Partii Republikańskiej.
W latach 1979-1987 był gubernatorem stanu Tennessee. W latach 1991-1993 był sekretarzem edukacji w administracji George’a H.W. Busha.
Dwa razy startował w wyborach prezydenckich, w 1996 i 2000, ale nie zdobył nominacji swojej partii.
Alexander był ponownie wybierany w 2008 i 2014 roku. Nie starał się o reelekcję w 2020. Zastąpił go republikanin Bill Hagerty.

</doc>
<doc id="685877" url="https://pl.wikipedia.org/wiki?curid=685877" title="George Felix Allen">
George Felix Allen



</doc>
<doc id="685878" url="https://pl.wikipedia.org/wiki?curid=685878" title="Jean Baptiste Bourguignon d’Anville">
Jean Baptiste Bourguignon d’Anville

Jean Baptiste Bourguignon d’Anville (ur. 11 lipca 1697 w Paryżu, zm. 28 stycznia 1782 tamże) – geograf i kartograf francuski. Współtwórca współczesnej kartografii, autor "Atlas général", współtwórca "Encyclopédie".

</doc>
<doc id="685879" url="https://pl.wikipedia.org/wiki?curid=685879" title="Beseech">
Beseech

Beseech – szwedzki zespół wykonujący rock gotycki/metal gotycki. Zespół został założony w mieście Borås w 1992 r.

</doc>
<doc id="685882" url="https://pl.wikipedia.org/wiki?curid=685882" title="Johnny Isakson">
Johnny Isakson

Johnny Isakson (ur. 28 grudnia 1944 w Atlancie, zm. 19 grudnia 2021 tamże) – amerykański polityk, senator Stanów Zjednoczonych ze stanu Georgia w latach 2005–2019 (wybrany w 2004 i ponownie w 2010 i 2016), członek Partii Republikańskiej.
W latach 1999–2005 był przedstawicielem stanu Georgia w Izbie Reprezentantów Stanów Zjednoczonych.
W 2019 roku ogłosił, że z powodu złego stanu zdrowia wraz z końcem roku przestanie sprawować urząd senatora.

</doc>
<doc id="685883" url="https://pl.wikipedia.org/wiki?curid=685883" title="Mereruka">
Mereruka

Mereruka (XXIV wiek p.n.e.) – wezyr władcy starożytnego Egiptu i założyciela VI dynastii Tetiego. 
Żoną Mereruka była Seszseszet, najstarsza córka Tetiego. Jego ślub z córką władcy mógł być próbą zażegnania jakiś konfliktów wewnętrznych lub chęcią Tetiego do zdobycia większego poparcia arystokracji. W późniejszym okresie był nadzorcą kapłanów kultu pośmiertnego przy piramidzie Tetiego. 
Pochowany został w mastabie w Sakkarze, zlokalizowanej w pobliżu piramidy Tetiego. Grobowiec dostojnika jest największym i najlepiej zachowanym zabytkiem sepulkralnym tego typu z okresu Starego Państwa na nekropoli w Sakkarze. W naziemnej części grobowca zachowane zostały 32 pomieszczenia, z których 21 zawierały dekoracje dotyczące Mereruka, 6 jego żony Watetchethor a 5 syna Meriteti.

</doc>
<doc id="685888" url="https://pl.wikipedia.org/wiki?curid=685888" title="Dalhousie (Indie)">
Dalhousie (Indie)

Dalhousie – miasto w północnych Indiach w stanie Himachal Pradesh, w zachodnich Himalajach. Zostało zzałożone przez imperium brytyjskie w 1854 roku.
Populacja miasta w 2001 roku wynosiła 7419 mieszkańców.

</doc>
<doc id="685889" url="https://pl.wikipedia.org/wiki?curid=685889" title="Ghost Master">
Ghost Master

Ghost Master – komputerowa strategiczna gra czasu rzeczywistego wyprodukowana przez studio Sick Puppies i wydana w 2003 roku przez Empire Interactive. W "Ghost Master" gracz wciela się w postać mistrza duchów, mającego do dyspozycji oddział różnych postaci z zaświatów, których celem jest przepędzenie wszystkich ludzi z danej lokacji.
Rozgrywka.
Akcja gry rozgrywa się w miasteczku Grobowo (Graveville). Gracz umieszczony zostaje w różnych lokalizacjach – od małych domów zamieszkanych przez jedną rodzinę, po bazę wojskową czy miejski szpital. Wiele misji nawiązuje do jakiegoś znanego filmu, przeważnie horroru. Gra nosi znamiona strategii czasu rzeczywistego, jednak większą wagę przywiązuje się w niej do kierowania drużyną, niż gromadzeniem bogactw. Gatunek taki jest potocznie nazywany strategią taktyczną.
Każda rozgrywka rozpoczyna się od wybrania ekipy duchów, która weźmie w niej udział. Pomóc może w tym wcześniejsze rozpoznanie terenu: sprawdzenie, z jakimi przedmiotami można duchy związać, jakie są uwięzione na danym poziomie oraz zapoznanie się z charakterystyką ludzi znajdujących się w danym miejscu. W każdej lokacji gracz może przypisać ducha do jakiegoś przedmiotu, który mu odpowiada, np. duchy elektryczne związać można z telewizorem, lodówką, radiem itd. (np. Luźny Trybik), emocjonalne z jakąś zabawką lub dywanem (Drgawek); pojawiają się także duchy, które związać można tylko z jednym przedmiotem, np. przejściem, które można umieścić w dowolnym miejscu (Skostnica), bądź takie, które straszyć mogą jedynie na dworze (Luźna Główka). Gdy duchy zostaną już przypisane do jakiegoś przedmiotu, wykorzystać mogą kilka dostępnych dla nich opcji straszenia, jednak zależne jest to od ilości wytworzonej plazmy. Plazma jest jedynym surowcem, jakie zdobywać mogą duchy. Na początku każdej misji gracz otrzymuje jej jedynie trochę, aby móc rozpocząć straszenie, a im skuteczniej duchy przerażają, tym więcej plazmy mają do dyspozycji, co pozwala im na używanie skuteczniejszych ataków (np. niewiele zużywa się jej brzdękając łańcuchem, ale telekineza wymaga większych pokładów surowca).
W większości przypadków rozgrywka polega na wystraszeniu wszystkich ludzi znajdujących się w danej lokacji. Każdy śmiertelnik ma określony poziom wiary w zjawiska paranormalne – im mniejszy wskaźnik, tym trudniej jest daną osobę wystraszyć. Im bardziej podnosi się poziom przerażenia, tym bardziej dany człowiek staje się podatny na dziejące się wokół niego dziwne zjawiska, co jednocześnie podnosi poziom wytwarzanej plazmy. Obmyślenie strategii, jak wystraszyć poszczególnego śmiertelnika, jest najważniejszym aspektem każdej rozgrywki, zwłaszcza na późniejszych poziomach. Kolejnym celem jest uwolnienie duchów, które zostały uwięzione w danej lokacji. Na każdym poziomie umieszczony jest co najmniej jeden duch, którego można uwolnić, po czym ten przyłącza się do ekipy. Czasem jest to proste, należy np. popsuć obiekt, który ducha więzi, jednak innym razem może wymagać to połączenia ze sobą różnych elementów. Co prawda oswabadzanie duchów nie jest koniecznością, jednak niektóre z nich w późniejszej rozgrywce mogą okazać się bardzo przydatne. W poszczególnej lokacji pojawić mogą się także śmiertelnicy mający kontakt z duchami, np. księża, wiedźmy, media czy oddział duchołamaczy, którzy mogą ducha wykryć i odesłać – będzie on niedostępny do końca misji, a w podsumowaniu poziomu będzie to kosztowało stratę wielu punktów.
Zdarzają się także misje, w których – oprócz wystraszenia śmiertelników i oswobodzenia duchów – należy akcją pokierować tak, aby osiągnąć inny cel, np. pozyskanie rzadkiego rodzaju ducha albo naprowadzenie ludzi na księgę, za pomocą której przywołają potężną bestię.
Produkcja i odbiór gry.
Za produkcję gry odpowiedzialne było studio Sick Puppies, założone przez Gregga Barnetta w 1999. "Ghost Master", pomimo przychylnych ocen recenzentów, sprzedał się poniżej oczekiwań twórców. Epilog gry zakończył się napisem „ciąg dalszy nastąpi”, co – wraz z wypowiedziami twórców – sugerowało powstanie kontynuacji. 6 kwietnia 2004 przedsiębiorstwo Sick Puppies zostało zamknięte, co przesądziło o zaprzestaniu jakichkolwiek prac nad kolejną częścią.

</doc>
<doc id="685891" url="https://pl.wikipedia.org/wiki?curid=685891" title="Cork International Airport">
Cork International Airport



</doc>
<doc id="685894" url="https://pl.wikipedia.org/wiki?curid=685894" title="Pleograf">
Pleograf

"pleograf" (gr. "pleo" + "graf") 

</doc>
<doc id="685897" url="https://pl.wikipedia.org/wiki?curid=685897" title="Pleograf (technika)">
Pleograf (technika)

Pleograf (ang. "Pleograph") – aparat kinematograficzny służący jednocześnie do rejestracji materiału filmowego oraz jego projekcji, skonstruowany przez polskiego wynalazcę Kazimierza Prószyńskiego w roku 1894, niecały rok przed podobnym wynalazkiem braci Lumière. Louis Lumiére, w trakcie demonstracji wynalezionego przez Prószyńskiego pleografu, podobno oznajmił wszystkim obecnym: „Panowie, ten człowiek jest pierwszy w kinematografii, ja jestem drugi”. Urządzenie zapoczątkowało historię polskiej kinematografii. Pleografem pod koniec XIX wieku wynalazca nakręcił pierwsze krótkie filmy dokumentujące życie codzienne. Prace nad rozwojem urządzenia doprowadziły do skonstruowania w 1898 roku udoskonalonego aparatu projekcyjnego, biopleografu.
Nazwa.
Nazwa urządzenia "pleograf" jest połączeniem dwóch greckich słów: pléon „więcej” oraz gráphō „piszę”. W języku angielskim oraz francuskim aparat nosił nazwę „pleograph”.
Historia.
Pierwszą wersję pleografu wynalazca skonstruował jeszcze jako student politechniki w Liège w Belgii, w 1894 roku. Urządzeniem tym Prószyński zarejestrował kilka krótkich sekwencji z natury oraz scenek z życia codziennego, które zaprezentował gronu najbliższych osób. Ten wczesny aparat wykazywał szereg niedoskonałości charakterystycznych dla aparatów projekcyjnych tamtych czasów, jak kłopoty z synchronizacją przesuwu taśmy filmowej, drgania filmu oraz przerwy świetlne. Później konstruktor udoskonalał i unowocześniał swój wynalazek wprowadzając w nim wiele poprawek. Kolejną wersję kinematografu ukończył w 1905 roku w Warszawie. W Pleografie zastosował oryginalne urządzenie do przesuwu taśmy filmowej, które później przeniesione zostało na inne konstrukcje. Urządzenie zostało opatentowane w 1896 roku we Francji.
Pleograf rejestrował zdjęcia na błonie fotograficznej, na której rozmiar klatek wynosił 45×38 mm. Przesuw filmu umożliwiał oryginalny mechanizm do przesuwu taśmy. Perforacja umieszczona była pomiędzy poszczególnymi klatkami, a nie wzdłuż filmu, jak w obecnie znanej kliszy filmowej. Pleografem Prószyński nakręcił szereg krótkometrażowych filmów dokumentujących życie codzienne w Warszawie. Były to m.in. "Ślizgawka w Łazienkach" krótki film rejestrujący łyżwiarzy na ślizgawce Warszawskiego Towarzystwa Łyżwiarskiego, którego klatki reprodukowane w prasie rozdzielone są perforacją charakterystyczną cechą wczesnych filmów wynalazcy. Krótka rekonstrukcja filmu na podstawie czterech zachowanych klatek reprodukowanych w polskiej XIX wiecznej prasie ukazała się na Youtube.
Pod koniec XIX wieku Prószyński w dalszym ciągu modernizuje swój kinematograf decydując się na rozdzielenie funkcji nagrywania oraz projekcji. Wszystkie niedoskonałości urządzenia udało się usunąć wynalazcy dopiero w roku 1898, w nowej, ulepszonej wersji pleografu oraz w urządzeniu służącym jedynie do emisji filmów biopleografie.
W 1901 roku Prószyński założył pierwszą w historii polskiej kinematografii rodzimą wytwórnię filmową, która przyjęła nazwę inspirowaną wynalazkiem Prószyńskiego – Towarzystwo Udziałowe Pleograf.
Filmy zrealizowane Pleografem.
Kazimierz Prószyński zrealizował szereg filmów pleografem. Większość z nich stanowiły filmy dokumentalne jednak dzięki wynalazkowi powstały również pierwsze polskie filmy fabularne.

</doc>
<doc id="685898" url="https://pl.wikipedia.org/wiki?curid=685898" title="Shannon International Airport">
Shannon International Airport



</doc>
<doc id="685900" url="https://pl.wikipedia.org/wiki?curid=685900" title="Towarzystwo Udziałowe Pleograf">
Towarzystwo Udziałowe Pleograf

Towarzystwo Udziałowe "Pleograf" (1901-1903) – druga polska wytwórnia filmowa, po "Paryskiej Fotografii Lux Sigismond et Comp" Bolesława Matuszewskiego, założona przez wynalazcę kamer oraz projektorów Kazimierza Prószyńskiego. Zajmowała się produkcją urządzeń kinematograficznych oraz filmów fabularnych i dokumentalnych sprzedawanych na rynku polskim oraz za granicę.
Historia.
W 1901 roku Kazimierz Prószyński założył w Warszawie Towarzystwo Udziałowe Pleograf. Było ono pierwszą w historii polskiej kinematografii rodzimą wytwórnią filmową. Nazwa inspirowana była pleografem, aparatem kinematograficznym wynalezionym przez konstruktora w 1894 roku, który był skrzyżowaniem projektora oraz kamery. Siedziba towarzystwa znajdowała się w Warszawie na ulicy Nowogrodzkiej 39. W latach 1901-1903 zajmowało się ono promocją pleografu, biopleografu oraz innych wynalazków wymyślonych przez wynalazcę. 
Pleograf produkował również pierwsze polskie filmy dokumentalne oraz fabularne. Kazimierz Prószyński nakręcił wynalezionymi przez siebie kamerami krótkie filmy dokumentujące życie codzienne w Warszawie, był również autorem pierwszych filmów fabularnych z udziałem polskich aktorów, tworząc podwaliny polskiej kinematografii. Już w 1902 roku stworzył dwa krótkie filmy "Powrót birbanta", "Przygoda dorożkarza", w których wzięli udział dwaj polscy aktorzy teatralni Kazimierz Junosza-Stępowski oraz Władysław Neubelt, inicjując tym samym historię polskiego filmu fabularnego.
W 1903 roku towarzystwo Prószyńskiego zaprezentowało na placu Teatralnym, na wprost ratusza oraz na Dworcu Wiedeńskim w Warszawie rewolucyjny pomysł nocnej komercyjnej reklamy świetlnej. Była to pierwsza w Polsce i jedna z pierwszych w świecie wielkoformatowa wizualna reklama handlowa. Na ścianach warszawskich budynków rozwieszano lub malowano białe ekrany, na których wieczorami i nocą emitowane były ruchome reklamy. Posłużył do tego nowy aparat wynaleziony przez konstruktora o nazwie Stereos. Akcja promocyjna z wykorzystaniem urządzenia cieszyła się dużym zainteresowaniem i zgromadziła liczną publiczność.
Pomimo innowacyjnych pomysłów oraz spektakularnych pokazów Towarzystwo Udziałowe Pleograf zbankrutowało w 1903 roku nie wytrzymując konkurencji z zachodnimi towarzystwami filmowymi – głównie francuskimi i amerykańskimi, które zalały rynek dużą ilością różnorodnych filmów z całego świata wyświetlanych przez rozbudowane sieci dystrybucyjne.
Popularyzacja kinematografii w Polsce.
W celu popularyzacji kinematografii Towarzystwo Udziałowe Pleograf organizowało w Polsce pokazy filmowe z wykorzystaniem aparatów wynalezionych przez Prószyńskiego. Pierwsze projekcje odbyły się pomiędzy 31 marca a 2 kwietnia 1902 roku w Warszawie w Teatrze Letnim w Ogrodzie Saskim. Widzowie zobaczyli tam program złożony z filmów dokumentujących życie codzienne w Warszawie, które wykonane zostały przez wynalazcę. Były to m.in. "Ślizgawka w Dolinie Szwajcarskiej", "Ślizgawka w Ogrodzie Saskim", "Ruch uliczny przed pomnikiem Mickiewicza", "Wyścigi", "Pogotowie Ratunkowe", "Na Placu Św. Aleksandra" oraz "Pod Ostrą Bramą w Wilnie". W tym okresie projekcje filmowe jako atrakcja ściągająca klientów weszły również do stałego programu typu varietes, które odbywały się w teatrzyku "Elizeum" znajdującym się przy ulicy Karolowej w Warszawie.
W 1903 roku Prószyński nawiązał współpracę z teatrem warszawskim, która zaowocowała oryginalnym eksperymentem artystycznym. Podczas wystawiania w Teatrze Wielkim opery "Walkiria" Richarda Wagnera w pewnym momencie zdumionej publiczności na tle dekoracji ukazały się ruchome sylwetki Walkirii unoszące się w obłokach na swoich koniach. Kazimierz Prószyński podczas przedstawienia wyemitował film, w którym Walkirie zagrał przebrany pułk Czerkiesów stacjonujących obok Zamku Królewskiego nad Wisłą. Zdjęcia nakręcone zostały w plenerze i wyemitowano je podczas przedstawienia z kamery umieszczonej z tyłu ekranu, która wyświetlała obraz na wolnym białym miejscu przygotowanym wcześniej pośród namalowanej dekoracji chmur. Trik uznawany jest za pierwszy tego rodzaju w historii teatru.
Zestaw krótkometrażowych filmów Kazimierza Prószyńskiego włączony został w 1904 roku do repertuaru kina "Bioskop" znajdującego się w Warszawie przy ul. Marszałkowskiej 114 założonego przez Władysława Krzemińskiego oraz jego brata Antoniego – pionierów kinowych, którzy zapoczątkowali sieć stałych kin w Polsce.
Kolejnym obszarem aktywności towarzystwa Prószyńskiego były różnego rodzaju wystawy i pokazy. Pleograf brał udział w Wystawie Teatralnej w Warszawie. 17 kwietnia 1902 roku w Muzeum Przemysłu i Rolnictwa towarzystwo przygotowało specjalny pokaz dla członków Towarzystwa Fotograficznego Warszawskiego, podczas którego Prószyński zaprezentował swoje aparaty, a po wykładzie odbyła się dyskusja z uczestnikami. Podobne spotkania prezentujące aparaty kinematograficzne oraz filmy Prószyńskiego Pleograf organizował również w innych polskich miastach. Uczestniczył np. w Wystawie Rolniczej w Wilnie.

</doc>
<doc id="685902" url="https://pl.wikipedia.org/wiki?curid=685902" title="Siarka rodzima">
Siarka rodzima

Siarka rodzima – minerał z gromady pierwiastków rodzimych zawierający głównie siarkę elementarną. Należy do grupy minerałów rzadkich.
Nazwa łacińska ("sulphur") pochodzi od sanskr. "sulvere" = żywioł (w Biblii określana jest jako płonący kamień).
Właściwości.
Zazwyczaj tworzy kryształy o pokroju bipiramidalnym, grubotabliczkowe. Występuje w skupieniach zbitych, ziemistych, ziarnistych, naciekowych, nerkowych. Tworzy też naskorupienia, impregnacje i zbliźniaczenia. Najładniejsze kryształy spotykane są w druzach powstałych w kawernach i szczelinach. Jest krucha, przezroczysta. Występuje w przyrodzie w trzech odmianach poliformicznych m.in. siarka rodzima (sulfuryt), rosickyit. W temperaturze powyżej 95,3 °C przechodzi w siarkę jednoskośną, w temperaturze powyżej 119, 3 °C topi się. Łatwo elektryzuje się, jest złym przewodnikiem ciepła, łatwopalna. Dobrze rozpuszcza się w CS2. Pod względem chemicznym jest dość czysta, bywa zanieczyszczona związkami organicznymi oraz mechanicznymi domieszkami kalcytu i gipsu. Niekiedy zawiera domieszkę selenu (siarka selenowa).
Występowanie.
Powstaje wskutek utleniania siarkowodoru lub redukcji siarczanów (głównie gipsu). Niewielkie ilości siarki powstają w wyniku ekshalacji wulkanicznych.
Miejsca występowania: Włochy – Sycylia, USA – Luizjana, Teksas, Meksyk, Chile, Rosja.
W Polsce w okolicy Tarnobrzega (Piaseczno, Machów, Grzybów) i Lubaczowa (Basznia Górna, Horyniec-Zdrój).
Zastosowanie.
Używana w przemyśle:

</doc>
<doc id="685903" url="https://pl.wikipedia.org/wiki?curid=685903" title="Proszę słonia (serial animowany)">
Proszę słonia (serial animowany)

Proszę słonia – polski serial animowany nakręcony w Studiu Miniatur Filmowych w Warszawie w 1968 roku oraz pełnometrażowy film animowany dla dzieci nakręcony w 1978 roku (premiera - kwiecień 1979) w reżyserii Witolda Giersza na podstawie książki Ludwika Jerzego Kerna o tym samym tytule.

</doc>
<doc id="685907" url="https://pl.wikipedia.org/wiki?curid=685907" title="Tydzień przygód w Afryce">
Tydzień przygód w Afryce

Tydzień przygód w Afryce - polski siedmioodcinkowy serial animowany dla dzieci nakręcony w latach 1984-1986 w warszawskim Studiu Miniatur Filmowych.

</doc>
<doc id="685908" url="https://pl.wikipedia.org/wiki?curid=685908" title="Dublin Airport">
Dublin Airport



</doc>
<doc id="685913" url="https://pl.wikipedia.org/wiki?curid=685913" title="Przygód kilka wróbla Ćwirka">
Przygód kilka wróbla Ćwirka

Przygód kilka wróbla Ćwirka – dobranockowy serial animowany dla dzieci stworzony w latach 1983-1989 w łódzkim Se-ma-forze. Nakręcono 39 odcinków po 10 minut.
Sympatyczny wróbelek Ćwirek poznaje nowe ptaki i inne zwierzęta, raz nawet leci do miasta. Mieszkanie wynajmuje w gnieździe bocianim. Bohaterem każdego odcinka był inny gatunek ptaka. Głosu wszystkim postaciom użyczył Jan Kobuszewski.

</doc>
<doc id="685914" url="https://pl.wikipedia.org/wiki?curid=685914" title="Most Sobieszewski">
Most Sobieszewski

Most Sobieszewski – nieistniejący most pontonowy w Gdańsku Sobieszewie na Martwej Wiśle, w ciągu drogi wojewódzkiej nr 501, łączący Wyspę Sobieszewską z Wiślinką.
Został zbudowany niedługo po II wojnie światowej dla celów wojskowych w pobliskim Kiezmarku, a w 1973 r. podzielono go na dwa odcinki i przeniesiono do Drewnicy i Sobieszewa. 10 listopada 2018 został zastąpiony mostem zwodzonym nazwanym mostem 100-lecia Odzyskania Niepodległości Polski.
Był to most pontonowy o 9 przęsłach (środkowe przęsło było ruchome i umożliwiało żeglugę po Martwej Wiśle) i nośności do 30 ton (15 ton przed remontem). Most miał 150 metrów długości.
Katastrofalny stan techniczny mostu oraz jego anachroniczność wobec współczesnych warunków transportu osobowego i komunikacji publicznej spowodował zastąpienie go ruchomą przeprawą mostową.
W 2013 został przeprowadzony remont generalny mostu, w wyniku którego most był przejezdny i czynny przez całą dobę, 7 dni w tygodniu.
Po remoncie nie był on zamykany w czasie niepogody ani w czasie cofki z morza. Mogły po nim jeździć wszystkie samochody do 30 ton, w tym autobusy i autokary turystyczne. Przejazd przez most Sobieszewski był bezpłatny. Przed zwiększeniem jego nośności autobus, który przejeżdżał przez most, nie mógł przewozić pasażerów, dla których zabrakło miejsc siedzących.
Nowy most.
W 2005 roku władze Gdańska zapowiedziały budowę nowego, niskowodnego mostu stałego ze zwodzonymi przęsłami, o nośności 50 ton; termin budowy określono na lata 2007–2009. W 2009 roku termin ten przesunięto.
Przetarg na budowę nowego mostu ogłoszono 31 marca 2016. Jego zwycięzcą zostało konsorcjum firm Metrostav (lider) wraz z Vistal Gdynia i Vistal Infrastructure, które zaoferowały budowę mostu za 57,1 mln zł, podczas gdy miasto zaplanowało na ten cel 71 mln zł. Zwycięskie konsorcjum udzieliło 60-miesięcznej gwarancji wobec wymaganej przez zamawiającego gwarancji 36-miesięcznej.
Nowy most jest mostem zwodzonym. Oba przęsła otwierają się w 2 minuty. zawieszona ok. 5 m nad lustrem wody konstrukcja ma 173 metry długości, ze skrzydłami 181,5 m. Łączna rozpiętość przęseł zwodzonych to 59,50 m, szerokość ustroju niosącego – 14,92 m, w tym jezdni 7 m, jednostronnego chodnika 2 m, drogi rowerowej 2,4 m. Inwestycja obejmuje też budowę odcinka drogi o długości 900 m oraz budynku obsługi mostu. 5 maja 2018 specjalny dźwig pływający, tzw. Goliat, dokonywał montażu 25-metrowych belek stałych (dojazdowych) przęseł mostu o masie 25 t każda.
Symboliczne wbicie pierwszej łopaty nastąpiło we wrześniu 2016, ale faktyczne rozpoczęcie prac budowlanych nastąpiło w styczniu 2017. Przewidywany pierwotnie termin zakończenia prac budowlanych upływał w końcu roku 2017, ale został przesunięty na 30 kwietnia 2018. Przyczyniły się do tego m.in. trudności finansowe jednego z wykonawców (Vistal Gdynia), który w październiku 2017 złożył wniosek o upadłość, a 5 lutego 2018 wycofał się z realizacji inwestycji, co oznaczało kolejne opóźnienia w realizacji budowy, którą ostatecznie ukończył czeski Metrostav. 20 czerwca 2018 wykonawca planował zakończenie budowy konstrukcji w Gdyni, po czym 12 lipca 2018 elementy mostu zostały przetransportowane barką na Wyspę Sobieszewską w celu montażu głównej konstrukcji mostu, przęseł i mechanizmów służących do podnoszenia. Ten najbardziej skomplikowany i widowiskowy etap budowy mostu (montaż 320-tonowych przęseł zwodzonych) miał miejsce od 16 do 19 lipca 2018 (od strony Sobieszewa) i od 23 do 26 lipca 2018 (od strony Wiślinki).
W maju 2016 rząd przyznał dofinansowanie na realizację I etapu inwestycji w kwocie 16,6 mln zł, a w czerwcu 2017 przyznał kolejne 11 mln zł na kontynuację prac.
We wrześniu 2017 prezydent Gdańska przedstawił propozycję nazwania nowego mostu imieniem 100-lecia Niepodległości Rzeczypospolitej (względnie w formach „Most Stulecia Niepodległości” lub „Most Niepodległości”).
Podawany jako ostatni termin zakończenia budowy w końcu września 2018 nie został dotrzymany; w tym czasie rozpoczęto próby obciążeniowe mostu. 7 listopada 2018 nowy most przeszedł kontrolę nadzoru budowlanego i został otwarty 10 listopada 2018 jako "most 100-lecia Odzyskania Niepodległości Polski".

</doc>
<doc id="685916" url="https://pl.wikipedia.org/wiki?curid=685916" title="Studio Filmów Rysunkowych">
Studio Filmów Rysunkowych

Studio Filmów Rysunkowych w Bielsku-Białej − jedno z pięciu polskich studiów animacji powstałych w Polsce Ludowej.
Historia.
Studio Filmów Rysunkowych zostało powołane do życia zarządzeniem nr 82 Prezesa Centralnego Urzędu Kinematografii z dnia 3 sierpnia 1955r. w sprawie utworzenia „Studia Filmów Rysunkowych” a swoja dzialalność rozpoczęło z dniem 1 stycznia 1956 roku. Korzenie studia sięgąją 1 września 1947 roku, kiedy to grupa pasjonatów złożonych z  braci Zdzisława i Macieja Lachura oraz Władysława Nehrebeckiego, Leszka Lorka, Alfreda Ledwiga, Mieczysława Poznańskiego, Aleksandra Rohozińskiego, Wiktora Sakowicza, Rufina Struzika i Wacława Wajsera zostaje zatrudniona na etatach przy Trybunie Robotniczej w specjalnie na ten cel utworzonym Studio Filmowym i rozpoczyna  prace nad  pierwszym filmem animowanym „ Czy to był Sen”.  Redakcja „Trybuny Robotniczej” udostępnia twórcom dwa pokoje przy ulicy  Mickiewicza 22 w Katowicach. Prace nad pierwszą wersja filmu „Czy to był sen" trwają do końca 1947 roku”. W styczniu 1948 roku wstępna wersja filmu zostaje zaprezentowana dyrekcji Filmu Polskiego, zespól dostaje zlecenie opracowania nowego scenariusza i dokonania przeróbek. W kwietniu 1948 roku zostaje podpisana umowa z Przedsiębiorstwem Państwowym Film Polski a grupa filmowców usamodzielnia się tworząc Robotnicze Studio Filmów Rysunkowych. Za pieniądze otrzymane od Filmu Polskiego młodzi twórcy wynajmują wille w Wiśle gdzie kontynuują pracę nad swoim pierwszym filmem oraz rozpoczynają pracę nad kolejnym „ Ich ścieżka”.  Robotnicze Studio Filmów Rysunkowych przeistacza się wówczas w spółdzielnie pracy o nazwie „Zespól Produkcyjny Filmów Rysunkowych „Śląsk". W skład zarządu wchodzą Zdzisław Lachur,  Władysław Nehrebecki,  Wacław Wajser i Wiktor Sakowicz. Pod koniec 1948 roku zespół przenosi się do Bielska. Tam dzięki pomocy władz miasta otrzymuje pomieszczenia w budynku ZMP przy ulicy Mickiewicza. W 1949 roku zespół kończy pracę nad filmem „Ich ścieżka”, filmem „A1” debiutuje Władysław Nehrebecki. 
W 1950 roku zespól filmowy ‚Śląsk” opuszcza Władysław Nehrebecki i wyjeżdża do Łodzi gdzie pod zwierzchnictwem Wytwórni Fabularnych organizuje Łódzki Oddział Filmu Rysunkowego, twórca realizuje tam film „Opowiedział dzięcioł sowie” i nawiązuje znajomość ze Stanisławem Dülzem, Lechosławem Marszałkiem i Wacławem Kondkiem, ktorzy niebawem staną się filarami bielskiej wytworni .
W 1952 roku zespól filmowy „Śląsk” zostaje rozwiązany, a  filmowcy przechodzą na etaty Wytworni Filmów Fabularnych w Łodzi, tworząc odział filmu rysunkowego  z siedzibą w Bielsku - Białej. Filmowcy otrzymują lokal przy ulicy Cieszyńskiej 24 - dotychczasowa siedzibę Studia Filmów Rysunkowych. Filmowcy otrzymują również niezbędny sprzęt filmowy i rozpoczynają produkcje filmów barwnych. Pierwszym barwnym filmem jest „Wspólny Dom „ Zdzisława Lachura zrealizowany „ na podstawie scenariusza Władysława Nehrebeckiego i Pawła Kubaty. W 1953 roku Łódzki Oddział FIlmu Rysunkowego zostaje rozwiązany. Władysław Nehrebecki wraca do Bielska - Białej . Wraz z nim przyjeżdża do Bielska  Lechosław Marszalek, Stanislaw Dülz , Wacław Kondek i Edward Musiałowicz, ktorzy wzmacniają bielską grupę.  Zespół opuszcza natomiast Zdzislaw Lachur. Zespól studia rozrasta sie do około 70 osób i nawiązuje współpracę ze znaczącymi plastykami i kompozytorami,Filmem” Koziołeczek” debiutuje Lechosław Marszałek , powstaję pierwsze serie filmowe takie jak „ Profesor  Filutek” Władysława  Nehrebeckiego.Z dniem 1 stycznia 1956 roku bielskim filmowcom udaje się oderwać od Łódzkiej Wytworni Filmów Fabularnych. Powstaje samodzielne Przedsiębiorstwo Państwowe - Studio Filmów Rysunkowych.
Najwcześniejsze filmy studia były przeznaczone dla osób dorosłych. Filmy wykonywane były metodą poklatkową, czyli klatka po klatce, jednak ostatnie filmy studia m.in. – Gwiazda Kopernika – były wykonane techniką komputerową. 

</doc>
<doc id="685917" url="https://pl.wikipedia.org/wiki?curid=685917" title="Lista najwyższych budynków w Bostonie">
Lista najwyższych budynków w Bostonie

W Bostonie w USA, znajduje się 25 budynków o wysokości przekraczającej 150 metrów. Jeden taki wieżowiec jest w trakcie budowy, nie ma zaaprobowanych planów wybudowania kolejnego wysokego budynku. 

</doc>
<doc id="685918" url="https://pl.wikipedia.org/wiki?curid=685918" title="Kangurek Hip-Hop">
Kangurek Hip-Hop

Kangurek Hip-Hop – polski serial animowany dla dzieci nakręcony w latach 1975–1983 w Studiu Filmów Rysunkowych w Bielsku-Białej. Nakręcono 13 odcinków po 7 min na kolorowej taśmie 35 mm.

</doc>
<doc id="685920" url="https://pl.wikipedia.org/wiki?curid=685920" title="O dwóch takich, co ukradli księżyc (serial animowany)">
O dwóch takich, co ukradli księżyc (serial animowany)

O dwóch takich, co ukradli księżyc – polski, kolorowy, składający się z czterech odcinków serial animowany w reżyserii Leszka Gałysza, nakręcony w latach 1984–1989 w warszawskim Studiu Miniatur Filmowych na podstawie powieści "O dwóch takich, co ukradli księżyc" Kornela Makuszyńskiego.
Serial został zilustrowany materiałem muzycznym zespołu Lady Pank wydanym na dwóch płytach długogrających: "O dwóch takich, co ukradli księżyc" oraz "O dwóch takich, co ukradli księżyc cz. 2". Na podstawie pomysłu serialu w 1985 roku powstał w Stołecznej Estradzie spektakl muzyczny dla dzieci (bajka rockowa), pt: „Jacek i Placek, czyli Lady Pank w poszukiwaniu Krainy Leniuchów”. Reżyserem i scenografem spektaklu był Leszek Gałysz a w przedstawieniach udział wzięli muzycy zespołu Lady Pank: Jan Borysewicz, Janusz Panasewicz, Edmund Stasiak, Paweł Mścisławski i Andrzej Dylewski. Ukazała się również kaseta magnetofonowa zawierająca początkowo dwie pierwsze części serialu a potem całość (wyd. Polton PC-028 i PC-137) z muzyką zespołu Lady Pank (narratorem jest Jan Kobuszewski), jak również komiks z rysunkami Leszka Gałysza i tekstami piosenek Andrzeja Mogielnickiego.
Serial animowany został wydany w całości na płycie DVD. Na podstawie serialu animowanego powstał również pełnometrażowy film animowany "Jacek i Placek" (ang. "Jake and Pat"). Otrzymał on nagrodę za najlepszy pełnometrażowy film animowany: Best Animation Feature, Santa Clarita Valley International Film Festival, Los Angeles 1994. Film pełnometrażowy został wydany najpierw jako VHS, następnie DVD oraz VCD (jako dodatek do gazet). W roku 2014 film pełnometrażowy został zrekonstruowany cyfrowo.
Fabuła.
Akcja serialu rozgrywa się w Zapiecku, fikcyjnej miejscowości niedaleko Łeby. Tutaj rodzą się bliźniaki – Jacek i Placek. Gdy chłopcy podrastają, sprawiają kłopoty matce, burmistrzowi i innym mieszkańcom swojej rodzinnej mieściny. Niedługo później uciekają poza granice miasta w poszukiwaniu krainy leniuchów. Postanawiają po drodze ukraść księżyc.

</doc>
<doc id="685921" url="https://pl.wikipedia.org/wiki?curid=685921" title="O dwóch takich, co ukradli księżyc">
O dwóch takich, co ukradli księżyc



</doc>
<doc id="685924" url="https://pl.wikipedia.org/wiki?curid=685924" title="Spirala Ulama">
Spirala Ulama

Spirala Ulama lub spirala liczb pierwszych – graficzna metoda pokazywania pewnych niewyjaśnionych do dziś prawidłowości w rozkładzie liczb pierwszych, zaproponowana przez polskiego matematyka Stanisława Ulama w 1963 roku. W 1964 Martin Gardner opisał spiralę Ulama w czasopiśmie Scientific American.
Na kwadratowej tablicy zaczynając od 1 w środku spiralnie wypisuje się kolejne liczby naturalne. Na niektórych przekątnych liczby pierwsze grupują się częściej niż na innych. Fakt ten nie został do tej pory wyjaśniony. Zjawisko występuje także, jeśli rozpoczyna się od innych wartości niż 1.

</doc>
<doc id="685926" url="https://pl.wikipedia.org/wiki?curid=685926" title="Choroby łańcuchów ciężkich">
Choroby łańcuchów ciężkich

Choroby łańcuchów ciężkich – rodzina rzadkich nowotworów limfoproliferacyjnych wywodzących się z limfocytów B. W ich przebiegu dochodzi do uwalniania uszkodzonych łańcuchów ciężkich (α, γ, μ), które nie łączą się z łańcuchami lekkimi (przez co nie powstają prawidłowe immunoglobuliny) i mogą tworzyć polimery.
Wyróżnia się:
Choroby te różnią się obrazem klinicznym i rokowaniem.

</doc>
<doc id="685927" url="https://pl.wikipedia.org/wiki?curid=685927" title="Choroba łańcuchów ciężkich">
Choroba łańcuchów ciężkich



</doc>
<doc id="685928" url="https://pl.wikipedia.org/wiki?curid=685928" title="Choroba Franklina">
Choroba Franklina



</doc>
<doc id="685929" url="https://pl.wikipedia.org/wiki?curid=685929" title="Choroba ciężkich łańcuchów">
Choroba ciężkich łańcuchów



</doc>
<doc id="685933" url="https://pl.wikipedia.org/wiki?curid=685933" title="Limfoscyntygrafia">
Limfoscyntygrafia

Limfoscyntygrafia – badanie scyntygraficzne polegające na podaniu podskórnie preparatu znakowanego izotopowo. Najczęściej wykorzystuje się mikrokoloid znakowany 99mTc. Znacznik poprzez naczynia limfatyczne przechodzi do węzłów chłonnych. Pierwsze obrazowanie wykonuje się po podaniu znacznika, następne w zależności od wskazań. W prawidłowych warunkach normalnie funkcjonujący węzeł chłonny jest szybko uwidoczniany. Brak uwidocznienia węzłów chłonnych w badaniu może być spowodowany ich zmianami zapalnymi bądź nowotworowymi.
Wskazania:

</doc>
<doc id="685934" url="https://pl.wikipedia.org/wiki?curid=685934" title="Zakrzepica żył wątrobowych">
Zakrzepica żył wątrobowych

Zakrzepica żył wątrobowych (zespół Budda-Chiariego) – zmiany zakrzepowe w żyłach wątrobowych. Swoim zasięgiem mogą również obejmować żyłę główną dolną. Choroba została po raz pierwszy opisana w 1845 roku przez George′a Budda. W 1899 roku Hans Chiari opisał występujące w tym schorzeniu zmiany patologiczne w wątrobie.
Rozpoznanie.
Bardzo pomocne w rozpoznaniu jest USG z badaniem dopplerowskim, a także angiografia.
Konieczna jest ocena drożności żyły wrotnej, gdyż u 10–20% chorych współistnieje jej zakrzepica.
Leczenie.
Leczenie zazwyczaj jest nieskuteczne. Dochodzi do rozwoju niewydolności wątroby i śmierci. Przeszczepienie wątroby zwiększa szansę wyleczenia.

</doc>
<doc id="685935" url="https://pl.wikipedia.org/wiki?curid=685935" title="Zespół Budda-Chiariego">
Zespół Budda-Chiariego



</doc>
<doc id="685936" url="https://pl.wikipedia.org/wiki?curid=685936" title="Proch dymny">
Proch dymny



</doc>
<doc id="685945" url="https://pl.wikipedia.org/wiki?curid=685945" title="Clara Barton">
Clara Barton

Clara Barton (ur. 25 grudnia 1821 w North Oxford w Massachusetts, zm. 12 kwietnia 1912 w Glen Echo w Marylandzie) – amerykańska pielęgniarka i działaczka, założycielka Amerykańskiego Czerwonego Krzyża (ang. "American Red Cross"). 
Życiorys.
Zaczęła karierę jako nauczycielka, następnie pracowała dla Amerykańskiego Biura Patentowego (ang. "United States Patent Office", obecnie "Patent and Trademark Office"). Po wybuchu wojny secesyjnej zajęła się zaopatrzeniem dla wojska i opieką rannych.
Jej wysiłki spotkały się z powszechnym uznaniem. Nazywano ją „Aniołem Pól Bitewnych”. W pierwszej chwili rząd Unii odmówił współpracy i pomocy. Dopiero w 1864 roku Barton została mianowana przełożoną pielęgniarek armii. Po zakończeniu wojny utworzyła biuro poszukiwania zaginionych żołnierzy. Dzięki jej staraniom odnaleziono ponad 12 tysięcy niezidentyfikowanych dotąd grobów.
Wysiłek w czasie i po wojnie spowodował wyraźne zmęczenie organizmu. Dla odpoczynku wyjechała więc w 1869 r. do Szwajcarii, gdzie zapoznała się z pracami Międzynarodowego Czerwonego Krzyża, organizacji założonej w 1863 w Genewie. Włączyła się w prace MCK biorąc udział w działaniach podczas wojny francusko-pruskiej lat 1870-1871.
W 1873 roku Clara Barton wróciła do Stanów Zjednoczonych. W 1877 r., w przeddzień wybuchu wojny rosyjsko-tureckiej zaczęła przekonywać społeczeństwo USA do włączenia się w prace MCK, co zaowocowało powołaniem do życia ARC w roku 1881. Była pierwszym prezesem organizacji do 1904 r. W tym też czasie optowała za tym, by rząd USA ratyfikował konwencje genewskie co nastąpiło w 1882 r.
Stojąc na czele ARC uznała, że Czerwony Krzyż winien pomagać nie tylko ofiarom wojen. Przeprowadziła ustawę o pomocy dla ofiar klęsk żywiołowych i wspomogła ofiary powodzi w Johnstown w Pensylwanii w 1889 oraz wielkiego głodu w Rosji i USA w latach 1891 i 1896.
Napisała szereg książek o organizacji Czerwonego Krzyża, a po przejściu na emeryturę założyła Krajową Organizację Pierwszej Pomocy (ang. "National First Aid Association of America"). W 1974 r. jej dom w Glen Echo został uznany za jej pomnik (ang. Clara Barton National Historic Site).

</doc>
<doc id="685946" url="https://pl.wikipedia.org/wiki?curid=685946" title="Anyolit">
Anyolit

Anyolit - regionalna, używana w gemmologii nazwa zielonej odmiany zoisytu.
Nazwa pochodzi od masajskiego "anyoli" = zielony, i nawiązuje do barwy tego minerału. 
Została odkryta w 1954r w Tanzanii.
Właściwości.
Barwa: zielona - wywołana domieszką chromu. Bardzo często widoczne są czarne wrostki hornblendy i duże, zwykle nieprzezroczyste rubiny. 
Zazwyczaj występuje w formie zbitej. 
Występowanie.
Często współwystępuje z rubinami.
Miejsca występowania: Tanzania - okolice Longido.
Zobacz też.
zoisyt

</doc>
<doc id="685952" url="https://pl.wikipedia.org/wiki?curid=685952" title="Nin">
Nin

Nin (wł. "Nona", łac. "Aenona" lub "Nona") – miasto w Chorwacji, w żupanii zadarskiej, siedziba miasta Nin. W 2011 roku liczył 1132 mieszkańców.
Geografia fizyczna.
Położenie.
Nin położony jest w północnej Dalmacji, ok. 14 km na północny zachód od Zadaru. W okolicy miasta rozciągają się piaszczyste laguny. Około 2 km na południe od Ninu znajdują się pokłady bogatych w minerały błot (peloidy), które stosowane już były w medycynie rzymskiej. Błota nińskie służą w leczeniu schorzeń reumatycznych oraz chorób skóry.
Historia.
Początki miasta sięgają IX w. p.n.e., kiedy to na terenach tych osiedliło się plemię Ilirów. Następnie miasto przeszło w ręce Rzymian, którzy zbudowali tu forum, amfiteatr oraz świątynię – wówczas największą na terenie Dalmacji.
W VII w. Nin wzięły szturmem połączone siły Słowian i Awarów, podczas którego miasto zostało doszczętnie zniszczone. Wśród sojuszników znajdowali się również Chorwaci, którzy wkrótce odbudowali Nin, stwarzając tu kluczowy ośrodek administracyjny i religijny nowo założonego państwa chorwackiego. Obok Biogradu i Klisu, Nin spełniał funkcję rezydencji królewskiej oraz ośrodka koronacyjnego królów Chorwacji. Z Ninem związani są następujący władcy: książę Wiszesław (785–802), książę Branimir (879–892), król Chorwacji Tomisław (925–928), król Piotr Krzesimir IV (1058–1075), król Dymitr Zwonimir (1075–1088).
Od połowy IX w. Nin stał się siedzibą pierwszego chorwackiego biskupstwa podlegającego najprawdopodobniej bezpośrednio papieżowi lub biskupowi Akwilei. Biskupi Ninu odgrywali ważną rolę w życiu politycznym państwa. Biskup Grzegorz z Ninu (900–929) miał zabiegać na synodach w Splicie w 925 r. i w 928 r. o formalne wprowadzenie języka chorwackiego i głagolicy do liturgii katolickiej, która wówczas prowadzona była głównie po łacinie.
W latach 1328–1358 Nin pozostawał pod protekcją Wenecji. Wraz ze sprzedażą Dalmacji Wenecjanom w 1409 r., Nin dostał się ponownie pod panowanie weneckie. W tym okresie miasto zostało dwukrotnie zniszczone, w 1571 r. oraz w 1646 r., kiedy to Wenecjanie poświęcili Nin w wojnie z Turkami, by skoncentrować swoje siły na obronie Zadaru. Doszczętnie zburzone pałac królewski i pałac biskupi, nigdy nie zostały odbudowane. Miasto utraciło swoją pozycję gospodarczą i polityczną.
Nin zyskał na znaczeniu gospodarczym po II wojnie światowej wraz z otwarciem zakładów produkcji soli oraz cegielni. Po 1969 r. nastąpił również rozwój usług turystycznych. W okresie Jugosławii Nin utracił status gminy, który odzyskał w 1993 r.
Zabytki.
Stare miasto Ninu leży na niewielkiej wyspie (ok. 500 m średnicy) połączonej ze stałym lądem dwoma mostami: dolnym (chor. "Donji niniski most") i górnym (chor. "Gornji niniski most"). Do miasta prowadzą dwie bramy: Brama Dolna (chor. "Donja vrata") z XV-XVII w. oraz Brama Górna (chor. "Gornja vrata") z XVI-XVIII w.
Główne obiekty historyczne Ninu:
Liczne eksponaty archeologiczne, głównie z czasów rzymskich, prezentowane są w lokalnym Muzeum Archeologicznym.
Nadajnik radiowy.
W Grbe koło Ninu znajduje się najsilniejszy nadajnik radiowy chorwackiego radia (SV Zadar). Został uruchomiony w 1984 r. i wykorzystywał początkowo cztery maszty antenowe o wys. 132 m. Częstotliwość pracy radiostacji wynosiła 1134 KHz a moc nadawcza wynosiła 1200 kW. Nadajnik został zniszczony w 1991 r. w czasie wojny (1991-1995). W miejscu zniszczonego urządzenia postawiono nowy nadajnik o niższej mocy (600 kW).

</doc>
<doc id="685953" url="https://pl.wikipedia.org/wiki?curid=685953" title="William Parsons">
William Parsons

William Parsons (ur. 17 czerwca 1800 w Yorku, Anglia, zm. 31 października 1867 w Monkstown w hrabstwie Cork w Irlandii) – irlandzki astronom, budowniczy największego teleskopu zwierciadlanego w XIX w. – słynnego „Lewiatana z Parsonstown”. Ojciec Lawrence'a Parsonsa.
Życiorys.
Parsons był owładnięty ideą zbudowania dużego teleskopu. Pracował przez 5 lat nad stopem metali odpowiednim dla zwierciadła. Ostatecznie wybrał stop składający się z 4 atomów miedzi na każdy atom cyny. Stop ten był łamliwy i pierwsze zwierciadło o średnicy 91,5 cm składało się z 16 cienkich płyt. Umiarkowany sukces zachęcił astronoma do prób odlania 36-calowego zwierciadła. W 1842 roku rozpoczął prace nad 183-centymetrowym zwierciadłem. Trzy lata później teleskop został ukończony. Miał 16,5 m długości i był używany do obserwacji obiektów mgławicowych. Za pomocą tego teleskopu Parsons odkrył spiralny kształt wielu obiektów zakwalifikowanych następnie jako „mgławice”, a obecnie rozpoznanych jako pojedyncze galaktyki. Badał również i nadał nazwę Mgławicy Kraba. Prowadził szczegółowe obserwacje Wielkiej Mgławicy w Orionie. Chociaż jego teleskop został rozebrany w 1908 roku, dopiero w 1917 zbudowano większy od niego, 254-centymetrowy teleskop w Mount Wilson Observatory w Kalifornii.

</doc>
<doc id="685956" url="https://pl.wikipedia.org/wiki?curid=685956" title="Termin">
Termin

Termin – element słownictwa charakterystyczny dla określonej dziedziny wiedzy lub działalności ludzkiej, używany w odniesieniu do obiektów i pojęć właściwych dla tego obszaru w sposób – w założeniu – ścisły, precyzyjny i jednoznaczny. W odróżnieniu od nazw popularnych terminy są silniej utrwalone i lepiej sprecyzowane semantycznie, mogą być również przystosowane do pełnienia roli podstawy nazewniczej przy tworzeniu nowych terminów. Zbiór terminów właściwych dla pewnego obszaru działalności tworzy jego terminologię.
Znaczna część terminów kształtuje się w procesie terminologizacji, w którym jednostki języka niefachowego przenoszone są na grunt stylu profesjonalnego i przyjmują bardziej wyspecjalizowane znaczenia. Często używane terminy natomiast przybierają charakter słów obiegowych, ich znaczenie terminologiczne schodzi na dalszy plan, a w kontekście innych sfer komunikacyjnych tracą charakter terminów – następuje zjawisko determinologizacji.
Zasady tworzenia terminologii.
W nauce i technice przy formułowaniu terminów należy przestrzegać zasad terminologicznych. Zasady terminologiczne powinny być stwierdzeniami na tyle ogólnymi, żeby mogły się odnosić do każdego przypadku objętego zakresem postępowania, przy czym każde z tych stwierdzeń powinno stanowić sformułowanie jednego z wielu możliwych wymagań. Każda z zasad terminologicznych powinna się odnosić tylko do jednego wymagania, dlatego musi ona mieć brzmienie kategoryczne tak, jak gdyby inne zasady nie istniały. Nie zawsze jest możliwe spełnienie wszystkich zasad jednocześnie, gdyż pewne zasady mogą być sprzeczne z innymi. W takich przypadkach należy pewnym zasadom dać pierwszeństwo przed innymi.
Zasady terminologiczne przydatne w tworzeniu terminów technicznych sformułował Marian Mazur i zawarł m.in. w wydanej w 1961 roku książce "Terminologia techniczna". Obejmują one czternaście następujących zasad:

</doc>
<doc id="685960" url="https://pl.wikipedia.org/wiki?curid=685960" title="Klinozoisyt">
Klinozoisyt

Klinozoisyt – minerał z gromady krzemianów. Minerał bardzo pospolity i szeroko rozpowszechniony.
Nazwa pochodzi od gr. "klinos" = ukośny (nachylony) i nawiązuje do tego, że minerał ten jest jednoskośnym odpowiednikiem rombowego zoisytu.
Właściwości.
Tworzy kryształy o pokroju słupkowym, pręcikowym, igiełkowym, tabliczkowym. Na ścianach kryształów bardzo często widoczne są podłużne zbrużdżenia. Najczęściej występuje w formie skupień zbitych, pręcikowych, często promienistych i wachlarzowych. Kryształy narosłe tworzy najczęściej w druzach. Jest kruchy, przezroczysty; tworzy roztwory stałe (kryształy mieszane) z epidotem.
Występowanie.
Występuje razem z chlorytem w łupkach krystalicznych. Współwystępuje też z albitem, i aktynolitem. W skałach magmowych tworzy się wtórnie w wyniku wietrzenia plagioklazów.
Miejsca występowania: Austria, Szwajcaria, Meksyk – Sonora, USA – Kalifornia, Madagaskar, Włochy – Piemont, Kenia – piękne duże kryształy.
W Polsce – występuje z epidotem w utworach szczelinowych granitów strzegomskich i strzelińskich. Częsty składnik skał metamorficznych strefy Jordanowa Śląskiego i gnejsów okolic Lwówka Śląskiego, także syenitów (Bukowiec) i pegmatytów (Czerne).

</doc>
<doc id="685965" url="https://pl.wikipedia.org/wiki?curid=685965" title="Holszany">
Holszany

Holszany (biał. "Гальшаны") – wieś na Białorusi, w obwodzie grodzieńskim, w rejonie oszmiańskim; od 1920 do 1939 r. w Polsce, w województwie wileńskim, w powiecie oszmiańskim, siedziba gminy Holszany.
Siedziba parafii prawosławnej (pw. św. Jerzego Zwycięzcy) i rzymskokatolickiej (pw. św. Jana Chrzciciela).
Holszany, dawne miasteczko, były gniazdem rodowym Holszańskich. W Holszanach urodziła się królowa Zofia Holszańska.
Prywatne miasto szlacheckie położone było w końcu XVIII wieku w powiecie oszmiańskim województwa wileńskiego.
Historia.
Założycielem miasta, wg legendy, był Holsza, jeden z synów Romunta (kniazia litewskiego). Od Holszy wywodzi swoje pochodzenie ród Holszańskich.
Po śmierci Pawła Algimunta Holszańskiego (biskupa łuckiego, a później wileńskiego), Holszany odziedziczyła Helena Dubrowicka. Po jej zaślubinach (w roku 1525) z Pawłem Sapiehą, miasto przeszło w ręce rodziny męża. Ostatnimi dziedzicami majątku holszańskiego z rodu Sapiehów byli Kazimierz (zm. 1639) i Tomasz (zm. 1646). Majątek obciążony znacznymi długami powoli zmieniał właścicieli i podupadał.
Zamek holszański wybudowano w 1610 na zlecenie Pawła Stefana Sapiehy, wicekanclerza Wielkiego Księstwa Litewskiego. Zamek wznosił się na brzegu rzeki Olszanki. Był dwupiętrowy i w kształcie czworoboku z ośmiościennymi wieżami po bokach. Budynek posiadał system ocieplający, wodociągi i kanalizację. Pokoje gościnne oraz galerie zdobiły freski i bogata sztukateria, podłogi wyłożone były terakotą. Wokół zamku zbudowano 3 sztuczne jeziora, których dno wyłożono kafelkami. W rezydencji Sapiehy mieściła się okazała biblioteka i galeria obrazów.
W ciągu wieków zamek kilkakrotnie przebudowywano. Zaczął też popadać w ruinę. W czasach „potopu szwedzkiego” został ograbiony i zniszczony.
W XIX w. należał do rodziny Wołowiczów, Mosiewiczów i Żabów. W 1880, kolejny właściciel (Gorbaniew) rozebrał wieże i część ścian pod budowę karczmy.
W 1618 Paweł Stefan Sapieha ufundował w miejscowości klasztor franciszkanów z kościołem św. Jana Chrzciciela. Wdowa po nim dobudowała do kościoła rotundę, w której umieściła marmurowy nagrobek męża oraz nagrobki jego trzech poprzednich żon. Nagrobki te pozostawały w świątyni do ok. 1970, kiedy to wywieziono je do Muzeum Starożytnej Historii i Kultury Białoruskiej w Mińsku.
Wnętrze świątyni pokryte jest pastelową dekoracją malarską z II połowy XVIII wieku z iluzjonistycznym wizerunkiem wielkiego ołtarza głównego, w którym piętrzące się kolumny sięgają aż po pozorną kopułę.
W II Rzeczypospolitej siedziba wiejskiej gminy Holszany.
Flaga i herb.
Flaga i herb Holszan zostały ustanowione 17 lipca 2006 ukazem prezydenta Białorusi nr 455.

</doc>
<doc id="685966" url="https://pl.wikipedia.org/wiki?curid=685966" title="Archeologia lotnicza">
Archeologia lotnicza

Archeologia lotnicza, zwana też czasem „archeologią zdjęć lotniczych” (niem. "Luftbildarchäologie") – gałąź archeologii, polegająca na obserwacji i analizie powierzchni ziemi z powietrza w celu wykrycia i udokumentowania śladów stanowisk archeologicznych, jak również na analizie i interpretacji zdjęć lotniczych wykonanych w innych celach i poszukiwaniu zawartych w nich informacji przydatnych archeologom.
Archeologia lotnicza może być wykorzystywana zarówno w celu poszukiwania nieznanych dotąd stanowisk archeologicznych, jak i do dokumentowania i lepszego poznania obiektów już znanych. Wynika to z faktu, że obserwacja z góry pozwala zauważyć drobne nawet i niezauważalne przy obserwacji z powierzchni ziemi zjawiska, takie jak zróżnicowanie morfologii terenu, czy odmienność roślinności porastającej stanowiska archeologiczne.
Cele archeologii lotniczej.
Cele archeologii lotniczej to m.in.:
Wyróżniki stanowisk archeologicznych obserwowalne z powietrza.
Archeologia lotnicza jest możliwa przede wszystkim dlatego, że obecność stanowisk archeologicznych powoduje powstawanie na powierzchni ziemi oznak, zwanych wyróżnikami, obserwowalnych z pewnej wysokości.
Najważniejsze elementy archeologii lotniczej to: obserwacja, a następnie dokumentacja wyników tej obserwacji. Jednak niektórzy archeolodzy uważają, że można pominąć etap obserwacji i skupić się jedynie na fotointerpretacji, to jest na interpretacji istniejących już, wykonanych w rozmaitych celach i w różnych okolicznościach zdjęć lotniczych i satelitarnych, na których mogą znaleźć się stanowiska archeologiczne. Chociaż analiza wszelkich zdjęć wykonanych z powietrza może mieć potencjalnie ogromne znaczenie dla archeologii, to jednak dotychczasowe doświadczenia, zarówno polskie, jak i zagraniczne, wskazują, że kluczowym elementem archeologii lotniczej jest świadoma obserwacja dokonywana przez samych archeologów bądź przez osoby zainteresowane archeologią i umiejące rozpoznać stanowiska archeologiczne.
Można zidentyfikować trzy główne kategorie wyróżników:
Ślady stanowisk archeologicznych w rzeźbie terenu.
Dostosowując środowisko naturalne do swoich potrzeb, człowiek przeszłości dokonywał trwałych zmian w morfologii powierzchni ziemi, tworząc formy wypukłe lub wklęsłe. Wznoszono wały ziemne, drewniane lub kamienne nadbudowane – niekiedy nawet na znaczną wysokość – na powierzchni ziemi; usypywano kopce grzebalne, budowano grobowce kamienne lub ziemne bądź też – przeciwnie – kopano głębokie rowy obronne, czy zagłębione w ziemię budynki mieszkalne. Jednakże wskutek opuszczenia (dobrowolnego lub wymuszonego wydarzeniami wojennymi lub zmianami klimatycznymi) i sukcesywnego zawalenia się lub celowego zburzenia tych konstrukcji, a następnie ich niwelacji i trwającej niekiedy tysiące lat działalności rolniczej, te dzieła człowieka przeszłości pozostawiły dziś w większości przypadków jedynie nikłe ślady w morfologii powierzchni. Ślady te najczęściej nie mogą być już dzisiaj zauważone przy obserwacji z powierzchni ziemi, natomiast można je w sprzyjających okolicznościach zauważyć z powietrza, zwłaszcza jeśli zostaną w jakiś sposób podkreślone i uwydatnione.
Takie uwydatnienie może nastąpić:
Rozorane obiekty archeologiczne.
Drugą kategorią stanowisk archeologicznych, które mogą być odkryte w czasie rekonesansu lotniczego, są te stanowiska, które wskutek długotrwałej orki zostały w znacznej mierze zniszczone, a tworzące je nawarstwienia ziemne czy konstrukcje drewniane, kamienne lub ceglane znajdują się częściowo przynajmniej na powierzchni. Z lotu ptaka można wówczas zaobserwować odmiennie zabarwione plamy czy pasy na tle zaoranego pola. Te kontrastujące z otaczającym terenem obszary nazywamy wyróżnikami glebowymi stanowisk archeologicznych. Mają one szanse pojawić się na wiosnę i jesienią, wówczas gdy powierzchnie pól są zaorane, a nie pokryte roślinnością.
Stanowiska archeologiczne ukryte pod powierzchnią ziemi.
Trzecia kategoria stanowisk archeologicznych, które są przedmiotem badań archeologii lotniczej, to te, które są całkowicie ukryte pod powierzchnią ziemi.
Stanowiska te mogą być zaobserwowane z powietrza, ponieważ odmienna struktura gleby tworzącej wypełniska obiektów archeologicznych, jej odmienny skład mineralny i odmienna zawartość związków organicznych, mogą powodować powstawanie na powierzchni oznak widocznych z lotu ptaka. Te oznaki zaliczamy do trzech głównych kategorii: wyróżników wegetacyjnych, wilgotnościowych i temperaturowych.
Wyróżniki wegetacyjne.
Obecność obiektów archeologicznych pod powierzchnią ziemi powoduje powstanie odmiennych warunków wzrostu roślin w tych miejscach. Z „lotu ptaka” w okresie od końca maja do końca lipca zaobserwować można:
Pojawienie się wyróżników wegetacyjnych zależne jest od:
Wyróżniki wilgotnościowe.
Ukryte pod powierzchnią ziemi ornej obiekty archeologiczne mogą powodować również na pozbawionych roślinności polach powstawanie wyróżników wilgotnościowych, wynikających z odmiennej szybkości parowania gleby w miejscu, gdzie znajdują się takie obiekty. Może do tego dojść np. kiedy słońce i wiatr prowadzą do szybkiego osuszania pól po okresie intensywnego jej nawadniania opadami atmosferycznymi. Znajdujące się pod powierzchnią obiekty (mające inną od otoczenia zdolność do gromadzenia wody) ujawniają się wtedy, oddając dodatkową wilgoć albo bardzo szybko wysychając na powierzchni, gdzie zachodzi intensywne parowanie. Przez kilka godzin widoczne są wówczas z lotu ptaka ciemne lub jasne plamy i pasma wyróżników wilgotnościowych. Wyróżniki wilgotnościowe występować mogą także na obszarach suchych, a nawet pustynnych, gdzie poranna rosa utrzymuje się dłużej w miejscach, gdzie znajdowały się niegdyś rowy, fosy czy jamy, a zanika szybciej w miejscach nad murami.
Wyróżniki śniegowe i szronowe.
Efemerycznym zjawiskiem są także szronowe i śniegowe wyróżniki stanowisk archeologicznych, których powstawanie wiąże się z różnicą temperatury pomiędzy obiektami archeologicznymi a otaczającą je naturalną glebą.
W wilgotniejszym wypełnisku obiektów archeologicznych gromadzi się zazwyczaj więcej ciepła niż w otaczającym gruncie, co sprawia, że późną jesienią nad np. wypełnionymi fosami czy jamami osadniczymi pierwszy śnieg lub szron szybciej topnieją, powodując powstanie ciemnych plam na białym, pokrytym śniegiem tle. Do sytuacji odwrotnej dochodzi z kolei wczesną wiosną, kiedy ponad wilgotniejszym od otoczenia wypełniskiem jamy czy fosy po długich, silnych mrozach śnieg utrzymuje się dłużej.
Wraki i archeologiczne stanowiska podwodne.
Archeologiczne obiekty podwodne (wraki statków, ślady portów i osad) można przy sprzyjających warunkach zaobserwować z lotu ptaka do głębokości ok. 5 metrów przy odpowiedniej przejrzystości wody, która zależy od jej temperatury i wynikającej z niej obecności najdrobniejszych żyjątek i zawiesin – z tych względów okres letni i wczesnojesienny z reguły nie nadaje się do obserwacji. Drugim decydującym czynnikiem jest stan powierzchni wody – jedynie przy bezwietrznej pogodzie wyżowej fale ani mgły nie zakłócają możliwości obserwacji dna morskiego.
Aparaty latające wykorzystywane w archeologii lotniczej.
W archeologii lotniczej wykorzystywane być mogą wszelkiego rodzaju załogowe i bezzałogowe aparaty latające:
Historia archeologii lotniczej.
Archeologia lotnicza na świecie.
Archeologia lotnicza zawdzięcza swoje powstanie i rozwój dwóm wynalazkom:
Najstarsze fotografie „z lotu ptaka”.
Pierwsze zdjęcia „z lotu ptaka” wykonano już na etapie zdjęć fotograficznych na mokrych płytkach światłoczułych. Było to możliwe dzięki temu, że aparaty latające znane już były znacznie wcześniej, co najmniej od czasu, gdy na początku XVIII w. w roku 1709 ksiądz Bartholomeo de Gusmao sporządził w Lizbonie pierwszy latający model balonu na ogrzane powietrze, a w 1783 r. w Wersalu bracia Montgolfier zbudowali balon, który odbył pierwszy lot załogowy z załogą w postaci barana, koguta i kaczki, po sukcesie którego doświadczenia jeszcze w tym samym roku odbyły się balonowe loty z załogą ludzką.
Za początek fotografii lotniczej uważa się moment, kiedy w październiku 1858 r. pionier fotografii Gaspard-Félix Tournachon, znany pod pseudonimem Nadar, wykonał zdjęcie Paryża z balonu, co uwiecznione zostało rysunkiem Honoré Daumiera.
Fotografie z balonów wykonywano następnie na kontynencie amerykańskim w czasie wojny secesyjnej, wykorzystując je w celach militarnych. Pierwsze znane zdjęcie z tego kontynentu to widok Bostonu wykonany przez J.W. Blacka i S.A. Kinga w latach 1860-1862 z balonu na uwięzi znajdującego się na wysokości ok. 360 m. Było to pierwsze znane wykorzystanie fotografii lotniczej w wojskowości, dziedzinie, z którą od tej pory wiązała się ona bardzo ściśle. Warto zauważyć, że próby wykorzystania fotografii lotniczej podejmowano już w 1859 r. w czasie wojny francusko-austriackiej, jednak Nadar odmówił wtedy służenia swoimi umiejętnościami francuskiemu wywiadowi wojskowemu.
W tym samym okresie zainicjowano też drugą ważną dziedzinę zastosowań fotografii lotniczej, a mianowicie aerofotogrametrię do celów sporządzania map topograficznych. Już w 1859 r. Aime Laussedat wykorzystał kamerę pomiarową do fotografowania Paryża z balonu na uwięzi, kontynuując te prace do roku 1866.
Ważne ułatwienie w rozwoju fotografii lotniczej nastąpiło w roku 1871, kiedy to Anglik R.L. Maddox zastąpił mokre płyty światłoczułe płytami suchymi, eliminującymi konieczność stosowania przenośnej ciemni fotograficznej. W 1888 r. z kolei George Eastman wprowadził film zwojowy, co pozwoliło na dalsze zmniejszenie ciężaru aparatów fotograficznych, które odtąd mogły być używane nie tylko do wykonywania zdjęć z balonów załogowych, ale także mocowane do małych balonów bezzałogowych, latawców, a nawet gołębi.
W późnych latach osiemdziesiątych dziewiętnastego wieku (1880-1887) major H. Elsdale w Wielkiej Brytanii wprowadził bezzałogowe wolne balony z automatycznie działającym aparatem, naświetlającym kolejno kilka klisz. Po wykonaniu serii zdjęć balon taki tracił wypełniający go gaz i osiadał na ziemi.
Pojawienie się idei archeologii lotniczej.
Rok 1891 uznać można za narodziny idei archeologii lotniczej, chociaż nie doszło jeszcze wówczas do praktycznej jej realizacji. Oficer brytyjski służący w Indiach, porucznik Charles F. Close, zaproponował wówczas wykonanie za pomocą balonu serii zdjęć ruin zabytków w rejonie Agry i wykorzystanie tych zdjęć do sporządzenia mapy archeologicznej tego terenu. W realizacji tych zamierzeń przeszkodziła podobno biurokracja.
W roku 1903 dokonano kolejnego wynalazku ważnego dla rozwoju archeologii lotniczej. Skonstruowany przez braci Wright w Stanach Zjednoczonych samolot wykonał 16 grudnia tego roku pierwszy udany lot, zapoczątkowując erę cięższych od powietrza maszyn latających o kontrolowanym locie. Sześć lat później, w 1909 r. Wilbur Wright wykonał w pobliżu Rzymu pierwsze zdjęcie z pokładu samolotu.
Pierwsze zdjęcia lotnicze stanowisk archeologicznych, wyznaczające rzeczywisty początek archeologii lotniczej, wykonano jednak z balonu, chociaż samoloty były już wówczas znane. W czasie ćwiczebnych lotów balonami wojskowymi w Anglii porucznik P.H. Sharpe w roku 1906 wykonał zdjęcie megalitycznego kromlechu Stonehenge oraz otaczających go konstrukcji ziemnych.
Zdjęcia stanowisk archeologicznych z balonów wykonane zostały także bardzo wcześnie przez włoskich inżynierów wojskowych, dzięki którym powstały lotnicze zdjęcia Forum Romanum w Rzymie (1896 – należałoby to zdjęcie uznać za najwcześniejsze znane zdjęcie lotnicze stanowiska archeologicznego), Pompejów (1910) i ruin starożytnej Ostii (1911).
Za pierwsze świadome wykorzystanie zdjęć lotniczych przez archeologa uchodzi działalność Henry Wellcome'a, który w latach 1913-1914 prowadził badania wykopaliskowe w Sudanie na stanowisku Jebel Moya i w ich trakcie wykorzystywał skrzynkowe latawce ze zdalnie sterowanym aparatem fotograficznym do rejestrowania z wysokości kilkunastu metrów wyników wykopalisk poprzez wykonywanie pionowych zdjęć „z lotu ptaka”.
Jednak już w 1912 r. na terenie Niemiec doszło do pierwszego odkrycia stanowiska archeologicznego z powietrza, a następnie jego wykopaliskowej weryfikacji. Przemysłowiec Kurt May i jego kolega Reinhard z Frankfurtu spostrzegli z balonu i sfotografowali w Vilbel w Hesji obiekt, który wydał im się zabytkiem z czasów rzymskich. W tym samym roku Karl Woelcke przeprowadził badania wykopaliskowe tego obiektu, stwierdzając, że jest to willa rzymska.
Pionierzy archeologii lotniczej.
Prawdziwy rozwój archeologia lotnicza zawdzięcza paradoksalnie I wojnie światowej. Stało się tak z dwóch powodów. Pierwszym z nich był fakt, że nastąpił wówczas gwałtowny wzrost liczby lotów zwiadowczych dla celów militarnych, podczas których przypadkowo fotografowano także obiekty archeologiczne, a archeolodzy uzyskiwali niejednokrotnie dostęp do tych fotografii. Tak na przykład Francuz Leon Rey w roku 1916 dysponował wojskowymi zdjęciami lotniczymi stanowisk archeologicznych w Macedonii, a wybitny niemiecki archeolog Carl Schuchhardt – zdjęciami stanowisk rzymskich w rumuńskiej Dobrudży. Wiadomo również o staraniach archeologów francuskich i niemieckich w czasie I wojny światowej o skierowanie specjalnych lotów samolotów wojskowych w rejony występowania stanowisk archeologicznych w celu wykonania ich fotografii z powietrza.
Drugim powodem rozwoju archeologii lotniczej w czasie I wojny światowej stał się fakt, że ludzie z wykształceniem archeologicznym znaleźli się w wojskach lotniczych jako fotografowie, kartografowie czy obserwatorzy. Korzystając ze zdjęć lotniczych, zauważyli oni, że zaobserwować można na nich stanowiska archeologiczne i z czasem świadomie zaczęli rejestrować te obiekty. Taka inicjatywa pojawiła się po raz pierwszy najprawdopodobniej w armii niemieckiej, z inicjatywy Theodora Wieganda, który przekonał niemieckie dowództwo o potrzebie stworzenia specjalnej jednostki wojskowej zajmującej się ochroną zabytków na Bliskim Wschodzie i w latach 1916-1918 pełnił funkcję Generalnego Inspektora Niemiecko-Tureckich Oddziałów Ochrony Zabytków. Pełniąc to stanowisko, był odpowiedzialny za ochronę zabytków w strefie działania armii syryjsko-zachodnioarabskiej. W roku 1917 pod jego kierunkiem wykonano wysokiej jakości zdjęcia lotnicze późnorzymskich i bizantyjskich ruin w pustynnych okolicach Negew i Synaju.
W tym samym czasie, na który przypadła działalność Wieganda, w oddziałach inżynieryjnych armii brytyjskiej w Mezopotamii służył George A. Beazeley. W latach 1917–1918 podczas wielokrotnych lotów nad równiną Tygrysu i Eufratu dostrzegł pozostałości starożytnych systemów irygacyjnych, rozległych układów urbanistycznych i fortyfikacji. Miał on świadomość, że jego odkrycia mogły zostać dokonane jedynie z powietrza, ponieważ z powierzchni ziemi nie można było dostrzec żadnych śladów. Jednym z jego największych odkryć były ruiny Samarry – miasta z IX w., położonego na północny zachód od Bagdadu na brzegu Tygrysu. Swoje odkrycia z lotu ptaka uzupełniał on – jak dalece pozwalały mu warunki wojenne – prospekcją powierzchniową, weryfikując ustalenia dokonane w czasie rekonesansu lotniczego.
Prawdziwym pionierem archeologicznego rekonesansu lotniczego stał się francuski jezuita Antoine Poidebard, który z obserwacjami z powietrza zetknął się również w burzliwych czasach I wojny światowej, kiedy to został przeszkolony przez brytyjskie lotnictwo, aby prowadzić obserwacje szlaków komunikacyjnych na wyżynach irańskich pomiędzy Morzem Kaspijskim i Zatoką Perską. Kiedy po wojnie został profesorem na jezuickim uniwersytecie w Bejrucie od 1925 r. rozpoczął poszukiwania z powietrza stanowisk archeologicznych, które kontynuował aż do 1942 r., odkrywając niezliczone stanowiska, przede wszystkim związane z organizacją limesu rzymskiego w Syrii. Poidebard był również pionierem różnych technik fotograficznych, z którymi eksperymentował w celu uzyskania najlepszego efektu wizualnego, takich jak np. fotografowanie pod słońce, wykorzystywanie filtrów, czy fotografii w podczerwieni. Obserwacje z powietrza weryfikował w czasie wypraw „lądowych”. Ze względu na warunki terenowe możliwe było też czasem natychmiastowe lądowanie w pobliżu odkrytych ruin i ich bezpośrednia weryfikacja.
Nieco później zainicjowano archeologię lotniczą na kontynencie amerykańskim. Słynny pilot Charles Lindbergh, człowiek, który w maju 1927 r. jako pierwszy przeleciał samolotem przez Atlantyk z Nowego Jorku do Paryża, w lutym 1929 r. w czasie przelotu nad dżunglą na półwyspie Jukatan zauważył ruiny miasta Majów. Odkrycie to wzbudziło w nim zainteresowanie możliwościami poszukiwania starożytnych stanowisk archeologicznych z samolotu. W sierpniu 1929 r. Lindbergh odbył lot nad terytorium Arizony i Nowego Meksyku odkrywając wiele stanowisk kultury Pueblo (w tym m.in. nieznane dotąd skalne osiedla pod nawisami klifowymi), a w październiku tego samego roku przeprowadził kilka lotów zwiadowczych nad Jukatanem, poszukując starożytnych ruin na terenach porośniętych dżunglą. Innymi pionierami amerykańskiej archeologii lotniczej byli m.in. Percy Chester Madeira, który w roku 1930 kontynuował poszukiwanie starożytnych ruin w dżungli jukatańskiej z samolotu, Robert Shipee i George Robbins Johnson, którzy w roku 1931 prowadzili rekonesans lotniczy w Peru, fotografując paleoindiańskie obiekty zabytkowe i odkrywając m.in. wielki peruwiański Mur, czy Paul Kosok, który poczynając od 1946 r., analizował zdjęcie lotnicze terytorium Peru, poszukując m.in. słynnych tajemniczych rysunków na ziemi (geoglifów) z płaskowyżu Nazca.
O.G.S. Crawford i początek naukowej archeologii lotniczej.
Decydującą rolę w ukształtowaniu, sformułowaniu zasad i upowszechnieniu archeologii lotniczej odegrał Osbert Guy Stanhope Crawford. W latach 1913-1914 brał udział we wspomnianych już wykopaliskach archeologicznych w Jebel Moya w Sudanie, kierowanych przez Henry Wellcome'a, który dokumentował swoje odkrycia fotografiami z latawców. Kolejną inspiracją do zainteresowania archeologią lotniczą stała się dla Crawforda służba wojskowa w czasach I wojny światowej, kiedy to w latach 1915-1916 służył w sekcji przygotowującej i aktualizującej mapy, przy wykorzystaniu m.in. fotografii lotniczych, a w latach 1917–1918 był latającym obserwatorem pozycji niemieckich we Francji i Niemczech. Po wojnie objął stanowisko archeologa w urzędzie kartograficznym, gdzie w 1922 r. trafiły w jego ręce wykonane w czasie rutynowych ćwiczeń wojskowych zdjęcia lotnicze, na których zaobserwował systemy starożytnych pól z różnych okresów, co stało się dla niego podstawą do referatu "Rekonesans lotniczy i archeologia" wygłoszonego w Królewskim Towarzystwie Geograficznym 12 marca 1923 r. i opublikowanego w tymże roku. Moment ten uważa się obecnie powszechnie za początek naukowej metody archeologii lotniczej.
Crawford uzyskał możliwość odbycia lotów rekonesansowych dzięki wsparciu finansowemu ze strony Alexandra Keilera. W wyniku tych lotów, które miały miejsce w maju i czerwcu 1924 r., powstała wspólna książka obu autorów, zatytułowana "Wessex from the air", opublikowana w roku 1928, uważana za pierwszą w historii książkę poświęconą zdjęciom lotniczym w archeologii. Niedługo później (1929) Crawford opublikował pierwszy podręcznik interpretacji zdjęć lotniczych dla potrzeb archeologii: "Air-photography for archaeologists". Ogromną zasługą Crawforda było również propagowanie archeologii lotniczej: w roku 1927 założył czasopismo "„Antiquity”", na którego łamach publikował liczne publikacje dotyczące wykorzystywania zdjęć lotniczych w archeologii. Działalność Crawforda zaowocowała w Anglii wielkim zainteresowaniem archeologią lotniczą i pojawieniem się wielu archeologów lotniczych, wywodzących się zarówno ze środowiska naukowego, jak i amatorskiego, takich jak np. Gilbert Insall, George Allen, Derrick Riley, John St Joseph, a współcześnie cała plejada fotografów i interpretatorów zdjęć lotniczych skupionych w organizacji Aerial Archaeology Research Group.
Archeologia lotnicza dzisiaj.
Współcześnie archeologia lotnicza rozwija się w wielu krajach: przede wszystkim w Wielkiej Brytanii, ale także bardzo intensywnie np. w Niemczech, Austrii, Czechach, Francji czy Belgii. Szczególną rolę w popularyzacji archeologii lotniczej w latach 90. odegrał w Europie Otto Braasch, niemiecki pilot, obserwator i fotograf, który rozpoczął swoją działalność w dziedzinie archeologii lotniczej na terenie Bawarii, ale po upadku „żelaznej kurtyny” zainicjował loty zarówno we wschodnich krajach związkowych Niemiec (np. w Brandenburgii, Meklemburgii-Pomorzu Przednim, Saksonii i Saksonii-Anhalt), jak też i w innych krajach dawnego bloku sowieckiego, w tym na Węgrzech, w Polsce, na Litwie, Łotwie czy w Estonii, a także i we Włoszech, gdzie przepisy związane z tajemnicą wojskową uniemożliwiały do niedawna rozwój archeologii lotniczej. Za swoje zasługi wniesione w rozwój metody archeologii lotniczej Otto Braasch został doktorem "honoris causa" Uniwersytetu Humboldta w Berlinie oraz uniwersytetu w Pecs na Węgrzech, laureatem "Nagrody Dziedzictwa" przyznawanej przez Europejskie Stowarzyszenie Archeologów, a w Polsce otrzymał od Ministra Kultury odznakę "Za opiekę nad zabytkami". Uczniami Otto Braascha jest wielu działających dziś w Polsce i innych krajach środkowej Europy archeologów lotniczych.
Archeologia lotnicza w Polsce.
Początki fotografii na ziemiach Polski.
Na terenie dzisiejszej Polski pierwsze zdjęcia z lotu ptaka teoretycznie mogły być wykonywane już ok. przełomu wieków XIX i XX. Fotografia pojawiła się bowiem na ziemiach polskich już w roku 1839, kiedy to „Kurier Warszawski” wydrukował ogłoszenie firmy Fraget, oferującej aparaty do dagerotypii. Rok później w Poznaniu i w Warszawie pojawiły się ilustrowane broszury poświęcone dagerotypii. Początek przemysłu fotograficznego na ziemiach polskich to rok 1887, kiedy chemik Piotr Lebiedziński założył w Warszawie fabrykę papierów fotograficznych „Foton”. W 1899, również w Warszawie, powstała wytwórnia aparatów fotograficznych i obiektywów „FOS”. Istniały już zatem wówczas możliwości wykonywania również i zdjęć z aparatów latających.
Z pewnością jednak początek tego rodzaju fotografii wiąże się z latami I wojny światowej. Z tego bowiem okresu pochodzą zachowane do dzisiaj wojskowe zdjęcia lotnicze różnych części kraju: Warszawy, niektórych miejscowości w Wielkopolsce, jak również zdjęcia Tatr. Polscy piloci zaczęli wykonywać zdjęcia lotnicze natychmiast po odzyskaniu niepodległości – nastąpił wówczas szybki rozwój zaawansowanej fotografii lotniczej. Już w 1926 Warszawa, jako pierwsze miasto na świecie, uzyskała kompletny nalot fotogrametryczny tak dużego obszaru.
Chociaż jednak na wielu wczesnych zdjęciach lotniczych znalazły się rozmaite zabytki, np. zabytkowe centra miast historycznych, to jednak żadne z nich nie było świadomie wykonaną fotografią zabytku archeologicznego z lotu ptaka.
Okres międzywojenny.
Pierwsze zdjęcia lotnicze stanowisk archeologicznych.
Najprawdopodobniej pierwszymi zdjęciami lotniczymi dla potrzeb archeologii polskiej były fotografie osady w Rzucewie, wykonane z wojskowego wodnosamolotu w roku 1928 lub 1929, z inicjatywy Konrada Jażdżewskiego.
W 1935 roku dzięki staraniom Władysława Kowalenki wykonano wiele lotniczych fotografii grodzisk wielkopolskich. Przedsięwzięcie to uznać należy za pierwszy w polskiej archeologii przykład wykorzystania wartości dokumentacyjnej zdjęć lotniczych stanowisk archeologicznych. W publikacji "Grody i osadnictwo grodowe Wielkopolski wczesnohistorycznej (od VII do XII wieku)", wydanej w roku 1938 w Poznaniu, znajdujemy 13 zdjęć lotniczych grodzisk.
Archeologia lotnicza w Biskupinie.
Rok 1935 to również początek archeologii lotniczej w zastosowaniu do dokumentowania wyników wykopalisk. Zdzisław Rajewski wpadł na pomysł zastosowania balonu na uwięzi do wykonywania pionowych zdjęć przebadanego terenu osady obronnej w Biskupinie, w czym pomagał mu Wojciech Kóčka. Zdjęcia na płytach szklanych, zachowujące do dziś doskonałą jakość, wykonywane były przy pomocy aparatu fotograficznego działającego samoczynnie, z małego balonu na uwięzi napełnianego wodorem. Zdjęcia za pomocą tego balonu sporządzane były do końca sierpnia 1939 r. w Biskupinie oraz w Kłecku i Gnieźnie.
Wykonywano w Biskupinie też zdjęcia z ręki na płytach szklanych ze znacznie większego balonu obserwacyjnego (sterowca), przydzielonego ekspedycji przez marszałka Edwarda Rydza-Śmigłego w związku z manewrami wojskowymi na Pałukach.
Zdjęcia lotnicze wykonywano też w Biskupinie z gondoli balonu wolnego o nazwie „Pomorze”, którym członkowie ekspedycji przelecieli z Biskupina do Starogardu w roku 1936. Był to lot propagandowy, a załoga zrzucała z balonu ulotki i broszury o Biskupinie.
Oprócz balonów, począwszy od 1935 r., w Biskupinie wykorzystywano do wykonywania fotografii lotniczych także samoloty wojskowe.
W okresie międzywojennym rozwinięto zatem w Polsce na znaczącą skalę archeologię lotniczą z dwojakim zastosowaniem: do precyzyjnej, aerofotogrametrycznej dokumentacji wyników wykopalisk oraz do dokumentowania znanych stanowisk o własnej formie terenowej (grodzisk) dla celów konserwatorskich. Brak natomiast było zastosowania archeologii lotniczej do poszukiwania nieznanych stanowisk archeologicznych w ramach „rekonesansu archeologicznego” czy do rozpoznawania wewnętrznej struktury przestrzennej stanowisk przed przystąpieniem do badań.
Fotografie wojskowe z czasów II wojny światowej.
Rozwój archeologii lotniczej w Polsce przerwany został wybuchem II wojny światowej. W czasie wojny archeolodzy polscy z oczywistych względów nie mogli się zajmować tą dziedziną badań, paradoksalnie jednak, jak się okazuje, nie był to okres całkowicie dla archeologii lotniczej stracony. Niemieckie lotnictwo wojskowe wykonało bowiem w tym czasie ogromną ilość pionowych fotografii lotniczych, na podstawie których tworzono ortofotomapy.
Po dojściu Hitlera do władzy w Niemczech nastąpił szybki rozwój lotnictwa wojskowego, a wraz z nim i zainteresowanie fotografią lotniczą. Wśród wykonanych przez Luftwaffe w latach 1933-1944 fotografii lotniczych znajdują się również odnalezione w archiwach Pomorskiej Akademii Pedagogicznej w Słupsku oraz Instytutu Geografii Fizycznej i Kształtowania Środowiska Przyrodniczego UAM ortofotomapy terenu Wielkopolski oraz Polski środkowej wykonane przez niemieckie służby kartograficzne przed i w czasie II wojny światowej. Zasadnicza kolekcja tych fotografii znajduje się w archiwum Uniwersytetu w Keele w Wielkiej Brytanii. Na tych archiwalnych zdjęciach znalazło się wiele stanowisk archeologicznych, które już dzisiaj nie istnieją.
Zbiór ponad 6000 niemieckich pionowych zdjęć lotniczych Europy Środkowo-Wschodniej, w tym i terenów dzisiejszej Polski z lat 1942-1945 przechowywany jest w Centrum Badań Historycznych nad Europą Środkowo-Wschodnią (Instytucie Herdera) w Marburgu. „Zbiór fotografii lotniczych” utworzony w 1942 roku w ówczesnym Urzędzie Rzeszy ds. Geodezji (niem. "Reichsamt für Landesaufnahme") został pod koniec wojny przejęty przez aliantów, a w roku 1962 przekazany RFN.
Po roku 1970 ta część zbiorów fotografii, która pokazywała tereny nieprzynależące wówczas do Republiki Federalnej Niemiec, w tym tereny Polski, została przekazana do Instytutu Herdera w Marburgu. Część z tych fotografii, prezentująca krajobraz kulturowy Nadodrza, prezentowana była w Muzeum Ziemi Lubuskiej w Zielonej Górze 20 listopada 2002 – 5 stycznia 2003. W tymże Instytucie Herdera znajduje się również ogromny zbiór niemieckich ukośnych fotografii lotniczych z terenu Śląska, Pomorza, Warmii i Mazur wykonanych w latach 20. i 30. XX wieku.
Ponad milion zdjęć lotniczych wykonanych przez lotnictwo niemieckie w latach II wojny światowej przechowywanych jest w Archiwum Narodowym Stanów Zjednoczonych ("National Archives Cartographic and Architectural Section") w College Park w stanie Maryland. Znajdują się wśród nich również zdjęcia terytorium dzisiejszej Polski.
Z kolei ponad 5 milionów zdjęć wykonanych przez lotnictwo niemieckie i alianckie w czasie II wojny światowej na terytorium Europy archiwizowanych jest w "The Aerial Reconnaisance Archives" (TARA) należącym do Uniwersytetu w Keele w Wielkiej Brytanii. Są tam zdjęcia ukośne, pionowe, mozaiki i fotomapy w rozmaitych skalach.
Okres powojenny.
Chociaż balon ekspedycji biskupińskiej uległ zniszczeniu w czasie wojny, sposób dokumentacji wyników wykopalisk z powietrza wypracowany w okresie międzywojennym, kontynuowany był w 1946 r. w Biskupinie, ale później akcja ta uległa zahamowaniu, pomimo pomocy generała Mariana Spychalskiego, dzięki której władze wojskowe udostępniły w 1947 r. archeologom balon – sondę o średnicy ok. 1 m. Powodem zaniechania dalszych doświadczeń z balonem był ciężar aparatu i inne przeszkody techniczne.
Przez okres ok. 10 lat nie wykonywano żadnych zdjęć z aparatów latających na potrzeby polskiej archeologii, a to przede wszystkim ze względu na brak możliwości uzyskania dostępu do map lotniczych.
W roku 1955 przy okazji badań kurhanu 3 z cmentarzyska w Łękach Małych piloci wojskowi wykonali szereg zdjęć lotniczych cmentarzyska i okolicy. Przypuszczano, że na zdjęciach uda się uchwycić ślady rozwiezionych kurhanów oraz osady. Ta akcja nie przyniosła wszakże oczekiwanych rezultatów. Przedsięwzięcie to było pierwszą w polskiej archeologii próbą zastosowania archeologii lotniczej w rekonesansie czy – mówiąc inaczej – zwiadzie lotniczym, w celu wykrycia nowych, nieznanych dotąd stanowisk archeologicznych.
W okresie „odwilży” po roku 1956 zarysowały się nowe możliwości korzystania przez archeologów ze zdjęć lotniczych. Uwagę zwróciły wówczas przede wszystkim helikoptery. Pierwsze praktyczne zastosowanie helikoptera w archeologii polskiej miało miejsce w listopadzie 1958 r. i wczesną wiosną 1959 r., kiedy to dokonano badań zwiadowczych na polach bitwy pod Grunwaldem. W czerwcu 1959 r. przystąpiono do zdjęć lotniczych grodzisk mazowieckich z helikoptera. Przedsięwzięcie to, kontynuowane było w r. 1960 przez ówczesny Instytut Historii Kultury Materialnej PAN. W czerwcu 1959 r. dokonano również przelotu nad Pałukami, rejestrując prawie 100 obiektów archeologicznych.
W kolejnym roku fotografowano pole bitwy pod Legnicą oraz grodziska na Dolnym Śląsku.
W ramach tej samej akcji, w latach 1960-1961 i 1967 Zygfryd Ratajczak, fotograf poznańskiego Muzeum Archeologicznego, wykonał z helikoptera wiele zdjęć ukośnych najważniejszych stanowisk wielkopolskich widocznych na powierzchni, a więc grodzisk i kurhanów oraz niektórych osad znanych z badań wykopaliskowych.
Rozwój polskiej archeologii lotniczej zdawał się w owym czasie już tak poważny, że w 1964 r. Polskie Towarzystwo Fotogrametryczne, przygotowując polską ekspozycję na międzynarodowej wystawie dokumentacji aerofotograficznej i fotogrametrycznej w Lizbonie, zdecydowało się zaprezentować kilkanaście zdjęć stanowisk archeologicznych, wykonanych z balonów, samolotów i helikopterów, w tym zdjęcia Biskupina, Błonia, Giecza, Kruszwicy i innych grodzisk.
Nasilenie akcji wykonywania zdjęć helikopterowych nastąpiło w latach 1965-1969 i miało – jak się wydaje – związek z uroczystymi i szeroko zakrojonymi państwowymi obchodami Tysiąclecia Państwa Polskiego. Ostatnie zdjęcia w ramach tej „akcji helikopterowej” wykonano w r. 1971.
Pionierem kompleksowego niedestrukcyjnego rozpoznawania zasobów dziedzictwa archeologicznego w skali regionalnej, z wykorzystaniem prospekcji lotniczej wraz z prospekcją geofizyczną i powierzchniową był już w latach 60. Kazimierz Bielenin, który używał małego samolotu, a później helikoptera do dokonywania zdjęć i obserwacji lotniczych nad obszarami starożytnego zagłębia hutniczego w rejonie Gór Świętokrzyskich.
Jednym z pionierów archeologii lotniczej był również Jan Gurba z Lublina, ówczesny konserwator zabytków archeologicznych, który zadokumentował z powietrza liczne grodziska wschodniej Polski w latach 1959−1960 (np. grodzisko w Chodliku).
Zdjęcia lotnicze wykorzystywano w latach 60. nawet w studiach archeoastronomicznych: Tadeusz Przypkowski analizował fotografie lotnicze kręgów kamiennych z Odrów w celu ustalenia ich ewentualnego kalendarzowego charakteru.
Próby identyfikacji nieznanych stanowisk archeologicznych bądź też uzyskania nowych jakościowo danych o przestrzennym rozplanowaniu znanych stanowisk archeologicznych podejmowane były częściej w latach 70. Działania takie podjęto np. z inicjatywy Muzeum Okręgowym w Koninie. Analizowano tu np. (bezskutecznie) w latach 70. serię pionowych zdjęć lotniczych w celu zlokalizowania pozostałości po grobowcach kujawskich, znanych ze źródeł pisanych. Analizie poddano również zdjęcie lotnicze obozu zagłady Vernichtungslager Kulmhof w Chełmnie nad Nerem wykonane w 1956 r., ustalając położenie krematoriów, baraków i zbiorowych mogił. Analizę zdjęć lotniczych wykonano tu także przed przystąpieniem do badań wykopaliskowych dworu obronnego w Kiszewach, ustalając zasięgi budynków, położenie studni oraz przebieg drogi.
W latach 70. głównym ośrodkiem badawczym w Polsce prowadzącym prace eksperymentalne w zakresie archeologii lotniczej stał się Instytut Historii Kultury Materialnej Polskiej Akademii Nauk. W 1976 we współpracy z Wojskową Akademią Techniczną wykonano zdjęcia lotnicze stanowiska hutniczego w Biskupicach koło Brwinowa pod Warszawą, próbując zidentyfikować zasięg występowania dymarek oraz rejon występowania starożytnych jam. W 1977 wykonano zdjęcia na terenie osady wczesnośredniowiecznej na stanowisku Wilanów „Pasieka” w Warszawie, gdzie próbowano metodą fotointerpretacji identyfikować pozostałości domostw, a w 1978 r. zdjęcia Gniewa, w celu zlokalizowania dawnego portu i pola bitewnego z XV w. w Lubiszewie koło Tczewa. Ponadto uzyskano liczne zdjęcia lotnicze stanowisk archeologicznych w dawnym województwie warszawskim (m.in. Całowanie – stanowisko paleolityczne, Czersk – zdjęcia zamku i miasta wykonane w czerwcu 1976 i w maju 1977 r.), ciechanowskim (Kołoząb – osada i cmentarzysko z okresu wpływów rzymskich, Poświętne – osada z okresu wpływów rzymskich, Kluczewo – osada neolityczna i wczesnośredniowieczna oraz cmentarzysko z okresu wpływów rzymskich, Szpondowo – osada i cmentarzysko z okresu lateńskiego i okresu wpływów rzymskich; zdjęcia wykonane w maju 1977 r.), płockim (Wyszogród – osada wczesnośredniowieczna, Radzikowo – grodzisko wczesnośredniowieczne) i radomskim (Wierzbica – neolityczna kopalnia krzemienia, Rydno – stanowisko paleolityczne). Działania Instytutu zmierzały do wypracowania optymalnych metod wykrywania stanowisk archeologicznych na zdjęciach lotniczych, dlatego też koncentrowały się na zaawansowanej fotointerpretacji (m.in. analizy ekwidensytometrycznej) i połączeniu wykonywania specjalistycznych zdjęć lotniczych (m.in. w podczerwieni) z prospekcją geofizyczną, wierceniami i badaniami sondażowymi. Współpraca z wojskiem miała tu dobre i złe strony: nie było przeszkód w wykonywaniu zdjęć lotniczych, jednak archeolodzy nie mieli wpływu na porę roku, w której wykonywane były zdjęcia, często też piloci wojskowi nie potrafili zidentyfikować dokładnie miejsca, na sfotografowaniu którego zależało archeologom.
Wynikające ze względów natury wojskowej nieuczestniczenie archeologów w lotach (w odróżnieniu od „akcji helikopterowej” z lat 60.) i brak możliwości dokonywania przez nich własnych obserwacji powodowały konieczność zwrócenia się w stronę fotointerpretacji, zupełnie przeciwnie, niż to miało miejsce np. w Wielkiej Brytanii czy Niemczech, gdzie nacisk kładziony był na zaobserwowanie stanowiska z powietrza, a zdjęcie fotograficzne było jedynie metodą trwałego zadokumentowania rezultatów tej obserwacji. Z perspektywy czasu można zatem stwierdzić, że polska archeologia lotnicza w tym czasie – pomimo intensywności działań eksperymentalnych – podążyła w zupełnie błędnym kierunku. Jałowość tego kierunku wyszła zresztą na jaw bardzo szybko, kiedy okazało się, że żadna z podejmowanych prób fotointerpretacji uzyskanych od instytucji wojskowych zdjęć nie przynosi informacji wartościowych dla archeologów.
W 1992 r. w Muzeum Archeologicznym w Poznaniu podjęto kolejną próbę zainicjowania szeroko zakrojonego programu archeologii lotniczej. Zdjęcia lotnicze wykonywano w okolicach Jeziora Bytyńskiego, Jeziora Niepruszewskiego, w rejonie cmentarzyska kurhanowego w Łękach Małych. Fotografowano również stanowiska archeologiczne aktualnie badane wykopaliskowo: cmentarzysko kultury łużyckiej w Kowalewku, cmentarzysko kultury pomorskiej w Mrowinie, osadę kultury pucharów lejkowatych w Chaławach oraz osadę kultury pucharów lejkowatych i kultury amfor kulistych w Mirkowicach. Ponieważ zakładano z góry, że zdjęcia te będą podlegały fotointerpretacji i obserwacji stereoskopowej, nie dokonywano obserwacji z powietrza, a jedynie wykonywano szeregi zdjęć pionowych.
Od przełomu lat 70. i 80. bardzo aktywny na polu fotografii lotniczej był Wiesław Stępień z Regionalnego Ośrodka Studiów i Ochrony Środowiska Kulturowego w Łodzi, który jednak aż do roku 1996 głównie dokumentował obiekty architektoniczne, ruiny zamków i układy urbanistyczne, chociaż w niektórych częściach kraju – np. w woj. leszczyńskim w latach 1986-1988 zadokumentował z powietrza ponad 100 stanowisk archeologicznych. Pierwsze zdjęcia z powietrza wykonał on w roku 1979 na terenie ówczesnego województwa łódzkiego i piotrkowskiego, gdzie dokumentował stanowiska archeologiczne wpisane do rejestru zabytków oraz trwające wykopaliska, w tym m.in. wykonał zdjęcia wykopalisk na zamku w Inowłodzu z balonu na uwięzi.
W Wielkopolsce z archeologami współpracował w tymże okresie geograf i fotograf Andrzej Kijowski, wykonując m.in. zdjęcia grodzisk. W Polsce północno-wschodniej zdjęcia grodzisk dla potrzeby archeologii wykonywał też w latach 80. i 90. sporadycznie geodeta Jerzy Miałdun, a w Polsce południowo-wschodniej od lat 80. grodziska dokumentowali od czasu do czasu archeolodzy Michał Parczewski i Jacek Poleski z Instytutu Archeologii Uniwersytetu Jagiellońskiego, a później także Jerzy Ginalski z Krosna – konserwator zabytków archeologicznych. Fotografie z tego okresu są rozproszone w wielu kolekcjach, w tym również prywatnych, a wykonywanie zdjęć nie przybrało nigdy charakteru planowej i systematycznej akcji. Dopiero w latach 90. z inicjatywy Eugeniusza Tomczaka z Centrum Dziedzictwa Kulturowego Górnego Śląska (obecnie Śląskie Centrum Dziedzictwa Kulturowego) w Katowicach rozpoczęto systematyczne fotografowanie wszystkich grodzisk Górnego Śląska z helikoptera.
Specyficznym sposobem wykorzystywania fotografii lotniczej w archeologii polskiej były rekonstrukcje środowiska naturalnego w przeszłości, związane z badaniem powiązań między systemami prahistorycznego osadnictwa a cechami środowiska naturalnego. Takie studia prowadzono np. w celu zidentyfikowania przekształceń linii brzegowej jeziora Drużno w rejonie identyfikowanego z historycznym Truso stanowiska archeologicznego w Janowie Pomorskim.
W wielu przypadkach interpretacja zdjęć lotniczych pozwoliła odtworzyć ważne cechy autentycznego środowiska naturalnego stanowisk archeologicznych, takie np. jak relacje między siecią rzeczną danego terenu a osadnictwem. Przykładem może być analiza dawnej sieci rzecznej w okolicy grodziska w Chodliku. Podejmowano również próby odtworzenia dawnego zasięgu lasów i pól uprawnych na podstawie interpretacji zdjęć lotniczych. Tutaj wnioskowanie miało charakter pośredni i opiera się na ustaleniu głębokości wód gruntowych i rodzaju gleby.
Po okresie stagnacji polskiej archeologii lotniczej poszukiwania stanowisk archeologicznych poprzez specjalne loty samolotem na małej wysokości i wykonywanie zdjęć ukośnych w połowie lat 80. zapoczątkowali na małą skalę niezależnie od siebie Włodzimierz Rączkowski na Pomorzu Środkowym w ówczesnym woj. słupskim oraz nieco później Ewa Banasiewicz – konserwator zabytków archeologicznych w ówczesnym woj. zamojskim (która wykryła z powietrza liczne rozorane kurhany, które poddawane były następnie weryfikacji wykopaliskowej).
Inny polski archeolog, Bogdan Żurawski, działający naukowo na terenie Afryki, od połowy lat 80. wykorzystywał latawiec skrzynkowy do wykonywania zdjęć dokumentacyjnych swoich wykopalisk, m.in. w Hambukol i w Starej Dongoli w Sudanie.
Przełom w podejściu do archeologii lotniczej w Polsce nastąpił w 1996 r. dzięki współpracy międzynarodowej. Organizacja skupiająca archeologów lotniczych – Aerial Archaeology Research Group wspólnie z Janus Pannonius University w Pecs zorganizowała wówczas dla archeologów z krajów byłego bloku sowieckiego tygodniowe szkolenie praktyczne w zakresie archeologii lotniczej na Węgrzech, koło miejscowości Siófok nad jeziorem Balaton. Szkolenie to zostało zorganizowane w związku z bardzo dobrymi wynikami prospekcji aerofotograficznej we wschodnich Niemczech, na Węgrzech i w Czechach, która mogła się tam rozpocząć po upadku władzy komunistycznej. Znaczny udział w zainicjowaniu archeologii lotniczej w tych krajach miał Otto Braasch. W szkoleniu w Siófok uczestniczyli dwaj archeolodzy polscy, uzyskując podstawowe umiejętności w zakresie identyfikacji stanowisk archeologicznych z powietrza i ich dokumentowania fotograficznego.
Początki systematycznych poszukiwań stanowisk archeologicznych z powietrza archeologia polska zawdzięcza przede wszystkim osobistemu zaangażowaniu i pomocy przyjaciół zagranicznych – Otto Braascha z Niemiec i Martina Gojdy z Czech. Obaj, poczynając od 1996 r., przybywali wielokrotnie do Polski i pomagali przeprowadzić pierwsze profesjonalne loty, szkoląc równocześnie liczne grono polskich archeologów lotniczych.
Obecnie archeologia lotnicza, rozumiana jako metoda niedestrukcyjnego rekonesansu, rozwija się w Polsce przede wszystkim w dwóch ośrodkach badawczych: na Uniwersytecie im. Adama Mickiewicza w Poznaniu (prof. UAM Włodzimierz Rączkowski – m.in. odkrywca opuszczonego miasta średniowiecznego w Szamotułach – i mgr Lidia Żuk) oraz w Instytucie Archeologii i Etnologii PAN w Warszawie (prof. UKSW Zbigniew Kobyliński i Dariusz Wach), natomiast w Instytucie Archeologii Uniwersytetu Warszawskiego rozwijany jest „biskupiński” kierunek zastosowań fotografii lotniczej jako metody dokumentacyjnej (zdjęcia z balonów i latawców). Najlepiej zadokumentowanym pod tym względem jest stanowisko Ptolemais w Libii badane przez Pracowanię Badań Archeologicznych w Libii – Ptolemais przy współpracy z Pracownią Fotograficzną Instytutu Archeologii. Wykonywane są tam zdjęcia pionowe i ukośne z latawca. Fotografie te wykorzystywane są do badań topograficznych i dokumentowania stanu prac archeologicznych.
Wykorzystanie pionowych zdjęć lotniczych w archeologii.
Ukośne zdjęcia lotnicze, chociaż doskonałe do celów wykrywania stanowisk archeologicznych, jeśli mają być wykorzystane w celach kartograficznych (sporządzania planów stanowisk), muszą być poddane procedurze rektyfikacji, czyli przekształcenia w obraz wertykalny. Do tego celu służą obecnie programy komputerowe, z których najbardziej znany jest AirPhoto, opracowany przez Irwinga Scollara.
Niektórzy archeolodzy uważają w związku z tym, że nie ma potrzeby rozwijania specjalnej dyscypliny archeologii lotniczej, ponieważ dla celów kartograficznych wykonuje się bardzo dokładne zdjęcia pionowe, które są już obecnie powszechnie dostępne, co eliminować ma konieczność wykonywania specjalnych lotów rekonesansowych przez samych archeologów.
Zdjęcia pionowe, wykonywane z dużej wysokości i w różnych, najczęściej niesprzyjających ujawnieniu się wyróżników stanowisk archeologicznych porach roku i dnia, nie mogą jednak zastąpić obserwacji dokonywanej z niewielkiej wysokości przez samych archeologów.
Dla przykładu: niewątpliwe, chociaż ograniczone, możliwości poznawcze dla archeologii wiążą się z wykonanymi niedawno dla obszaru całej Polski pionowymi barwnymi zdjęciami lotniczymi, finansowanymi z programu PHARE. Zadanie nr PHARE PL 9296-01-01 obejmowało wykonanie w latach 1994-2002 kolorowych zdjęć lotniczych w skali 1:26 000 dla obszaru całego kraju. Skala zdjęć została tak dobrana, aby umożliwić wykonanie map topograficznych w skali 1:10 000 i 1:5000. Wykonane one zostały z wysokości 4000 m nad terenem jako zdjęcia celowane o pokryciu podłużnym ok. 60% i poprzecznym ok. 30%. Większość tras lotów fotogrametrycznych przewidziano w kierunku północ-południe z wyjątkiem górzystych terenów południowych. Zdjęcia te, o wymiarach kliszy fotograficznej 23 × 23 cm, udostępniane są w postaci skanowanej z rozdzielczością 1000 dpi. Oznacza to, że uwzględniając skalę odfotografowania, szczegóły terenowe mają dokładność 0,67 m. Ten właśnie stopień dokładności wskazuje, do jakich celów mogą być one przydatne archeologom – nie jest możliwe rozpoznanie na tych zdjęciach ewentualnych wyróżników wegetacyjnych czy glebowych, chyba że mają one znaczne rozmiary w terenie. Również fakt, że zdjęcia te wykonywane były w różnych porach roku, powoduje, że wyróżniki tego rodzaju mogą na nich być widoczne raczej tylko przypadkowo. Mogą jednak te zdjęcia być wykorzystywane do poszukiwania lub dokumentacji stanowisk archeologicznych o własnej formie terenowej, takich jak grodziska, chociaż w tym przypadku niedogodność wiąże się z faktem wykonywania tych zdjęć w warunkach wysokości słońca ponad 35 stopni ponad horyzontem, a więc w sytuacji, gdy osłabiony jest efekt światłocienia, tak ważny dla podkreślenia subtelnego zróżnicowania powierzchni ziemi, typowego dla rozoranych i zniwelowanych form stanowisk archeologicznych.
Wykorzystanie zdjęć satelitarnych w archeologii.
Podobnie ograniczona jest stosowalność w archeologii obrazów satelitarnych, przynajmniej warunkach naszej strefy kontynentu europejskiego. Oczywiste jest, że od czasu, gdy 1 kwietnia 1960 r. wykonane zostało pierwsze zdjęcie satelitarne Ziemi, jakość obrazów satelitarnych systematycznie wzrasta, zwłaszcza jednak tych, które wykonywane są dla celów militarnych i nie są udostępniane naukowcom.
Rozdzielczość obrazów satelitarnych udostępnionych za darmo do zastosowań cywilnych, np. pochodzących z satelity Landsat, wynosi na poziomie gruntu 15 metrów. W latach 90. XX w. odtajniono obrazy satelitarne terenów USA o rozdzielczości na poziomie gruntu sięgającej 1 m, wykonane przez amerykańskie satelity wojskowe. Obecnie dostępne są już na zasadach komercyjnych obrazy satelitarne o rozdzielczości od 1 m do 60 cm. Nadal jednak zdjęcia satelitarne ustępują pod tym względem zdjęciom lotniczym, w których wielkość pojedynczego piksela odpowiada kilkudziesięciu lub nawet kilkunastu centymetrom w terenie.
Wynika z tego zakres możliwości zastosowań zdjęć satelitarnych w archeologii. Nie nadają się one – przynajmniej jeszcze obecnie – do wykrywania stanowisk archeologicznych, w skład których wchodzą niewielkie obiekty osadnicze, natomiast mogą być przydatne do identyfikacji, zwłaszcza na rozległych i niezbadanych innymi metodami prospekcji obszarach np. stepowych czy pustynnych, takich stanowisk archeologicznych, które obejmują dzieła ręki ludzkiej większych rozmiarów, np. kopce i kurhany grzebalne, wały i mury obronne, rowy i fosy, budowle kamienne czy ceglane itp. (np. kromlech Stonehenge i otaczające go kurhany i starożytne drogi są znakomicie widoczne na zdjęciu lotniczym). W rejonach gęsto zaludnionych i pozbawionych obszarów niedostępnych, takich jak np. terytorium Polski, niewielkie są jednak szanse na to, żeby zidentyfikować na zdjęciu satelitarnym jakieś nieznane dotąd stanowisko archeologiczne.

</doc>
<doc id="685969" url="https://pl.wikipedia.org/wiki?curid=685969" title="Flaga Holszan">
Flaga Holszan

Flaga Holszan (białorus. Сцяг Гальшан, "Sciah Halszan", ros. Флаг Гольшан, "Fłag Golszan") – symbol agromiasteczka Holszany. Flaga jest prostokątnym płatem tkaniny w kolorze czerwonym. Jego proporcje wynoszą 1:2. Na górze części drzewcowej znajduje się herb Lis na błękitnym tle, w centrum czerwonego pola – hipocentaur. Flaga została zatwierdzona 17 lipca 2006 roku przez prezydenta Alaksandra Łukaszenkę zarządzeniem Nr 455.

</doc>
<doc id="685970" url="https://pl.wikipedia.org/wiki?curid=685970" title="Tomanowy Potok">
Tomanowy Potok

Tomanowy Potok, dokładniej Tomanowy Potok Polski – jeden z głównych dopływów Kościeliskiego Potoku w Tatrach Zachodnich, zbierający wodę z Doliny Tomanowej. W górnej części doliny brak powierzchniowych cieków wodnych, niewielkie wycieki pojawiają się tylko w Kamienistym Żlebie i Czerwonym Żlebie. Właściwe źródła Tomanowego Potoku znajdują się na wysokości 1405 m w morenach Doliny Suchej Tomanowej, poniżej jednak potok gubi wodę w przepuszczalnym podłożu. Stały potok, płynący nawet podczas najbardziej suchych lat, pojawia się dopiero poniżej Niżniej Polany Tomanowej, po zasileniu dopływem spod Nadspadów. Dopływami Tomanowego Potoku są potoki wypływające z dolin spod grani głównej Tatr. Prawdopodobnie zasilany jest też podziemnymi przeciekami ze Smreczyńskiego Stawu. Brak natomiast dopływów prawostronnych z krasowych obszarów. W rejonie Polany Smytniej, na wysokości 1075 m łączy się z Pyszniańskim Potokiem.
Powierzchnia zlewni wynosi 6,308 km², długość potoku 2,86 km, a średni spadek 8%. Koryto wyżłobione jest w materiale akumulacyjnym, koryta dopływów natomiast docierają do stałego podłoża skał krystalicznych. Występują liczne załamania spadku.

</doc>
<doc id="685975" url="https://pl.wikipedia.org/wiki?curid=685975" title="Herb Holszan">
Herb Holszan

Herb Holszan (białorus. Герб Гальшан, "Hierb Halszan", ros. Герб Гольшан, "Gierb Golszan") – symbol agromiasteczka Holszany. Podstawą do zaprojektowania herbu Holszan posłużyły herby byłych właścicieli miejscowości: Holszańskich – Hippocentaurus i Sapiehów herbu Lis. Herb został zatwierdzony 17 lipca 2006 roku przez prezydenta Alaksandra Łukaszenkę zarządzeniem Nr 455.
Blazonowanie.
Na wczesnogotyckiej tarczy z trójkątnym wierzchołkiem w górnym czerwonym polu przedstawiony hipocentaur – mityczna figura konia o srebrnym umaszczeniu, posiadająca głowę, tors i ręce ludzkie w kolorze naturalnym, ogon zakończony paszczą smoka, którą poraża strzała ze srebrną brzechwą, wypuszczona ze złotego łuku przez ręce stworzenia; w wierzchołku w barwie błękitnej – herb Lis – srebrna dwakroć przekreślona strzała.

</doc>
<doc id="685983" url="https://pl.wikipedia.org/wiki?curid=685983" title="Pyszniański Potok">
Pyszniański Potok

Pyszniański Potok – potok uznawany za górny bieg Kościeliskiego Potoku w Tatrach Zachodnich. Przez niektórych autorów nazywany jest po prostu Kościeliskim Potokiem. Wypływa na północnych stokach Kamienistej, na wysokości ok. 1535 m n.p.m. w morenowym źródle o wydajności kilkunastu l/s. Obok głównego, stałego źródła jest także kilka źródeł okresowych. Koryto w górnym biegu ma szerokość około 1,5 m, a spadek wynosi 10,1%. Występują liczne podcięcia linii brzegowej, zerwy i przerzucone nad potokiem pnie drzew. Koryto niemal w całości wyżłobione zostało w materiale akumulacyjnym naniesionym przez lodowce i potok. Jedynie w Młyniskach potok wyżłobił koryto aż do stałych skał krystalicznych przecinając próg skalny. Jego szerokość w tym miejscu zwęża się do 0,5 m. W dolnej części Doliny Pyszniańskiej potok utworzył szeroki kamieniec, w którym tworzy kilka odnóg, a z kamieńców następują liczne wypływy wód. Jego spadek w dolnym biegu maleje, przy ujściu Tomanowego Potoku wynosi już tylko 3,7%. Z moreny bocznej powyżej schroniska PTTK na Hali Ornak następują po prawej stronie potoku wypływy wód zasilające potok. Podobne wypływy morenowe występują również po lewej stronie potoku powodując powstawanie w tym miejscu podmokłości. Potok przepływa przez Dolinę Pyszniańską, następnie łączy się w Dolinie Kościeliskiej w rejonie Polany Smytniej z Tomanowym Potokiem, tworząc od tego miejsca Kościeliski Potok.
Głównymi dopływami Pyszniańskiego potoku są: Babi Potok (potok spływający ze żlebu Babie Nogi), potok wypływający spod Siwej Kotlinki, Ornaczański Potok (spływający z Ornaczańskiego Żlebu), Iwanowski Potok (z Dolinki Iwanowskiej) i Dolinczański Potok (wypływający z Dolinki pomiędzy Dolinczańskim Grzbietem i Jaferowym Grzbietem).
Cała zlewnia potoku znajduje się na terenie obszaru ochrony ścisłej „Pyszna, Tomanowa, Pisana”, nie prowadzą przez nią żadne szlaki turystyczne. Jedynie turyści podążający żółtym szlakiem od schroniska PTTK na Hali Ornak na Iwaniacką Przełęcz przekraczają Pyszniański Potok drewnianym mostkiem na dolnym końcu Wielkiej Polany Ornaczańskiej.

</doc>
<doc id="685985" url="https://pl.wikipedia.org/wiki?curid=685985" title="Keratynazy">
Keratynazy

Keratynazy - jest to zwyczajowe określenie dla enzymów proteolitycznych zdolnych do hydrolizy keratyn. Enzymy keratynolityczne syntetyzują niektóre gatunki mikroorganizmów należące do bakterii, promieniowców, grzybów strzępkowych oraz drożdży.&lt;br&gt;
Zdecydowana większość keratynaz należy do proteaz serynowych, choć spotykane są także metaloproteazy, keratynazy tiolowe oraz aspartylowe

</doc>
<doc id="685986" url="https://pl.wikipedia.org/wiki?curid=685986" title="Broń radiologiczna">
Broń radiologiczna

Broń radiologiczna – broń wykorzystująca pierwiastki radioaktywne powodująca najczęściej promieniotwórcze skażenie terenu. Ponieważ broń tego typu jest łatwa w konstrukcji, istnieje możliwość wykorzystania jej przez terrorystów do dezorganizacji pracy dużych miast.
Brudna bomba.
Bomba zbudowana z materiału radioaktywnego, w którego centrum umieszczono materiał wybuchowy. Eksplozja ładunku wybuchowego powoduje rozrzucenie materiału radioaktywnego na dużej przestrzeni skutkiem czego jest radioaktywne skażenie terenu.
Do takich bomb znakomicie nadaje się stront-90, ponieważ jest silnie radioaktywny, a jego okres połowicznego rozpadu wynosi aż 29 lat. Jego drugą "zaletą" jest to, że w systemie przekładańca do eksplozji potrzeba mniej materiału wybuchowego. W tym systemie stosuje się budowę sferyczną - woda - stront-90 - woda. Pomiędzy wodą a strontem stosuje się kruchą osłonę np. szkło. Mała eksplozja ładunku wybuchowego kruszy izolację i następuje reakcja:
która przybiera formę wybuchu.

</doc>
<doc id="685987" url="https://pl.wikipedia.org/wiki?curid=685987" title="Szkoła Shuriken">
Szkoła Shuriken

Szkoła Shuriken (ang. "Shuriken School", 2006-2007) – francusko-hiszpański serial animowany, który opowiada o przygodach trójki uczniów chodzących do szkoły o tej nazwie.
Bohaterowie.
Shuriken.
Pozostali:
Inni:
Nauczyciele:
Personel:
Inni ludzie:
Wersja polska.
Opracowanie: na zlecenie Jetix – IZ-Text Katowice
Dźwięk i montaż: Iwo Dowsilas i Grzegorz Grocholski
Reżyseria: Maciej Szklarz
Tekst polski: Anna Hajduk
W polskiej wersji wystąpili:
i inni

</doc>
<doc id="685988" url="https://pl.wikipedia.org/wiki?curid=685988" title="Mistrzostwa Europy w Lekkoatletyce 1982">
Mistrzostwa Europy w Lekkoatletyce 1982

XIII Mistrzostwa Europy w Lekkoatletyce rozgrywane były w dniach 6–12 września 1982 w Atenach na Stadionie Olimpijskim.

</doc>
<doc id="685990" url="https://pl.wikipedia.org/wiki?curid=685990" title="Grabowe Pole">
Grabowe Pole

Grabowe Pole (niem. "Grebinerfeld") – nieoficjalny przysiółek wsi Grabiny-Zameczek w Polsce położona w województwie pomorskim, w powiecie gdańskim, w gminie Suchy Dąb
Przysiółek leży na obszarze Żuław Gdańskich nad Motławą, jest częścią składową sołectwa Grabiny-Zameczek.
W potocznym użyciu wykorzystuje się również nazwę "Grabińskie Pole":
W latach 1975–1998 miejscowość administracyjnie należała do województwa gdańskiego.

</doc>
<doc id="685991" url="https://pl.wikipedia.org/wiki?curid=685991" title="Biskupstwo żmudzkie">
Biskupstwo żmudzkie



</doc>
<doc id="685993" url="https://pl.wikipedia.org/wiki?curid=685993" title="Wielcy królowie Irlandii">
Wielcy królowie Irlandii

Średniowieczna irlandzka tradycja historyczna podała, że Irlandia była rządzona przez zwierzchnich królów (irl. "ard-rí") od czasów starożytnych. Kompilacje, takie jak "Lebor Gabála Érenn", a następnie nowożytne dzieła, takie jak "Roczniki Czterech Mistrzów" i Geoffreya Keatinga "Foras Feasa ar Éirinn" rzekomo śledziły linię zwierzchnich królów. Korpus wczesnego prawa irlandzkiego nie podał istnienia takiej instytucji, a obecni uczeni uważają, że jest to pseudohistoryczna konstrukcja, powstała w VIII w. n.e., dająca rzut do odległej przeszłości politycznej, który nie stanie się rzeczywistością do czasów Normanów. Máel Sechnaill I mac Máele Ruanaid deklarował się, jako król całej Irlandii, ale takie roszczenia nie uzyskały poparcia politycznego innych królestw (tj. Munsteru), nordyckich i nordycko-gaelickich oraz nie był w stanie utrzymać pokoju z własnymi krewnymi Uí Néill. Tradycyjna lista arcykrólów Irlandii jest więc mieszanką faktów, legend, fikcji i propagandy. Osoby znajdujące się przed V w. n.e. są ogólnie uważane za legendarne, a aplikacja tytułu osobom przed IX w. jest uważana za anachroniczną.
Kronikarze często opisują późniejszych zwierzchnich królów, jako "rígh Érenn co fressabra" („królowie Irlandii w opozycji”). Tytuł ten jest odniesiony do niestabilności zwierzchniej władzy królewskiej Tary od czasów śmierci Máel Sechnailla II Móra w 1022 r. Władza Máel Sechnailla została obalona przez Briana I Boru w 1002 r. i odnowiona w 1014 po śmierci Briana. Przykład zamachu Briana był kontynuowany przez wiele innych rodzin po 1022 roku, a arcykrólestwo było skutecznie zakończone przez normański quasi-podbój Irlandii w 1171 roku.
Legendarni królowie Irlandii.
Celtycka dynastia Milezjan (1016 p.n.e.-405 n.e.).
Okres heroiczny
Okres Antecotti (Aitheach-Tuatha)
Półlegendarni arcykrólowie Irlandii.
Okres osjanicki
Historyczni arcykrólowie Irlandii.
Dynastia O’Neillów.
Okres św. Patryka
Okres św. Kolumby
Okres scholastyczny
Okres skandynawski
Okres dalkasiański (980-1022)

</doc>
<doc id="685995" url="https://pl.wikipedia.org/wiki?curid=685995" title="Spółgłoska krtaniowa">
Spółgłoska krtaniowa

Spółgłoska krtaniowa lub laryngalna – spółgłoska artykułowana w głośni.
W systemie IPA istnieją następujące symbole dla spółgłosek krtaniowych:
Wielu lingwistów uważa, że „szczelinowe” spółgłoski krtaniowe nie są prawdziwymi spirantami, lecz przejściowymi stanami głośni bez utworzenia szczeliny.
Dźwięczna spółgłoska krtaniowa zwarta jest niemożliwa – zwarte struny głosowe nie mogą drgać.

</doc>
<doc id="685997" url="https://pl.wikipedia.org/wiki?curid=685997" title="Ford Madox Brown">
Ford Madox Brown

Ford Madox Brown (ur. 16 kwietnia 1821 w Calais, zm. 6 października 1893 w Londynie) – angielski malarz, blisko związany z Bractwem prerafaelitów. Był teściem Williama Michaela Rossettiego.
Życiorys.
Urodził się w rodzinie płatnika okrętowego osiadłego w Calais, był wielkim indywidualistą, przeciwnikiem Royal Academy.
W czasie wędrówek po Europie kształcił się w Antwerpii u barona Gustave´a Wappersa, znanego malarza historycznego oraz w akademiach Paryża i Rzymu. Właśnie w Wiecznym Mieście zetknął się z grupą niemieckich artystów romantycznych, którzy postanowili zerwać z tradycją i powrócić do „pierwotnej świeżości” postrzegania.
W czasie pobytu w Rzymie w latach 1845–1846 Brown poznał dawne malarstwo włoskie i zetknął się z twórczością grupy nazareńczyków. W 1846 po śmierci żony przeniósł się do Anglii, gdzie wziął udział – zresztą bez powodzenia – w konkursie na freski do gmachu londyńskiego parlamentu, właśnie odbudowanego po pożarze. Około 1849 poznał Rossettiego, któremu udzielał lekcji. Później nawiązał kontakt z innymi prerafaelitami, Huntem i Millais’m. Według krytyków sztuki, Brown dzieląc się wiedzą zdobytą w Rzymie ukształtował ich artystyczny styl.
Artysta do końca życia pozostał w Anglii śledząc rozwój twórczości prerafaelitów. Tworzył obrazy, freski i witraże, z reguły o tematyce religijnej i historycznej. Poruszał też często tematykę społeczną m.in. namalował "Ostatnie spojrzenie na Anglię", obraz poświęcony emigracji zarobkowej. Pomimo licznych zamówień nie cieszył się uznaniem krytyki, która zarzucała mu sztuczność i nadmierny patos. Ostatnie 10 lat życia wykonywał freski dla magistratu w Manchesterze.

</doc>
<doc id="685999" url="https://pl.wikipedia.org/wiki?curid=685999" title="Grabiny Duchowne">
Grabiny Duchowne

Grabiny Duchowne (niem. "Mönchengrebin") – nieoficjalny przysiółek wsi Grabiny-Zameczek w Polsce położona w województwie pomorskim, w powiecie gdańskim, w gminie Suchy Dąb.
Przysiółek leży na obszarze Żuław Gdańskich przy drodze wojewódzkiej nr 227, jest częścią składową sołectwa Grabiny-Zameczek.
Od 1317 roku wieś znajdowała się w rękach cystersów z Oliwy. W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="686000" url="https://pl.wikipedia.org/wiki?curid=686000" title="Inia geoffrensis">
Inia geoffrensis



</doc>
<doc id="686003" url="https://pl.wikipedia.org/wiki?curid=686003" title="Grabowo (Grabiny-Zameczek)">
Grabowo (Grabiny-Zameczek)

Grabowo (kaszb. "Grabòwa") – nieoficjalny przysiółek wsi Grabiny-Zameczek w Polsce położony w województwie pomorskim, w powiecie gdańskim, w gminie Suchy Dąb.
Przysiółek leży na obszarze Żuław Gdańskich w pobliżu ujścia Kłodawy do Motławy, jest częścią składową sołectwa Grabiny-Zameczek.
W latach 1975–1998 miejscowość administracyjnie należała do województwa gdańskiego.

</doc>
<doc id="686004" url="https://pl.wikipedia.org/wiki?curid=686004" title="Szkoła Główna Koronna">
Szkoła Główna Koronna



</doc>
<doc id="686006" url="https://pl.wikipedia.org/wiki?curid=686006" title="Takeru Kobayashi">
Takeru Kobayashi

 – japoński rekordzista świata w jedzeniu na czas.
Były rekordzista świata w jedzeniu hot-dogów oraz obecny w jedzeniu hamburgerów. W pierwszej konkurencji rekord świata ustanowił 4 lipca 2006 podczas zawodów Nathan’s Hot Dog Eating Contest, zjadając 53 i 3/4 hot doga. Było to jego szóste z rzędu zwycięstwo w tych zawodach. Jego rekord został pobity przez Amerykanina Joeya Chestnuta 4 lipca 2007 roku podczas zawodów rozegranych w Coney Island w Dniu Niepodległości Stanów Zjednoczonych. Chestnut zjadł 66 hot-dogów, natomiast Kobayashi 63.
W drugiej konkurencji rekord świata pobił w październiku 2006 roku, podczas zawodów Krystal Square off World Hamburger Eating Contest, zjadając w ciągu 8 minut 97 hamburgerów, bijąc przy tym własny rekord świata i zwyciężając po raz trzeci z rzędu.
Posiada również rekordy świata w pięciu innych konkurencjach. W 2003 roku wziął także udział w show "Man vs. Beast", gdzie zmierzył się w jedzeniu hot dogów na czas z niedźwiedziem kodiak, zjadł 36 hot dogów, podczas gdy niedźwiedź 50.
Jest członkiem International Federation of Competitive Eating.
Wyniki w rekordach.
Hamburgery.
Gwiazdka oznacza pobicie poprzedniego rekordu świata.

</doc>
<doc id="686007" url="https://pl.wikipedia.org/wiki?curid=686007" title="Przewodniczący Rady Kontroli">
Przewodniczący Rady Kontroli

Przewodniczący Rady Kontroli (ang. "President of the Board of Control"), urząd brytyjski zajmujący się nadzorowaniem działalności Kompanii Wschodnioindyjskiej i sprawami Indii. Powstał w 1784 r. i został rozwiązany w 1858 r., razem z rozwiązaniem Kompanii Wschodnioindyjskiej. Jego kompetencje przejął minister ds. Indii.

</doc>
<doc id="686008" url="https://pl.wikipedia.org/wiki?curid=686008" title="Antonio Cifariello">
Antonio Cifariello

Antonio Cifariello (ur. 19 maja 1930 w Neapolu, zm. 12 grudnia 1968 w Lusace) – włoski aktor filmowy.
Życiorys.
Po ukończeniu eksperymentalnego centrum kinematografii zadebiutował na ekranie w filmie "Ich było 300" ("Eran trecento", 1952). Jednak rozgłos zyskał dzięki dobrym umiejętnościom ekspresyjnym dopiero po tym, jak pojawił się jako dziennikarz w noweli Federica Felliniego "Agencja małżeńska" ("Agenzia matrimoniale, Un") w filmie "Miłość w mieście" ("L’amore in città", 1953). Następnie brał udział głównie w filmach lekkiego gatunku zwanego „włoską komedią”, w którym z pewną oryginalnością uosabiał typową postać tak zwanego „różowego neorealizmu”: przystojny i miły młody człowiek, powierzchowny i trochę dumny, ale w gruncie rzeczy uczciwy, wesoły i kradnący serce. Jedną ze swoich najciekawszej ról stworzył w ekranizacji powieści Vasca Pratoliniego "Dziewczęta z San Frediano " ("Le ragazze di San Frediano", 1953) Rossaną Podestą jako Bob, kpiący Don Juan.
W filmie "Afryka pod wodą" ("Africa sotto i mari", 1953) z Sophią Loren pojawił się jako Pierluigi, występując tu pod pseudonimem Fabio Montale. Rolą Giuseppe Santucciego – młodego włoskiego żołnierza jadącego z frontu wschodniego na urlop do domu, któremu skradziono w Warszawie pistolet maszynowy w polskiej komedii wojennej "Giuseppe w Warszawie" (1964) zakończył udaną karierę aktorską i postanowił skupić się na reportażu. 
W ramach pracy reporterskiej latał do Afryki. Podczas lądowania 12 grudnia 1968 w mieście Lusaka w Zambii jego samolot stanął w płomieniach; nikt nie przeżył.

</doc>
<doc id="686010" url="https://pl.wikipedia.org/wiki?curid=686010" title="Polaryzowalność">
Polaryzowalność

Polaryzowalność – wielkość fizyczna opisująca zdolność rozkładu ładunku cząsteczki (bądź atomu) do odkształcania się pod wpływem zewnętrznego pola elektrycznego i tworzenia w ten sposób dipoli elektrycznych, co makroskopowo prowadzi do polaryzacji dielektryka.
Na ogół pod tym pojęciem rozumie się dipolową polaryzowalność elektronową opisującą pojawianie się indukowanego elektrycznego momentu dipolowego pod wpływem zewnętrznego pola elektrycznego.
Definicja i jednostki.
W substancji izotropowej polaryzowalność definiuje się jako współczynnik proporcjonalności między natężeniem zewnętrznego pola elektrycznego a indukowanym przez to pole momentem dipolowym
gdzie:
W ogólnym przypadku ciała mającego trwały moment dipolowy formula_5 zależność ta ma postać
Różne definicje polaryzowalności.
Definicja polaryzowalności cząsteczkowej zależy od autora.
Przeliczenia między definicjami polaryzowalności można dokonać w sposób następujący:
Polaryzowalność jako tensor.
W przypadku cząsteczki indukowany moment dipolowy nie jest, w ogólności, równoległy do natężenia pola elektrycznego, dlatego też polaryzowalność nie jest wielkością skalarną, a tensorową. (Dla atomu, który jest izotropowy, polaryzowalność jest wielkością skalarną.) Gdy cząsteczka ma symetrię wielościanu foremnego, tensor ma wszystkie składowe na przekątnej równe sobie, a wszystkie składowe poza przekątną równe zero. Sytuacja taka zachodzi gdy cząsteczka ma symetrię tetraedru (jak np. metan), oktaedru (jak np. sześciofluorek siarki) lub ikosaedru (jak np. fuleren formula_24).
Nieliniowe polaryzowalności.
Dla pól o dużym natężeniu przybliżenie liniowe nie jest wystarczające, trzeba uzupełnić je o kolejne wyrazy, definiując pierwszą hiperpolaryzowalność (współczynnik przy członie kwadratowym rozwinięcia) i wyższe hiperpolaryzowalności. Właściwości te odpowiadają między innymi za zjawiska takie jak generacja drugiej harmonicznej i generacja trzeciej harmonicznej oraz efekt Kerra.
Dyspersja polaryzowalności.
W przypadku pola elektrycznego zmiennego w czasie (jak w promieniowaniu elektromagnetycznym), polaryzowalność zależy od częstości drgań pola. Efekt ten nosi nazwę dyspersji polaryzowalności.
Polaryzowalność elektronowa.
Mikroskopowo, polaryzowalność wynika przede wszystkim ze zdolności do przemieszczania się elektronów względem jąder atomów w polu elektrycznym (wkład pochodzący od przemieszczania się jąder jest niewielki). Jest ona tym większa, im słabiej są związane ze szkieletem zrębów atomowych elektrony walencyjne, mające największy wkład do polaryzowalności, czyli im bardziej są ruchliwe te elektrony w cząsteczce.
Polaryzowalność może być odnoszona do wszystkich elektronów należących do cząsteczki lub tylko do tych, które tworzą określone wiązanie chemiczne. W tym drugim przypadku polaryzowalność nie jest zdefiniowana ściśle, ale można ją traktować jako miarę zdolności wiązań chemicznych do wymuszonej polaryzacji.
Polaryzowalność a widmo Ramana.
Polaryzowalność elektronowa formula_25 zmienia się podczas ruchów jąder, zatem jest funkcją współrzędnej normalnej drgania formula_26
a także współrzędnej obrotu cząsteczki. Fakt ten ma konsekwencje w postaci pojawienia się widma rozproszeniowego Ramana, odpowiednio oscylacyjnego i rotacyjnego.
Polaryzowalność a wielkości makroskopowe.
Makroskopowo polaryzowalność wiąże się z przenikalnością elektryczną, z podatnością elektryczną, a także ze współczynnikiem załamania.

</doc>
<doc id="686011" url="https://pl.wikipedia.org/wiki?curid=686011" title="Serowo">
Serowo

Serowo (kaszb. "Seròwò") – wieś w Polsce na Żuławach Gdańskich położona w województwie pomorskim, w powiecie gdańskim, w gminie Cedry Wielkie.
Wieś na obszarze Żuław Gdańskich, jest częścią składową sołectwa "Kiezmark".
W latach 1975–1998 miejscowość administracyjnie należała do województwa gdańskiego.

</doc>
<doc id="686014" url="https://pl.wikipedia.org/wiki?curid=686014" title="Augustówka (szabla)">
Augustówka (szabla)

Augustówka – rodzaj bojowej szabli polskiej z XVII-XVIII wieku, o głowni opatrzonej monogramem królów Augusta II, Augusta III lub Stanisława Augusta Poniatowskiego.
Szabla ta posiadała rękojeść zamkniętą lub karabelową, a monogram króla był trawiony lub rytowany na głowni. W przypadku okresu panowania króla Augusta II i Augusta III był to symbol „AR” (łac. "Augustus Rex") pod koroną lub bez korony. Nazwę "augustówka" można spotkać też dla określenia późniejszych szabli z okresu panowania króla Stanisława Augusta Poniatowskiego – opatrzona wtedy była symbolem „SAR” (łac. "Stanislaus Augustus Rex") pod koroną. W okresie ostatniego władcy Rzeczypospolitej Obojga Narodów pojawiły się szable z rytymi inskrypcjami okolicznościowymi, jak choćby: "VIVAT NARÓD Z KRÓLEM / KRÓL Z NARODEM i KONSTYTUCJA / DZIEŃ 3 MAJA 1791 ROKU".
Augustówki wyróżniały się znakomitą jakością:
Polskie możliwości produkcji głowni były niewystarczające na potrzeby polskiej armii, stąd oprócz głowni wykonanych na warszawskim Mokotowie (a także w szabelniach krakowskich i sandomierskich), były też wykonane na zamówienie za granicą. , gdzie dużo głowni augustówek zostało ponownie oprawionych w rękojeści typu szaszka, a jedna z nich została zdobyta na sowieckim kawalerzyście w... 1920 w czasie wojny polsko-bolszewickiej.
W zbiorach Muzeum im. ks. Józefa Jarzębowskiego w Licheniu Starym znajduje się oryginalna augustówka z okresu uchwalenia Konstytucji 3 maja. 

</doc>
<doc id="686015" url="https://pl.wikipedia.org/wiki?curid=686015" title="Azuga">
Azuga

Azuga – miejscowość w południowej Rumunii, w Karpatach Południowych, w okręgu Prahova. Według ostatniego spisu ludności z 2002 roku liczba mieszkańców wynosiła 5213 osób. Leży w górach Bucegi nad rzeką Azuga, dopływem rzeki Prahova. Najbliżej położonym dużym miastem jest Braszów, oddalony o około 36 km na południe. Jest ośrodkiem sportów zimowych, łączna długość tras narciarstwa alpejskiego wynosi blisko 7 km.
W mieście rozwinął się przemysł włókienniczy, cementowy, szklarski, spożywczy oraz ceramiczny.

</doc>
<doc id="686016" url="https://pl.wikipedia.org/wiki?curid=686016" title="Schizma tylawska">
Schizma tylawska

Schizma tylawska – potoczne określenie dwóch związanych ze sobą zdarzeń w dziejach Kościoła greckokatolickiego w Polsce okresu międzywojennego.
Wiec w Tylawie.
Jako schizmę tylawską określa się zdarzenie, które miało miejsce 16 listopada 1926 we wsi Tylawa w polskim Beskidzie Niskim. Tego dnia greckokatoliccy parafianie Tylawy i sąsiedniej wsi Trzciana, zebrani na wiecu rzekomo w obecności prawosławnego biskupa Adama (Filipowskiego) ze Stanów Zjednoczonych, zadeklarowali odejście z Kościoła greckokatolickiego i przejście na prawosławie. Niezwłocznie później wierni tylawscy poprosili prawosławnego metropolitę warszawskiego Dionizego o ustanowienie dla nich parochii prawosławnej. Metropolita oddelegował do Tylawy proboszcza parochii we Lwowie hieromnicha Pantelejmona, którego niedługo potem zastąpił ks. Mychajło Iwaśkow. Władze państwowe początkowo odmawiały uznania parochii. Dopiero 26 kwietnia 1928 władze zgodziły się na utworzenie w Tylawie filii prawosławnej parochii lwowskiej.
Konwersje Łemków na prawosławie.
Przede wszystkim mianem schizmy tylawskiej określa się całą falę konwersji Łemków na prawosławie w latach 1926–1934. Wiec w Tylawie zapoczątkował bowiem wiele analogicznych wydarzeń w innych wsiach Łemkowszczyzny, przeważnie w zachodniej części Beskidu Niskiego. Na prawosławie przeszły m.in. Bartne, Binczarowa, Bogusza, Ciechania, Czarne, Desznica, Długie, Izby, Królowa Ruska, Lipna, Lipowiec, Milik, Mszana, Piorunka, Polany, Radocyna, Śnietnica, Świątkowa Wielka, Świerzowa Ruska, Trzciana, Tylawa i Wołowiec. Parochie przechodziły na prawosławie przeważnie w całości, niekiedy nawet z parochami, czasem zaś tylko w części. Oczywiście, częściowa konwersja z reguły prowadziła do skłócenia mieszkańców.
Fala konwersji z początku zaskoczyła Polski Autokefaliczny Kościół Prawosławny, jednak metropolita Dionizy niezwłocznie skierował księży do nowo powstałych wspólnot. 31 października 1927 synod polskiej Cerkwi prawosławnej zaplanował powołanie nowego dekanatu z dziewięcioma parafiami. 17 grudnia 1927 we Lwowie odbył się zjazd delegatów gmin przechodzących na prawosławie, który zażądał od władz państwowych uznania tych parafii i przekazania im mienia parochii greckokatolickich. W 1929 ustanowiono w Czarnem Prawosławną Misję Duchowną. Wraz z parochiami w Izbach i Miliku koło Muszyny prowadziła ona działalność misyjną na zachodniej Łemkowszczyźnie. W czerwcu 1932 wizytował nowe parochie Łemkowszczyzny prawosławny biskup krzemieniecki Szymon. Stopniowo w parochiach rozwinęło się normalne życie religijne – organizowano uroczyste nabożeństwa, odpusty, pielgrzymki, bractwa religijne, naukę religii. W 1933 zaprzestano działalności misyjnej – zamiast tego Cerkiew prawosławna zaangażowała się w działalność kulturalno-oświatową wśród Łemków, prowadząc czytelnie, wydając gazety, organizując obchody świąt łemkowskich.
Powstające wspólnoty prawosławne napotykały przeszkody ze strony władz państwowych. Przede wszystkim, mimo wielu zatargów, nie zezwolono im na objęcie dotychczasowych cerkwi greckokatolickich wraz z plebaniami i gospodarstwami rolnymi. Nieruchomości te należały bowiem do Kościoła katolickiego, wobec czego, w myśl konkordatu z 1925, nie mogły być przekazywane przez władze państwowe bez względu na żądania parafian. Powstające w łemkowskich wsiach parochie prawosławne były więc pozbawione zaplecza gospodarczego, a przede wszystkim – świątyń. Dopiero w latach trzydziestych w większości prawosławnych wsi wybudowano nowe cerkwie i kaplice. Akcja ta była opóźniana przez władze, które latami nie wydawały zezwoleń na budowę. Władze państwowe, ogólnie niechętne prawosławiu, odmawiały oficjalnego uznania wspólnot prawosławnych jako parafii. Dopiero w marcu i kwietniu 1928 władze uznały sześć wspólnot za filie parafii prawosławnych we Lwowie (Czarne, Desznica, Mszana, Radocyna i Tylawa) i w Piotrkowie (Bogusza). Uznania nie doczekało się szesnaście dalszych wspólnot.
Fala konwersji zakończyła się w 1934, z powołaniem osobnej jednostki jurysdykcyjnej dla Łemków – Apostolskiej Administracji Łemkowszczyzny. Ocenia się, że na prawosławie przeszło około 50% grekokatolików w powiecie jasielskim, 45% w krośnieńskim, 30% w gorlickim i 20% w nowosądeckim. Razem czyniło to około 18 tysięcy Łemków (według danych Cerkwi greckokatolickiej; według danych Cerkwi prawosławnej – 25 tysięcy, według danych statystyki państwowej – 16 tysięcy) – wobec kilkudziesięciu tysięcy grekokatolików mieszkających na tym terenie w 1921.
Prawosławie okazało się stałym elementem kultury łemkowskiej, który przetrwał nawet II wojnę światową i akcję „Wisła”. W 1983 powstała prawosławna eparchia przemysko-nowosądecka z siedzibą w Sanoku, która na terenie Łemkowszczyzny skupia parochie oraz ich filie w Bartnem, Bielance, Blechnarce, Bodakach, Dziurdziowie, Gładyszowie, Gorlicach, Hańczowej, Komańczy, Koniecznej, Krynicy-Zdroju, Kunkowej, Kwiatoniu, Leszczynach, Morochowie, Pielgrzymce, Regietowie, Rozdzielu, Szczawnem, Turzańsku, Tylawie, Wołowcu, Wysowej-Zdroju, Zdyni i Zyndranowej. Na Łemkowszczyźnie działa też męski monaster (w Wysowej-Zdroju). Na Górze Jawor celebrowane są prawosławne nabożeństwa, na które przybywają pielgrzymki z Polski i ze Słowacji (planowana jest tam budowa prawosławnej cerkwi-sanktuarium).
Przyczyny schizmy tylawskiej.
Bezpośrednią przyczyną konwersji był z reguły sprzeciw wiernych wobec zmian w liturgii, wprowadzanych wówczas w Cerkwi greckokatolickiej – najważniejsze okazało się, że zaniechano podczas nabożeństw określania wiary greckokatolickiej jako prawosławnej (modlitwa za „was, prawosławnych chrześcijan”), a poza tym upowszechniano kult św. Jozafata Kuncewicza, uważanego przez Łemków za prześladowcę prawosławia. Poza tym do konwersji dość często prowadziły konflikty wiernych z księżmi, przede wszystkim młodego pokolenia, którzy traktowali Łemków pogardliwie, a przede wszystkim pobierali wygórowane wynagrodzenia za czynności kapłańskie. Źle była odbierana również ukrainofilska agitacja prowadzona przez wielu młodych księży.
Fakty te należy jednak widzieć na szerszym tle. Łemkowszczyzna w okresie międzywojennym należała pod względem kościelnym do ukraińskiej Cerkwi greckokatolickiej, w której, na fali nacjonalizmu ukraińskiego, narosły tendencje ukrainizacyjne; w ich ramach dążono przede wszystkim do podkreślenia odrębności Cerkwi ukraińskiej od prawosławnej Cerkwi Rosyjskiej. Temu miały służyć między innymi zmiany w liturgii (które – wbrew pozorom – nie stanowiły prostej latynizacji Cerkwi greckokatolickiej). O ile na ziemiach ukraińskich reformy w tym kierunku spotkały się z powszechnym poparciem, to wśród Łemków wywołały sprzeciw. Łemkowie nie potrzebowali ukrainizacji swej Cerkwi – przeciwnie, chcieli jej zachowania w dotychczasowej, czystej postaci, bez ukrainizujących nowinek, wprowadzanych przez biskupów rezydujących daleko na wschodzie. W tej sytuacji porzucenie Cerkwi greckokatolickiej i konwersja na prawosławie oznaczały dla Łemków zachowanie tożsamości poprzez zbliżenie do Rosji, z którą czuli wspólnotę (Święta Ruś).
Mechanizm ten został dość szybko rozpoznany przez polskie władze państwowe, łemkowską część hierarchii greckokatolickiej i Stolicę Apostolską. Po konsultacjach warszawskiej nuncjatury z rusofilskimi kręgami działaczy łemkowskich w 1934 z ukraińskiej Cerkwi greckokatolickiej wydzielono jednostkę jurysdykcyjną przeznaczoną wyłącznie dla Łemków – Administrację Apostolską Łemkowszczyzny, podporządkowaną bezpośrednio Stolicy Apostolskiej. Duchownych tej jednostki prowadzących ukraińską działalność narodową przeniesiono, zastępując ich duchownymi o orientacji rusińskiej bądź moskalofilskiej. Te posunięcia spowodowały ustanie presji ukrainizacyjnej, a w konsekwencji – koniec fali konwersji.
Schizmę tylawską lat 1926–1934 poprzedzały podobne wydarzenia lat 1911–1915. Wtedy również doszło wśród łemkowskich grekokatolików do masowych konwersji na prawosławie, acz na mniejszą skalę. Jak się wydaje, do tej samej kategorii należy zaliczyć konwersję na prawosławie wielu parafii rusińskiej cerkwi greckokatolickiej w USA, do której doszło na przełomie XIX i XX wieku. Była ona następstwem oporu amerykańskich Rusinów wobec latynizacji ich Cerkwi, dokonywanej przez amerykańskich biskupów rzymskokatolickich.

</doc>
<doc id="686018" url="https://pl.wikipedia.org/wiki?curid=686018" title="Zabełcze">
Zabełcze



</doc>
<doc id="686019" url="https://pl.wikipedia.org/wiki?curid=686019" title="Parafia Matki Bożej Nieustającej Pomocy w Mielcu">
Parafia Matki Bożej Nieustającej Pomocy w Mielcu

Parafia Matki Boskiej Nieustającej Pomocy w Mielcu – rzymskokatolicka parafia w Mielcu położona jest w dekanacie Mielec-Południe. Parafia jest współorganizatorem Międzynarodowego Festiwalu Muzycznego. Część koncertów (w początkowych edycjach wszystkie) odbywa się na organach kościoła tej parafii.
Historia.
Jest to jedna z największych parafii w diecezji tarnowskiej, licząca około 22 000 wiernych. Przy parafii działa poradnia Arka, a także Katolickie Centrum Edukacji Młodzieży „KANA”.
Historia parafii rozpoczęła się w latach trzydziestych XX wieku, kiedy to pojawiły się plany wybudowania kaplicy filialnej przy głównej ulicy nowego osiedla (dziś al. Niepodległości). Plany zniweczyli hitlerowscy okupanci, którzy zagrabili materiały przeznaczone na budowę kościoła.
W 1944 tymczasową kaplicę zorganizowano w mieszkaniu przybyłych z prowincji przemyskiej sióstr felicjanek.
Pod koniec wojny, w kwietniu 1945, odżyła myśl wybudowania kaplicy na Osiedlu. Prezesem Komitetu Budowy Kaplicy został sekretarz PPR towarzysz Dyjak. Honorowym Prezesem Komitetu został ks. dziekan Michał Nawalny, którego zastąpił niebawem ks. Karol Dobrzański, proboszcz z Rzochowa. Chociaż powołano Komitet Budowy Kaplicy, to jednak na placu przeznaczonym pod budowę nadal w piasku bawiły się dzieci. Budowy nie rozpoczęto. W tym stanie rzeczy ówczesny rządca diecezji infułat Stanisław Bulanda mianował ks. Karola Durlaka duszpasterzem mieszkańców Osiedla. Nie włączono go jednak do Komitetu Budowy Kaplicy.
Pod koniec 1945 staraniem mieszkańców Osiedla, stanęła kaplica. Pierwszą mszę odprawiono 24 grudnia 1945, była to pasterka.
Biskup tarnowski Jan Stepa mianował wówczas ks. Henryka Arczewskiego, wikariusza parafii katedralnej w Tarnowie, duszpasterzem na Osiedlu. Ks. Arczewski wyposażył kaplicę w ołtarze boczne, ławki i ambonę. 5 października 1946 biskup tarnowski Jan Stepa dokonał uroczystego aktu poświęcenia kaplicy i zezwolił na przeniesienie do niej Najświętszego Sakramentu z domu Sióstr Felicjanek.
Dnia 8 maja 1947 została erygowana nowa parafia pw. Matki Bożej Nieustającej Pomocy. Pierwszym proboszczem parafii został ks. Henryk Arczewski.
Parafia ciągle się rozrastała i wspólnota stanęła przed nowym zadaniem. Było nim wybudowanie dużego kościoła, mogącego pomieścić większą niż dotychczas liczbę osób.
W 1974 roku uzyskano od władz pozwolenie na budowę dużej świątyni. W sierpniu przystąpiono do prac budowlanych, a za rok wmurowano kamień węgielny z grobu św. Piotra.
W 1977 roku biskup Jerzy Ablewicz dokonał poświęcenia nowej świątyni, a w roku 1978, z uwagi na bardzo zły stan zdrowia ks. Arczewskiego, powołał na nowego proboszcza ks. Jana Białoboka, za którym do parafii przybył organista Stanisław Tulik.
4 czerwca 1997 roku biskup tarnowski Józef Życiński mianował ks. kanonika Kazimierza Czesaka, dotychczasowego proboszcza parafii pod wezwaniem św. Katarzyny w Ryglicach, nowym proboszczem parafii na Osiedlu. Dnia 24 lipca odbyła się w kościele MBNP w Mielcu uroczystość kanonicznego przekazania parafii nowemu proboszczowi.
W kolejnych latach sukcesywnie dokonywano prac na terenie parafii. M.in. wymieniono elewację starej plebanii, wybudowano budynek „Kany”, zmodernizowano dom katechetyczny, oddano do użytku kaplicę św. o. Pio, wybudowano garaże, odnowiono plac przykościelny.

</doc>
<doc id="686020" url="https://pl.wikipedia.org/wiki?curid=686020" title="Bắc Ninh">
Bắc Ninh

Bắc Ninh – miasto w północnym Wietnamie, stolica prowincji Bắc Ninh. W 2009 roku liczyło 96 408 mieszkańców.

</doc>
<doc id="686023" url="https://pl.wikipedia.org/wiki?curid=686023" title="Vending">
Vending



</doc>
<doc id="686024" url="https://pl.wikipedia.org/wiki?curid=686024" title="Birkbeck, Uniwersytet Londyński">
Birkbeck, Uniwersytet Londyński

Birkbeck, Uniwersytet Londyński, znany również jako Birkbeck College, oficjalny akronim BBK ("ang. Birkbeck, University of London") – brytyjska szkoła wyższa, wchodząca w skład Uniwersytetu Londyńskiego.
Siedziba uczelni mieści się w dzielnicy Bloomsbury, dodatkowo uczelnia posiada kampus w dzielnicy Stratford. Uczelnia oferuje ponad 200 kierunków w ramach studiów licencjackich i magisterskich. Wśród absolwentów uniwersytetu jest m.in. pięciu laureatów Nagrody Nobla, członkowie Parlamentu Zjednoczonego Królestwa Wielkiej Brytanii i Irlandii Północnej, a także jeden Premier Wielkiej Brytanii.
Historia.
Założycielem uczelni jest George Birkbeck, z którego inicjatywy w 1823 roku powstał London Mechanic’s Institution. Z biegiem czasu uczelnia stała się integralną częścią University of London (1926) i zmieniła nazwę na obecnie obowiązującą (2002).
Uczelnia organizuje kursy zarówno pierwszego poziomu ("undergraduate"), kończące się przyznaniem tytułu licencjata ("bachelor") jak i kursy II i III poziomu (magisterskie – "MPhil" i doktoranckie "PhD").
Główny budynek uczelni mieści się przy Malet Street w Bloomsbury w pobliżu British Museum.
Birkbeck składa się z czterech wydziałów podzielonych na kilkanaście szkół. Wydziały te to: Faculty of Arts, Faculty of Continuing Educations, Faculty of Science oraz Faculty of Social Sciences.
Kadra uczelni cieszy się doskonałą reputacją, potwierdzają to wysokie noty uzyskiwane w między innymi Research Assesment Exercise (RAE) – przedmioty takie jak Filologia angielska, Historia, Historia sztuki, Filozofia, Iberystyka, Prawo, Nauka o Ziemi, Ekonomia i ekonometria oraz Politologia i stosunki międzynarodowe uplasowały się w pierwszej dziesiątce wśród brytyjskich uczelni w 2001 roku.
Kilka szkół wchodzących w skład uniwersytetu (School of English and Humanities oraz School of Economics, Mathematics &amp; Statistics) uzyskało najwyższą notę 5* co plasuje je na równi z takimi uniwersytetami jak Oxford czy Cambridge.
W roku 2004 uniwersytet umieszczony został na liście pięciuset najlepszych uniwersytetów świata (Shanghai Jiao Tong University's Top 500 World Universities ranking).
Regularnie wydawany jest magazyn studencki Lamp and Owl nawiązujący nazwą do tradycji i motta uczelni "In nocte consilium". Birkbeck należy do 1994 Group.
Znani absolwenci.
m.in.

</doc>
<doc id="686025" url="https://pl.wikipedia.org/wiki?curid=686025" title="El Pla (Baixa Cerdanya)">
El Pla (Baixa Cerdanya)

El Pla – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Prats i Sansor.
Według danych INE w 2020 roku liczyła 88 mieszkańców – 46 mężczyzn i 42 kobiety. 

</doc>
<doc id="686026" url="https://pl.wikipedia.org/wiki?curid=686026" title="Prats">
Prats

Prats – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Prats i Sansor.
Według danych INE z 2005 roku miejscowość zamieszkiwały 104 osoby.

</doc>
<doc id="686027" url="https://pl.wikipedia.org/wiki?curid=686027" title="M104 SPH">
M104 SPH

M104 Self-propelled Howitzer – amerykańska haubica samobieżna wprowadzona do uzbrojenia w 1962 roku.
M104 było pojazdem nieopancerzonym. W tylnej części nadwozia umieszczona była haubica kalibru 105 mm. Mała masa wymusiła zastosowanie opuszczanego lemiesza stabilizującego działo podczas strzelania. Maksymalna donośność pocisków wystrzelonych przez haubice była równa 10 km.

</doc>
<doc id="686028" url="https://pl.wikipedia.org/wiki?curid=686028" title="Sansor">
Sansor

Sansor – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Prats i Sansor.
Według danych INE z 2005 roku miejscowość zamieszkiwało 5 osób.

</doc>
<doc id="686030" url="https://pl.wikipedia.org/wiki?curid=686030" title="Bronisław Linke">
Bronisław Linke



</doc>
<doc id="686032" url="https://pl.wikipedia.org/wiki?curid=686032" title="Băile Govora">
Băile Govora

Băile Govora – miasto w południowej Rumunii, na stokach Karpat Południowych (okręg Vâlcea).
Miasto to uzdrowisko z borowiną i źródłami mineralnymi. Liczba mieszkańców w 2003 roku wynosiła ok. 3 tys.
W trzeciej dekadzie września 1939 do Băile Govora przybyła Grupa Rezerwy Policyjnej z Warszawy.
W mieście rozwinął się przemysł chemiczny.

</doc>
<doc id="686034" url="https://pl.wikipedia.org/wiki?curid=686034" title="Băile Olănești">
Băile Olănești

Băile Olănești – miasto w południowej Rumunii, na stokach Karpat Południowych (okręg Vâlcea).
Miasto to uzdrowisko ze źródłami mineralnymi. Liczba mieszkańców w 2003 roku wynosiła ok. 5 tys.

</doc>
<doc id="686035" url="https://pl.wikipedia.org/wiki?curid=686035" title="Zabełcze (Nowy Sącz)">
Zabełcze (Nowy Sącz)

Zabełcze — osiedle w Nowym Sączu, położone w północnej części miasta. Graniczy z osiedlami Przetakówka i Helena oraz miejscowością Wielopole. Obecne granice osiedla od 2005 roku.
Główną ulicą Zabełcza jest Tarnowska (droga krajowa nr 75). W skład osiedla wchodzą także ulice Gajowa, Myśliwska, Dożynkowa, Sosnowa, Łowiecka, Brzozowa, Cisowa, Sadownicza, Korczynowa, Wielopolanka, Zabełecka, Lipowa oraz Wiśniowa.
Na osiedlu znajduje się Kościół Najświętszej Maryi Panny Częstochowskiej, a obok niego „grota zabełecka”. Znajduje się tu również cmentarz wojenny. Przy ul. Tarnowskiej 117 działa Klub Sportowy „Zabełcze”. Na terenie osiedla działa miejska oczyszczalnia ścieków oraz wysypisko śmieci. Przez osiedle kursują autobusy komunikacji miejskiej nr 5 i 31.
Etymologia.
Zabełcze to „miejsce za bełkiem”, czyli wirem na Dunajcu powodującym „bełkot” wody.
Historia.
Pierwsza wzmianka historyczna o Zabełczu pochodzi z 1292 r. (Sabelcze). Przez lata była własnością rycerskiego rodu Wielogłowskich herbu Starykoń. W połowie XVI/XVII wieku znajdowała się w rękach Jana Dobka-Łowczowskiego (1553-1628), dziedzica Zabełcza i Wielopola, stolnika króla Zygmunta III Wazy.
W latach 1884-1889 w zabełeckim dworze, u swego stryja hr. Gustawa Romera, mieszkał twórca polskiej kartografii Eugeniusz Romer. Folwark zabełecki w 1902 r. zakupili sądeccy OO Jezuici. Upaństwowiony w 1945 stanowił gospodarstwo Stacji Hodowli Nasion. W 1990 r. częściowo zwrócono majątek jezuitom. 

</doc>
<doc id="686036" url="https://pl.wikipedia.org/wiki?curid=686036" title="Băile Herculane">
Băile Herculane

Băile Herculane (węg. "Herkulesfürdő", niem. "Herkulesbad") – miasto w południowo-zachodniej Rumunii, w Karpatach Południowych (Okręg Caraș-Severin).
W mieście, znane od czasów rzymskich, uzdrowisko z gorącymi (temperatura do 65 °C) źródłami radioaktywnymi. Liczba mieszkańców w 2003 roku wynosiła ok. 6 tys.
W czasie II wojny światowej w Baile Herculane internowane były rodziny członków ostatniego rządu przedwrześniowego II RP, m.in. Ulrychowie i Kalińscy.

</doc>
<doc id="686037" url="https://pl.wikipedia.org/wiki?curid=686037" title="Lista najwyższych budynków w San Francisco">
Lista najwyższych budynków w San Francisco

San Francisco jest jednym z największych miast na zachodnim wybrzeżu USA, a przy tym jednym z największych skupisk wieżowców. Znajduje się tutaj ponad 60 budynków o wysokości powyżej 100 metrów. Aktualnie trwa budowa 4 wieżowców. Żaden z nich nie stanie się najwyższym budynkiem w mieście. 

</doc>
<doc id="686040" url="https://pl.wikipedia.org/wiki?curid=686040" title="Băilești">
Băilești

Băilești – miasto w południowej Rumunii, na Nizinie Wołoskiej (okręg Dolj).
Liczba mieszkańców w 2003 roku wynosiła ok. 20 tys.

</doc>
<doc id="686043" url="https://pl.wikipedia.org/wiki?curid=686043" title="Obszar ochrony ścisłej „Pyszna, Tomanowa, Pisana”">
Obszar ochrony ścisłej „Pyszna, Tomanowa, Pisana”

Obszar ochrony ścisłej „Pyszna, Tomanowa, Pisana” – obszar ochrony ścisłej utworzony w 1948 r. w Tatrach Zachodnich jako ścisły rezerwat przyrody Tomanowa-Smreczyny, wówczas największy na terenie polskich Tatr. Rezerwat obejmował niemal cały obszar Doliny Pyszniańskiej i Doliny Tomanowej (górne odgałęzienia Doliny Kościeliskiej).
Powierzchnia rezerwatu wynosiła ok. 800 ha. Powstał on jeszcze przed utworzeniem tutaj Tatrzańskiego Parku Narodowego. W 1975 r. został powiększony o obszar Hali Pisanej i ma powierzchnię 1562,57 ha. Po utworzeniu TPN zmienił się jego status z rezerwatu na obszar ochrony ścisłej.
Jest to największy w polskich Tatrach kompleks lasów świerkowych, będący ostoją dzikich zwierząt nie niepokojonych przez człowieka. Mają tutaj swoje mateczniki niedźwiedzie brunatne, jesienią odbywają rykowiska jelenie. Przyroda rządzi się tutaj swoimi prawami, człowiek nie ingeruje w jej funkcjonowanie. Obszar ten obejmuje górnoreglowe lasy świerkowe, piętro kosówki, hale górskie i piętro alpejskie. Na jego terenie znajdują się także jeziora tatrzańskie: Smreczyński Staw, Kosowinowe Oczko i Siwe Stawki oraz Wąwóz Kraków z bogatą florą naskalnych roślin wapieniolubnych.
Przed utworzeniem rezerwatu na jego obszarze prowadzono intensywny wypas, były to tereny pasterskie Hali Ornak, Hali Pysznej, Hali Smreczyny, Hali Tomanowej.
Większa część tego obszaru jest niedostępna turystycznie, również wznoszące się ponad Doliną Tomanową i Pyszniańską szczyty Suchy Wierch Tomanowy, Tomanowy Wierch Polski, Smreczyński Wierch i Kamienista nie są udostępnione turystycznie. Przez obszar dawnego rezerwatu Tomanowa-Smreczyny prowadzi jednak kilka szlaków turystycznych.

</doc>
<doc id="686046" url="https://pl.wikipedia.org/wiki?curid=686046" title="Băicoi">
Băicoi

Băicoi – miasto w południowej Rumunii, w okręgu Prahova.
Miasto jest ośrodkiem wydobycia ropy naftowej. Liczba mieszkańców w 2003 roku wynosiła ok. 20 tys.

</doc>
<doc id="686049" url="https://pl.wikipedia.org/wiki?curid=686049" title="Future Sound of London">
Future Sound of London



</doc>
<doc id="686050" url="https://pl.wikipedia.org/wiki?curid=686050" title="Borșa">
Borșa

Borșa (węg.: "Borsa", niem.: "Borscha", jidysz: בורשא "Borsza") – miasto w północnej Rumunii, blisko granicy z Ukrainą, w okręgu Marmarosz. Leży w dolinie Vișeu, u podnóża Karpat Marmaroskich i Gór Rodniańskich. W rejonie miasta znajduje się przełęcz Prislop, przez którą biegnie droga krajowa DN18, łącząca Borșę z miejscowością Kimpulung Mołdawski w okręgu Suczawa. 
Według spisu ludności z 2007 roku miasto zamieszkuje 26 984 osób. Znaczna większość mieszkańców jest wyznania prawosławnego. Rumuni stanowią 93,7% populacji, drugą najliczniejszą grupą są Węgrzy - 1,64%. W mieście jest uzdrowisko, a także ośrodek sportów zimowych, łączna długość tras narciarstwa alpejskiego wynosi blisko 6 km. W mieście rozwinął się przemysł drzewny. W pobliżu Borșy leży także Park Narodowy Gór Rodniańskich.

</doc>
<doc id="686053" url="https://pl.wikipedia.org/wiki?curid=686053" title="Maurice Quentin de La Tour">
Maurice Quentin de La Tour

Maurice Quentin de La Tour (ur. 5 września 1704 w Saint-Quentin w Pikardii, zm. 17 lutego 1788 tamże) – francuski malarz portrecista, tworzył w stylu rokokowym, przede wszystkim dzieła pastelowe. Najsławniejszymi sportretowanymi byli m.in. Wolter, J.J. Rousseau, J. d’Alembert, Ludwik XV, Maria Leszczyńska oraz Madame Pompadour. Jego uczniem był m.in. Joseph Ducreux.
Życiorys.
Jego ojciec był muzykiem. Potępiał on karierę malarską syna. W wieku 15 lat La Tour wyjechał do Paryża, gdzie uczył się w pracowni flamandzkiego malarza J.J. Spoede’a. Od roku 1724 w Reims, a rok później wyjechał do Anglii. Około 1727 powrócił do Paryża w celu zakończenia studiów. Powrót do stolicy był początkiem okresu twórczości malarza.
W 1737 wystawiono pierwszą kolekcję portretów malarza. Liczyła ona 150 obrazów. Od 1746 członek francuskiej Académie Royale de Peinture et de Sculpture. W latach 1750–1773, był portrecistą królewskim. Prowadził działalność filantropijną. W 1773 popadł w załamanie nerwowe – rozpoczęły się jego problemy z zaburzeniami psychicznymi, które nasiliły się pod koniec życia.
W 1778 powrócił do rodzinnego miasta, gdzie założył szkołę rysunku. Zmarł w 1788. W Musée Antoine Lécuyer w Saint-Quentin znajduje się największa kolekcja pasteli jego autorstwa.

</doc>
<doc id="686054" url="https://pl.wikipedia.org/wiki?curid=686054" title="Charles Vane (3. markiz Londonderry)">
Charles Vane (3. markiz Londonderry)

Charles William Vane (ur. 18 maja 1778 w Dublinie, zm. 6 marca 1854 w Park Lane w Londynie) – brytyjski arystokrata, polityk i żołnierz, młodszy syn Roberta Stewarta, 1. markiza Londonderry i lady Frances Pratt, córki 1. hrabiego Camden, przyrodni brat lorda Castlereagh. Urodził się jako Charles William Stewart.
Wykształcenie odebrał w Eton College. Później zaciągnął się do British Army w stopniu porucznika. W 1794 r. brał udział w walkach we Flandrii. Następnie został mianowany podpułkownikiem 5 pułku Royal Irish Dragoons i wraz z pułkiem brał udział w tłumieniu powstania w Irlandii w 1798 r. Dwa lata później został wybrany do irlandzkiego parlamentu z okręgu County Kilkenny, ale zamienił się na miejsce reprezentanta County Londonderry. Po akcie unii z 1801 r., Stewart zasiadał w brytyjskim parlamencie, dalej reprezentując okręgu Londonderry. Był członkiem partii torysów.
W 1803 r. został adiutantem króla Jerzego III, a w 1807 r. podsekretarzem stanu w ministerstwie wojny i kolonii. Dwa lata później został adiutantem generała Johna Moore'a i wziął udział walkach z Francuzami na Półwyspie Iberyjskim, odznaczając się zwłaszcza w bitwie pod Talaverą, za co otrzymał podziękowania od Parlamentu. 20 listopada 1813 r. został pułkownikiem 25 pułku lekkich dragonów i został odznaczony Krzyżem Kawalerskim Orderu Łaźni. W tym samym roku został wysłany do Prus. Brał udział w bitwie pod Kulm, gdzie został ranny.
Stewart otrzymał wiele państwowych odznaczeń różnych krajów. W 1814 r. został mianowany baronem Stewart i zamienił miejsce w Izbie Gmin na miejsce w Izbie Lordów. Otrzymał też honorowe tytuły naukowe uniwersytetów Oksfordzkiego i Cambridge. Został też członkiem Tajnej Rady i Lordem Bedchamberem króla Jerzego. Mianowany ambasadorem w Wiedniu, brał, razem ze swoim przyrodnim bratem, Castlereaghem, udział w obradach kongresu wiedeńskiego. Funkcję ambasadora lord Stewart sprawował przez 9 lat.
W 1816 r. został odznaczony Krzyżem Wielkim Orderu Gwelfów, zaś 3 lutego 1820 r. mianowany pułkownikiem 10 regimentu lekkich dragonów (Prince of Wales's Own). W 1822 r., po samobójczej śmierci brata, został 3. markizem Londonderry. Rok później mianowano go hrabią Vane i wicehrabią Seaham. W 1842 r. został Lordem Namiestnikiem Durham, zaś rok później pułkownikiem 2 regimentu Life Guards. W 1853 r. został kawalerem Orderu Podwiązki. Zmarł w roku następnym. Na jego cześć w 1857 r. zbudowano wieżę Scrabo Tower w Newtownards w County Down.
8 sierpnia 1804 r. poślubił Catherine Bligh (1781-11 lutego 1812), córkę Johna Bligha, 3. hrabiego Darnley i Mary Stoyte, córki Johna Stoyte'a. Charles i Catherine mieli razem jednego syna:
3 kwietnia 1819 r. poślubił lady Frances Anne Emily Vane-Tempest (zm. 20 stycznia 1865), córkę Henry'ego Vane-Tempesta, 2. baroneta i Anne MacDonnell, córki 1. markiza Antrim. Dzięki temu małżeństwu Stewart odziedziczył rozległe włości małżonki w hrabstwie Durham. Zmienił też nazwisko na Charles William Vane. Tytuł hrabiego Vane miał być dziedziczony przez jego potomków z tego właśnie małżeństwa. Charles i Frances doczekali się razem dwóch synów i córki:

</doc>
<doc id="686055" url="https://pl.wikipedia.org/wiki?curid=686055" title="Baron Stewart">
Baron Stewart



</doc>
<doc id="686056" url="https://pl.wikipedia.org/wiki?curid=686056" title="Hrabia Vane">
Hrabia Vane



</doc>
<doc id="686057" url="https://pl.wikipedia.org/wiki?curid=686057" title="Charles William Vane, 3. markiz Londonderry">
Charles William Vane, 3. markiz Londonderry



</doc>
<doc id="686061" url="https://pl.wikipedia.org/wiki?curid=686061" title="Maurice Quentin de la Tour">
Maurice Quentin de la Tour



</doc>
<doc id="686064" url="https://pl.wikipedia.org/wiki?curid=686064" title="Donzdorf">
Donzdorf

Donzdorf – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Mittleres Fils-Lautertal. Leży w Jurze Szwabskiej, nad rzeką Lauter, ok. 12 km na wschód od Göppingen, przy drodze krajowej B466.
Współpraca.
Miejscowości partnerskie:

</doc>
<doc id="686066" url="https://pl.wikipedia.org/wiki?curid=686066" title="Badami">
Badami

Badami – zabytkowe miasto w południowych Indiach (Karnataka), na wyżynie Dekan. Położone w okręgu Bagalkot, 500 km na północny zachód od Bangaluru. Zbudowane nad jeziorem u stóp klifów z czerwonego piaskowca. Było ono stolicą królów we wczesnym okresie panowania dynastii Ćalukjów rządzących Dekanem w VI–VII wieku. Słynie z wykutych w skałach i wolno stojących świątyń, z których najbardziej znana jest poświęcona Śiwie (grota nr 1), Wisznu (groty nr 2 i 3) i dżinijskim świętym (grota nr 4).
Liczba mieszkańców w 2003 roku wynosiła ok. 27 tys. Język kannada.
Historia.
Pulakeśin I (pan. 543–566) przeniósł do Badami stolicę swego królestwa. Stąd Pulakesśin II (pan. 610–642) ruszył na północ na wojnę z Harszą z Kanaudźu i na południe walczyć z Pallawami z Kanćipuram. Zainicjowane w 612 najazdy Ćalukjów na Kanźćipuram, spowodowały zajęcie miasta przez Pallawów (w 654 r). Pulakeśin zginął, dopiero jego następca Wikramaditja I (pan. 696–733) zwyciężył Pallawów. Miasto zawdzięcza mu długotrwały pokój. Niestety za panowania Wikramaditji II (733–744) znów dochodzi do wojen z Pallawami. Jego syn zaś przegrywa z Rasztrakutami.
Opis zabytków.
Wykute w kamieniu groty świątynne.
Składa się ze schodów prowadzących przez wspartą na filarach werandę do sali z kolumnami, w tylnej ścianie której wykuto sanktuarium z lingą. Uwagę największą przyciągają wizerunki Harihary (po lewej), Śiwy z Nandinem (po prawej) i obok płaskorzeźba 18-ramiennego tańczącego Śiwy (jedno z najwcześniejszych wyobrażeń w Nataradźi w Karnatace). Strop też ozdobiony płaskorzeźbami.
W głębi przedsionka fryz Wisznu pod postacią dzika Warahy (po lewej) i Triwikramy (po prawej).
Uwieczniono tu datę 578. Na ścianach ślady malowideł. Na werandzie znajduje się ogromny posąg czteroramiennego Wisznu z orłem Garudą u stóp. Wisznu siedzi na zwiniętym wężu Adiśeszy, którego pięć rozpostartych kapturów osłania jego koronę. Ponadto w tej grocie posąg Naransihy.
Ściany i kolumny ozdobiono tu powstałymi w XI i XII wieku wizerunkami dżinijskich tirthankarów.
Świątynia Bhutanatha.
Z VII i XI wieku, umiejscowiona nad jeziorem.

</doc>
<doc id="686067" url="https://pl.wikipedia.org/wiki?curid=686067" title="Khaemwaset">
Khaemwaset



</doc>
<doc id="686068" url="https://pl.wikipedia.org/wiki?curid=686068" title="Międzygminny Związek Komunikacyjny">
Międzygminny Związek Komunikacyjny

Międzygminny Związek Komunikacyjny z siedzibą w Jastrzębiu Zdroju – związek międzygminny w województwie śląskim założony w celu współpracy gmin w zakresie lokalnego transportu zbiorowego.
Związek powstał 4 kwietnia 1991 roku, utworzony przez dziewięć gmin. Na siedzibę Związku wybrano miasto Jastrzębie-Zdrój, które do stowarzyszenia przystąpiło w tym samym roku.
W 2022 MZK Jastrzębie-Zdrój organizuje komunikację na terenie 17 gmin. Są to: Jastrzębie-Zdrój (siedziba związku), gmina Mszana, gmina Pawłowice, Pszów, Radlin, Rydułtowy, gmina Marklowice, Żory, gmina Suszec, Czerwionka-Leszczyny (miasto i gmina) oraz nie będące członkami stowarzyszenia: Rybnik, Wodzisław Śląski, gmina Zebrzydowice, gmina Ornontowice, Orzesze, Knurów i gmina Świerklany.
Historia MZK w Jastrzębiu Zdroju.
Do 1991 roku na obszarze całego województwa katowickiego, komunikacją miejską zajmowało się głównie Wojewódzkie Przedsiębiorstwo Komunikacyjne w Katowicach, którego organem założycielskim był wojewoda. przedsiębiorstwo to posiada wielozakładową strukturę organizacyjną (kilkanaście zakładów komunikacyjnych posiadało swoje siedziby w większych miastach województwa) o scentralizowanej formie zarządzania. W takiej strukturze funkcjonował min. Zakład Komunikacyjny nr 9 w Jastrzębiu Zdroju, posiadający zajezdnie autobusowe w Jastrzębiu Zdroju, Wodzisławiu Śląskim, Rybniku i Raciborzu. w 1991 roku WPK podzielono przedsiębiorstwa Komunikacji Miejskiej w oparciu o zakłady komunikacyjne, a w niektórych przypadkach o zajezdnie autobusowe. w Jastrzębiu Zdroju powstało wówczas Przedsiębiorstwo Komunikacji Miejskiej (PKM) z zajezdniami w Jastrzębiu, Wodzisławiu Śląskim i Rybniku. Na obszarze aglomeracji Rybnickiego Okręgu Węglowego (ROW) przedsiębiorstwo to pełniło rolę organizatora i jedynego przewoźnika komunikacji miejskiej. Kłopoty finansowe PKM-u, dekapitalizujący się tabor, prowadziły często do zawieszania kursów czy nawet linii. Przedsiębiorstwo coraz coraz częściej zaczynało występować o środki finansowe do gmin, pod groźbą dalszego ograniczenia komunikacji.
Zachodzące zmiany w gospodarce polskiej, w tym reforma samorządowa oraz zmiany własności i zasad funkcjonowania przedsiębiorstw to czynniki, które zapoczątkowały zmiany komunikacji miejskiej w Polsce. Ustawa z dnia 8 marca 1990 roku o samorządzie terytorialnym, nałożyła na samorządy obowiązek zaspokojenia zbiorowych potrzeb wspólnoty lokalnej, w tym również lokalnego transportu zbiorowego jako zadanie własne gmin. Natomiast przepisy wprowadzające ustawy o samorządzie terytorialnym i pracownikach samorządowych z dnia 10 maja 1990 r., stanowiły o komunalizacji mienia, zobowiązując gminy do wyboru organizacyjno-prawnej formy prowadzenia działalności przez przejęte przedsiębiorstwa. W/w przepisy prawne przekazały gminom odpowiedzialność za zapewnienie komunikacji miejskiej na swoim terenie oraz mienie służące temu celowi. Jednocześnie na gminy przeszła gestia ustalania cen za przejazdy oraz obowiązek zapewnienia dotacji.
W świetle przedstawionych wyżej faktów, gminy Rybnickiego Okręgu Węglowego doszły do wniosku, że nałożone na nie dodatkowe zadania będą realizować wspólnie w ramach związku komunalnego. Wtedy to, w dniu 4 kwietnia 1991 roku, dziewięć gmin ROW utworzyły Międzygminny Związek Komunikacyjny (MZK). Na siedzibę Związku wybrano miasto Jastrzębie Zdrój, które w lipcu w tym samym roku przystąpiło do MZK. W 1992 roku na mocy decyzji wojewody katowickiego, majątek PKM w Jastrzębiu Zdroju został skomunalizowany na rzecz MZK. Od 1993 roku po przejęciu zadań planowania, organizacji, kontroli i dystrybucji biletów, MZK stał się pełnym Organizatorem komunikacji miejskiej na terenie gmin tworzących Związek. Natomiast Przedsiębiorstwo Komunikacji Miejskiej stało się przewoźnikiem realizującym przewozy na zlecenie Związku.
Z biegiem czasu do Związku przystąpiły nowe gminy, tj.: Pawłowice, Rydułtowy (1992), Jejkowice (1993) Marklowice i Pszów (1995). W 1994 roku ze związku wystąpiła gmina Gaszowice. Na podstawie odrębnych umów o charakterze gospodarczym, Związek rozszerzył zasięg przestrzenny organizowania komunikacji miejskiej na sąsiednie gminy (tj. Gorzyce, Lubomia, Ornontowice i Orzesze). Do końca 1995 roku MZK organizował komunikację na terenie 18 gmin. Zamieszkała ludność na tym terenie to około 560 tys. osób. Przewozy wykonywało 8 przewoźników o różnej formie własności (komunalnej, państwowej i prywatnej), przewożąc około 5 mln pasażerów miesięcznie na 88 liniach, przejeżdżając około 1 miliona kilometrów. Z dniem 1 stycznia 1996, ze Związku wystąpiły gminy Rybnik i Jejkowice. Rolę organizatora na terenie tych gmin przyjęło miasto Rybnik. W 1997 roku do związku przystąpiła nowo powstała gmina Radlin. Dwa lata później wystąpiła gmina Zebrzydowice. Od 1 stycznia 2005 roku Gmina Świerklany przestała być członkiem Związku.

</doc>
<doc id="686069" url="https://pl.wikipedia.org/wiki?curid=686069" title="Przyjaciel">
Przyjaciel



</doc>
<doc id="686070" url="https://pl.wikipedia.org/wiki?curid=686070" title="Kołybki">
Kołybki

Kołybki – wieś w Polsce położona w województwie wielkopolskim, w powiecie wągrowieckim, w gminie Damasławek.
W latach 1975–1998 miejscowość administracyjnie należała do województwa pilskiego.

</doc>
<doc id="686072" url="https://pl.wikipedia.org/wiki?curid=686072" title="Ebersbach an der Fils">
Ebersbach an der Fils

Ebersbach an der Fils – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba wspólnoty administracyjnej Ebersbach an der Fils. Leży nad rzeką Fils, ok. 10 km na zachód od Göppingen, przy drodze krajowej B10.
Współpraca.
Miejscowości partnerskie:

</doc>
<doc id="686074" url="https://pl.wikipedia.org/wiki?curid=686074" title="Baden (Austria)">
Baden (Austria)

Baden, Baden bei Wien – powiatowe miasto uzdrowiskowe w Austrii, w kraju związkowym Dolna Austria, siedziba powiatu Baden. Liczy 25 229 mieszkańców (1 stycznia 2014). Leży ok. 26 km na południe od Wiednia, nad rzeką Schwechat, dopływem Dunaju. 
W 2021 roku miasto – jako jedno ze wspaniałych miast uzdrowiskowych Europy – zostało wpisane na listę światowego dziedzictwa UNESCO.

</doc>
<doc id="686075" url="https://pl.wikipedia.org/wiki?curid=686075" title="Anna Maria Staśkiewicz">
Anna Maria Staśkiewicz

Anna Maria Staśkiewicz (ur. 8 listopada 1983 w Będzinie) – polska skrzypaczka, zdobywczyni III nagrody na XIII Międzynarodowym Konkursie Skrzypcowym im. Henryka Wieniawskiego w Poznaniu w 2006 roku.
Życiorys.
Debiutowała na scenie w wieku 14 lat. W 2007 ukończyła z wyróżnieniem Akademię Muzyczną im. I.J. Paderewskiego w Poznaniu w klasie skrzypiec Marcina Baranowskiego. 
Swoje umiejętności doskonaliła m.in. pod kierunkiem Konstantego Andrzeja Kulki, Krzysztofa Węgrzyna, Wandy Wiłkomirskiej oraz Tatiany Grindenko.
Koncertowała m.in.: w Brazylii, Estonii, Niemczech, Rosji, Słowacji, Szwajcarii, Szwecji, we Włoszech a także w wielu miastach Polski.
Wstąpiła z recitalami m.in. w São Paulo (Brazylia), Akademii Muzycznej w Hanowerze (Niemcy), Keisersall in Romer we Frankfurcie n. Menem (Niemcy), Zamku Królewskim i Belwederze w Warszawie, Trybunale Koronnym w Lublinie, Willi Atma w Zakopanem, Dworze Artusa w Toruniu.
Współpracowała m.in. z Orkiestrą Kameralną Polskiego Radia „Amadeus”, Orkiestrą Kameralną „Leopoldinum”, Sinfoniettą Cracovią, Sinfonia Varsovią, Toruńską Orkiestrą Kameralną, Orkiestrami Symfonicznymi w Toruniu, Bydgoszczy, Lublinie, Łodzi, Katowicach, Zielonej Górze, Poznaniu, Narodową Orkiestrą Symfoniczną Polskiego Radia w Katowicach, Getyńską Orkiestrą Symfoniczna w Niemczech, Orkiestrą Kameralną w Zurychu, Sinfonicą Municipal w São Paulo, Orkiestrą Symfoniczną Filharmonii Narodowej.
Grała pod batutą takich dyrygentów, m.in., jak: P. Andersson (Szwecja), J.M. Florencio (Brazylia), Ji-Hoon (Korea Płd.), W. Pieriewoznikow (Rosja), Ch. Simonis (Niemcy), S. Vavrinek (Czechy), D. Murphy (Anglia), D. Wilson (USA), Ł. Borowicz, A. Duczmal, M. Nesterowicz, M. Nałęcz-Niesiołowski, J. Maksymiuk, J. Salwarowski, T. Strugała, A. Wit.
Od 2011 występuje w duecie z gitarzystą Krzysztofem Meisingerem.
Od 2015 członkini Sinfonii Varsovii, pierwsza koncertmistrz orkiestry oraz członkini Sinfonia Varsovia String Quintet (razem z Kamilem Staniczkiem, Katarzyną Budnik, Marcelem Markowskim i Michałem Sobusiem).
Nagrody i wyróżnienia.
Laureatka konkursów muzycznych m.in.:
Sześciokrotna stypendystka Ministra Kultury i Dziedzictwa Narodowego. Otrzymała wielokrotnie Nagrodę Marszałka Województwa Kujawsko-Pomorskiego, Prezydenta Miasta Torunia oraz stypendium Artystyczne Miasta Poznania w 2002. Stypendystka Fundacji Yamaha Europa w 2003. Nominowana w 2003 i 2006 do Paszportu Polityki, a także w 2006 do nagrody Fryderyki.
W 2008 została uhonorowana Medalem Młodej Sztuki.
Nagrania.
W 2011 album Aqua e Vinho. Kuropaczewski, Szymczewska, Zdunik został nagrodzony Fryderykiem w kategorii Album Roku Muzyka Kameralna.

</doc>
<doc id="686077" url="https://pl.wikipedia.org/wiki?curid=686077" title="Miąża">
Miąża

Miąża – wieś w Polsce położona w województwie wielkopolskim, w powiecie wągrowieckim, w gminie Damasławek.
W latach 1975–1998 miejscowość administracyjnie należała do województwa pilskiego.

</doc>
<doc id="686078" url="https://pl.wikipedia.org/wiki?curid=686078" title="Baden (Szwajcaria)">
Baden (Szwajcaria)

Baden – uzdrowiskowa gmina miejska w Szwajcarii, w kantonie Argowia, siedziba okręgu Baden. Leży nad rzeką Limmat. Znajduje się tu uzdrowisko z gorącymi źródłami mineralnymi oraz stacja kolejowa Baden. Liczba mieszkańców 31 grudnia 2014 roku wynosiła 18631.
Współpraca.
Miejscowość partnerska:

</doc>
<doc id="686080" url="https://pl.wikipedia.org/wiki?curid=686080" title="Eislingen/Fils">
Eislingen/Fils

Eislingen/Fils – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Eislingen-Ottenbach-Salach. Leży nad rzeką Fils, ok. 5 km na wschód od Göppingen, przy drodze krajowej B10 i linii kolejowej InterCity Stuttgart–Ulm.

</doc>
<doc id="686086" url="https://pl.wikipedia.org/wiki?curid=686086" title="Oscylacje tłumione">
Oscylacje tłumione



</doc>
<doc id="686087" url="https://pl.wikipedia.org/wiki?curid=686087" title="Oscylacje periodyczne">
Oscylacje periodyczne



</doc>
<doc id="686089" url="https://pl.wikipedia.org/wiki?curid=686089" title="Oscylacje wybuchowe">
Oscylacje wybuchowe



</doc>
<doc id="686091" url="https://pl.wikipedia.org/wiki?curid=686091" title="Miran Pavlin">
Miran Pavlin

Miran Pavlin (ur. 8 października 1971 w Kranju) – słoweński piłkarz występujący na pozycji bocznego lub środkowego pomocnika.
Swoją karierę rozpoczynał w NK Triglav, Živila Naklo i Olimpiji Lublana, skąd w 1997 roku przeniósł się do Dresdner SC. Później trafił do SC Freiburg, skąd po roku został wypożyczony do Karlsruher SC. W barwach klubu z Karlsruhe zadebiutował w reprezentacji, wkrótce zaś stał się prawdziwym idolem kibiców, kiedy w eliminacjach do Euro 2000 strzelił decydującą o awansie bramkę z Ukrainą.
Po zakończeniu okresu wypożyczenia został sprzedany za 900 000 euro do FC Porto. Głównym powodem dla którego portugalski klub wydał na 29-letniego piłkarza tyle pieniędzy było to, że całkiem nieźle zaprezentował się na turnieju w Belgii i Holandii (strzelił bramkę przeciwko Jugosławii). W FC Porto szło mu różnie, kiedy klub prowadził Fernando Santos – był podstawowym zawodnikiem, pewne miejsce w składzie stracił za kadencji José Mourinho. W trakcie sezonu 2002/2003 (czyli tuż przed triumfem w Pucharze UEFA) odszedł więc do klubu z rodzimej ligi – Olimpii Lublana. Po pół roku w tym klubie zdecydował się na przeprowadzkę do cypryjskiego Olympiakosu Nikozja. Później Pavlin przeniósł się na Półwysep Apeniński – do Ascoli Calcio, gdzie zagrał pół roku i został zwolniony z powodu domniemanej poważnej kontuzji (klub nie chciał płacić zawodnikowi pensji kontraktowej, kiedy nie mógł grać). „Poważny” uraz okazał się bujdą, bo już po miesiącu przerwy w grze Słoweniec znowu postanowił grać na Cyprze – w APOELU Nikozja. Potem był wypożyczany do Olympiakosu i Ascoli (po uprzedniej zgodzie z działaczami, którzy przedtem potraktowali go jak zbędny ciężar). W 2005 roku powrócił do Słowenii i został zawodnikiem NK Olimpija Lublana, z którą awansował kolejno do czwartej ligi (2006), trzeciej (2007), drugiej (2008) i pierwszej (2009). W 2009 Pavlin odszedł do FC Koper, a rok później zakończył w tym klubie przygodę z futbolem.

</doc>
<doc id="686094" url="https://pl.wikipedia.org/wiki?curid=686094" title="Okna Evansa">
Okna Evansa

Okna Evansa - zjawisko spektroskopowe polegające na występowaniu w widmach w podczerwieni szerokiego pasma drgań w zakresie częstości protonowych drgań rozciągających mające kształt rozkładu normalnego. Zjawisko to występuje dla układów wiązań wodorowych o średniej mocy. Stąd wystąpienie tego zjawiska jest dobrym dowodem na istnienie tych wiązań.
Pasmo w zakresie okna Evansa jest często poprzecinane przez szereg węższych lub szerszych dziur tak zwanych dziur Evansa. Zjawisko występowania okien Evansa opisał i wyjaśnił w swojej stochastycznej teorii S. Bratos w 1974 roku. 

</doc>
<doc id="686095" url="https://pl.wikipedia.org/wiki?curid=686095" title="Geislingen an der Steige">
Geislingen an der Steige

Geislingen an der Steige – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba wspólnoty administracyjnej Geislingen an der Steige. Leży w Jurze Szwabskiej, nad rzeką Fils, ok. 16 km na południowy wschód od Göppingen, przy drodze krajowej B10 i linii kolejowej InterCity Stuttgart–Ulm.
W mieście znajduje się stacja kolejowa Geislingen (Steige).
Współpraca.
Miejscowość partnerska:

</doc>
<doc id="686098" url="https://pl.wikipedia.org/wiki?curid=686098" title="Erich Hartmann">
Erich Hartmann

Erich Alfred Hartmann (ur. 19 kwietnia 1922, zm. 20 września 1993) – najskuteczniejszy as myśliwski w historii lotnictwa z uznanymi 352 zwycięstwami (z czego 345 stanowiły maszyny radzieckie) . Odbył 1404 loty bojowe dla niemieckiej Luftwaffe, 825 razy walcząc, rozbijając się przy tym 14 razy.
Młodość.
Hartmann urodził się w Weissach w Wirtembergii jako syn Elisabeth i Alfreda Hartmannów. Większość swojego dzieciństwa spędził na Dalekim Wschodzie wraz ze swoim ojcem, który jako lekarz pracował w Chinach. Do Niemiec wrócił w 1928. Tak jak wielu młodych, lotnictwa uczył się na lotach szybowcowych. W wieku 14 lat uzyskał licencję pilota szybowcowego i został instruktorem grupy szybowcowej Hitlerjugend. Licencję pilota zdobył w 1939, w końcu 1940 rozpoczął edukację lotniczą w "Luftkriegsschule II" (Szkole Lotnictwa Wojennego). Szkolenie ukończył w marcu 1942 i otrzymał promocję na podporucznika.
Służba w Luftwaffe.
W październiku 1942 Hartmann trafił do jednostki bojowej "Jagdgeschwader 52" ("JG 52"), która stacjonowała na froncie wschodnim i była uzbrojona w myśliwce Messerschmitt Bf-109G.
Dowódca "III./JG 52" major Hubertus von Bonin przydzielił Hartmanna do doświadczonego pilota "Oberfeldwebla" Eduarda „Paule" Rossmanna. Po kilku dniach pozorowanych starć powietrznych i lotach praktycznych Rossmann przyznał, że jego podopieczny musi się jeszcze dużo nauczyć z zakresu taktyki walki, ale jest całkiem utalentowanym pilotem.
Następnie Hartmann został przypisany do 7. Eskadry ("Staffel") JG 52, gdzie był skrzydłowym słynnego asa Luftwaffe Waltera Krupinskiego, który został jego mentorem i przyjacielem. Pierwszy radziecki samolot zestrzelił 5 listopada 1942, był to Ił-2 z "7 GSzAP". Do końca roku miał na swym koncie jeszcze jedno zestrzelenie i, tak jak wielu innych czołowych asów, potrzebował czasu na wdrożenie się do roli pilota myśliwskiego.
7 lipca 1943 zestrzelił 7 maszyn w ciągu zaledwie jednego dnia (było to w czasie zmasowanych walk powietrznych podczas bitwy pod Kurskiem). W sierpniu 1943 miał na swym koncie 50 zestrzeleń, w tym samym miesiącu zgłosił 48 dalszych maszyn wroga. Wtedy też został awansowany na dowódcę eskadry ("Staffelkapitän") i we wrześniu 1943 objął dowodzenie nad jednostką " 9./JG52". W końcu sierpnia 1943, po zaliczeniu 90 zwycięstw powietrznych, został strącony i wzięty do niewoli, z której udało się mu w końcu zbiec i dotrzeć do linii niemieckich. W październiku 1943 zgłosił kolejne 33 strącenia i uyzskał liczbę 150 samolotów wroga zniszczonych w powietrzu. Za to osiągnięcie 29 października 1943 przyznano mu "Krzyż Rycerski Krzyża Żelaznego" ("Ritterkreuz"). Pod koniec tego roku osiągnął liczbę 159 maszyn wroga.
Rok 1944 był jeszcze bardziej owocny dla Hartmanna. Jego niesamowite osiągnięcia zaczęły budzić zdziwienie nawet w Najwyższym Dowództwie Luftwaffe. Jego zgłoszenia sprawdzano nawet dwu- albo trzykrotnie. Do formacji, w której latał, przydzielano mu także człowieka, którego zadaniem było tylko obserwowanie wyczynów Hartmanna. W marcu miał już 202 strącenia. W tym czasie radzieccy piloci zaznajomili się już z jego sygnałem radiowym – "Karaja Jeden", a sowieckie dowództwo wyznaczyło za jego głowę nagrodę. Hartmann dodał wówczas na swój myśliwiec znak rozpoznawczy, którym był Czarny Tulipan. Od tego momentu jego przeciwnicy, którzy spostrzegli ten kwiat, zniechęcali się i często oddalali bez podejmowania walki. Dlatego też samolot z tym znakiem był przydzielany nowicjuszom, którzy latali dzięki temu we względnym bezpieczeństwie.
Trzechsetną maszynę Hartmann zestrzelił 24 sierpnia 1944 (w tym samym dniu strącił razem 11 samolotów wroga). Po 300 zwycięstwach został „uziemiony” przez dowódcę Luftwaffe Hermanna Göringa, który obawiał się negatywnego wpływu na morale Niemców w razie ewentualnego zestrzelenia ich czołowego asa. Jednak Hartmannowi udało się uzyskać zezwolenie na powrót do jednostki bojowej. Za zniszczenie 300 maszyn sowieckich Hartmann stał się jednym z 27 żołnierzy, którzy otrzymali Brylanty do Krzyża Rycerskiego.
W ciągu 1944 zgłosił 172 zwycięstwa powietrzne, co było niepobitym rekordem dla jednego roku walki. W czerwcu miał okazję po raz pierwszy zmierzyć się z Amerykanami, zestrzelił wówczas cztery Mustangi P-51 nad Rumunią, ale w następnym miesiącu został zmuszony do przymusowego lądowania, gdy w czasie walki zabrakło mu paliwa.
Na początku 1945 generał Adolf Galland poprosił go o przystąpienie do nowej jednostki, którą miały sformować odrzutowce Me-262. Hartmann jednak odmówił i został w macierzystej "JG 52".
Rankiem 8 maja 1945 Hartmann zestrzelił radziecki myśliwiec, co, jak się później okazało, było ostatnim niemieckim zwycięstwem powietrznym podczas II wojny światowej; tego samego dnia "Bubi" otrzymał awans na stopień majora, a III Rzesza skapitulowała. Z końcem wojny, wraz ze swoją jednostką poddał się 90 Amerykańskiej Dywizji Piechoty.
Hartmann wykonał 825 lotów bojowych, rozbijając się przy tym 14 razy. Nigdy nie został ranny, nie padł też łupem wroga w żadnej walce powietrznej. Na łączną liczbę zwycięstw złożyło się około 200 różnych jednosilnikowych myśliwców radzieckich oraz ponad 80 amerykańskich P-39 Airacobra, 15 szturmowców Ił-2 i 10 dwusilnikowych średnich bombowców. Często zwykł mawiać, że bardziej cieszy go fakt, iż nigdy nie stracił „skrzydłowego” niż duża liczba strąceń.
Sposób walki.
Hartmann był mistrzem walki z zaskoczenia i zasadzki. Twierdził, iż 80% zestrzelonych przez niego pilotów nie zdawało sobie nawet sprawy „co ich zestrzeliło”. Preferował „szybką walkę”, czasem przelatywał z dużą prędkością przez formację nieprzyjaciela, wykorzystując zamieszanie powstałe w wyniku tego manewru do bezpiecznego oderwania się od przeciwnika. Polegał na mocy silnika i ciężkim uzbrojeniu swojego Messerschmitta Bf-109, którym zbliżał się na niewielką odległość do wroga i otwierał ogień krótką serią z wszystkich karabinów maszynowych i działek. Jeśli sytuacja stawała się niebezpieczna, rezygnował z kontynuowania walki i zadowalał się pojedynczym zestrzeleniem. Jego ostrożna taktyka była opisywana przez niego samego jako „dostrzeżenie-decyzja-atak-odejście”, co oznaczało: staraj się zawsze pierwszy zauważyć przeciwnika, przeprowadź błyskawiczną analizę szans, wykonaj atak i oddal się, aby ocenić sytuację.
Okres powojenny.
Po wzięciu do niewoli Amerykanie wydali Hartmanna, razem z pilotami z jego jednostki i obsługą naziemną Rosjanom. Była to konsekwencja porozumień jałtańskich, które przewidywały, iż lotnicy walczący ze Związkiem Radzieckim muszą być przekazani do tego kraju. Hartmann został oskarżony o zbrodnie wojenne (w szczególności o celowe strzelanie do ludności cywilnej) i poddany surowemu rygorowi więziennemu (był m.in. przetrzymywany w całkowitym odosobnieniu bez dostępu do światła). Mimo takiego traktowania, Hartmann nie przyznał się do stawianych mu zarzutów, od których później odstąpiono. Bardziej subtelne kroki Rosjan, zmierzające do „nawrócenia” go na komunizm, nie przyniosły rezultatów. Zaoferowano mu także stanowisko we wschodnioniemieckim lotnictwie wojskowym, jednak i ta propozycja nie została przyjęta. W czasie długiego okresu przebywania w niewoli, zmarł jego trzyletni syn. Po 10 latach pobytu w radzieckich obozach jenieckich, odzyskał wolność i wrócił do RFN, gdzie czekała na niego żona, do której pisał każdego dnia, spędzonego na froncie.
Następnie został oficerem w zachodnioniemieckim lotnictwie wojskowym, gdzie dowodził pierwszą jednostką całkowicie złożoną z odrzutowców F-104 Starfighter (JG 71). Odwiedził także USA, gdzie został przeszkolony na amerykańskim sprzęcie.
Hartmann uważał Lockheeda F-104 za maszynę awaryjną i niebezpieczną, i sprzeciwiał się jej wprowadzeniu do niemieckich sił zbrojnych. Później okazało się, że jego opinia była uzasadniona (Starfighter miał 282 wypadki, w których zginęło 115 pilotów w czasie zwykłych lotów treningowych, ponadto wybuchła afera „łapówkarska” związana z tą maszyną, tzw. "Lockheed scandal"), mimo to Hartmann popadł w konflikt ze swoimi zwierzchnikami i został zmuszony do odejścia na emeryturę w 1970.
Erich Hartmann zmarł 20 września 1993 w wieku 71 lat. Rosja oczyściła Hartmanna z zarzutów w styczniu 1997; uznano, że jego skazanie było całkowicie bezprawne.

</doc>
<doc id="686103" url="https://pl.wikipedia.org/wiki?curid=686103" title="Agata Szymczewska">
Agata Szymczewska

Agata Maria Szymczewska (ur. 7 października 1985 w Gdańsku) – polska skrzypaczka i kameralistka, pedagog, doktor habilitowany sztuki oraz profesor na Uniwersytecie Muzycznym Fryderyka Chopina w Warszawie, zwyciężczyni XIII Międzynarodowego Konkursu Skrzypcowego im. Henryka Wieniawskiego w Poznaniu, laureatka Paszportu „Polityki”, zdobywczyni czterech Nagród Muzycznych „Fryderyków”, nagrody London Music Masters oraz prymariuszka kwartetu smyczkowego "Szymanowski Quartet".
Życiorys.
Pochodzi z Koszalina na Pomorzu z wielodzietnej rodziny nauczycieli szkoły muzycznej, będąc córką pianistów Tomasza i Katarzyny. W wieku sześciu lat rozpoczęła naukę gry na skrzypcach w Zespole Państwowych Szkół Muzycznych im. Grażyny Bacewicz w Koszalinie pod kierunkiem Danuty Kaluty-Jakubowskiej oraz prof. Krystyny Jureckiej. Następnie podjęła studia na Akademii Muzycznej im. Ignacego Jana Paderewskiego w Poznaniu w klasie prof. Bartosza Bryły, a potem w 2004 w Hochschule für Musik und Theater w Hanowerze, w klasie prof. Krzysztofa Węgrzyna. 
W 2005 na zaproszenie Japończyka Maestro Seiji Ozawy objęła stanowisko koncertmistrza orkiestry pod jego kierownictwem podczas trasy koncertowej po Japonii i Chinach. Uczestniczyła w zainicjowanej przez niego prestiżowej Summer Music Academy w Szwajcarii, gdzie pracowała pod okiem tak wybitnych artystów jak: Pamela Frank, Nobuko Imai czy Robert Mann. 
W 2006, mając 21 lat zdobyła I nagrodę, Złoty Medal oraz Nagrodę Publiczności TVP Kultura na XIII Międzynarodowym Konkursie Skrzypcowym im. Henryka Wieniawskiego w Poznaniu, co otworzyło jej drogi na sceny estradowe całego świata. W tymże roku została uhonorowana nagrodami: Paszport „Polityki”, Nagrodą TVP Kultura w kategorii Muzyka Poważna, oraz „Fryderykiem” w kategorii Najlepszy Album Solowy Roku. Jej nagranie koncertu skrzypcowego Mieczysława Karłowicza z orkiestrą Sinfonia Varsovia pod dyr. Jerzego Maksymiuka zostało również nagrodzone „Fryderykiem” w kategorii Muzyka Symfoniczna i Koncertująca za rok 2008.
W lutym 2009 wystąpiła razem z Krystianem Zimermanem, Kają Danczowską, Ryszardem Groblewskim i Rafałem Kwiatkowskim wykonując kwintety fortepianowe Grażyny Bacewicz w setną rocznicę urodzin kompozytorki, uwieńczając to nagraniem płyty CD dla wytwórni Deutsche Grammophon. W październiku tegoż roku zadebiutowała w Wigmore Hall w Londynie, co zaowocowało zaproszeniem do wzięcia udziału w koncercie w Royal Festival Hall z London Philharmonic Orchestra. Angielskie czasopismo „The Times” tak wtedy o niej napisało:
W tymże roku otrzymała nagrodę „London Music Masters 2009”. 
W 2010 wystąpiła na koncertach kameralnych wspólnie, m.in. z Gidonem Kremerem oraz Franzem Helmersonem na festiwalu „Chamber Music connects the World” w Kronbergu. W październiku tegoż roku rozpoczęła pracę na stanowisku asystenta w Akademii Muzycznej w Poznaniu, a jednocześnie ukazała się jej płyta z koncertami skrzypcowymi Maxa Brucha, Felixa Mendelsoohn-Bartoldy'ego oraz „Legendą” Henryka Wieniawskiego wydana przez firmę Universal Music Polska.
W sierpniu 2011 roku zagrała wspólnie z Marthą Argerich, wykonując „Kwintet fortepianowy” Juliusza Zarębskiego podczas specjalnego koncertu nocnego VII Festiwalu Muzycznego „Chopin i jego Europa” w Warszawie, zarejestrowany na płycie DVD. W październiku tegoż roku wystąpiła również w Warszawie razem z Jurijem Baszmietem oraz orkiestrą Moscow Soloists wykonując „Symfonię koncertującą” Wolfganga Amadeusa Mozarta podczas światowej trasy koncertowej orkiestry z okazji jej dwudziestolecia istnienia.
Od sezonu 2014/2015 jest członkiem zespołu "Szymanowski Quartet", jednego z najbardziej renomowanych kwartetów smyczkowych na świecie.
We wrześniu 2016 ukazała się jej najnowsza płyta z Sonatami pt. "Modern Soul", autorstwa młodych polskich kompozytorów: Ignacego Zalewskiego, Marcina Markowicza, Mikołaja Majkusiaka i Aleksandra Nowaka, na której wystąpiła z pianistami Grzegorzem Skrobińskim i Markiem Brachą, gitarzystą Łukaszem Kuropaczewskim oraz akordeonistą Maciejem Frąckiewiczem. 
Koncertowała w słynnych salach estradowych Europy, m.in. w: Théatre des Champs-Élysées w Paryżu, Victoria Hall w Genewie, Concertgebouw w Amsterdamie, Konzerthaus w Berlinie, Berwaldhallen w Sztokholmie, Teatrze Bolszoj w Moskwie, a także w Chinach, Japonii, Korei Południowej, Kanadzie czy Izraelu oraz w wielu filharmoniach, pod batutą m.in.: Krzysztofa Pendereckiego, Andrzeja Boreyki, Maksima Wiengierowa, Sir Nevilla Marrinera, Johna Axelroda, Okki Kamu, Antoniego Wita, Jerzego Maksymiuka, Tadeusza Strugały, Marka Mosia, Tadeusza Wojciechowskiego, Jacka Kaspszyka, Jana Krenza, Agnieszki Duczmal czy Krzysztofa Urbańskiego. Grała z wieloma renomowanymi orkiestrami, niemal całego świata m.in. z: Sinfonią Varsovią, Orkiestrą Symfoniczną Filharmonii Narodowej, Lahti Symphony Orchestra, Istambul State Symphony Orchestra, China National Symphony Orchestra, Konzerthausorchester Berlin, Sinfonieorchester St. Gallen, Vilnius State Symphony Orchestra, Narodową Orkiestrą Symfoniczną Polskiego Radia w Katowicach, Sinfonią Iuventus, Orkiestrą Kameralną Polskiego Radia „Amadeus”.
Otrzymała stypendia od Krajowego Funduszu na rzecz Dzieci, Prezesa Rady Ministrów, fundacji Yehudi Menuhin Live Music Now, Gundlach Musikpreis w Hanowerze oraz Ministerstwa Kultury w ramach programu „Młoda Polska”. Doskonaliła swoje umiejętności podczas kursów mistrzowskich: Pameli Frank, Kōichirō Harady, Nobuko Imai, Nam Yun Kim, Yu Lina, Roberta Manna, Wolfganga Marschnera, Petru Munteanu, Seiji Ozawy, Wandy Wiłkomirskiej czy Grigorija Żyslina. Została uhonorowana wieloma nagrodami, m.in.: I nagrodą na Internationaler Violinwettbewerb "Zell an der Pram" w Austrii, Gundlach Musikpreis w Hanowerze oraz Concerto Competition w Calgary.
Można dodać, że grała na skrzypcach Antonia Stradivariusa (Cremona, ca. 1680) z Niemieckiej Kolekcji Instrumentów użyczonych przez Deutsche Stiftung Musikleben, a następnie na skrzypcach Nicolò Gagliano z 1755, dzięki uprzejmości prof. Anne-Sophie Mutter. Impresariat nad artystką sprawuje Stowarzyszenie im. Ludwiga van Beethovena.
Działalność pedagogiczna.
W 2010 podjęła pracę jako pedagog, będąc asystentką na Akademii Muzycznej im. Ignacego Jana Paderewskiego w Poznaniu. W latach 2012–2013 była ponadto nauczycielką w klasie skrzypiec, w Zespole Szkół Muzycznych w Poznaniu tzw. „Szkole Talentów”. 
W październiku 2016 przeniosła się z Poznania do Warszawy, gdzie kontynuowała pracę pedagogiczną, początkowo jako asystentka na Katedrze instrumentów smyczkowych Uniwersytetu Muzycznego Fryderyka Chopina, a następnie od 2018 jako adiunkt, prowadząc wykłady z kameralistyki oraz instrumentu głównego – skrzypiec. W 2018 uzyskała stopień doktora sztuk muzycznych po obronie pracy doktorskiej "Bogactwo sonorystyczne polskiej sonaty skrzypcowej XXI wieku na przykładzie czterech sonat skrzypcowych skomponowanych w latach 2013–2015 przez Ignacego Zalewskiego, Mikołaja Majkusiaka, Marcina Markowicza oraz Aleksandra Nowaka", a następnie uzyskała stopień doktora habilitowanego sztuki po przedstawieniu pracy "Cykl koncertów wraz z nagraniami prezentującym wybraną literaturę kameralną XX wieku: Kwartet smyczkowy Maurice Ravela, I Kwartet smyczkowy Karola Szymanowskiego oraz III Kwartet smyczkowy Benjamina Brittena".
Prowadzi warsztaty dla uczniów szkół muzycznych I i II stopnia oraz lekcje pokazowe w akademiach muzycznych zarówno polskich jak i zagranicznych. Ponadto prowadzi kursy muzyczne oraz współpracuje z: Zimową Akademią Muzyki w Lusławicach, Międzynarodowymi Kursami Muzycznymi im. Zenona Brzewskiego w Łańcucie, Morningside Music Bridge w Stanach Zjednoczonych czy Międzynarodowymi Kursami Skrzypcowymi im. Tadeusza Wrońskiego w Nałęczowie.
Repertuar.
W swoim repertuarze podstawowym artystka wykonuje utwory następujących kompozytorów:
Odznaczenia.
W 2007 otrzymała Medal Młodej Sztuki w kategorii muzyka poważna przyznawany od 1974 przez redakcję Głosu Wielkopolskiego.

</doc>
<doc id="686105" url="https://pl.wikipedia.org/wiki?curid=686105" title="Grzybobranie">
Grzybobranie

Grzybobranie – pozyskiwanie owocników grzybów ze stanowisk naturalnych. 
W krajach północnosłowiańskich masowo zbiera się wiele gatunków dzikich grzybów do celów spożywczych. Grzybiarstwo może być też źródłem zarobku, np. dla ludności sąsiadującej z lasami. Współcześnie w Polsce stanowi często rodzaj hobby lub zajęcia rekreacyjnego.
Zwyczaj zbierania grzybów nieodzownie wiąże się z prawem do korzystania z lasu. Zbieranie możliwe jest jeżeli:
Prawo do zbierania grzybów nie obejmuje gatunków chronionych, obszarów chronionych (w tym upraw leśnych powszechnie lecz mylnie zwanych szkółkami) ani prawa do eksportu.
W polskim klimacie większość gatunków grzybów jadalnych dojrzewa w okresie od późnego lata do późnej jesieni (tj. najczęściej od sierpnia do października), w związku z czym grzybobrania odbywają się także w tym czasie. Szybki wzrost grzybów wymaga utrzymującego się przez kilka dni wilgotnego podłoża (tj. wymaga deszczu).
Przed konsumpcją grzyby muszą zostać poddane suszeniu, marynowaniu bądź gotowaniu (składnik zup i sosów).

</doc>
<doc id="686106" url="https://pl.wikipedia.org/wiki?curid=686106" title="Zbieranie grzybów">
Zbieranie grzybów



</doc>
<doc id="686109" url="https://pl.wikipedia.org/wiki?curid=686109" title="Lauterstein (powiat Göppingen)">
Lauterstein (powiat Göppingen)

Lauterstein – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Mittleres Fils-Lautertal. Leży w Jurze Szwabskiej, nad rzeką Lauter, ok. 15 km na wschód od Göppingen, przy drodze krajowej B466.

</doc>
<doc id="686110" url="https://pl.wikipedia.org/wiki?curid=686110" title="Zasady wiary (mormonizm)">
Zasady wiary (mormonizm)

Zasady wiary – akceptowane przez świętych w dniach ostatnich wyznanie wiary, zredagowane przez Josepha Smitha. Pierwotnie były częścią listu wysłanego w 1842 r. do Johna Wentworth’a – redaktora czasopisma "Chicagowski Demokrata". Jest to zwięzły zbiór podstawowych przekonań, które akceptuje większość kościołów z nurtu mormońskiego jako autorytatywny wykład swojej wiary. Niektóre denominacje Świętych w Dniach Ostatnich, w tym największy Kościół Jezusa Chrystusa Świętych w Dniach Ostatnich, włączyły "zasady wiary" do kanonu świętych ksiąg. Wchodzą w skład Perły Wielkiej Wartości.

</doc>
<doc id="686116" url="https://pl.wikipedia.org/wiki?curid=686116" title="Guy Lacombe">
Guy Lacombe

Guy Lacombe (ur. 12 czerwca 1955 roku w Villefranche-de-Rouergue) - francuski piłkarz i trener piłkarski. Mimo dużego doświadczenia trenerskiego jego największym sukcesem jest zdobycie Pucharu Francji z Paris Saint-Germain. Wcześniej zdobył także Puchar Ligi Francuskiej z FC Sochaux-Montbéliard.

</doc>
<doc id="686118" url="https://pl.wikipedia.org/wiki?curid=686118" title="Süßen">
Süßen

Süßen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Mittleres Fils-Lautertal. Leży nad rzeką Fils i Lauter, ok. 10 km na wschód od Göppingen, przy drogach krajowych B466 i B10.
W mieście znajduje się stacja kolejowa Süßen.

</doc>
<doc id="686120" url="https://pl.wikipedia.org/wiki?curid=686120" title="Suessen">
Suessen



</doc>
<doc id="686121" url="https://pl.wikipedia.org/wiki?curid=686121" title="Sussen">
Sussen



</doc>
<doc id="686124" url="https://pl.wikipedia.org/wiki?curid=686124" title="William Bradley Roland">
William Bradley Roland



</doc>
<doc id="686128" url="https://pl.wikipedia.org/wiki?curid=686128" title="Uhingen">
Uhingen

Uhingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba wspólnoty administracyjnej Uhingen. Leży nad rzeką Fils, ok. 5 km na zachód od Göppingen, przy drodze krajowej B10 i linii kolejowej InterCity Stuttgart–Ulm.

</doc>
<doc id="686129" url="https://pl.wikipedia.org/wiki?curid=686129" title="Bernard Mendy">
Bernard Mendy

Bernard Mendy (ur. 20 sierpnia 1981 w Évreux) – francuski piłkarz pochodzenia senegalskiego grający na pozycji obrońcy, reprezentant Francji.

</doc>
<doc id="686137" url="https://pl.wikipedia.org/wiki?curid=686137" title="Jan Tadeusz Bułharyn">
Jan Tadeusz Bułharyn

Jan Tadeusz Krzysztof Bułharyn, także Faddiej Wieniediktowicz Bułgarin, ros. Фаддей Венедиктович Булгарин (ur. 5 lipca 1789 w majątku Pieryszewo w woj. mińskim, zm. 13 września 1859 w majątku Karłowo k. Tartu) – pisarz, krytyk, dziennikarz wydawca, był płatnym osobowym źródłem informacji III Oddziału Kancelarii Osobistej Jego Cesarskiej Mości. 
Życiorys.
Pochodził ze szlacheckiej rodziny o tatarskich korzeniach, pieczętującej się herbem własnym – Bułharyn. Imię otrzymał na cześć Tadeusza Kościuszki. W dzieciństwie wyjechał wraz z matką do Sankt-Petersburga, gdzie wstąpił do korpusu kadetów. W czasie nauki zaczął pisać baśnie i satyry.
Brał udział w wojnach z Francją, był ranny w bitwie pod Frydlandem i odznaczony za tę bitwę. Uczestniczył w wojnie ze Szwecją. Z powodu pisania satyr został zwolniony z wojska (1811). Został zwerbowany do francuskiej Wielkiej Armii; brał udział w kampanii 1812 roku, za którą został odznaczony Legią Honorową V klasy i awansowany do stopnia kapitana.
W 1812 roku w toku bitwy nad Berezyną poddał się do niewoli rosyjskiej. Od 1816 roku mieszkał w stolicy Imperium Rosyjskiego, a potem w Wilnie. Zarządzał pobliskim majątkiem rodzinnym i publikował, początkowo anonimowo, w języku polskim, w wileńskich pismach: Dziennik Wileński, Tygodnik Wileński, Wiadomości Brukowe. 
Działalność literacką i wydawniczą znacznie rozwinął w Sankt Petersburgu, do którego udał się w 1819 roku. Nawiązał znajomości z czołówką miejscowych literatów. Pracował w osobistej kancelarii Imperatora Wszechrusi. Wiadomo, że zajmował w swojej działalności literackiej stanowisko prodworskie; był cenzorem i donosicielem policji imperialnej. Pomagał w ucieczce Adama Mickiewicza z Rosji. Należał do czołówki rosyjskich konserwatystów. Bułharynowi poświęcili krytyczne epigramy czołowi poeci Rosji – Aleksander Puszkin i Michaił Lermontow. Z kolei Bułharyn intensywnie krytykował w swoich utworach Puszkina. 
Pochowany został w Tartu.
Działalność literacka.
Publikował w gazetach wileńskich i sanktpetersburskich, początkowo anonimowo i w języku polskim. Od 1820 publikował także po rosyjsku, z czasem coraz częściej. Początkowo chętnie propagował polską historię i kulturę; pisał artykuły na polskie tematy, tłumaczył polskich autorów. Pisał także wiersze, bajki, opowiadania, powieści. Za jego najważniejsze dzieło uchodzi "Iwan Wyżygin" z 1829 roku. 
Działalność wydawnicza.
Położył istotne zasługi w rozwój wydawnictw kulturalnych w Rosji. Założył pierwszy w Rosji almanach teatralny "Russkaja Talija" (1825). W latach 1822-1829 wydawał gazetę "Siewiernyj archiw", w latach 1825-1829 współredagował i wydawał pismo "Syn otiecziestwa", później połączony z Siewiernym Archiwem i wydawany jako "Syn otiecziestwa i Siewiernyj archiw". Za najważniejszą uznawana jest jego działalność jako wydawcy pierwszej prywatnej rosyjskiej i politycznej gazety "Siewiernaja pczieła" (od 1825 roku do śmierci). 

</doc>
<doc id="686138" url="https://pl.wikipedia.org/wiki?curid=686138" title="Szerzawa (województwo pomorskie)">
Szerzawa (województwo pomorskie)

Szerzawa (niem. "Breitfelde") – osada w Polsce położona w województwie pomorskim, w powiecie gdańskim, w gminie Cedry Wielkie na obszarze Żuław Gdańskich. 
Osada wchodzi w skład sołectwa "Trzcinisko".
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.

</doc>
<doc id="686139" url="https://pl.wikipedia.org/wiki?curid=686139" title="Faddiej Bułharyn">
Faddiej Bułharyn



</doc>
<doc id="686141" url="https://pl.wikipedia.org/wiki?curid=686141" title="Hipowolemia">
Hipowolemia

Hipowolemia (łac. "hypovolaemia") – stan, w którym w łożysku naczyniowym znajduje się zbyt mała ilość płynu (krwi) do jego objętości, tym samym nie zapewnia wystarczających warunków do funkcjonowania układu sercowo-naczyniowego.
Stopień wypełnienia naczyń najbardziej odbija się na powrocie żylnym a tym samym na możliwości napełniania prawej komory określanej przez obciążenie wstępne prawej komory (lub ciśnienie napełniania prawej komory). Ponieważ serce jest pompą tylko tłoczącą (nie ssącą), jeśli ciśnienie to spadnie poniżej 3–4 cm słupa wody, serce pracuje „na pusto” i nie jest w stanie zapewnić tkankom odpowiedniej ilości krwi. Stan taki, jak długo jeszcze pacjent jest wydolny krążeniowo, nazywa się hipowolemią. Kiedy zaczynają się objawy niewydolności nazywa się już wstrząsem hipowolemicznym. Ciśnienie napełniania prawej komory ocenia się orientacyjnie przez obserwację napełnienia naczyń szyjnych, obiektywny jest pomiar ośrodkowego ciśnienia żylnego.
Powodów utraty objętości płynu wewnątrznaczyniowego może być wiele, np:
Mechanizmy kompensacyjne umożliwiają funkcjonowanie organizmu przy zmniejszonej objętości płynu wewnątrznaczyniowego. Polegają one na redystrybucji płynu z tkanek, z komórek, obkurczeniu naczyń żylnych (gł. skórnych, trzewnych i mięśniowych) i skierowaniu go do krążenia centralnego.
Określenie „zbyt mała” nie oznacza konkretnej wartości poniżej prawidłowej objętości krwi, ponieważ istnieją stany, w których ulega patologicznemu powiększeniu objętość naczyń (Anafilaksja, SIRS, neurogenna wazodylatacja) i, pomimo prawidłowej objętości krwi, prawa komora jest słabo napełniana, a serce pracuje „na pusto”. Dlatego stworzono pojęcia:
Możliwe są sytuacje, kiedy występuje kombinacja obu zjawisk: np. odwodnienie z powodu gorączki połączone z porażeniem naczyń w przebiegu sepsy, a oba stany wyzwolone przez zapalenie płuc.

</doc>
<doc id="686142" url="https://pl.wikipedia.org/wiki?curid=686142" title="Wiesensteig">
Wiesensteig

Wiesensteig – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Oberes Filstal. Leży w Jurze Szwabskiej, nad rzeką Fils, ok. 15 km na południe od Göppingen, przy autostradzie A8. 
Z Wiesensteig pochodzi Franz Xaver Messerschmidt, niemiecko-austriacki rzeźbiarz.

</doc>
<doc id="686148" url="https://pl.wikipedia.org/wiki?curid=686148" title="Kożyno Małe">
Kożyno Małe

Kożyno Małe – część wsi Kożyno w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="686150" url="https://pl.wikipedia.org/wiki?curid=686150" title="Józef Wereszczyński (1530–1598)">
Józef Wereszczyński (1530–1598)

Józef Wereszczyński herbu Korczak (ur. 1530 w Zbarażu, zm. 1598) – polski pisarz polityczny, polemista, moralista i kaznodzieja, biskup kijowski.
Życiorys.
Urodził się prawdopodobnie w Zbarażu, w roku 1530, jako syn Andrzeja, podsędka chełmskiego, pochodzenia ruskiego, i Anny z Jarowskich (Jaroskich lub Jarockich). Wychowywał się i kształcił w Krasnymstawie. Nie wiadomo bliżej, gdzie uzyskał doktorat teologii. Przed 1577 został kanonikiem chełmińskim. W 1581 został opatem klasztoru benedyktynów w Sieciechowie. W roku 1587 popierał kandydaturę Zygmunta Wazy. W 1592 został biskupem kijowskim.
Twórczość.
Jego twórczość przypomina typową w tym czasie formę kazania politycznego. Ostrzegał przed niebezpieczeństwem ze strony muzułmańskiej Turcji, polecał rozbudowę szkoły rycerskiej i zagospodarowanie lub kolonizację ziem wschodnich. Pisał także traktaty moralistyczne.

</doc>
<doc id="686151" url="https://pl.wikipedia.org/wiki?curid=686151" title="Jean-Pierre Bemba">
Jean-Pierre Bemba



</doc>
<doc id="686154" url="https://pl.wikipedia.org/wiki?curid=686154" title="Power Mac G4">
Power Mac G4

Power Mac G4 – linia komputerów osobistych produkowanych przez firmę Apple. Zastosowano w nich procesory serii PowerPC G4 (PPC74xx).
Pierwsze modele z procesorami taktowanymi zegarem o częstotliwości 400, 450 i 500 MHz weszły do sprzedaży 31 sierpnia 1999. Seria Power Mac G4 została wycofana z produkcji 9 czerwca 2004 roku, a ostatni model miał dwa procesory PowerPC 7455 taktowane zegarem 1,42 GHz.

</doc>
<doc id="686155" url="https://pl.wikipedia.org/wiki?curid=686155" title="Spider Man (film)">
Spider Man (film)



</doc>
<doc id="686156" url="https://pl.wikipedia.org/wiki?curid=686156" title="Wolemia">
Wolemia

Wolemia – pojęcie na pół żargonowe, określające stopień wypełnienia płynem (krwią) łożyska żylnego w znaczeniu adekwatności tego wypełnienia w odniesieniu do czynności układu krążenia (a nie objętości). 
Pojęcie to stosowane jest zwykle z przedrostkami:
Wolemię zwykle ocenia się na podstawie obrazu klinicznego (poza przypadkami, gdy konieczne jest inwazyjne monitorowanie hemodynamiczne na oddziale intensywnej terapii), a mianowicie podstawowych parametrów cechujących czynność układu krążenia (ciśnienie tętnicze, częstość rytmu serca, rzadziej ośrodkowe ciśnienie żylne), obecności krwawienia, objawów mogących świadczyć o przewodnieniu (poszerzenie żył szyjnych, duszność i inne objawy zastoju krwi w krążeniu płucnym, obrzęki) lub odwodnieniu (sucha błona śluzowa jamy ustnej, wiotka skóra).

</doc>
<doc id="686159" url="https://pl.wikipedia.org/wiki?curid=686159" title="Herford">
Herford

Herford − miasto powiatowe w Niemczech, w kraju związkowym Nadrenia Północna-Westfalia, w rejencji Detmold, siedziba powiatu Herford. Leży niedaleko Bielefeldu.
W 2013 miejscowość liczyła 65 135 mieszkańców. Dla porównania, w połowie 2012 było ich 65 113, zaś w 1970 około 65400.
W Herfordzie rozwinął się przemysł włókienniczy, drzewny, odzieżowy, maszynowy oraz spożywczy.
W mieście znajduje się stacja kolejowa Herford.
Współpraca.
Miejscowości partnerskie:

</doc>
<doc id="686160" url="https://pl.wikipedia.org/wiki?curid=686160" title="Sprue tropikalna">
Sprue tropikalna

Sprue tropikalna (psyloza) – schorzenie przewodu pokarmowego prowadzące do zaburzeń wchłaniania substancji odżywczych, zwłaszcza witaminy B12 i kwasu foliowego. Zwana jest także "biegunką kochinchińską" lub "cejlońskim zapaleniem jamy ustnej". Choroba została po raz pierwszy opisana w 1759 roku przez Williama Hillary'ego na Barbadosie.
Epidemiologia.
Schorzenie dotyczy jednej osoby na milion. Występuje głównie w strefie międzyzwrotnikowej w takich krajach jak: Indie, Haiti, Kuba, Portoryko, Dominikana (nie występuje w Afryce). W Polsce sporadycznie – głównie u osób, które przebywały przez dłuższy okres w wyżej wymienionych krajach.
Etiopatogeneza.
Przyczyna schorzenia jest nieznana. Prawdopodobnie w rozwoju sprue tropikalnej bierze udział kombinacja różnych czynników (infekcje, złe nawyki żywieniowe, zaburzenia autoimmunologiczne).
U chorych ściany jelita cienkiego, normalnie wyścielone kosmkami jelitowymi, są wygładzone utrudniając tym samym wchłanianie substancji odżywczych.
Objawy.
Charakteryzuje się także nawracającym zapaleniem języka i niedokrwistością.
Rozpoznanie.
Rozpoznanie stawia się głównie przez wykluczenie innych przyczyn przewlekłej biegunki u ludzi, którzy przez dłuższy okres przebywali w tropikach. W rozpoznaniu może pomóc badanie endoskopowe z pobraniem wycinka do badania histo-patologicznego.Badania laboratoryjne wykazują hipoalbuminemię, hipokalcemię, niski poziom witamin rozpuszczalnych w tłuszczach – A, D, E, K, niedokrwistość.
Leczenie.
Antybiotyki przez 3–6 miesięcy oraz suplementacja kwasu foliowego i witaminy B12.
Choroba nawraca u około 20% ludzi.

</doc>
<doc id="686162" url="https://pl.wikipedia.org/wiki?curid=686162" title="Psyloza">
Psyloza



</doc>
<doc id="686163" url="https://pl.wikipedia.org/wiki?curid=686163" title="Danków-Wójtostwo">
Danków-Wójtostwo



</doc>
<doc id="686164" url="https://pl.wikipedia.org/wiki?curid=686164" title="Biegunka kochinchińska">
Biegunka kochinchińska



</doc>
<doc id="686165" url="https://pl.wikipedia.org/wiki?curid=686165" title="Cejlońskie zapalenie jamy ustnej">
Cejlońskie zapalenie jamy ustnej



</doc>
<doc id="686169" url="https://pl.wikipedia.org/wiki?curid=686169" title="Józef Ryszka">
Józef Ryszka

Józef Ryszka ps. „Szczepon”, „Gizd” (ur. 14 lutego 1920 w Katowicach-Szopienicach, zm. 17 listopada 1943 w Warszawie) – polski poeta, działacz podziemia niepodległościowego podczas okupacji niemieckiej (w Departamencie Informacji i Propagandy Delegatury RP – Sekcji Zachodniej).
Życiorys.
Urodził się w Szopienicach na Górnym Śląsku, w rodzinie Józefa Ryszki i Wiktorii zd. Pilarskiej 14 lutego 1920 roku. W dwudziestoleciu międzywojennym był harcerzem XIII DH im. Stefana Rogozińskiego w Chorzowie. W 1937 napisał poemat refleksyjno-opisowy o wyprawie kajakiem do Gdyni. Pracował w hucie „Piłsudski” oraz w kopalnia „Boże Dary” w Kostuchnie.
W 1939 został wywieziony przez Niemców na roboty przymusowe do Viersen i Hanoweru. W roku 1941 udało mu się zbiec. Dostał się początkowo do Radomia, a później do Warszawy, gdzie wstąpił do podziemnej organizacji Ojczyzna. Swoje wiersze publikował w prasie podziemnej. Miały one charakter patriotyczny. Pisał także satyry, często gwarą śląską. Krytycy nazywali Ryszkę „śląskim Kolumbem”.
Został aresztowany 14 października 1943. Rozstrzelano go 17 listopada 1943 roku.
Od 2018 patron skweru na os. Tysiąclecia w Katowicach.

</doc>
<doc id="686173" url="https://pl.wikipedia.org/wiki?curid=686173" title="Antoni Rogalewicz">
Antoni Rogalewicz

Antoni Rogalewicz (ur. w 1822, zm. 24 kwietnia 1886 r. w Warszawie) – związany z Warszawą pedagog, chemik, popularyzator nowoczesnej wiedzy rolniczej w XIX wieku.
Życiorys.
Ukończył w 1845 r. wydział filozoficzny uniwersytetu w Petersburgu (otrzymując tytuł rzeczywistego studenta).
Rogalewicz był nauczycielem w realnych szkołach rządowych w Królestwie Polskim (w Warszawie w latach 1845–1853 oraz 1859–1874, a także w Kielcach w latach 1853-1859). Pod koniec swojej pracy nauczycielskiej tytułował się asesorem kolegialnym (ósma ranga w rosyjskiej Tabeli Rang urzędniczych). Jak pisał przyrodnik Karol Jurkiewicz: "obok obowiązków nauczycielskich, pochłaniających cały czas zmarłemu, w wolniejszych chwilach starał się on także pracować i piórem [...] jeżeli imię zgasłego pracownika [nauki] głośniejszym na polu naukowym nie rozbrzmiało echem, to zapominać nie trzeba, że był on przede wszystkim nauczycielem, który całe życie ciężko na chleb powszedni pracować musiał".
Był autorem wielu publikacji i artykułów na tematy związane z chemią, rolnictwem i dziedzinami pokrewnymi (np. jedwabnictwa i garbarstwa). Opracowywał hasła do "Encyklopedii Rolniczej", wydawanej w II połowie XIX wieku. W 1853 r. wszedł w skład dwunastoosobowego zespołu, który miał opracować "Projekt do słownictwa chemicznego". Pod koniec życia pracował nad katalogowaniem przyrodniczych zbiorów bibliotecznych Władysława Michała Branickiego. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Był autorem "Przewodnika dla garbarzy", wydanego w Warszawie w 1862 r.
Należał (jako członek rzeczywisty) do Towarzystwa Zachęty Sztuk Pięknych.
Zmarł w swoim mieszkaniu przy ul. Hożej. Jego ciało spoczęło na cmentarzu Powązkowskim w grobie Seifertów i Zwolińskich (kwatera 12-5-22/23).
Rodzina.
Pochodził ze szlacheckiej rodziny herbu Rogala z Litwy, która jednak nie była wylegitymowana w Królestwie Polskim (stąd niekiedy mylne przypisywanie mu przez współczesnych historyków nauki pochodzenia mieszczańskiego, czy nawet chłopskiego). Był synem Tomasza, oficera kawalerii i powstańca listopadowego i Antoniny z Głuchowskich. Jego siostrą była m.in. Michalina Rogalewiczówna. Ożenił się z Balbiną Osiecką herbu Dołęga i miał z nią pięcioro dzieci: Marię Michalinę (żonę Michała Antoniego Zwolińskiego), Helenę Zofię, Bronisławę Antoninę, Mieczysława Piotra i Bronisława Antoniego. Balbina była siostrą Piotra Osieckiego, podporucznika i uczestnika powstania listopadowego. Jej wujem (mężem Rozalii Osieckiej) był Wawrzyniec Rawicz Mikulski, zamożny obywatel m. Warszawy, właściciel dóbr Bartodzieje, a także cegielni i sporego gruntu w Mokotowie.
Wnukiem Rogalewicza był Zdzisław Tomasz Rogalewicz, a prawnukiem Marian Kenig - działacze PPS.

</doc>
<doc id="686176" url="https://pl.wikipedia.org/wiki?curid=686176" title="Zamosze (Polska)">
Zamosze (Polska)

Zamosze – kolonia wsi Stare Masiewo w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.
W okresie II RP kolonia należała do gminy Masiewo.
W Zamoszu znajduje się siedziba administracji terenowej Obrębu Ochronnego Hwoźna Białowieskiego Parku Narodowego.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686178" url="https://pl.wikipedia.org/wiki?curid=686178" title="Ostróda (stacja kolejowa)">
Ostróda (stacja kolejowa)

Ostróda – stacja kolejowa w Ostródzie, w województwie warmińsko-mazurskim, w Polsce.
Opis.
Posiada przejście podziemne łączące perony z budynkiem dworca, semafory kształtowe oraz bocznice kolejowe do Zakładów Naprawczych Taboru Kolejowego pod zarządem Wagon Service Ostróda.
Pasażerowie.
W roku 2017 wymiana pasażerska wyniosła 475 tys. osób (1,3 tys. dziennie).
W roku 2018 stacja obsługiwała 1,4 tys. pasażerów na dobę (łącznie 511 tys. osób).
W roku 2019 wymiana pasażerska wyniosła 584 tys. osób (1,6 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 402 tys. osób (1,1 tys. dziennie).

</doc>
<doc id="686180" url="https://pl.wikipedia.org/wiki?curid=686180" title="Zagrożenia lokalne">
Zagrożenia lokalne

Zagrożenia lokalne to zagrożenia niebędące klęską żywiołową, ale spowodowane różnymi gwałtownymi zdarzeniami (w tym także klęskami żywiołowymi), które mogą wywołać znaczne zniszczenie środowiska lub pogorszenie jego stanu i stworzyć powszechne niebezpieczeństwo dla ludzi i środowiska.
Zagrożenia lokalne:

</doc>
<doc id="686187" url="https://pl.wikipedia.org/wiki?curid=686187" title="Mihai Stoichiță">
Mihai Stoichiță

Mihai Stoichiță (ur. 10 maja 1954), rumuński piłkarz i trener piłkarski. 
Jako piłkarz grał w takich klubach jak: Jiul Petroszany, Autobuzul Bukareszt, ponownie Jiul, Progresul Bukareszt, CS Târgoviște, ponownie Progresul i Gloria Buzău.
W latach 1996-1998 prowadził Steauę Bukareszt, z którą zdobył dwa tytuły mistrza Rumunii (1997 i 1998), pracował także w bułgarskim Liteksie Łowecz i - od 2003 do 2004 roku - z drużyną narodową Armenii. Od lipca 2005 do grudnia 2006 roku był selekcjonerem reprezentacji Kuwejtu. Został zwolniony po porażce w eliminacjach do Pucharu Azji 2007.

</doc>
<doc id="686188" url="https://pl.wikipedia.org/wiki?curid=686188" title="Kino Iluzjon">
Kino Iluzjon

Iluzjon – Muzeum Sztuki Filmowej – kino studyjne znajdujące się przy ulicy Narbutta 50a w Warszawie, należące do Filmoteki Narodowej-Instytutu Audiowizualnego. Repertuar obejmuje filmy należące do klasyki filmowej, festiwale, przeglądy i pokazy specjalne.
Opis.
Początki działalności sięgają drugiej połowy lat 50. XX wieku. Iluzjon kilkakrotnie zmieniał siedzibę. Projekcje odbywały się w kinie Kultura, w budynku Urzędu Rady Ministrów przy alei Szucha (wtedy al. I Armii Wojska Polskiego), w kinie Aurora (ul. Kredytowa), w sali „Pod Kopułą“ w budynku Państwowej Komisji Planowania Gospodarczego przy placu Trzech Krzyży 3/5, w kinie Polonia i w kinie Śląsk. Od lutego 1997 r. kino Iluzjon mieści się w budynku dawnego kina Stolica przy ul. Narbutta 50a, otwartego 1 maja 1949.
Z powodu konieczności przeprowadzenia generalnego remontu budynku, od stycznia 2009 r. kino Iluzjon tymczasowo, do momentu oddania budynku przy ul. Narbutta, wznowiło działalność w audytorium im. Stefana Dembego w Bibliotece Narodowej przy al. Niepodległości 213. Z Biblioteką Narodową podpisało umowę na 3 lata. Filmoteka Narodowa rozpoczęła remont kina w maju 2011 roku. Inwestycja zakładała przekształcenie kina jednosalowego w obiekt wielofunkcyjny. W listopadzie 2012 roku kino Iluzjon wznowiło swoją działalność przy ul. Narbutta 50a w nowo odremontowanym budynku.
Burzliwym losom kina wielokrotnie towarzyszyło wsparcie ze strony społeczeństwa. Kiedy w 1996 r. Filmoteka musiała opuścić budynek kina Śląsk, warszawskimi ulicami przemaszerowała manifestacja kilkuset studentów Uniwersytetu Warszawskiego, domagających się odwołania tej decyzji. Podczas wakacji 2008 r. w Internecie zamieszczona została petycja w obronie kina wobec groźby jego zamknięcia. W ciągu miesiąca od jej uruchomienia zebrano ponad 11 tys. podpisów wspierających podtrzymanie istnienia placówki. W dyskusję na temat Iluzjonu włączyły się także stołeczne media, m.in. stołeczny dodatek „Gazety Wyborczej“.

</doc>
<doc id="686189" url="https://pl.wikipedia.org/wiki?curid=686189" title="Mihai Stoichita">
Mihai Stoichita



</doc>
<doc id="686190" url="https://pl.wikipedia.org/wiki?curid=686190" title="Gnilec (województwo podlaskie)">
Gnilec (województwo podlaskie)

Gnilec – mała osada śródleśna w Polsce, położona w województwie podlaskim, w powiecie hajnowskim, w gminie Narewka na południowym skraju Puszczy Ladzkiej. Leży nad Jabłoniówką, na której utworzono stawy. Gnilec liczy jedynie sześć gospodarstw, z czego zaledwie trzy zamieszkane są na stałe.
W latach 1975–1998 miejscowość administracyjnie należała do województwa białostockiego.
Nazwę "Gnilec" nosi również pobliski kolejowy przystanek osobowy na linii Hajnówka – Narewka – Siemianówka.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686193" url="https://pl.wikipedia.org/wiki?curid=686193" title="Dominik Rudnicki">
Dominik Rudnicki

Dominik Rudnicki (ur. 28 lipca 1676 na Litwie, zm. 1 października 1739 w Warszawie) – polski poeta, jezuita.
Życiorys.
Uczył się w kolegiach jezuickich w Wilnie i Krożach. W Wilnie też ukończył studia. Był nauczycielem poetyki, prokuratorem prowincji i rektorem Łomży i Pułtusku, następnie zamieszkał w Warszawie. Był także kaznodzieją w Słucku i Warszawie.
Twórczość.
Pisał utwory religijne, często wzorował się na pieśniach ludowych, których był zbieraczem (jako pierwszy zapisał tekst pieśni "Oj na hori ta j żenci żnut"). Tworzył także panegiryki, utwory groteskowe, niewielkie komedie (intermedia) dla sceny jezuickiej. Pisał w języku polskim i po łacinie. Jest przedstawicielem poezji metafizycznej późnego baroku. Do jego utworów nawiązuje Józef Baka. Kilka jego rękopisów intermediów prozą przechowywano w zbiorach Biblioteki Narodowej, jednak część została zniszczona w czasie II wojny światowej.

</doc>
<doc id="686194" url="https://pl.wikipedia.org/wiki?curid=686194" title="Bahía Blanca">
Bahía Blanca



</doc>
<doc id="686195" url="https://pl.wikipedia.org/wiki?curid=686195" title="Minkówka">
Minkówka

Minkówka (białorus. "Мінкаўка") – przysiółek wsi Zabłotczyzna w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Prawosławni mieszkańcy przysiółka należą do parafii św. Mikołaja w Narewce, a wierni kościoła rzymskokatolickiego do parafii św. Jana Chrzciciela w Narewce.
Położenie.
Przysiółek leży na północ od Zabłotczyzny. Od zachodu graniczy z Puszczą Ladzką, od wschodu zaś z rzeką Narewką.
Historia.
Według Pierwszego Powszechnego Spisu Ludności, przeprowadzonego w 1921 roku, osadę Minkówka zamieszkiwało 38 osób (13 kobiet i 25 mężczyzn) w 3 domach, wszyscy mieszkańcy osady zadeklarowali wówczas białoruską przynależność narodową oraz wyznanie prawosławne.
30 lipca 1941, w ramach akcji tzw. “oczyszczania Puszczy Białowieskiej” inspirowanej przez Hermanna Göringa, hitlerowcy wysiedlili mieszkańców Minkówki, a wieś zrównali z ziemią. Chodziło o utworzenie wokół Puszczy strefy niezamieszkanej, aby utrudnić działalność partyzantom.

</doc>
<doc id="686197" url="https://pl.wikipedia.org/wiki?curid=686197" title="Craig Sheffer">
Craig Sheffer

Craig Eric Sheffer (ur. 23 kwietnia 1960 w York, w stanie Pensylwania) – amerykański aktor, reżyser i producent filmowy i telewizyjny. Wystąpił w roli Aarona Boone’a w horrorze dark fantasy "Nocne plemię" ("Nightbreed", 1990), jako Norman Maclean w dramacie "Rzeka wspomnień" ("A River Runs Through It", 1992) oraz jako Keith Scott w serialu The CW "Pogoda na miłość" ("One Tree Hill", 2003-2007).
Życiorys.
Wczesne lata.
Urodził się i wychowywał w York, w stanie Pensylwania jako syn Anny Sheffer, która pracowała w sanatorium, i Rodneya „Rocka” Sheffera, strażnika więziennego, który przy świetle księżyca pisał scenariusze. Dorastał wraz ze swoim bratem Hoganem, który został scenarzystą m.in. opery mydlanej "As the World Turns".
Od wczesnych lat chętnie występował w inscenizacjach dla rodziców i nagrywał filmy amatorskie. W 1975, w wieku 15 lat, brał udział w przeglądach regionalnych i państwowych szkół teatralnych. Po ukończeniu szkoły średniej York Suburban High School w Yorku, studiował dramat w East Stroudsburg State College, gdzie będąc obiecującym graczem baseballu i piłki nożnej doznał kontuzji kolana.
Mając 20 lat wraz ze swoją przyjaciółką przeniósł się do Nowego Jorku. Stracił jednak pracę i spędził kilka tygodni jako bezdomny, sypiając pod marmurowymi schodami w Grand Central Terminal. Dorabiał jako śmieciarz, pomocnik kelnera, dozorca, obsługa na parkingu (dla Counta Basie i jego żony), sprzedawca gazet i kelner, żywił się przez tydzień przy Kościele Zjednoczeniowym. Później zaczął występować w reklamach.
Kariera.
Karierę aktorską rozpoczął od udziału w dwóch operach mydlanych ABC - "Tylko jedno życie" ("One Life to Live", 1982) w roli nastoletniego Iana Haydena i "Hamptons" ("The Hamptons", 1983) jako Brian, nastoletni syn państwa Chadway. W 1983 zadebiutował na scenie Broadway w roli Alana w dramacie Harveya Fiersteina "Trylogia miłosna" ("Torch Song Trilogy"). Po raz pierwszy został obsadzony do filmu jako Frankie - lider lokalnego zespołu rockowego ze szkoły średniej w Speelburgh, The Pack (Jimmy and the Mustangs) w muzycznej komedii fantastycznonaukowej Jamesa Fargo "Kosmici grają rocka" ("Voyage of the Rock Aliens", 1984) u boku Pii Zadory. Jego główną rolą w filmach była postać Bryona Douglasa, najlepszego przyjaciela niespokojnego nastolatka (Emilio Estevez) w dramacie "Co było, minęło" ("That Was Then... This Is Now", 1985), Joego Fiska - więźnia w obozie pracy w melodramacie "Ogień z ogniem" ("Fire with Fire", 1986) z Virginią Madsen, antagonistycznego bogatego dzieciaka Hardy’ego Jennsa w melodramacie "Some Kind of Wonderful" (1987) z udziałem Erica Stoltza, Mary Stuart Masterson i Lei Thompson oraz Roba Harrisona zakochanego w kosmetyczce (Ricki Lake) z nadwagą w telewizyjnym komediodramacie CBS "Podryw" ("Baby Cakes", 1989).
Podjął się produkcji melodramatu "Instant Karma" (1990), gdzie zagrał główną postać zakochanego scenarzysty seriali telewizyjnych. W roku 1990 zdiagnozowano u niego nowotwór, który zanikł po realizacji filmu Roberta Redforda "Rzeka wspomnień" ("A River Runs Through It", 1992), gdzie zagrał dorastającego w Montanie, wychowywanego przez surowego ojca-pastora, rozsądnego, zamkniętego w sobie i odpowiedzialnego starszego brata Brada Pitta. Był producentem wykonawczym satyrycznego filmu sci-fi "Człowiek demolka" ("Demolition Man", 1993) z Sylvestrem Stallone, Wesleyem Snipesem i Sandrą Bullock. Otrzymał rolę Keitha Scotta w serialu The CW "Pogoda na miłość" ("One Tree Hill", 2003-2007), pokonując kontrkandydatów takich jak Jeffrey Dean Morgan.
Życie prywatne.
W 1985 przeżył załamanie nerwowe, podczas którego przez kilka miesięcy nie był w stanie opuścić domu. W latach 1989-96 związany był z aktorką Gabrielle Anwar, z którą ma córkę Willow Xylię Anwar (ur. 8 listopada 1993 w Los Angeles). W latach 2003-2004 jego partnerką była aktorka Leigh Taylor-Young.

</doc>
<doc id="686199" url="https://pl.wikipedia.org/wiki?curid=686199" title="Inhibitory proteaz">
Inhibitory proteaz

Inhibitory proteaz – występujące w naturze bądź syntetyczne substancje hamujące aktywność enzymów proteolitycznych. Wyróżnia się wśród nich inhibitory specyficzne, powodujące inhibicję określonych proteaz lub typów proteaz, a także niespecyficzne. Mogą one mieć charakter białkowy lub niebiałkowy. I.p. stosowane są m.in. jako narzędzia badawcze w enzymologii oraz jako środki terapeutyczne w medycynie.
Przykładowe inhibitory proteaz używane w praktyce laboratoryjnej w badaniach nad charakterystyką enzymów:

</doc>
<doc id="686204" url="https://pl.wikipedia.org/wiki?curid=686204" title="Mostki (Tarnopol)">
Mostki (Tarnopol)

Mostki – przysiółek wsi Tarnopol w Polsce, położony w województwie podlaskim, w powiecie hajnowskim, w gminie Narewka. Leży nad "Zalewem Siemianówka".
W latach 1975–1998 przysiółek administracyjnie należał do województwa białostockiego.

</doc>
<doc id="686205" url="https://pl.wikipedia.org/wiki?curid=686205" title="Bahía Blanca (zatoka)">
Bahía Blanca (zatoka)

Bahía Blanca – zatoka Oceanu Atlantyckiego, u brzegów Argentyny.
Ma długość 74 km, a głębokość dochodzi do 10 m. W zatoce znajdują się wyspy Zuraitas, Trinidad, Embudo i Bermejo (oraz inne mniejsze). Głównym portem jest Punta Alta.

</doc>
<doc id="686206" url="https://pl.wikipedia.org/wiki?curid=686206" title="Fluorek fenylometylosulfonylu">
Fluorek fenylometylosulfonylu

Fluorek fenylometylosulfonylu ("PMSF") – organiczny związek chemiczny z grupy halogenków sulfonylowych, S-fluorowa pochodna kwasu fenylometanosulfonowego (PhCH2SO3H).
Związek ten pełni rolę inhibitora głównie proteaz serynowych takich jak: trombina, trypsyna, chymotrypsyna, a także proteaz cysteinowych. Czynnik ten powoduje inhibicję nieodwracalną.
Jest rozpuszczalny w etanolu, metanolu i izopropanolu. Typowe stężenie robocze to 0,1–1,0 mM.

</doc>
<doc id="686209" url="https://pl.wikipedia.org/wiki?curid=686209" title="Cmentarz żydowski w Międzyrzecu Podlaskim">
Cmentarz żydowski w Międzyrzecu Podlaskim

Cmentarz żydowski w Międzyrzecu Podlaskim – w Międzyrzecu Podlaskim istniały dwa cmentarze żydowskie.
Stary Cmentarz przy ul. Brzeskiej.
Założony został w XVIII wieku, zdewastowany i zniszczony przez Niemców w czasie II wojny światowej – obecnie teren zabudowany.
Nowy Cmentarz przy ul. Brzeskiej 90.
Oficjalnie założony został w roku 1810. Ma powierzchnię 2,8 ha. Obecnie ogrodzony ceglanym murem. Zachowało się na nim ok. 100 nagrobków. W murze wmurowane są nagrobki ze Starego Cmentarza (najstarszy z nich pochodzi z 1706 roku). Na polecenie Niemców w czasie okupacji wywieziono z cmentarza liczne macewy i użyto ich do utwardzania dróg. Dużą część z nich odzyskano po wojnie. Nagrobki zostały wmurowane w ogrodzenie cmentarne. Zachowały się m.in. interesujące pomniki żeliwne z I poł. XIX wieku (Zostały one wykonane przez tutejszą hutę Szejmel Bros.) oraz macewy z granitu i z piaskowca z zachowanymi do dziś zdobieniami oraz inskrypcjami w języku hebrajskim, jidysz i polskim. Na cmentarzu zachował się wspólny grób trzech międzyrzeckich rabinów: Dawida Flinkera, Bera Roskina i Pejsacha Racko. Zostali oni zamordowani przez gestapo tego samego dnia, w lipcu 1942 roku.
Ostatnie pochówki odbyły się w 1970 i 1985 roku.
W 1988 roku został odnowiony ceglany mur, w który wmurowano około 200 macew i fragmentów z uszkodzonych starych nagrobków.
Aby uczcić pamięć międzyrzeckich Żydów – ofiar hitlerowskiego ludobójstwa wystawiono pomnik. Odrestaurowano także dawny domek Bractwa Pogrzebowego. Cmentarz został odnowiony.

</doc>
<doc id="686210" url="https://pl.wikipedia.org/wiki?curid=686210" title="Andrezieux-Boutheon">
Andrezieux-Boutheon



</doc>
<doc id="686211" url="https://pl.wikipedia.org/wiki?curid=686211" title="Ludwinowo (Tarnopol)">
Ludwinowo (Tarnopol)

Ludwinowo – przysiółek wsi Tarnopol w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686212" url="https://pl.wikipedia.org/wiki?curid=686212" title="Ande">
Ande



</doc>
<doc id="686213" url="https://pl.wikipedia.org/wiki?curid=686213" title="Anglars-Saint-Felix">
Anglars-Saint-Felix



</doc>
<doc id="686214" url="https://pl.wikipedia.org/wiki?curid=686214" title="Maruf al-Bachit">
Maruf al-Bachit

Maruf al-Bachit (ur. 1947 w Mahis) – jordański polityk i generał, były ambasador, premier Jordanii w latach 2005–2007 oraz ponownie od 1 lutego 2011 do 24 października 2011.
Kariera wojskowa.
Maruf al-Bachit urodził się w 1947 w mieście Mahis, położonym 10 km na zachód od Ammanu. Ukończył zarządzanie i nauki polityczne (licencjat) na Uniwersytecie Jordańskim, a następnie studia magisterskie z dziedziny zarządzania na University of Southern California oraz studia doktorskie z zakresu nauk wojennych na King’s College w Londynie. 
W 1964 wstąpił do Jordańskich Sił Zbrojnych. W 1969 ukończył Królewską Akademię Wojskową jako podporucznik. W 1999 opuścił wojsko i przeszedł na emeryturę jako generał. 
Aktywnie uczestniczył w zarządzaniu wojskowymi strukturami, będąc m.in. przewodniczącym Mo'ta University do spraw wojskowych w latach 90., a wcześniej Kierownikiem Badań i Rozwoju i Dyrektorem Zakupów oraz Dyrektorem Spraw Personalnych w Generalnym Dowództwie Sił Zbrojnych. 
Dowodził również zespołowi odpowiedzialnemu za stosunki wojskowe z innymi państwami, w tym państwami Unii Europejskiej. Reprezentował Jordanię w rozmowach na temat ograniczania liczebności i uzbrojenia armii w Madrycie.
Kariera cywilna.
W latach 1999–2002 pracował jako członek komitetu odpowiedzialnego za proces pokojowy na Bliskim Wschodzie. Następnie został mianowany ambasadorem w Turcji, gdzie przebywał do 2005, kiedy objął placówkę dyplomatyczną w Izraelu. 15 listopada 2005 został mianowany szefem Rady Bezpieczeństwa Narodowego. 
24 listopada 2005 król Abd Allah II wyznaczył go na stanowisko szefa rządu. Nastąpiło to po zamachach terrorystycznych na hotele w Ammanie z 9 listopada 2005, w których zginęło 60 osób. 27 listopada 2005 zaprzysiężony został jego rząd. Premier al-Bachit zadeklarował, że jego celem będzie walka z terroryzmem, utrzymanie bezpieczeństwa i stabilności oraz wdrożenie reform. 
22 listopada 2007 podał swój rząd do dymisji, dwa dni po wyborach parlamentarnych w kraju. Tego samego dnia król Abdullah II mianował nowym szefem rządu Nadira az-Zahabiego, który oficjalnie objął władzę po zatwierdzeniu jego gabinetu przez parlament 25 listopada 2007. 
1 lutego 2011, z powodu masowych protestów społecznych przeciwko bezrobociu i rosnącym cenom, król Abd Allah zdymisjonował obwiniany o złą sytuację gospodarczą rząd premiera Samir ar-Rifa’ia i mianował jego następcą Marufa al-Bachita. Celem nowego gabinetu miało być rozpoczęcie „prawdziwych reform politycznych, wzmocnienie jordańskiej demokracji i zapewnienie bezpiecznego i przyzwoitego życia wszystkich obywatelom”. Opozycja uznała takie działanie za niewystarczające i odrzuciła wybór kandydatury al-Bachita. 
17 października 2011 al-Bachit podał się do dymisji, gdyż dzień wcześniej 70 deputowanych do parlamentu w sygnowanym liście skrytykowało politykę rządu, któremu zarzucało nieradzenie sobie z wprowadzaniem niezbędnych zmian w kraju. Zdaniem komentatorów do krytykowanych posunięć gabinetu należała m.in. dymisja szefa Banku Centralnego, opracowanie zbyt restrykcyjnych propozycji zmian w prawie antykorupcyjnym oraz stosowanie siłowych rozwiązań w starciach z protestującymi obywatelami. Król Abd Allah II dymisję przyjął i tego samego dnia nowym szefem rządu mianował Auna Szaukata al-Chasawinę. Al-Chasawina zapowiedział wprowadzenie reform politycznych i zmian w prawie, a także współpracę z różnymi siłami politycznymi, w tym z opozycją. Nowy rząd zaprzysiężony został 24 października 2011.

</doc>
<doc id="686219" url="https://pl.wikipedia.org/wiki?curid=686219" title="Osowe (Siemianówka)">
Osowe (Siemianówka)

Osowe – część wsi Siemianówka w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 Osowe administracyjnie należało do województwa białostockiego.

</doc>
<doc id="686222" url="https://pl.wikipedia.org/wiki?curid=686222" title="Fluorek fenylometylosulfonowy">
Fluorek fenylometylosulfonowy



</doc>
<doc id="686223" url="https://pl.wikipedia.org/wiki?curid=686223" title="Efekt Ubbelohdego">
Efekt Ubbelohdego

Efekt Ubbelohdego – efekt izotopowy polegający na wydłużeniu wiązań wodorowych po wymianie w tworzących je cząsteczkach izotopu wodoru 1H na izotop 2H, czyli deuter. Wiązanie wodorowe tworzone z udziałem deuteru zamiast wodoru 1H mogą być dłuższe o ok. 0,03 Å.
Efekt Ubbelohdego występuje w szczególnym nasileniu dla wiązań wodorowych o średniej sile, które mają długość 2,45–2,65 Å. Tego rodzaju wiązania występują bardzo często w układach biologicznych, są to m.in. wiązania O−H⋯O i N−H⋯N.
W niektórych przypadkach obserwuje się "odwrócony efekt Ubbelohdego", np. dla słabych wiązań C−H⋯π. Oba typy efektów, skrócenie lub wydłużenie długości wiązań w wyniku zastąpienia wodoru deuterem określa się wspólnie także jako "efekt Ubbelohdego".

</doc>
<doc id="686225" url="https://pl.wikipedia.org/wiki?curid=686225" title="Maruszka (Siemianówka)">
Maruszka (Siemianówka)

Maruszka – część wsi Siemianówka w Polsce, położona w województwie podlaskim, w powiecie hajnowskim, w gminie Narewka, nad Zalewem Siemianówka.
W latach 1975–1998 Maruszka administracyjnie należała do województwa białostockiego.

</doc>
<doc id="686229" url="https://pl.wikipedia.org/wiki?curid=686229" title="Baksan (rzeka)">
Baksan (rzeka)

Baksan, inaczej Azau – rzeka w Kabardo-Bałkarii. Jest prawym dopływem Małki. Ma długość 173 km. Wypływa z lodowców Elbrusa. Przepływa przez Park Narodowy „Przyelbrusie”.

</doc>
<doc id="686231" url="https://pl.wikipedia.org/wiki?curid=686231" title="Stramenopile">
Stramenopile

Stramenopile ("Stramenopiles") – linia rozwojowa protistów, w zasadzie identyczna z grupą Heterokonta. Jednokomórkowe, kolonijne lub wielokomórkowe o budowie przypominającej tkankową. Wytwarzają dwie wici nierównej długości. Przynajmniej jedna z nich pokryta jest delikatnymi, rurkowatymi włoskami zwanymi mastygonemami. Niektóre grupy jednak (okrzemki) utraciły zdolność wytwarzania wici.
Podobnie jak inne "Chromalveolata" posiadają chloroplasty o czterech błonach, prawdopodobnie o endosymbiotycznym krasnorostowym pochodzeniu.
Większość stramenopili ma ściany komórkowe zbudowane z celulozy. Formy samożywne posiadają chlorofil a i c, a także spore ilości karotenowców, wśród nich może znaleźć się fukoksantyna bądź luteina, co nadaje im kolor od żółtego po brunatny.
Materiałami zapasowymi są m.in. cukry (np. laminaryna, glikogen) bądź alkohol - mannitol. Nigdy zaś nie występuje skrobia.
Większość stramenopili tradycyjnie zaliczana jest do glonów. Niektóre z nich utraciły jednak zdolność fotosyntezy i upodobniły się do grzybów. Dopiero badania molekularne pozwoliły na odkrycie pokrewieństwa tych znacznie różniących się ekologicznie i morfologicznie grup. Szczegóły pokrewieństwa są przedmiotem badań i sporów.
Stramenopile według Cavalier-Smith, 2006 dzielą się na:

</doc>
<doc id="686232" url="https://pl.wikipedia.org/wiki?curid=686232" title="Odświeżanie">
Odświeżanie

Odświeżanie – liczba wykonanych przez monitor wyświetleń w czasie sekundy. Wartość ta jest częściowo związana z pojęciem FPS ("ang. frame per second" – liczba klatek na sekundę). Dla wyświetlanego obrazu, który ma być interpretowany przez ludzkie oko jako ciągły, wymagane jest odświeżanie częstsze niż 16 Hz (16 FPS) – poniżej tej wartości człowiek będzie postrzegał film jako ciąg klatek, nie zaś jako ruchomy obraz.
Ekrany CRT.
 W przypadku klasycznych kineskopowych monitorów, obraz rysowany jest przez wiązkę elektronów, która uderza w powierzchnię ekranu pokrytą luminoforem, co wywołuje jego świecenie. Obraz tworzony jest poziomymi liniami od lewego górnego rogu. Najpierw rysowane są wszystkie linie nieparzyste (pierwszy półobraz), a następnie pomiędzy nieparzyste wrysowywane są linie parzyste (drugi półobraz) co pozwala przy przesyłaniu 25 klatek na sekundę uzyskać odświeżanie 50 Hz.
Ekrany LCD.
W monitorach LCD nie można przyjąć jednoznacznej definicji odświeżania z uwagi na to, że piksele mogą być sterowane w grupach (STN) lub niezależnie (TFT). Ogólnie przyjmuje się, że jest to czas reakcji matrycy na zmianę pojedynczej komórki obrazu (piksela), powiększony o zjawisko opóźnienia wyświetlania (tzw. opóźnienie wejścia).
Określanie częstotliwości odświeżania ma sens dla monitorów LCD wykorzystywanych w telewizorach 3D, które naprzemiennie wyświetlają obraz dla prawego i lewego oka. Odświeżanie 200 Hz oznacza, że obraz dla każdego oka wyświetlany jest 100 razy w ciągu sekundy.

</doc>
<doc id="686234" url="https://pl.wikipedia.org/wiki?curid=686234" title="Wiro">
Wiro

Wiron, Wiro – imię męskie niejasnego pochodzenia, zawierające praindoeuropejski człon "vir" i oznaczające szlachetnego, prawego męża. Patronem tego imienia jest św. Wiro (n), biskup.
Wiron, Wiro imieniny obchodzi 8 maja.

</doc>
<doc id="686236" url="https://pl.wikipedia.org/wiki?curid=686236" title="Beksan">
Beksan



</doc>
<doc id="686237" url="https://pl.wikipedia.org/wiki?curid=686237" title="Gruszki (Guszczewina)">
Gruszki (Guszczewina)

Gruszki – przysiółek wsi Guszczewina w Polsce, położony w województwie podlaskim, w powiecie hajnowskim. Siedziba Nadleśnictwa Browsk.
W latach 1975–1998 przysiółek administracyjnie należał do województwa białostockiego.
31 sierpnia 1941, w ramach akcji tzw. „oczyszczania Puszczy Białowieskiej” inspirowanej przez Hermanna Göringa, hitlerowcy wysiedlili mieszkańców Gruszki do m. Pawły k. Zabłudowa, a wieś zrównali z ziemią. 
W 2017 we wsi odsłonięto pomnik Danuty Siedzikówny.
Prawosławni mieszkańcy przysiółka należą do parafii św. Mikołaja w Narewce, a wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686238" url="https://pl.wikipedia.org/wiki?curid=686238" title="Marek Blaza">
Marek Blaza

Marek Jerzy Blaza (ur. 7 lutego 1970 w Chorzowie) – katolicki prezbiter, jezuita, trirytualista.
Życiorys.
W 1989 roku ukończył I Liceum Ogólnokształcącym im. Józefa Wieczorka w Świętochłowicach (obecnie: I Liceum Ogólnokształcące im. Jana Kochanowskiego) i wstąpił do Prowincji Polski Południowej Towarzystwa Jezusowego. W latach 1989–1991 odbył nowicjat w Starej Wsi. 20 sierpnia 1991 roku złożył pierwsze wieczyste śluby zakonne. W latach 1991–1994 studiował filozofię na Wydziale Filozoficznym Towarzystwa Jezusowego w Krakowie (obecnie Akademia Ignatianum w Krakowie).
W latach 1994–1996 odbywał praktykę duszpasterską (tzw. magisterkę) jako nauczyciel m.in. filozofii, kaligrafii, łaciny i języka rosyjskiego w męskim kolegium jezuickim Belvedere College w Dublinie (Irlandia). W latach 1996–1999 studiował teologię na Papieskim Wydziale Teologicznym, sekcja św. Andrzeja Boboli Collegium Bobolanum w Warszawie.
17 maja 1999 roku przyjął święcenia diakonatu. W latach 1999–2004 odbywał studia doktoranckie w Instytucie Ekumenicznym Wydziału Teologii na Katolickim Uniwersytecie Lubelskim im. Jana Pawła II. 29 czerwca 2000 przyjął święcenia kapłańskie. 8 grudnia 2007 roku złożył uroczystą profesję zakonną.
Praca naukowa.
Doktor habilitowany nauk teologicznych (specjalność teologia ekumeniczna), Stopień doktora uzyskany na podstawie rozprawy doktorskiej pt. "Sakramenty inicjacji chrześcijańskiej w dialogu katolicko-prawosławnym" (promotor: ks. prof. dr hab. Wacław Hryniewicz OMI). Stopień doktora habilitowanego uzyskany na podstawie pracy monograficznej "Kościół w stanie epiklezy", Wydawnictwo WAM, Kraków, 2018 oraz dorobku naukowego. Praca ta zwyciężyła w konkursie „Książka Roku” ogłoszonym przez Komitet Nauk Teologicznych PAN na najlepszą polską publikację teologiczną 2018 roku.
12 maja 2020 r. został mianowany na stanowisko profesora Papieskiego Wydziału Teologicznego w Warszawie dekretem Wielkiego Kanclerza PWTW ks. abp. Metropolity Warszawskiego kard. Kazimierza Nycza. Kongregacja Wychowania Katolickiego wydała "w tej sprawie nihil obstat" 29 kwietnia 2020 roku.
Wykładowca teologii ekumenicznej i dogmatycznej na Papieskim Wydziale Teologicznym, sekcji św. Andrzeja Boboli Collegium Bobolanum w Warszawie, na Ukraińskim Uniwersytecie Katolickim i w Seminarium Greckokatolickim we Lwowie (Ukraina), w Wyższym Seminarium Duchownym Towarzystwa Chrystusowego dla Polonii Zagranicznej w Poznaniu oraz Kolegium Filozoficzno-Teologicznym Polskiej Prowincji Dominikanów. Wykładowca filozofii współczesnej kultury chrześcijaństwa w Studium Europy Wschodniej Uniwersytetu Warszawskiego. Autor licznych artykułów z dziedziny teologii i liturgii, zwłaszcza dotyczących Kościołów wschodnich, zarówno katolickich, jak prawosławnych.
Poliglota, oprócz języka polskiego posługuje się dialektem śląskim, greckim "koine", łaciną, cerkiewnosłowiańskim, angielskim, francuskim, rumuńskim, rosyjskim, ukraińskim i chorwackim.
Duszpasterstwo.
Dekretem Metropolity Przemysko-Warszawskiego arcybiskupa Jana Martyniaka z dnia 4 kwietnia 2007 został ustanowiony duszpasterzem akademickim dla warszawskich studentów-grekokatolików. Pomaga w duszpasterstwie parafii greckokatolickiej pw. bł. Mikołaja Czarneckiego w Warszawie.
W dniach 2-12 września 2017 roku w Brzuchowicach pod Lwowem pełnił funkcję kaznodziei na Synodzie Biskupów Ukraińskiego Kościoła Greckokatolickiego.

</doc>
<doc id="686240" url="https://pl.wikipedia.org/wiki?curid=686240" title="BBK">
BBK



</doc>
<doc id="686242" url="https://pl.wikipedia.org/wiki?curid=686242" title="Ange">
Ange

Ange − francuski zespół grający rock progresywny. Najbardziej charakterystyczny, francuski reprezentant złotego okresu rocka progresywnego w latach siedemdziesiątych. Grupa została założona we wrześniu 1969 roku przez braci Francisa i Christiana Décamps we francuskim mieście Belfort.
Muzyka zespołu była inspirowana twórczością klasycznych przedstawicieli gatunku z tego okresu: Genesis i King Crimson. Utwory były wykonywane w języku francuskim w poetyckim a wręcz teatralnym stylu, dzięki wokalowi charyzmatycznego Francisa Décamps. Grupa nie zdołała się przebić na międzynarodowy rynek muzyczny głównie przez nagrywanie w języku ojczystym. Ange tworzy muzykę do dzisiaj, jednakże w zmienionym składzie, po przerwie od roku 1995 do 1999 i odejściu Francisa Décamps.
Dzieje grupy.
Po założeniu w roku 1969 zespół został zauważony dopiero po nagraniu w roku 1973 drugiego albumu "Le Cimetière des Arlequins", w szczególności dzięki umiejętnościom teatralnym i charyzmie frontmana − Francisa Décamps i jego aranżacji słynnego utworu Jacques'a Brel − "Ces gens-là".
Ange zagrało swój pierwszy koncert 30 stycznia, 1970 roku w centrum kulturalnym "La Pépinière" w rodzinnym mieście Belfort. Pierwsze sześć albumów zespołu, nagrywanych od 1972 do 1978 roku tworzy klasyczny okres działalności grupy i zarazem odzwierciedla najlepiej jej charakterystyczny styl należący do nurtu rocka progresywnego.
Na fenomen Ange składał się m.in. charakterystyczny, zmanierowany wokal, teatralna aranżacja utworów i koncertów oraz wirtuozeria instrumentalna. Koncerty Ange to nie był wyłącznie dźwięk, to teatralne przedstawienie i zilustrowanie granej muzyki poprzez kostiumy, odgłosy natury oraz grę aktorską. Charakterystyczna jest również gra instrumentalna członków zespołu m.in. mylnie wzięty za Melotron dźwięk organów Viscount, tak charakterystyczny dla rocka progresywnego z tego okresu. Oryginalny Melotron jest do usłyszenia dopiero na szóstym albumie - "Guet-Apens".
W szczytowej formie zespół nagrywa m.in. album "Au-delà du Délire", który spotyka się z dużym zainteresowaniem wśród fanów. Zespół odbywa liczne trasy koncertowe w latach 1975 − 1977, sponsorowane przez francuskie radio RTL. Koncerty cieszą się zainteresowaniem średnio od 5.000 do 6.000 fanów. Grupa zagrała również liczne koncerty w Wielkiej Brytanii, w sumie 110 koncertów w latach 1973 do 1976. Grała również przed grupą Genesis na Reading Festival, 26 Sierpnia, 1973 przed 30-tysięczną widownią. W roku 1995 grupa odbywa trasę pożegnalną, po czym kończy swoją działalność. W roku 1999 jeden z braci założycieli − Christian Décamps postanowił kontynuować aktywność zespołu.

</doc>
<doc id="686247" url="https://pl.wikipedia.org/wiki?curid=686247" title="Anizy-le-Chateau">
Anizy-le-Chateau



</doc>
<doc id="686250" url="https://pl.wikipedia.org/wiki?curid=686250" title="Annay-la-Cote">
Annay-la-Cote



</doc>
<doc id="686252" url="https://pl.wikipedia.org/wiki?curid=686252" title="Janusz Ingarden">
Janusz Ingarden

Janusz Ingarden (ur. 1 sierpnia 1923 w Toruniu, zm. 3 października 2005 w Krakowie) – polski architekt.
Życiorys.
Był synem filozofa prof. Romana Witolda Ingardena. Jego bracia to Roman Stanisław (ur. 1920, zm. 2011) – fizyk oraz Jerzy Kazimierz (ur. 1921, zm. 1949) – pilot RAF-u, żołnierz armii Andersa.
Gimnazjum i liceum ogólnokształcące ukończył we Lwowie. W 1942 podjął studia na Wydziale Architektury Politechniki Lwowskiej, kontynuował je we Lwowie do 1944, później kończył na Wydziale Architektury Akademii Górniczo-Hutniczej w lipcu 1948. W latach 1947–1948 studiował dodatkowo malarstwo w krakowskiej ASP.
Pierwszą pracą zarobkową Janusza Ingardena była inwentaryzacja kościoła św. Katarzyny, zlecona przez prof. Adolfa Szyszko-Bohusza. W 1948 zaczął pracę w Biurze Budowlanym Przemysłu Węglowego w Krakowie, gdzie projektował żłobki i przedszkola dla Śląska.
W czerwcu 1949 przeniósł się do krakowskiego Zakładu Osiedli Robotniczych, gdzie pomagał Tadeuszowi Ptaszyckiemu skompletować zespół architektów dla Projektu Miasta Nowa Huta. W styczniu 1950 podjął pracę w Biurze Projektowym Budownictwa Ogólnego "Miastoprojekt". W 1951 wspólnie z żoną Martą Ingarden wygrał konkurs na Centrum Administracyjne Huty im. Lenina, budynki S i Z zrealizowano w latach 1952–1955. W 1954 również z żoną zaprojektował budynek Teatru Ludowego zrealizowany w 1955. Projektował osiedla mieszkaniowe Nowej Huty: Centrum A, Centrum B, Centrum C, Centrum D (tylko blok nr 1) i Teatralne oraz "blok szwedzki" na osiedlu Szklane Domy.
Równocześnie prowadził pracę naukowo-dydaktyczną w Katedrze Geometrii Wykreślnej Politechniki Krakowskiej.
W latach 1966–1972 pełnił obowiązki głównego architekta miasta Krakowa. Z jego późniejszych projektów należy wymienić Hotel "Forum" z lat 1975–1977, Laboratorium Niskich Temperatur dla Instytutu Fizyki Jądrowej oraz budynek Hotelu "Ibis" w 1993. Poza Krakowem zrealizowano według jego projektu Hotel "Victoria" w Lublinie i osiedle mieszkaniowe w Oświęcimiu. Pracował także na zagranicznych kontraktach w Damaszku, Moskwie i Algierze.
Był członkiem SARP nagrodzonym honorową nagrodą stowarzyszenia w 1980.
Ojciec trójki dzieci: córka Barbara jest fizykiem, syn Andrzej – inżynierem mechanikiem, a córka Joanna – romanistką mieszkającą z rodziną w Szwajcarii.
Pochowany na Cmentarzu Salwatorskim w Krakowie, kwatera L1-1-19.

</doc>
<doc id="686253" url="https://pl.wikipedia.org/wiki?curid=686253" title="Anneot">
Anneot



</doc>
<doc id="686254" url="https://pl.wikipedia.org/wiki?curid=686254" title="Chingola">
Chingola

Chingola – miasto w północnej Zambii, w Prowincji Pasa Miedzionośnego. Ma około 180 tys. mieszkańców. Miejsce narodzin Samuela Matete.

</doc>
<doc id="686255" url="https://pl.wikipedia.org/wiki?curid=686255" title="Wincenty Przerębski">
Wincenty Przerębski

Wincenty Przerębski herbu Nowina (ok. 1450 – zm. 20 września 1513 we Włocławku) – biskup kujawski od 1504 i płocki od 1498, podkanclerzy koronny w latach 1497–1499, scholastyk łęczycki, dziekan kurzelowski, kanonik gnieźnieńskiej kapituły katedralnej w 1488 roku, kanonik krakowski, sekretarz królewski, posiadał przywilej kreacji notarialnej.
Życiorys.
Syn Jana (zm. 1480), kasztelana sieradzkiego. Był pisarzem królewskim, scholastykiem łęczyckim. W 1478 został kanonikiem krakowskim, w 1488 gnieźnieńskim. W latach 1484–1484 prowadził księgę skarbową "Liber quitantiarum" Kazimierza Jagiellończyka. 2 października 1487 mianowany sekretarzem królewskim. 6 marca 1497 został podkanclerzym koronnym. Redagował wiele ważnych traktatów międzynarodowych, m.in. teksty porozumień polsko-węgierskich w sprawie Mołdawii w 1498 i 1499. W maju 1498 król mianował go biskupem płockim, a nominację tę zatwierdził papież Aleksander VI 22 października. Już wcześniej zrezygnował z kanonii gnieźnieńskiej na rzecz bratanka Wincentego. Biskupstwo płockie objął przez prokuratora 18 grudnia 1498, ingresu dokonał 7 stycznia 1499. W tym też roku złożył podkanclerstwo i zajął się administrowaniem swoją diecezją płocką. 6 maja 1499 roku podpisał w Krakowie akt odnawiający unię polsko-litewską. Podpisał dekret elekcyjny Aleksandra Jagiellończyka na króla Polski 3 października 1501 roku. Był sygnatariuszem unii piotrkowsko-mielnickiej 1501 roku. Po śmierci Krzesława z Kurozwęk król mianował Przerębskiego biskupem kujawskim (przed 21 maja 1503), a papież Juliusz II zatwierdził go na tej godności 25 sierpnia 1503. Diecezję kujawską objął 27 stycznia 1504. Podpisał konstytucję "Nihil novi" na sejmie w Radomiu w 1505 roku. Jako komisarz królewski 18 września 1506 roku ogłosił statut Prus Królewskich. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku.
Odbył trzy synody prowincjonalne: w latach 1499, 1501, 1503 w Płocku. W nowej diecezji odbył dwa synody prowincjonalne: w 1508 we Włocławku i w 1511 w Bydgoszczy. Wielokrotnie był przedstawicielem królów Polski na sejm stanów pruskich. W czasie koronacji Zygmunta Starego 14 marca 1507 wdał się w spór z biskupem poznańskim Janem Lubrańskim o miejsce z prawej strony władcy. Atak apoplektyczny 15 sierpnia 1511 we Włocławku na pół roku wyłączył go z czynnej działalności publicznej. Od lutego do sierpnia 1512 podróżował po dobrach biskupich i wziął udział w synodzie prowincjalnym w Łęczycy. Na jego polecenie dobudowano w katedrze we Włocławku wejście boczne od północy wraz z kruchtą; ufundował dla katedry dzwon zwany „Wincenty” (1513). Na mocy testamentu przekazał kapitułom włocławskiej i płockiej po tysiąc grzywien. Zmarł we Włocławku i został pochowany we włocławskiej katedrze.

</doc>
<doc id="686256" url="https://pl.wikipedia.org/wiki?curid=686256" title="Anneville-la-Prairie">
Anneville-la-Prairie



</doc>
<doc id="686257" url="https://pl.wikipedia.org/wiki?curid=686257" title="Porosłe (Eliaszuki)">
Porosłe (Eliaszuki)

Porosłe – kolonia wsi Eliaszuki w Polsce, położona w województwie podlaskim, w powiecie hajnowskim, w gminie Narewka, na północno-wschodnim krańcu "Puszczy Ladzkiej".
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686259" url="https://pl.wikipedia.org/wiki?curid=686259" title="Canopus">
Canopus



</doc>
<doc id="686260" url="https://pl.wikipedia.org/wiki?curid=686260" title="Kalulushi">
Kalulushi

Kalulushi – miasto w północnej Zambii, w Prowincji Pasa Miedzionośnego, w zespole miejskim Kitwe. Około 100 tys. mieszkańców.
W mieście rozwinął się przemysł spożywczy, drzewny, chemiczny oraz metalowy.

</doc>
<doc id="686261" url="https://pl.wikipedia.org/wiki?curid=686261" title="Anthy-sur-Leman">
Anthy-sur-Leman



</doc>
<doc id="686264" url="https://pl.wikipedia.org/wiki?curid=686264" title="Balaghat">
Balaghat

Balaghat (hindi बालाघाट) – miasto w środkowych Indiach (Madhya Pradesh), nad rzeką Wajnganga.
W mieście jest ośrodek wydobycia rud mangamu. Liczba mieszkańców wynosi ok. 60 tys.

</doc>
<doc id="686265" url="https://pl.wikipedia.org/wiki?curid=686265" title="M42">
M42



</doc>
<doc id="686266" url="https://pl.wikipedia.org/wiki?curid=686266" title="Aleksandra Franciszka Rzewuska">
Aleksandra Franciszka Rzewuska

Aleksandra Franciszka Rozalia Teofila z Lubomirskich Rzewuska (ur. 3 września 1788 w Kijowie lub w Paryżu (różne wersje historyczne), zm. 11 stycznia 1865 w Warszawie) – dama dworu rosyjskiego, arystokratka, artystka i pisarka.
Pochodziła z rodu Lubomirskich, była córką Aleksandra Lubomirskiego i Rozalii Chodkiewicz (zgilotynowanej w Paryżu w czasie tamtejszej rewolucji). W 1805 poślubiła Wacława Rzewuskiego, podróżnika i poetę. Małżeństwo nie należało do udanych, mimo że na świat przyszło czworo dzieci. Była matką trzech synów Leonsa, latyfundysty i publicysty, Stanisława, historyka filozofii i literatury, Witolda, oficera wojsk rosyjskich (zginął na Kaukazie w 1837) i oraz córki Kaliksty, małżonki Michelangelo Gaetani, księcia Teano, która zmarła w Rzymie w wieku 31 lat w 1842, pozostawiając dwoje dzieci. Aleksandra lubiła życie dworskie w Wiedniu, Petersburgu na Riwierze i we Włoszech. Mąż przebywał na Bliskim Wschodzie lub w rodzinnych Podhorcach. Była przeciwniczką wszelkich rewolucji i powstań. Jej nastawienie spowodowane było przeżyciami z czasów dzieciństwa, gdy po zgilotynowaniu matki w Paryżu została umieszczona w więziennym szpitalu, gdzie odnaleźli ją wysłannicy ojca, aby zabrać do kraju. Tymczasem mąż i synowie zaangażowali się w działania powstania listopadowego. W latach 1847–1857 wybudowała pałac w Rozalinie. W 1836 opisała swoją podróż do Konstantynopola, przez całe życie pisała pamiętniki wydane przez prawnuczkę w 1939 w Rzymie "Mémoires de la comtesse Rosalie Rzewuska."
Dama austriackiego Orderu Krzyża Gwiaździstego od 3 maja 1808.

</doc>
<doc id="686271" url="https://pl.wikipedia.org/wiki?curid=686271" title="Antoigne">
Antoigne



</doc>
<doc id="686272" url="https://pl.wikipedia.org/wiki?curid=686272" title="Łanczyno">
Łanczyno

Łanczyno – przysiółek wsi Nowe Masiewo w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Prawosławni mieszkańcy przysiółka należą do parafii św. Mikołaja w Narewce, a wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686274" url="https://pl.wikipedia.org/wiki?curid=686274" title="Balch">
Balch

Balch (paszto/perski: بلخ‬, dawniej: Baktra) – miasto w północnym Afganistanie, na równinie Baktrii, położone około 20 km na północny zachód od stolicy prowincji Mazar-i Szarif oraz ok. 74 km na południe od Amu-darii (starożytnego Oksusu).
Liczba mieszkańców w 2003 roku wynosiła ok. 69 tys.
Historia.
Miasto zostało założone przed VI w p.n.e., było stolicą Baktrii. Podbite przez Aleksandra Macedońskiego w 329 roku p.n.e.
Miejsce narodzin Rumiego (1207 rok).
Przez długi okres miasto było duchowym centrum zaratusztrianizmu. Znajdowała się w nim również bogata świątynia bogini Anahity. Odwiedzający miasto w VII w. wspominali, że znajduje się w nim wiele klasztorów buddyjskich i stup.
Opisy pochodzące z X w. mówią, że miasto było otoczone ziemnymi murami, w których znajdowało się sześć bram. Wewnątrz murów znajdowała się cytadela i meczet. Miasto stało się wówczas również centrum naukowym i jest jednym z przypuszczalnych miejsc narodzin Awicenny.
W 1220 r. zostało zburzone przez Czyngis Chana i ponownie w XIV w. przez Tamerlana. Nie przeszkodziło to jednak by Marco Polo opisał je w kolejnym stuleciu jako "szacowne i wspaniałe".
Zabytki.
W 2004 roku Balch został wpisany na afgańską listę informacyjną UNESCO – listę obiektów, które Afganistan zamierza rozpatrzyć do zgłoszenia do wpisu na listę światowego dziedzictwa UNESCO.
Obecnie można zobaczyć pozostałości murów ziemnych. Na północ od nich znajduje się kolejny zespół fortyfikacji Balu Hisar wewnątrz których znajduje się kopiec Tepe Zargaran, którego poziomy datuje się na co najmniej II w. n.e., oraz pozostałości timurydzkiej świątyni Chodży Abu Nasr Parsy, którą datuje się na ok. 1460/1 r. oraz XVII-wiecznej medresy Sajjida Sudhan Quli Chana. Poza murami znajdują się również pozostałości budynków z epoki buddyjskiej: pozostałości Takht-i Rustam, ruiny buddyjskiego klasztoru Nau Bahar oraz stupy Tepe Rustam. Na północnym wschodzie znaleziono ślady rozległych ogrodów, w których znajdował się duży karawanseraj. Na południu znajduje się meczet Haji Piyada ("Noh Gonbad Mosque" - pers. مسجد نُه‌گنبد "Meczet Dziewięciu Kopuł").

</doc>
<doc id="686275" url="https://pl.wikipedia.org/wiki?curid=686275" title="San Francisco (miasto w Argentynie)">
San Francisco (miasto w Argentynie)

San Francisco – miasto w środkowej Argentynie, w prowincji Córdoba, blisko granicy z prowincją Santa Fe, na skrzyżowaniu dróg krajowych 19 i 158. Czwarte pod względem wielkości miasto prowincji, ok. 59 000 mieszkańców. Stolica departamentu San Justo.
San Francisco zostało założone 9 września 1886 roku przez José Bernardo Iturraspe. Prawa miejskie nadano w 1915.
Miasto jest siedzibą klubu piłkarskiego Sportivo Belgrano.

</doc>
<doc id="686277" url="https://pl.wikipedia.org/wiki?curid=686277" title="Anveville">
Anveville



</doc>
<doc id="686278" url="https://pl.wikipedia.org/wiki?curid=686278" title="Maria Straszewska">
Maria Straszewska

Maria Julia Straszewska, ps. "Emma" (ur. 28 kwietnia 1919 w Warszawie, zm. 1 sierpnia 2021 w Piasecznie) – polska historyk literatury, zajmująca się literaturą polską XIX wieku.
Życiorys.
Od 1936 studiowała polonistykę i socjologię na Uniwersytecie Warszawskim. Gdy wybuchła II wojna światowa, kontynuowała studia na tajnych kompletach. Podczas okupacji należała do Związku Walki Zbrojnej, następnie do Armii Krajowej; działała także w Szarych Szeregach. W latach 1940–1944 pełniła funkcję sekretarza redakcji "Biuletynu Informacyjnego", od 1942 była także sekretarzem Biura Informacji i Propagandy Komendy Głównej Armii Krajowej. Uczestniczyła w powstaniu warszawskim. Po nim przebywała w obozie jenieckim. Po wyjściu z niego była kierownikiem działu wydawniczego ZHP. Od 1954 roku związana z Uniwersytetem Warszawskim. Tytuł profesora otrzymała w roku 1973. Była dyrektorem "Polonicum" – Instytutu Języka Polskiego dla cudzoziemców. Od 1989 r. członek Towarzystwa Naukowego Warszawskiego.
W 2012 prezydent Bronisław Komorowski odznaczył ją Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej, za oddanie dla sprawy przemian demokratycznych w kraju, za osiągnięcia w pracy zawodowej i społecznej".

</doc>
<doc id="686279" url="https://pl.wikipedia.org/wiki?curid=686279" title="Anzeme">
Anzeme



</doc>
<doc id="686280" url="https://pl.wikipedia.org/wiki?curid=686280" title="Aneres">
Aneres



</doc>
<doc id="686283" url="https://pl.wikipedia.org/wiki?curid=686283" title="Appenai-sous-Belleme">
Appenai-sous-Belleme



</doc>
<doc id="686285" url="https://pl.wikipedia.org/wiki?curid=686285" title="Pręty (Siemianówka)">
Pręty (Siemianówka)

Pręty – kolonia wsi Siemianówka w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.
22 września 1941 Niemcy spacyfikowali wieś. Mieszkańcy zostali wywiezieni do m. Bachury a wieś została spalona.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686288" url="https://pl.wikipedia.org/wiki?curid=686288" title="Pachomiusz (imię)">
Pachomiusz (imię)

Pachomiusz — imię męskie pochodzenia greckiego, od gr. "Pachúm", "Pachúmios" — "człowiek boży". W Kościołach katolickich i prawosławnych patronem tego imienia jest św. Pachomiusz Starszy, pustelnik. 
Pachomiusz imieniny obchodzi 9 maja i 26 listopada.

</doc>
<doc id="686291" url="https://pl.wikipedia.org/wiki?curid=686291" title="Livingston (ród)">
Livingston (ród)

Livingston, Livingstone – nazwisko szkockich rodów, występujące zarówno na Wyżynach jak Nizinach.
Livingstone, ród nizinny.
Jeden z potężniejszych szkockich rodów nizinnych, pochodzenia saskiego. Nazwisko pochodzi prawdopodobnie od starosaskiego słowa "Leofing" (syn Leofa). Pierwszym udokumentowanym członkiem rodu był Leving (Livinus) żyjący ok. 1124 r. Jego wnuk Aleksander używał już nazwiska of Livingston.
Ród dzieli się na wiele gałęzi z których główne to:
Klan MacLea, ród góralski.
Klan góralski, znany też jako klan MacOnlea, klan Mac Dhunnshleibhe lub góralscy Livingstonowie.
Nie jest pewne czy góralscy Livingstonowie są spokrewnieni z rodem z Nizin. Według jednych teorii nizinny ród pochodzi od klanu MacLea, według innych górale przyjęli nazwisko Livingston dopiero w poł. XVII w.
Jako klan MacLea występują w historii Szkocji już w XII w. a tradycje wiążą pochodzenie klanu od władców Dalriaty i władców Wysp.
Z góralskich Livingstonów pochodził słynny podróżnik i badacz Afryki dr David Livingstone.

</doc>
<doc id="686295" url="https://pl.wikipedia.org/wiki?curid=686295" title="Balsas">
Balsas

Słowo Balsas może dotyczyć:

</doc>
<doc id="686298" url="https://pl.wikipedia.org/wiki?curid=686298" title="Plantageneci">
Plantageneci

Plantageneci – boczna linia drugiej dynastii Andegawenów, wywodzi się od hrabiego Gotfryda V Plantageneta (starszego syna Fulka V) i Matyldy angielskiej (córki króla Henryka I). Ich potomkowie panowali w Anglii w latach 1154-1485. Nazwę wzięli od przydomka Gotfryda V.
Za czasów Henryka II sięgnęła szczytu swej potęgi. W jej ręku poza władztwem na wyspie znajdowała się cała zachodnia Francja. Ryszard hrabia Kornwalii w latach 1257-1272 był królem niemieckim (faktycznie nie rządził). Po wygaśnięciu dynastii Kapetyngów (1328 r.) do tronu francuskiego zgłosił pretensje Edward III. Obok skomplikowanej kwestii lenn angielskich we Francji stało się to początkiem tzw. wojny stuletniej.
Lancasterowie.
W 1399 r. po pozbawieniu władzy Ryszarda II (zm. 1400 r.) koronę przejęła boczna linia rodu – Lancasterowie, której założycielem był Jan z Gandawy – książę Lancaster, młodszy syn króla Edwarda III. Starszy syn Jana, Henryk Bolingbroke przejął w 1399 r. tron po obaleniu Ryszarda II jako Henryk IV. Henryk V w 1422 r. w czasie apogeum wojny stuletniej został ogłoszony królem Francji.
W połowie XV wieku po skończeniu wojny z Francją i utracie prawie wszystkich posiadłości na kontynencie, rozpoczęła się wojna Lancasterów z Yorkami, drugą linią Plantagenetów, o prawa do tronu angielskiego. Była to tzw. Wojna Dwóch Róż. W 1461 r. Henryk VI Lancaster został pozbawiony korony przez Edwarda IV Yorka. Po nieudanej próbie powrotu w 1470 r. po kilku miesiącach walk przegrał z Edwardem IV i Lancasterowie utracili ostatecznie tron Anglii.
Zobacz: Genealogia Lancasterów w: M.Marek, "Genealogy.Eu"
Yorkowie.
Założycielem tej linii był młodszy syn króla Edwarda III – książę Yorku Edmund z Langley. W 1461 r. po złożeniu z tronu Henryka VI Lancastera, królem Anglii został Edward IV York. Ostatecznie przypadła mu korona w 1471 r. Nadal trwały jednak walki wewnątrz rodziny. Po śmierci Edwarda jego młodszy brat Ryszard usunął jego młodocianych synów i sam zagarnął tron jako Ryszard III. Jego niepopularne rządy zakończyły się po klęsce w walce z nowym pretendentem do tronu – Henrykiem Tudorem. Śmierć Ryszarda III w 1485 r. pozwoliła zakończyć wojnę dwóch róż – nowy król Henryk VII Tudor był spokrewniony z obydwiema gałęziami dynastii.
Zobacz: Genealogia Yorków w: M.Marek, "Genealogy.Eu"
Królewska linia Plantagenetów wygasła w linii męskiej na Edwardzie hrabim Warwick, ściętym na rozkaz Henryka VII w 1499 r. W linii żeńskiej na jego siostrze Małgorzacie hrabinie Salisbury (wdowie po sir Ryszardzie Pole’u), ściętej za czasów Henryka VIII w 1541 r.
Beaufortowie.
Boczna linia Lancasterów. Wywodzą się od legitymowanego potomstwa Jana z Gandawy z jego związku z Katarzyną Swynford (ożenił się z nią w 1396 lub 1397 r., uznając wcześniej urodzone dzieci). Rodzina ta odgrywała znaczącą rolę na angielskim dworze królewskim w czasie panowania ich kuzynów – Lancasterów. Jan Beaufort (zm. 1410 r.) uzyskał w 1397 r. dziedziczny tytuł – earla Somersetu (ang. "Earl of Somerset"). Jego młodszy brat Henryk (zm. 1447 r.) pełnił kilkakrotnie funkcje kanclerza królestwa Anglii. Był biskupem kilku diecezji (m.in. Lincolnu i Winchesteru). Papież nadał mu godność kardynała, a w 1427 r. mianował go papieskim legatem na Niemcy, Węgry i Czechy. Spośród dzieci Jana, jego imiennik Jan III (zm. 1444 r.) w 1443 r. uzyskał tytuł księcia Somerset (ang. "Duke of Somerset"). Córka Joanna (zm. 1445 r.) została żoną szkockiego króla Jakuba I Stewarta.
Córka Jana, Małgorzata Beaufort (zm. 1509 r.) została w 1455 r. żoną Edmunda Tudora, ich synem był przyszły król Henryk VII Tudor.
Główna linia Beaufortów wygasła na Edmundzie, 4. księciu Somerset, w 1471 r.
Młodsza linia Beaufortów wywodzi się od Karola z Somerset (zm. 1526 r.), naturalnego syna Henryka, 3. księcia Somersetu (zm. 1463 r.). Karol w 1513 r. uzyskał tytuł earla Worcesteru. Jego pra-prawnuk Henryk, 5. earl Worcesteru (zm. 1646 r.) otrzymał w 1642 r. tytuł markiza Somerset. Wnuk tego ostatniego, Henryk III, markiz Somerset (zm. 1699/1700 r.) w 1682 r. otrzymał tytuł księcia Beaufort (ang. "Duke of Beaufort").
Drzewo genealogiczne.
 Godfryd V Plantagenet 1113-1151 hrabia Andegawenii i Maine
 x Matylda Normandzka 1102-1167
 ├─&gt;Henryk II Plantagenet 1133-1189 król Anglii. książę Normandii i Akwitanii, hrabia Andegawenii, Mortain i Maine
 │ x Eleonora Akwitańska 1122-1204, księżna Akwitanii
 │ ├─&gt;Wilhelm de Poitiers 1153-1156, hrabia Poitiers,
 │ ├─&gt;'Henryk Młody Król 1155-1183, król Anglii
 │ │ x Małgorzata Francuska 1157–1197
 │ │ └─&gt;Wilhelm Plantagenet ur. i zm. 1177
 │ ├─&gt;Matylda Plantagenet 1156-1189
 │ │ x Henryk Lew 1129-1195, książę Saksonii i Bawarii
 │ ├─&gt;Ryszard I Lwie Serce 1157-1199, król Anglii
 │ │ x Berengaria z Nawarry zm. 1232
 │ ├─&gt;Godfryd II Plantagenet 1158-1186, książę Bretanii
 │ │ x Konstancja Bretońska 1161-1201, księżna Bretanii
 │ │ ├─&gt;Eleonora Plantagenet 1184-1241, hrabina Richmond
 │ │ ├─&gt;Matylda Plantagenet 1185–1189
 │ │ └─&gt;Artur I Plantagenet 1187-1203, książę Bretanii, hrabia Andegawenii
 │ ├─&gt;Eleonora Plantagenet 1162-1214
 │ │ x Alfons VIII Szlachetny 1155-1214, król Kastylii
 │ ├─&gt;Joanna Plantagenet 1165-1199
 │ │ x Wilhelm II Dobry 1155-1189, król Sycylii
 │ │ x Rajmund VI z Tuluzy 1156-1222, hrabia Tuluzy
 │ └─&gt;Jan bez Ziemi 1167–1216, król Anglii, książę Normandii i Akwitanii, hrabia Andegawenii i Gloucester
 │ x Avisa z Gloucester 1170-1217, hrabina Gloucester
 │ x Izabela z Angoulême 1187–1246, hrabina Angoulême
 │ ├─&gt;Henryk III Plantagenet 1207-1272, król Anglii, książę Normandii i Akwitanii, hrabia Andegawenii
 │ │ x Eleonora Prowansalska 1223-1291
 │ │ ├─&gt;Edward I Długonogi 1239-1307, król Anglii, książę Normandii i Akwitanii, hrabia Andegawenii
 │ │ │ x Eleonora Kastylijska1241-1290
 │ │ │ ├─&gt;Katarzyna Plantagenet ur. i zm. 1264)
 │ │ │ ├─&gt;Joanna Plantagenet ur. i zm. 1265
 │ │ │ ├─&gt;Jan Plantagenet 1266-1271
 │ │ │ ├─&gt;Henryk Plantagenet 1267-1274
 │ │ │ ├─&gt;Eleonora Plantagenet 1269-1298
 │ │ │ │ x Alfons III Liberalny 1265-1291, król Aragonii, Walencji i Majorki, hrabia Barcelony
 │ │ │ │ x Henryk III 1259-1302, hrabia Baru
 │ │ │ ├─&gt;Juliana Plantagenet ur. i zm. 1271
 │ │ │ ├─&gt;Joanna Plantagenet 1271-1307
 │ │ │ │ x Gilbert de Clare 1243-1295, hrabia Hertford i Gloucester
 │ │ │ │ x Ralph de Monthermer 1270-1325, hrabia Hertford, Gloucester i Athollm, baron Monthermer
 │ │ │ ├─&gt;Alfons Plantagenet 1273-1284, hrabia Chester
 │ │ │ ├─&gt;Małgorzata Plantagenet 1275-1333
 │ │ │ │ x Jan II Pokojowy 1275-1312, książę Brabancji, Lothier i Limburgii
 │ │ │ ├─&gt;Berengaria Plantagenet 1276-1278
 │ │ │ ├─&gt;Elżbieta Plantagenet ur. i zm. 1278
 │ │ │ ├─&gt;Maria Plantagenet 1279-1332, zakonnica w Amesbury
 │ │ │ ├─&gt;Elżbieta Plantagenet 1282-1316
 │ │ │ │ x Jan I 1284-1299, hrabia Holland
 │ │ │ │ x Humphrey de Bohun 1276-1322, hrabia Hereford
 │ │ │ ├─&gt;Edward II Plantagenet 1284-1327, król Anglii, książę Normandii i Akwitanii, hrabia Andegawenii
 │ │ │ │ x Izabela Francuska 1296-1358
 │ │ │ │ ├─&gt;Edward III Plantagenet 1312-1377, król Anglii, książę Normandii i Akwitanii, hrabia Andegawenii
 │ │ │ │ │ x Filipa de Hainault 1314-1369
 │ │ │ │ │ ├─&gt;Edward Plantagenet 1330-1376, książę Walii
 │ │ │ │ │ │ x Joanna Plantagenet 1328-1385, hrabina Kentu
 │ │ │ │ │ │ └─&gt;Ryszard II' 1367-1400, król Anglii
 │ │ │ │ │ │ x Anna Czeska 1366-1394
 │ │ │ │ │ │ x Izabela de Valois 1389-1410
 │ │ │ │ │ ├─&gt;Izabela Plantagenet 1332-1379
 │ │ │ │ │ │ x Enguerrand VII de Coucy 1340-1397, hrabia Bedford
 │ │ │ │ │ ├─&gt;Joanna Plantagenet 1335-1348
 │ │ │ │ │ ├─&gt;Wilhelm Plantagenet ur. i zm. 1337)
 │ │ │ │ │ ├─&gt;Lionel Plantagenet 1338-1368), książę Clarence
 │ │ │ │ │ │ x Elżbieta de Burgh 1332-1363, hrabina Ulsteru
 │ │ │ │ │ │ └─&gt;Filipa Plantagenet 1355-1380, hrabina Ulsteru
 │ │ │ │ │ │ x Edmund Mortimer 1351- 1381, hrabia Marchii
 │ │ │ │ │ │ x Jolanta Visconti 1354-1386
 │ │ │ │ │ ├─&gt;Jan Plantagenet 1340-1399, książę Lancaster
 │ │ │ │ │ │ └─&gt;Dynastia Lancaster
 │ │ │ │ │ ├─&gt;Edmund Plantagenet 1341-1402, książę Yorku
 │ │ │ │ │ │ └─&gt;Dynastia Yorków
 │ │ │ │ │ ├─&gt;Blanka Plantagenet ur. i zm. 1342
 │ │ │ │ │ ├─&gt;Maria Plantagenet 1344-1362
 │ │ │ │ │ │ x Jan V Zdobywca 1340-1399, książę Bretanii
 │ │ │ │ │ ├─&gt;Małgorzata Plantagenet 1346-1361
 │ │ │ │ │ │ x Jan Hastings 1347-1375, hrabia Pembroke, baron Abergavenny
 │ │ │ │ │ ├─&gt;Tomasz Plantagenet ur. i zm. 1347
 │ │ │ │ │ ├─&gt;Wilhelm Plantagenet ur. i zm. 1348
 │ │ │ │ │ └─&gt;Tomasz Plantagenet 1355-1397, książę Gloucester
 │ │ │ │ │ x Eleonora de Bohun 1366-1399
 │ │ │ │ │ ├─&gt;Humphrey Plantagenet 1381-1399, hrabia Buckingham
 │ │ │ │ │ ├─&gt;Anna Plantagenet 1383-1438
 │ │ │ │ │ │ x Tomasz Stafford 1368-1392, hrabia Stafford
 │ │ │ │ │ │ x Edmund Stafford 1378-1403, hrabia of Stafford
 │ │ │ │ │ │ x Wilhelm Bourchierr 1386-1420, hrabia Eu
 │ │ │ │ │ ├─&gt;Joanna Plantagenet 1384-1400
 │ │ │ │ │ │ x Gilbert Talbot 1383-1419
 │ │ │ │ │ └─&gt;Izabella Plantagenet 1385-1402
 │ │ │ │ ├─&gt;Jan Plantagenet 1316-1336, hrabia Kornwalii
 │ │ │ │ ├─&gt;Eleonora Plantagenet 1318-1355
 │ │ │ │ │ x Reynold II Czarny 1295-1343, hrabia Geldrii
 │ │ │ │ └─&gt;Joanna Plantagenet 1321-1362
 │ │ │ │ x Dawid II Bruce 1324-1371, król Szkocji
 │ │ │ ├─&gt;Beatrycze Plantagenet ur. i zm. 1286
 │ │ │ └─&gt;Blanka Plantagenet ur. i zm. 1290
 │ │ │ x Małgorzata Francuska 1282-1317
 │ │ │ ├─&gt;Tomasz Brotherton 1300-1338, hrabia Norfolk
 │ │ │ │ x Alicja Hayles
 │ │ │ │ ├─&gt;Edward Plantagenet 1320–1334
 │ │ │ │ ├─&gt;Małgorzata Plantagenet 1320-1399, księżna Norfolk
 │ │ │ │ │ x Jan de Segrave, baron Segrave
 │ │ │ │ │ x Walter de Manny 1310-1372, baron Manny
 │ │ │ │ └─&gt;Alicja Plantagenet 1324-1352
 │ │ │ │ x Edward de Montacute zm. 1361, baron Montacute
 │ │ │ │ x Maria Braose
 │ │ │ ├─&gt;Edmund Woodstock 1301-1329, hrabia Kentu,
 │ │ │ │ x Małgorzata Wake 1297-1349, baronowa Wake
 │ │ │ │ ├─&gt;Edmund Plantagenet 1326-1331, hrabia Kentu
 │ │ │ │ ├─&gt;Małgorzata Plantagenet 1327-1352
 │ │ │ │ │ x Arnold-Amalryk VIII d'Albret 1338-1401, wicehrabia de Tartas
 │ │ │ │ ├─&gt;Joanna Plantagenet 1328-1385, hrabina Kentu
 │ │ │ │ │ x Tomasz Holland 1314-1360, hrabia Kentu
 │ │ │ │ │ x Edward Woodstock 1330-1376, książę Walii, Kornwalii i Akwitanii
 │ │ │ │ └─&gt;Jan Plantagenet 1330-1352, hrabia Kentu
 │ │ │ │ x Izabella Kliwijska zm. 1411
 │ │ │ └─&gt;Eleonora Plantagenet 1306-1311
 │ │ ├─&gt;Małgorzata Plantagenet 1240-1275
 │ │ │ x Aleksander III 1241-1286, król Szkocji
 │ │ ├─&gt;Beatrycze Plantagenet 1242-1275
 │ │ │ x Jan II Bretoński 1239-1305, książę Bretanii, hrabia Richmond
 │ │ ├─&gt;Edmund Crouchback 1245-1296, hrabia Lancaster i Leicester
 │ │ │ x Aveline de Forz 1259-1274
 │ │ │ x Blanka d'Artois 1248-1300
 │ │ │ ├─&gt;Tomasz Plantagenet 1278-1322, hrabia Lancaster i Leicester
 │ │ │ │ x Alicja de Lacy, hrabina Lincoln
 │ │ │ ├─&gt;Henryk Plantagenet 1281-1345, hrabia Lancaster i Leicester
 │ │ │ │ x Maud de Chaworth 1282-1322
 │ │ │ │ ├─&gt;Henryk Grosmont 1310-1361, książę Lancaster, hrabia Leicester
 │ │ │ │ │ x Izabella de Beaumont 1320-1361
 │ │ │ │ │ ├─&gt;Maud Plantagenet 1339-1362, hrabina Leicester
 │ │ │ │ │ │ x Wilhelm I 1330-1389, książę Bawarii-Straubing, hrabia Holland, Hainaut i Zelandii.
 │ │ │ │ │ └─&gt;Blanka Plantagenet 1345-1369, hrabina Lancaster
 │ │ │ │ │ x Jan z Gandawy 1340-1399, książę Akwitanii i Lancaster
 │ │ │ │ ├─&gt;Blanka Plantagenet 1302-1380
 │ │ │ │ │ x Tomasz Wake, 1297-1349, baron Liddell
 │ │ │ │ ├─&gt;Maud Plantagenet 1310-1377
 │ │ │ │ │ x Willhelm Donn de Burgh 1312-1333, hrabia Ulsteru, baron Connaught
 │ │ │ │ ├─&gt;Joanna Plantagenet 1312–1345
 │ │ │ │ │ x Jan de Mowbray 1310-1361, baron Mowbray.
 │ │ │ │ ├─&gt;Izabella Plantagenet 1317-1347, opatka Amesbury
 │ │ │ │ ├─&gt;Eleonora Plantagenet 1318-1372
 │ │ │ │ │ x Jan Beaumont, baron Beaumont
 │ │ │ │ │ x Ryszard FitzAlan 1306-1376, hrabia Arundel i Surrey
 │ │ │ │ └─&gt;Maria Plantagenet 1320-1362
 │ │ │ │ x Henryk Percy 1321-1368, baron Alnwick
 │ │ │ ├─&gt;Jan Plantagenet 1282-1327, lord Beaufort
 │ │ │ │ x Alicja de Joinville
 │ │ │ └─&gt;Maria Plantagenet 1284-1289
 │ │ ├─&gt;Ryszard Plantagenet 1247-1256, istnienie niepewne
 │ │ ├─&gt;Jan Plantagenet 1250-1256, istnienie niepewne
 │ │ ├─&gt;Wilhelm Plantagenet 1251-1256, istnienie niepewne
 │ │ ├─&gt;Katarzyna Plantagenet 1253-1257
 │ │ └─&gt;Henryk Plantagenet 1256-1257, istnienie niepewne
 │ ├─&gt;Ryszard z Kornwalii 1209-1272, antykról Niemiec, hrabia Poitou i Kornwalii
 │ │ x Izabella Marshal 1200-1240
 │ │ ├─&gt;Jan Plantagenet 1232-1233
 │ │ ├─&gt;Izabela Plantagenet 1233-1234
 │ │ ├─&gt;Henryk Alemański 1235-1271
 │ │ │ x Konstancja de Montcada zm. 1299
 │ │ └─&gt;Mikołaj Plantagenet ur. i zm. 1240
 │ │ x Sancha Prowansalska 1225-1261
 │ │ ├─&gt;Ryszard Plantagenet ur. i zm. 1246
 │ │ ├─&gt;Edmund Plantagenet 1249-1300, hrabia Kornwalii
 │ │ │ x Małgorzata de Clare 1250-1312
 │ │ └─&gt;Ryszard Plantagenet 1252-1296
 │ │ x Joanna Saint Owen ur. 1260
 │ │ x Beatrycze von Falkenburg 1253-1277
 │ ├─&gt;Joanna Plantagenet 1210-1238
 │ │ x Aleksander II 1198-1249, król Szkocji
 │ ├─&gt;Izabela Plantagenet 1214-1241
 │ │ x Fryderyk II Hohenstauf 1194-1250, cesarz Świętego Cesarstwa Rzymskiego i król Niemiec, Jerozolimy i Sycylii, książę Szwabii
 │ └─&gt;Eleonora Plantagenet 1215-1275
 │ x Wilhelm Marshal 1190-1231. hrabia Pembroke
 │ x Szymon V de Montfort hrabia Leicester
 ├─&gt;Godfryd VI Andegaweński 1134-1158, hrabia Andegawenii i Nantes
 └─&gt;Wilhelm de Poitou 1136-1164, hrabia Poitou

</doc>
<doc id="686299" url="https://pl.wikipedia.org/wiki?curid=686299" title="Nowiny (Lewkowo Stare)">
Nowiny (Lewkowo Stare)

Nowiny – kolonia wsi Lewkowo Stare w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.

</doc>
<doc id="686302" url="https://pl.wikipedia.org/wiki?curid=686302" title="Balsas (rzeka)">
Balsas (rzeka)

Balsas – rzeka w południowo-środkowym Meksyku, jedna z największych w tym kraju
Swoje źródła ma w Kordylierze Wulkanicznej, a uchodzi do Oceanu Spokojnego w zatoce Petacalco w portowym mieście Lázaro Cárdenas. Ma długość 771 km, (685 km)a dorzecze wynosi 117 406 km.
Rzeka w stanie Tlaxcala, gdzie bierze swój początek oraz w stanie Puebla nosi nazwę "Atoyak". Po dotarciu do wulkanicznego rejonu, leżącego na zachód od Meksyku (okolice wulkanu Popocatépetl), na rzece licznie występują progi i wodospady. Po stanie Puebla rzeka przepływa przez stany Morelos i Guerrero. W tym ostatnim znajduje się 126-metrowa zapora wodna, Presa El Caracol z hydorelektrownią. Rzeka jest spiętrzona ponownie około 200 km dalej i tworzy zbiornik wodny Infiernillo o powierzchni 755 km². Rzeka uchodzi do zatoki Petacalco leżącej na wschód od miasta Lázaro Cárdenas w stanie Michoacán.

</doc>
<doc id="686307" url="https://pl.wikipedia.org/wiki?curid=686307" title="Język staroangielski (ujednoznacznienie)">
Język staroangielski (ujednoznacznienie)

Mylnie za staroangielski uznaje się także:

</doc>
<doc id="686309" url="https://pl.wikipedia.org/wiki?curid=686309" title="Anna Strońska">
Anna Strońska

Anna Strońska (ur. 14 marca 1931 w Przemyślu, zm. 5 czerwca 2007 w Warszawie) – polska reporterka, pisarka i publicystka. Zwana pierwszą damą polskiego reportażu.
Życiorys.
Absolwentka Wydziału Dziennikarstwa na Uniwersytecie Warszawskim. Pracowała w „Gazecie Krakowskiej” i „Polityce” (1963-1981). Debiutowała w piśmie „Młoda Rzeczpospolita”. W 1960 dostała nagrodę im. J. Bruna, a w 1975 od redakcji „Życia Literackiego”. W 1977 została odznaczona Złotym Krzyżem Zasługi. Związana z „Kulturą”.

</doc>
<doc id="686311" url="https://pl.wikipedia.org/wiki?curid=686311" title="Dalriata">
Dalriata



</doc>
<doc id="686315" url="https://pl.wikipedia.org/wiki?curid=686315" title="Kordyliera Wulkaniczna">
Kordyliera Wulkaniczna

Kordyliera Wulkaniczna (hiszp. "Eje Volcánico Transversal", "Eje Neovolcánico Transversal", "Cordillera Neovolcánica") – łańcuch górski w Meksyku, złożony z szeregu wulkanów. Przechodzi przez Nayarit, Jalisco, Colima, Michoacán, Querétaro, Meksyk, Hidalgo, Dystrykt Federalny, Morelos, Tlaxcala, Puebla i Veracruz.
Ma długość 700 km, wysokość dochodzi do 5700 m n.p.m. (Pico de Orizaba). Licznie występują czynne wulkany (Orizaba, Nevado de Colima, Popocatépetl). Występują złoża antymonu i złota.

</doc>
<doc id="686316" url="https://pl.wikipedia.org/wiki?curid=686316" title="Łozowe (Lewkowo Nowe)">
Łozowe (Lewkowo Nowe)

Łozowe – kolonia wsi Lewkowo Nowe w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.

</doc>
<doc id="686327" url="https://pl.wikipedia.org/wiki?curid=686327" title="Bokowe (Eliaszuki)">
Bokowe (Eliaszuki)

Bokowe – kolonia wsi Eliaszuki w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 kolonia administracyjnie należała do województwa białostockiego.

</doc>
<doc id="686328" url="https://pl.wikipedia.org/wiki?curid=686328" title="Frederick Stewart (4. markiz Londonderry)">
Frederick Stewart (4. markiz Londonderry)

Frederick William Robert Stewart (ur. 7 lipca 1805, zm. 25 listopada 1872) – brytyjski arystokrata i polityk, najstarszy syn Charlesa Vane’a, 3. markiza Londonderry i lady Catherine Bligh, córki 3. hrabiego Darnley. Starszy brat przyrodni George’a Vane-Tempesta, 5. markiza Londonderry i 2. hrabiego Vane.
W wieku 7 lat stracił matkę. Ojciec brał w tym czasie udział w antynapoleońskiej kampanii na Półwyspie Iberyjskim, więc opiekę nad młodym Frederickiem przejął stryj, wpływowy polityk, lord Castlereagh. W 1814 r. Frederick rozpoczął naukę w Eton College. Naukę zakończył w 1820 r. W 1822 r. uzyskał tytuł wicehrabiego Castlereagh, zaś po śmierci ojca w 1854 r. został 4. markizem Londonderry. Wcześniej, w latach 1826–1852, był członkiem Izby Gmin jako reprezentant okręgu County Down. W latach 1828–1830 był jednym z Lordów Admiralicji, a w latach 1834–1835 wiceszambelanem Dworu Królewskiego. 23 lutego 1835 r. został członkiem Tajnej Rady. W latach 1845–1864 był Lordem Namiestnikiem Down
Londonderry był wspaniałym kompanem, popularnym we wszystkich klasach społecznych. Zawsze w dobrym humorze, pełen był pomysłów na różne chłopięce żarty. Był członkiem towarzystwa literackiego lady Blessington. Na jednym ze spotkań towarzystwa w Seamore Palace w Londynie poznał Benjamina Disraelego (późniejszego premiera), z którym się zaprzyjaźnił. Był także zapalonym wędkarzem.
W czerwcu 1838 r. został postrzelony w przegub przez Gerarda de Melcy, męża słynnej śpiewaczki operowej Giulii Grisi, której Frederick wyznał kiedyś miłość. Cztery lata później ponownie ledwo uniknął śmierci, kiedy to podczas żeglugi po Nilu, jego statek wywrócił się. Frederick nie utonął tylko dzięki pomocy swojego przyjaciela, doktora Tardrewa, który rzucił mu linę i wyciągnął go z kabiny, zanim ta została zalana.
2 maja 1846 r. w brytyjskiej ambasadzie w Paryżu, poślubił lady Elisabeth Frances Charlotte Jocelyn, córkę Roberta Jocelyna, 3. hrabiego Roden i Marii Stapleton, córki 16. barona Le Despencer, wdowę po wicehrabim Powerscourt. Małżonkowie nie doczekali się razem potomstwa. W 1855 r., lady Londonderry, pod wpływem Johna Newmana oraz kardynałów Wisemana i Manninga, przeszła na katolicyzm.
W 1862 r. dały o sobie znać objawy choroby psychicznej Londonderry’ego. Markiz wycofał się z życia publicznego i wycofał się do swej wiejskiej rezydencji White Rock Villa w Hastings. Zmarł 10 lat później, wszystkie jego tytuły odziedziczył brat, hrabia Vane. Lady Londonderry zmarła 2 września 1884 r. i została pochowana obok męża w Newtownards.

</doc>
<doc id="686332" url="https://pl.wikipedia.org/wiki?curid=686332" title="Frederick William Robert Stewart, 4. markiz Londonderry">
Frederick William Robert Stewart, 4. markiz Londonderry



</doc>
<doc id="686334" url="https://pl.wikipedia.org/wiki?curid=686334" title="Mąka ziemniaczana">
Mąka ziemniaczana

Mąka ziemniaczana, mączka ziemniaczana, skrobia ziemniaczana – produkt uzyskiwany z bulw pędowych ziemniaków. Zawiera około 84% skrobi (pozostałość stanowi woda), co jest zależne od wilgotności względnej powietrza.
Mąka ziemniaczana ma postać sypkiego, matowego proszku o barwie czysto białej, bez obcych zapachów i posmaków. Proszek ten, ściśnięty w dłoni, charakterystycznie chrzęści. Skrobia ziemniaczana naturalnie nie zawiera glutenu, istnieje jednak ryzyko skażenia krzyżowego glutenem podczas nieprawidłowego transportu i przechowywania np. w sklepie. Stosowana w przemyśle ze względu na właściwości zagęszczające.
Otrzymywanie.
Proces otrzymywania mąki ziemniaczanej obejmuje: przyjęcie surowca – bulw ziemniaków (analiza zawartości skrobi), mycie i usuwanie zanieczyszczeń, rozdrabianie, oddzielenie soku z miazgi bulw, wymywanie skrobi (ekstrakcja), rafinacja, odwadnianie i suszenie. Wydajność procesu z użyciem nowoczesnych technologii sięga 97-98% całkowitej zawartości skrobi w ziemniakach.
Zastosowanie.
Niektóre zastosowania mąki ziemniaczanej:

</doc>
<doc id="686335" url="https://pl.wikipedia.org/wiki?curid=686335" title="Mikołaj Kościelecki (biskup chełmski)">
Mikołaj Kościelecki (biskup chełmski)

Mikołaj Kościelecki ze Skępego herbu Ogończyk (ur. 1450, zm. 4 maja 1518 w Skępem) – biskup chełmski od 1505, sekretarz królewski, starosta inowrocławski.
Był synem Mikołaja Kościeleckiego, wojewody brzesko-kujawskiego i starosty dobrzyńskiego. 
Po studiach w Akademii Krakowskiej, został w 1469 kanonikiem gnieźnieńskim, w 1478 był już prepozytem włocławskim. W 1475 został starostą inowrocławskim. W 1476 jako sekretarz królewski posłował do książąt pomorskich Warcisława X i Bogusława X. W 1487 był posłem królewskim do wielkiego mistrza zakonu krzyżackiego. W 1489 został kanonikiem krakowskim. W 1494 został dziekanem gnieźnieńskim. Brał udział w wielu misjach dyplomatycznych m.in. był przedstawicielem królów Polski na sejmie stanów pruskich. Już jako biskup chełmski wziął udział w 1512 w koronacji polskiej królowej Barbary. Był właścicielem m.in. Skępego. W 1498 roku wraz z Mikołajem Kościeleckim, kasztelanem inowrocławskim, sprowadził do 
Skępego bernardynów z Koła i rozpoczął budowę kościoła i klasztoru. W 1511 roku za zgodą biskupa płockiego konsekrował klasztor bernardynów w Skępem. W podziemiach wybudował rodzinny grobowiec. Wycofał się z życia politycznego i osiadł w klasztorze ojców bernardynów w Skępem. Z bratankiem Mikołajem Kościeleckim dokonał w zapisów na rzecz skępskich bernardynów. Zobowiązał swego bratanka do dokończenia budowy klasztoru i na ten cel zapisał mu kwotę 1000 florenów. Zmarł w 1518 roku w Skępem.

</doc>
<doc id="686337" url="https://pl.wikipedia.org/wiki?curid=686337" title="Borowe (Pasieki)">
Borowe (Pasieki)

Borowe – przysiółek wsi Pasieki w Polsce, położony w województwie podlaskim, w powiecie hajnowskim, w gminie Narewka.
W latach 1975–1998 przysiółek administracyjnie należał do województwa białostockiego.
Prawosławni mieszkańcy wsi należą do parafii św. Jerzego w Siemianówce, a wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="686340" url="https://pl.wikipedia.org/wiki?curid=686340" title="Me, Myself and I">
Me, Myself and I

Me, Myself and I – piosenka amerykańskiej wokalistki rhythm and bluesowej Beyoncé Knowles, pochodząca z jej debiutanckiego albumu "Dangerously in Love". 19 października 2003 roku została wydana jako singel i uplasowała się na 4. miejscu "Billboard" Hot 100. 
"Me, Myself and I" otrzymała nagrodę ASCAP dla jednej z najczęściej wykonywanych piosenek 2004 roku. Wersja koncertowa "Me, Myself and I", pochodząca z albumu "The Beyoncé Experience Live!" otrzymała nominację do nagrody Grammy w kategorii najlepsze żeńskie wykonanie wokalne R&amp;B.
Tematyka.
W wywiadzie dla MTV News, Beyoncé powiedziała o piosence:
Wydanie i listy utworów.
"Me, Myself and I" został wydany jako trzeci singel z "Dangerously in Love", a 21 października 2003 roku ukazał się w Stanach Zjednoczonych jako "Me, Myself and I/Krazy in Luv", złożony z radiowej edycji "Me, Myself and I" i "Krazy in Luv" (tanecznego remiksu "Crazy in Love"). 16 grudnia 2003 roku w tym samym kraju singel wydany został na płycie gramofonowej. W Wielkiej Brytanii singel ukazał się w 2003 roku i składał się z edycji radiowej, remiksu oraz koncertowych wykonań "Naughty Girl" i "Work It Out". 30 grudnia "Me, Myself and I" stał się dostępny w Kanadzie i zawierał albumową wersję piosenki oraz dwa remiksy. Australijskie wydanie składało się z edycji radiowej singla oraz trzech remiksów.
Sukces komercyjny.
"Me, Myself and I" nie odniósł tak dużego sukcesu komercyjnego jak wcześniejsze single z "Dangerously in Love", "Crazy in Love" i "Baby Boy". 16 listopada 2003 roku piosenka zadebiutowała na 78. pozycji "Billboard" Hot 100, podczas gdy na szczycie listy wciąż utrzymywał się "Baby Boy". Czternaście tygodni po debiucie singel dotarł do miejsca 4., na którym znajdował się przez dwa tygodnie. W sumie "Me, Myself and I" pozostawał na Hot 100 przez 24 tygodnie. 30 stycznia 2009 RIAA przyznała singlowi złoty status za sprzedaż powyżej 500.000 kopii.
Na arenie międzynarodowej singel stał się mniej popularny niż w Stanach Zjednoczonych, zajmując 11. miejsce w Australii i Wielkiej Brytanii oraz pozycje w pierwszych dwudziestkach notowań w Nowej Zelandii i Holandii.
Wideoklip.
Reżyserem wideoklipu do "Me, Myself and I" był Johan Renck. Podąża on za tematem piosenki, ukazując Beyoncé i zdradzającego ją chłopaka. Para rozstaje się, a wokalistka porzuca swój stary dom, który przypomina jej dawnego narzeczonego. Wydarzenia w teledysku przedstawione są w odwrotnej kolejności.
Teledysk zadebiutował w programie MTV "Total Request Live" 12 grudnia 2003 roku na 7. pozycji. Pozostawał w zestawieniu przez 41 kolejnych dni (tyle samo, co "Baby Boy"). Wideoklip nominowany był do nagrody MTV Video Music Awards w kategorii najlepszy teledysk R&amp;B.

</doc>
<doc id="686342" url="https://pl.wikipedia.org/wiki?curid=686342" title="Pirenoidy">
Pirenoidy



</doc>
<doc id="686349" url="https://pl.wikipedia.org/wiki?curid=686349" title="Polifosforany">
Polifosforany

Polifosforany – (M'n+2PnO3n+1, gdzie M' = atom metalu) - polimery zbudowane z merów fosforanowych. Polimery te powstają na skutek spontanicznej lub wymuszonej kondensacji soli kwasu fosforowego i ich organicznych pochodnych polegającej na reakcji grup hydroksylowych z tzw. kwaśnymi atomami wodoru.
Ich ogólną budowę można przedstawić następująco:
Organiczne polifosforany stanowią jeden z podstawowych składników organizmów żywych. Wysoka energia wiązań fosforanowych oraz ich względna łatwość enzymatycznego rozrywania powoduje, że są one stosowane jako swoisty przenośnik energii. Przykładem takiego przenośnika jest ATP. Wiele nukleotydów to w istocie polifosforany.
Przykłady polifosforanów.
DNA, ATP, ADP.
Nić DNA jest zbudowana z deoksyrybozy połączonej wiązaniami fosforanowymi. Zasady azotowe, których sekwencje tworzą kod genetyczny są przyłączone do deoksyrybozy jako boczne grupy. 
ATP jest przykładem nukleotydu z przyłączonym fragmentem trifosforanowym. ATP uwalnia energię na skutek zerwania jednego wiązania fosforanowego i przekształcenie się w ADP oraz anion fosforanowy. 
Trifosforan sodu.
Trifosforan sodu (Na5P3O10) był masowo stosowany jako tani środek wspomagający działanie detergentów w proszkach do prania poprzez zmniejszanie twardości wody. Po przedostaniu się do naturalnego obiegu wody w przyrodzie powoduje on jednak zaburzenia w funkcjonowaniu ich ekosystemów na skutek procesu zwanego eutrofizacją. Z tego powodu jego użycie jest stopniowo coraz bardziej ograniczane, przez wprowadzanie norm maksymalnego stężenia w proszkach.
Polifosforany o wysokiej masie cząsteczkowej.
Nieorganiczne polifosforany o wysokiej masie cząsteczkowej występują w niemal wszystkich organizmach żywych. Dość długo sądzono, że są one tylko ubocznym produktem metabolizmu, bez większego znaczenia dla funkcjonowania organizmów żywych. Obecnie wiadomo, że związki te pełnią szereg funkcji regulacyjnych, m.in. mają wpływ na transport jonów wapnia przez błony komórkowe, co ma istotny wpływ na funkcjonowanie mózgu i kości.
Nieorganiczne polifosforany i trifosforan sodu są dodawane do żywności. Znajdują się w przetworach mięsnych, proszku do pieczenia, serach topionych, zupach w proszku, wyrobach czekoladowych oraz w napojach. Na produktach są oznaczone E452. Polifosorany spełniają rolę stabilizatorów, emulgatorów a także wiążą wodę podczas procesów przetwórczych i przechowywania. Istnieją podejrzenia, że nadmiar polifosforanów w pożywieniu może mieć negatywny wpływ na ludzki organizm.

</doc>
<doc id="686365" url="https://pl.wikipedia.org/wiki?curid=686365" title="Wielki bój">
Wielki bój

Wielki bój – termin odnoszący się w Adwentyzmie Dnia Siódmego do kosmicznej wojny pomiędzy Chrystusem a Szatanem, od której zależy los człowieka. Wybuchła ona w konsekwencji upadku Lucyfera i trwa, czego dowodem jest obecny świat pełen zła. 
Jest ważną doktryną adwentystyczną, gdyż tłumaczy w jaki sposób powstało zło.
Plan wydarzeń.
Do najważniejszych wydarzeń "wielkiego boju" zalicza się:
Podstawy biblijne.
Zdaniem Adwentystów Dnia Siódmego Biblia jest w całości poświęcona zagadnieniom "wielkiego boju":
Oświadczenia.
Kościół Adwentystów Dnia Siódmego.
Ósma zasada wiary Kościoła Adwentystów Dnia Siódmego naucza:
Kościół Adwentystów Dnia Siódmego Ruch Reformacyjny.
Piąta zasada wiary Kościoła Adwentystów Dnia Siódmego Ruch Reformacyjny (wydanie rozszerzone z komentarzem) naucza:
Książki Ellen G. White.
"Wielki bój" to również tytuł jednej z trzech najpopularniejszych książek adwentystycznej pisarki i prorokini – Ellen G. White. Początkowe wersje książki o tym tytule obejmowały całą historię zbawienia, podczas gdy od edycji z 1888 r. tytuł ten zarezerwowany został dla pozycji omawiającej poapostolską historię chrześcijaństwa, aż do zaprowadzenia Królestwa Bożego. Wcześniejsze dzieje opisane zostały w czterech pozostałych tomach serii "Konflikt Wieków", którą "Wielki bój" kończy.

</doc>
<doc id="686369" url="https://pl.wikipedia.org/wiki?curid=686369" title="2 list Piotra">
2 list Piotra



</doc>
<doc id="686372" url="https://pl.wikipedia.org/wiki?curid=686372" title="1 list do Koryntian">
1 list do Koryntian



</doc>
<doc id="686374" url="https://pl.wikipedia.org/wiki?curid=686374" title="1 list Jana">
1 list Jana



</doc>
<doc id="686376" url="https://pl.wikipedia.org/wiki?curid=686376" title="Hans von Hervarth">
Hans von Hervarth



</doc>
<doc id="686377" url="https://pl.wikipedia.org/wiki?curid=686377" title="List do Galacjan">
List do Galacjan



</doc>
<doc id="686378" url="https://pl.wikipedia.org/wiki?curid=686378" title="2 list do Koryntian">
2 list do Koryntian



</doc>
<doc id="686379" url="https://pl.wikipedia.org/wiki?curid=686379" title="Drzewo genealogiczne Juliuszy Cezarów">
Drzewo genealogiczne Juliuszy Cezarów



</doc>
<doc id="686381" url="https://pl.wikipedia.org/wiki?curid=686381" title="1 list Piotra">
1 list Piotra



</doc>
<doc id="686382" url="https://pl.wikipedia.org/wiki?curid=686382" title="Drzewo genealogiczne Juniuszy Sylanów">
Drzewo genealogiczne Juniuszy Sylanów



</doc>
<doc id="686384" url="https://pl.wikipedia.org/wiki?curid=686384" title="Drzewo genealogiczne Emiliuszy Lepidów">
Drzewo genealogiczne Emiliuszy Lepidów



</doc>
<doc id="686388" url="https://pl.wikipedia.org/wiki?curid=686388" title="Drzewo genealogiczne Klaudiuszy Neronów">
Drzewo genealogiczne Klaudiuszy Neronów



</doc>
<doc id="686391" url="https://pl.wikipedia.org/wiki?curid=686391" title="Muhammad Ali (kedyw)">
Muhammad Ali (kedyw)



</doc>
<doc id="686396" url="https://pl.wikipedia.org/wiki?curid=686396" title="Drzewo genealogiczne Antoniuszy">
Drzewo genealogiczne Antoniuszy



</doc>
<doc id="686398" url="https://pl.wikipedia.org/wiki?curid=686398" title="Tillit">
Tillit

Tillit () – zlityfikowane lub czasami słabo zmetamorfizowane osady moreny polodowcowej w postaci skonsolidowanej gliny, powstałe zwykle przed czwartorzędem.
Znaczenie stratygraficzne, jako poziomy przewodnie, mają tillity powstałe w okresach silnych zlodowaceń w neoproterozoiku (zlodowacenia okresu kriogenu i ediakaru) i paleoproterozoiku (zlodowacenie hurońskie).

</doc>
<doc id="686403" url="https://pl.wikipedia.org/wiki?curid=686403" title="Drzewo genealogiczne Klaudiuszy Marcellusów">
Drzewo genealogiczne Klaudiuszy Marcellusów



</doc>
<doc id="686408" url="https://pl.wikipedia.org/wiki?curid=686408" title="101st Airborne Division">
101st Airborne Division



</doc>
<doc id="686416" url="https://pl.wikipedia.org/wiki?curid=686416" title="Drzewo genealogiczne Domicjuszy Ahenobarbów">
Drzewo genealogiczne Domicjuszy Ahenobarbów



</doc>
<doc id="686418" url="https://pl.wikipedia.org/wiki?curid=686418" title="82nd Airborne Division">
82nd Airborne Division



</doc>
<doc id="686419" url="https://pl.wikipedia.org/wiki?curid=686419" title="Słowo prawdziwe">
Słowo prawdziwe

Słowo prawdziwe – antologia poezji powstałej w pierwszych latach II wojny światowej, wydana w Warszawie pod koniec roku 1942.
Publikację tę wydało środowisko związane z czasopismem "Sztuka i Naród". Była opatrzona wstępem Dobraczyńskiego i Bajkowskiego. Składała się z czterech części: 1: "Spojrzenie", 2: "Walka", 3: "Dom", 4: "Nowe życie". 
Pierwsze wydanie mieściło 39 utworów, natomiast drugie (z roku 1943) - 46. Ich nakład w sumie sięgnął kilku tysięcy egzemplarzy.
Autorzy, których wiersze ukazały się w tej antologii to: Krzysztof Kamil Baczyński, Wacław Bojarski, Konstanty Ildefons Gałczyński, Świętopełk Karpiński, Józef Łobodowski, Wojciech Bąk, Tadeusz Hollender, Kazimiera Iłłakowiczówna, Zdzisław Stroiński, Leopold Staff, Anna Świrszczyńska, Jerzy Zagórski.
Okładkę zaprojektował Tadeusz Gronowski.

</doc>
<doc id="686421" url="https://pl.wikipedia.org/wiki?curid=686421" title="Drzewo genealogiczne Klaudiuszy Pulcher">
Drzewo genealogiczne Klaudiuszy Pulcher



</doc>
<doc id="686423" url="https://pl.wikipedia.org/wiki?curid=686423" title="Tomiko Van">
Tomiko Van

 – japońska piosenkarka. Wokalistka zespołu Do As Infinity.
Kariera.
Porzuciwszy naukę w szkole ogólnokształcącej Tomiko została śpiewaczką w lokalnym klubie. W maju 1999 roku wzięła udział w przesłuchaniu dla Dai Nagao i w ciągu dwóch dni nagrała pierwszy utwór z Do as Infinity. 
Po rozpadzie grupy Do as Infinity w 2005 roku rozpoczęła solową karierę. Jej pierwszy solo album FAREWELL został wydany 29 marca 2006 roku. Tomiko nagrała swoje teksty takie jak "Hold me" (Slow Dance OST, "A Dream is a Wish Your Heart Makes" (Cinderella DVD OST wydany w Japonii)oraz "Farewell" (który promował jej album). Utwory te znalazły się w albumie "Farewell". Album osiągnął 7 miejsce pierwszego dnia sprzedaży na Oricon Ranking oraz 10 miejsce w pierwszym tygodniu sprzedaży. 
7 lipca 2006 roku Tomiko Van wydała swój pierwszy singel Flower, a pod koniec września na sklepowe półki trafił drugi singel 閃光 (Senkou, 27 września 2006). 29 listopada 2006 roku wydany został kolejny singel 夢路 (Yumeji). 
3 października Tomiko ogłosiła, że zadebiutuje jako aktorka w japońskim filmie "Heat Island" jako kierowniczka kawiarenki. Ponadto ogłosiła, że wystąpi w japońskiej wersji słynnego musicalu Brooklyn the Musical. Zapowiedziała także, że nie ma zamiaru żegnać się ze sceną muzyczną. 28 marca 2007 roku wydany został drugi album Tomiko zatytułowany Voice～cover you with love~.

</doc>
<doc id="686424" url="https://pl.wikipedia.org/wiki?curid=686424" title="Drzewo genealogiczne Korneliuszy Sullów">
Drzewo genealogiczne Korneliuszy Sullów



</doc>
<doc id="686426" url="https://pl.wikipedia.org/wiki?curid=686426" title="George Vane-Tempest">
George Vane-Tempest

George Henry Robert Charles William Vane-Tempest (26 kwietnia 1821 - 6 listopada 1884), brytyjski arystokrata i przedsiębiorca, młodszy syn Charlesa Vane'a, 3. markiza Londonderry i lady Frances Vane-Tempest, córki Henry'ego Vane-Tempesta, 2. baroneta. 3 sierpnia 1846 r. poślubił Mary Cornelię Edwards (1831 - 19 września 1906), córkę sir Johna Edwardsa, 1. baroneta. George i Mary mieli razem trzech synów i trzy córki:
Po ślubie George zamieszkał w Plas Machynlleth w walijskich posiadłościach swojego teścia, które obejmowały także kopalnie łupków niedaleko Corris. George był jednym z promotorów utworzenia na swoich posiadłościach linii kolejowej, która ułatwiłaby handel wydobytymi łupkami. Wszedł w skład zarządu Kolei Kambryjskich, w późniejszym czasie zostając ich prezesem.
W 1847 r. został wybrany do Izby Gmin z okręgu North Durham. Zasiadał tam do 1854 r., kiedy to po śmierci ojca odziedziczył tytuł hrabiego Vane i zasiadł w Izbie Lordów. Po śmierci swojego przyrodniego brata, Fredericka, odziedziczył tytuł markiza Londonderry. W latach 1880-1884 był Lordem Namiestnikiem Durham. Został odznaczony Orderem Świętego Patryka.
Lord Londonderry zmarł w 1884 r. Jego najstarszy syn i dziedzic tytułów opuścił Plas i udał się irlandzkich posiadłości rodziny. Młodszy syn, lord Herbert, przejął kierowanie Kolejami Kambryjskimi. Zginął w katastrofie kolejowej w 1921 r. Po II wojnie światowej rodzina opuściła Plas.

</doc>
<doc id="686427" url="https://pl.wikipedia.org/wiki?curid=686427" title="Drzewo genealogiczne Pompejuszy">
Drzewo genealogiczne Pompejuszy



</doc>
<doc id="686429" url="https://pl.wikipedia.org/wiki?curid=686429" title="Drzewo genealogiczne Skryboniuszy Libonów">
Drzewo genealogiczne Skryboniuszy Libonów



</doc>
<doc id="686432" url="https://pl.wikipedia.org/wiki?curid=686432" title="George Henry Robert Charles William Vane-Tempest, 5. markiz Londonderry">
George Henry Robert Charles William Vane-Tempest, 5. markiz Londonderry



</doc>
<doc id="686434" url="https://pl.wikipedia.org/wiki?curid=686434" title="Okolnica">
Okolnica



</doc>
<doc id="686438" url="https://pl.wikipedia.org/wiki?curid=686438" title="Słowa Mormona">
Słowa Mormona

Słowa Mormona [Sł. Morm.] – w religii mormońskiej jedna z najkrótszych ksiąg wchodzących w skład Księgi Mormona. Nie posiada żadnego rozdziału, a jedynie 18 wersetów. W Księdze Mormona znajduje się pomiędzy Księgą Omniego a Księgą Mosjasza.
Opis księgi.
Mormon zapisuje na swoich płytach wyjątki kronik z większych płyt Nefiego i dołącza do nich mniejsze płyty Nefiego. Według chronologii Księgi Mormona wydarzenia te rzekomo miały się rozegrać w 385 r.

</doc>
<doc id="686442" url="https://pl.wikipedia.org/wiki?curid=686442" title="Klan Buchanan">
Klan Buchanan

Klan Buchanan (gael. "Cononach") – szkocki klan góralski zamieszkały na wschodnim brzegu Loch Lomond.
Według tradycji pochodzą od Anselana O`Kyana, syna króla Ulsteru który osiadł w Argyll w 1016 r.
Historycznym założycielem rodu i klanu był sir Absalon of Buchanan, który otrzymał nadanie dóbr Buchanan nad Loch Lomond od hrabiów Lennox w 1225 r.
W czasie wojen o niepodległóść Szkocji Buchananowie wspierali Roberta Bruce`a. W konfliktach klanowych najczęściej wojowali z sąsiednim klanem Maclarenów.
Brali udział w powstaniach szkockich po stronie jakobitów.
klan dzieli się na pięć linii:
Linki zewnętrzne.
strona klanu Buchanan

</doc>
<doc id="686449" url="https://pl.wikipedia.org/wiki?curid=686449" title="Rotari">
Rotari

Rotar (zm. 652) – król Longobardów od 636.
Książę Brescii, który w 636 roku został królem Longobardów. Podobnie jak poprzednik, Arioald, był arianinem. Według relacji Fredegara na początku panowania skazał na śmierć wielu nieposłusznych możnowładców. W 641 zdobył Genuę. 22 listopada 643 wydał Edykt Rotariego ("Edictum Rothari") – zbiór praw przyjęty przez zgromadzenie wojowników longobardzkich.
Rządy po nim objął jego syn Rodoald.

</doc>
<doc id="686454" url="https://pl.wikipedia.org/wiki?curid=686454" title="Klan Maclaren">
Klan Maclaren



</doc>
<doc id="686455" url="https://pl.wikipedia.org/wiki?curid=686455" title="Naughty Girl">
Naughty Girl

Naughty Girl – piosenka amerykańskiej wokalistki rhythm and bluesowej Beyoncé Knowles, pochodząca z jej debiutanckiego albumu "Dangerously in Love". Na początku 2004 roku wydana została jako czwarty i ostatni singel promujący płytę. Utwór utrzymany jest w stylu „Baby Boy” i wyczuwalne są w nim silne wpływy muzyki bliskowschodniej.
Mimo iż singel nie zdołał powtórzyć sukcesu „Crazy in Love” i „Baby Boy”. uplasował się na 3. pozycji "Billboard" Hot 100 oraz uzyskał złoty status w Stanach Zjednoczonych, Australii oraz Nowej Zelandii.
Wydanie i przyjęcie.
„Naughty Girl” wydany został 30 marca 2004 roku w Wielkiej Brytanii jako czwarty i finałowy singel z "Dangerously in Love". 20 kwietnia ukazał się na płycie gramofonowej w Stanach Zjednoczonych, a 23 kwietnia w Australii, gdzie składał się z wersji albumowej, dwóch remiksów i utworu „I Know” Destiny’s Child.
Singel przyniósł Knowles nagrodę dla autorki tekstów roku podczas gali American Society of Composers, Authors and Publishers Awards 2005. Poza tym, wraz z „Baby Boy” i „Me, Myself and I”. „Naughty Girl” zdobyła wyróżnienie dla jednej z najczęściej wykonywanych piosenek roku.
Poza zajęciem 3. miejsca na Hot 100, singel uplasował się na szczycie Hot R&amp;B/Hip-Hop Singles Sales oraz Hot Dance Club Play. W sumie „Naughty Girl” pozostawał w amerykańskich notowaniach przez 22 tygodnie. 22 października 2004 roku RIAA przyznała piosence złoty status za sprzedaż ponad 500.000 kopii.
Na arenie międzynarodowej singel odniósł mniejszy sukces niż w Stanach Zjednoczonych, zajmując 6. miejsce w Nowej Zelandii i 9. w Australii. W większości krajów europejskich „Naughty Girl” uplasował się w pierwszych dwudziestkach notowań.
Wideoklip.
Teledysk do piosenki „Naughty Girl” wyreżyserował Jake Nava. Wideoklip zainspirowany był tańcem Cyd Charisse i Freda Astaire’a w musicalu "Wszyscy na scenę" z 1953 roku. W rolę Astaire’a gościnnie wcielił się Usher.
Wideoklip rozpoczyna się widokiem Beyoncé wykonującej taneczną rutynę, otoczoną ścianą luster. Następnie akcja przenosi się do klubu, do którego wokalistka wkracza otoczona przyjaciółmi, z inną fryzura i innym strojem. W momencie wejścia zauważa Ushera, który również zwraca na nią uwagę. Dwójka spotyka się na parkiecie i rozpoczyna wspólny taniec. Kolejne ujęcia ukazują Knowles kapiącą się w wielkim kieliszku szampana (à la Josephine Baker). W finałowej scenie Beyoncé siedzi na pianinie, z którego zdejmuje ją gentelman, a ona sama zaczyna tańczyć, podczas gdy zewsząd sypie się konfetti.
Teledysk zadebiutował 22 marca 2004 roku na 10. miejscu "Total Request Live" i ostatecznie dotarł na szczyt listy. Po pięćdziesięciu dniach w zestawieniu „Naughty Girl” trafił na 7. miejsce alei sław "TRL". Wideoklip otrzymał nagrodę dla najlepszego żeńskiego teledysku podczas gali MTV Video Music Awards 2004 (tę samą statuetkę zdobyło rok wcześniej wideo „Crazy in Love”). Poza tym teledysk nominowany był w kategoriach: najlepsza choreografia, najlepszy taneczny wideoklip i najlepsza kinematografia.
Covery.
Irlandzki wokalista Roesy wyprodukował cover „Naughty Girl”, który został wydany na charytatywnym albumie "Even Better Than the Real Thing Vol. 2". Własną wersję piosenki nagrał również zespół Richard Cheese and Lounge Against the Machine.

</doc>
<doc id="686457" url="https://pl.wikipedia.org/wiki?curid=686457" title="Rothari">
Rothari



</doc>
<doc id="686465" url="https://pl.wikipedia.org/wiki?curid=686465" title="M65">
M65



</doc>
<doc id="686467" url="https://pl.wikipedia.org/wiki?curid=686467" title="Dangerously in love">
Dangerously in love



</doc>
<doc id="686468" url="https://pl.wikipedia.org/wiki?curid=686468" title="Oskar i pani Róża">
Oskar i pani Róża

Oskar i pani Róża () – powieść Érica-Emmanuela Schmitta wydana w 2002. Książka w Polsce została wydana w 2004 przez Społeczny Instytut Wydawniczy „Znak”.
Fabuła.
Książka przedstawia losy nieuleczalnie chorego na białaczkę chłopca. Każdego dnia odwiedza go Pani Róża, wolontariuszka, która za pomocą przedziwnych opowieści o legendarnych zapaśniczkach pomaga głównemu bohaterowi pogodzić się z nadchodzącą śmiercią. Wymyśla dla Oskara zadanie. Chłopiec ma przeżywać każdy kolejny dzień tak, jakby było to 10 lat. Każdego dnia Oskar będzie pisać list do Boga, w którym przedstawi swoje wątpliwości i doświadczenia życiowe.
Adaptacja teatralna.
W 2005 roku polski reżyser Marek Piwowski dokonał w Teatrze Telewizji adaptacji tej powieści w spektaklu pt. "Oskar".

</doc>
<doc id="686475" url="https://pl.wikipedia.org/wiki?curid=686475" title="Kazimierz Hohenzollern">
Kazimierz Hohenzollern

Kazimierz Hohenzollern (ur. 27 grudnia 1481 w Ansbach, zm. 21 września 1527 w Budzie) – margrabia brandenburski na Bayreuth od 1515 roku.
Był najstarszym synem Fryderyka Starszego, margrabiego brandenburskiego na Ansbach i Zofii Jagiellonki.
Imię otrzymał po swoim dziadku Kazimierzu IV Jagiellończyku.
W 1499 roku po raz pierwszy wziął udział w wyprawie wojennej – wraz z ojcem walczył przeciwko Szwajcarom. W 1502 roku najechał Norymbergę urządzając rzeź jej mieszkańców (zginęło trzystu mieszczan). 
W listopadzie 1512 roku w Piotrkowie występował na sejmie w imieniu swojego młodszego brata, nowo wybranego wielkiego mistrza krzyżackiego Albrechta Hohenzollerna.
25 marca 1515 uwięził ojca w twierdzy Plassenburg i zmusił go do abdykacji. Ogłosił, że Fryderyk Starszy jest chory umysłowo.
W czasie wojny chłopskiej (1524-1525) walczył ze zbuntowanymi poddanymi w sposób tak okrutny, że nazwano go "krwawym psem".
Kazimierz zmarł w Budzie, gdy brał udział w wyprawie wojennej Ferdynanda I Habsburga przeciwko Janowi Zapolyi. Przyczyną śmierci była biegunka.
Małżeństwo i potomstwo.
24 sierpnia 1518 poślubił Zuzannę Wittelsbach, księżniczkę bawarską. Z tego małżeństwa pochodzili:

</doc>
<doc id="686483" url="https://pl.wikipedia.org/wiki?curid=686483" title="Monika Buchowiec">
Monika Buchowiec

Monika Buchowiec (ur. 30 października 1982 w Siemiatyczach) – polska aktorka kinowa, teatralna i telewizyjna.
Życiorys.
Jako nastoletnia dziewczyna uczestniczyła w zajęciach teatralnych zespołu „Klaps” Antoniny Sokołowskiej. Ukończyła studia na wydziale aktorskim PWSFTviT w Łodzi w 2005.
Grała w takich filmach jak "Podróż" i "Mistrz", za udział w którym otrzymała wyróżnienie na Ogólnopolskim Festiwalu Sztuki Filmowej „Prowincjonalia”. W telewizji wystąpiła w serialach "Egzamin z życia", "Plebania" oraz "Pensjonat pod Różą."
W latach 2006–2008 występowała w Teatrze Śląskim w Katowicach. Jest aktorką Teatru Nowego w Łodzi (2005–2006 i od roku 2008).
Pojawiła się w teledysku do utworu „Uprising” szwedzkiego zespołu Sabaton.

</doc>
<doc id="686484" url="https://pl.wikipedia.org/wiki?curid=686484" title="A.P.J. Abdul Kalam">
A.P.J. Abdul Kalam

Avul Pakir Jainulabdeen Abdul Kalam (ur. 15 października 1931 w Rameswaram, zm. 27 lipca 2015 w Shillong) – prezydent Indii w latach 2002–2007, inżynier i naukowiec.
Życiorys.
Abdul Kalam urodził się 15 października 1931 na wyspie Rameswaram w miejscowości Dhanushkoldi, w robotniczej rodzinie muzułmańskiej. W 1958 uzyskał stopień inżyniera aeronautyki w Instytucie Technologii w Madrasie. Po ukończeniu projektu poduszkowców przystąpił do Indyjskiej Organizacji Badań Obronnych i Rozwoju (DRDO). W 1962 wstąpił do Indyjskiej Organizacji Badań Kosmosu, gdzie jego zespół z sukcesem przeprowadził starty kilku satelitów. Wniósł szczególne zasługi jako dyrektor projektu rozwoju pierwszego indyjskiego pojazdu kosmicznego (Satellite Launch Vehicle, SLV-III), który w lipcu 1980 został umieszczony na sztucznym satelicie Rohini na orbicie okołoziemskiej.
W 1982 Kalam powrócił do DRDO jako dyrektor, skupiając się na macierzystym projekcie kierowanych pocisków, przez co przylgnęło do niego określenie "człowiek-pocisk". Jego program pomógł również rozwinąć produkcję materiałów medycznych w oparciu o badaną technologię.
W lipcu 1992 Kalam został doradcą ds. nauki w indyjskim Ministerstwie Obrony, a nieco później jako główny doradca naukowy indyjskiego rządu otrzymał rangę ministra w gabinecie premiera. Jego praca doprowadziła do przeprowadzenia udanego testu atomowego Pokhran-II w 1998, który potwierdził status Indii jako państwa atomowego. Pracował również przy projekcie "India Millenium Mission 2020".
Kalam podjął się także pracy akademickiej, zostając od listopada 2001 profesorem technologii i społecznej transformacji w Anna University. Przede wszystkim zaangażował się w misję przekonania młodych do programu narodowego rozwoju m.in. poprzez spotkania ze studentami i uczniami w całym kraju.
25 lipca 2002 Kalam został wybrany 11. prezydentem Indii.
Polityka.
Część z poglądów Kalama na poszczególne sprawy może być determinowana przez funkcje, jakie zajmował w czasie swej naukowej kariery. Jego książka "Indie 2020" mocno przekonuje do aktywnego planu rozwoju państwa poprzez propagowanie wiedzy i programu narodowego rozwoju do roku 2020. Kalam był również zwolennikiem przyjmowania przez Indie bardziej stanowczej postawy w międzynarodowej polityce. Uważał, że indyjski program atomowy jest sposobem osiągnięcia przez Indie większej roli i siły w przyszłości.
Kalam opowiadał się także za rozwojem w innych dziedzinach; w nauce i technologii. Proponował program badawczy na rzecz rozwoju bio-implantów. Był zwolennikiem otwartego oprogramowania, które jego zdaniem przyniesie społeczeństwu najwięcej korzyści informatycznych.
Kalam pochodził ze społeczności Marakkar w południowych Indiach. Był zwolennikiem szybkiego rozwoju Indii, jednak część jego poglądów utrzymana była w nieco nacjonalistycznej retoryce. Wierzył w potęgę nauki i technologii jako środka rozwiązania problemów społecznych.
Krytyka.
Kalam był osobą krytykowaną szczególnie przez lewicową prasę.
Był również powszechnie krytykowany za rozwiązanie zgromadzenia stanu Bihar w środku nocy, bez podjęcia dyskusji z odpowiednimi ekspertami. Zarzucano mu w tym przypadku przekroczenie uprawnień konstytucyjnych głowy państwa.
Życie prywatne.
Kalam przestrzegał ścisłej dyscypliny osobistej, był wegetarianinem, praktykował seksualną i alkoholową abstynencję. W swych przemówieniach cytował zawsze kural, tamilską poezję. Regularnie czytał Koran. Napisał także kilka książek, m.in. najbardziej znaną z nich, swą autobiografię "Skrzydła ognia", kierowaną głównie do indyjskiej młodzieży. Inna z książek, "Rozmowy na temat przyczyn życia", nacechowana jest duchową retoryką.
Abdul Kalam był zwolennikiem Sathya Sai Baby. Odwiedził go 23 listopada 2006 roku – gdy Sathya Sai Baba obchodził swoje osiemdziesiąte pierwsze urodziny.

</doc>
<doc id="686489" url="https://pl.wikipedia.org/wiki?curid=686489" title="Crazy in Love">
Crazy in Love

Crazy in Love – debiutancki singel amerykańskiej wokalistki Beyoncé, nagrany z gościnnym udziałem rapera Jaya-Z. Utwór został wyprodukowany przez Richa Harrisona, Knowles i Jaya-Z na pierwszy album solowy Beyoncé, "Dangerously in Love" (2003). „Crazy in Love” reprezentuje muzykę R&amp;B, zawierając ponadto elementy funku lat 70., soulu i dance-popu. Piosenka sampluje ścieżkę „Are You My Woman (Tell Me So)” (1970) The Chi-Lites. 20 maja 2003 roku Columbia Records wydała „Crazy in Love” jako główny singel z płyty "Dangerously in Love".
Utwór został dobrze przyjęty przez krytyków muzycznych, którzy chwalili wykorzystane w nim sample, wkład Jaya-Z, a także asertywny styl wokalu Knowles. "Rolling Stone" wyróżnił „Crazy in Love” na 118. miejscu listy 500 najlepszych utworów wszech czasów. Z kolei VH1 i "NME" uznały go za najlepszą piosenkę dekady 2000-2009. „Crazy in Love” zdobył statuetki w kategoriach Best R&amp;B Song oraz Best Rap/Sung Collaboration podczas 46. ceremonii wręczenia nagród Grammy. „Crazy in Love” był pierwszym utworem w karierze solowej Knowles, który dotarł na szczyt amerykańskiej listy "Billboard" Hot 100, pozostając na nim przez osiem tygodni. Singel uplasował się również na 1. miejscu brytyjskiego zestawienia UK Singles Chart, docierając ponadto do czołówek innych światowych notowań.
Wideoklip do „Crazy in Love” ukazuje wokalistkę w różnych sekwencjach tanecznych. Teledysk zdobył trzy wyróżnienia na gali MTV Video Music Awards 2003, zaś jego reżyser, Jake Nava, otrzymał nagrodę Music Video Production Association za najlepszy wideoklip R&amp;B roku 2004. Od czasu premiery, „Crazy in Love” stanowi stały punkt występów koncertowych Beyoncé; utwór był ponadto kilkakrotnie wykorzystywany w mediach, a jego covery stworzył szereg artystów, włączając w to między innymi grupę rockową Snow Patrol.
Projekt i produkcja.
W 2002 roku Knowles zarejestrowała część materiału, który miał ukazać się na "Dangerously in Love". Columbia Records planowała wydać album w październiku 2002 roku, jednakże data premiery była kilkakrotnie przesuwana; wpływ na to miał przede wszystkim sukces utworu „Dilemma” rapera Nelly’ego oraz Kelly Rowland. Dzięki temu Beyoncé miała czas na nagranie kolejnych piosenek na płytę.
Jeszcze przed pierwszym spotkaniem z Knowles, Rich Harrison stworzył demo utworu znanego w oryginale jako „Crazy Right Now”. Harrison wykorzystał w nim sample ścieżki „Are You My Woman? (Tell Me So)” (1970), napisanej przez frontmana grupy wokalnej The Chi-Lites, Eugene Recorda. Wedle jego słów, Harrison od początku wiedział, że produkcja może okazać się dużym sukcesem, dlatego czekał na odpowiedniego artystę, który mógłby ją nagrać. W jednym z wywiadów przyznał, że był „zaskoczony i oszołomiony” faktem, że Beyoncé się z nim skontaktowała.
Podczas pierwszej sesji w studio Harrison zaprezentował Knowles demo utworu; wokalistka miała wątpliwości co do ścieżki, uznając ją za „zbyt retro”. Mimo to, piosenka spodobała jej się do tego stopnia, że zaproponowała Harrisonowi, by ten stworzył w czasie najbliższych dwóch godzin tekst. Motyw przewodni zaczerpnięty został z zachowania Knowles, która nie była pewna swojego występu wokalnego. Miała wówczas powtarzać: „I’m looking crazy right now”. Raper Jay-Z zaangażował się w projekt niemalże na ostatnim etapie produkcji utworu. Około godziny trzeciej w nocy zjawił się w studio, gdzie zarejestrował swoje rapowe wersy, które wymyślił w zaledwie dziesięć minut, nie zapisując ich uprzednio.
Kompozycja i strona liryczna.
Zgodnie z bazą Musicnotes.com, „Crazy in Love” to utwór reprezentujący klasyczny R&amp;B, napisany w tonacji F-dur i utrzymany w metrum o tempie 84 uderzeń na minutę. Ścieżka zawiera elementy funku lat 70., a także wyczuwalne wpływy soulu i dance-popu. „Crazy in Love” bazuje na hip hopowych beatach i sampluje piosenkę „Are You My Woman? (Tell Me So)” (1970). Skala głosu Knowles w „Crazy in Love” wynosi półtora oktawy, od niskiego dźwięku A3 do wysokiego F5.
Według Natalie Nichols z "Los Angeles Times", tekst „Crazy in Love” opisuje swego rodzaju miłosną obsesję. Sama Knowles wytłumaczyła natomiast, że utwór mówi o tym, „że gdy jesteś zakochany robisz rzeczy, które kompletnie do ciebie nie pasują, ale nie dbasz o to; jesteś wówczas po prostu otwarty na wszystko”. Anthony DeCurtis z magazynu "Rolling Stone" uznał „Crazy in Love” „za wielki kłębek energii”, w którym Beyoncé brzmi „seksownie i na luzie”, śpiewając o emocjach, których nie może „ani zrozumieć, ani opanować”.
Wydanie i remiksy.
„Crazy in Love” miał premierę w amerykańskich stacjach radiowych 18 maja 2003 roku. Dwa dni później singel ukazał się w formacie digital download w brytyjskim oraz amerykańskim iTunes Store. 30 czerwca 2003 roku „Crazy in Love” wydany został jako singel CD w Wielkiej Brytanii, Irlandii i Szwajcarii; tego samego dnia w Niemczech opublikowany został również cyfrowy minialbum oraz maxi singel. 8 lipca 2003 roku minialbum udostępniony został w większości krajów europejskich oraz w Kanadzie.
22 lipca 2003 roku w Stanach Zjednoczonych wydano dwa remiksy „Crazy in Love”, autorstwa Rockwildera i Adama 12. Z kolei na singlowym wydaniu utworu uwzględnione zostały remiksy Rockwildera, Maurice’a, a także formacji Juniors World. Wszystkie te wersje wystąpiły wówczas pod nazwami „Krazy in Luv”. Na azjatyckiej edycji albumu "Dangerously in Love" zamieszczona została dodatkowa ścieżka – „Crazy in Love” nagrana z udziałem amerykańsko-tajwańskiego wokalisty, Vannessa Wu, który zastąpił Jaya-Z.
Odbiór krytyków.
„Crazy in Love” został bardzo dobrze przyjęty przez krytyków muzycznych, którzy chwalili linię melodyczną utworu, a także wkład Jaya-Z. Wielu z nich wyróżniało ścieżkę jako hymn lata 2003 roku. Tim Sendra z AllMusic opisał „Crazy in Love” jako „zapierające dech arcydzieło muzyki popularnej”, podczas gdy Stephen Thomas Erlewine z tej samej witryny uznał go za „niesamowicie chwytliwy”. Sal Cinquemani z magazynu internetowego Slant Magazine napisał, że aranżacja tekstowa, struktura muzyczna i gościnny wokal Jaya-Z uczyniły z „Crazy in Love” „wspaniały utwór”. Marc Anthony Neal z PopMatters również podkreślił chwytliwość utworu, a zwłaszcza części „uh-oh, uh-oh”. MTV News wyróżnił „Crazy in Love” jako „najmocniejszy punkt” "Dangerously in Love". Podobną opinię wyraziła Kelefa Sanneh z "The New York Times", a także Allison Stewart z "The Washington Post", uznając „Crazy in Love” za najlepszą ścieżkę z płyty, chwaląc instrumentację, muzyczne harmonie, a także rapowe wersy Jaya-Z. Darryl Sterdan ze strony Jam! podkreśliła, że motyw przewodni „Crazy in Love” „uzależnia od momentu pierwszego odsłuchania”.
Rob Fitzpatrick z "NME" opisał „Crazy in Love” jako „funk-soulowego geniusza”, który „porywa ciało do tańca, a także sprawia, że nasze głowy zaczynają się kiwać”. Fitzpatrick uznał go ponadto za „stuprocentowego klasyka”. Natalie Nichols z "Los Angeles Times" stwierdziła, że to „seksowne, taneczne dźwięki pokroju vintage’owo-funkowego ‘Crazy in Love’ uczyniły z "Dangerously in Love" świetny album”. Neil Drumming z "Entertainment Weekly" uznał, że „Crazy in Love” niesie ze sobą „powiew świeżości”. Spence D. z IGN Music zauważył „zaraźliwy rytm utworu”, a także dodał: „Podczas gdy pozostałe ścieżki z nurtu rap-spotyka-R&amp;B często nie są najwyższych lotów, ['Crazy in Love'] wypada na ich tle dobrze.”. Lisa Verrico z "The Times" podkreśliła, że „Crazy in Love” stanowił ostateczne pożegnanie Knowles z Destiny’s Child.
Wyróżnienia.
„Crazy in Love” zdobył nagrodę MTV Europe Music Award dla najlepszego utworu 2003 roku. W 2003 roku „Crazy in Love” otrzymał wyróżnienie dla najlepszej muzycznej współpracy na gali VIBE Awards, a także statuetki dla najlepszego utworu R&amp;B oraz najlepszego utworu tanecznego podczas 22. ceremonii wręczenia nagród International Dance Music Awards.
W 2004 roku „Crazy in Love” nominowany był do trzech nagród Grammy, w kategoriach: best R&amp;B song, best rap/sung collaboration oraz nagranie roku, wygrywając ostatecznie dwie statuetki, dla Best R&amp;B Song i Best Rap/Sung Collaboration. Z kolei remiks utworu, znany jako „Krazy in Luv (Maurice’s Soul Nu Mix)” przyniósł swojemu autorowi, Maurice’owi Joshua, Grammy w kategorii Best Remixed Recording, Non-Classical. „Crazy in Love” została wyróżniona podczas gali ASCAP Pop Music Awards 2004 tytułem jednej z najczęściej wykonywanych piosenek roku, zaś wytwórni EMI przyniosła wyróżnienie dla wydawcy roku. W 2004 roku ścieżka nagrodzona została statuetką dla najlepszej muzycznej współpracy podczas ceremonii wręczenia nagród BET Awards.
„Crazy in Love” nominowana była również w kategorii najlepszy utwór do nagrody NAACP Image Award oraz w kategorii ulubiona piosenka do Kids’ Choice Award.
Spuścizna.
Magazyn "Rolling Stone" uznał „Crazy in Love” za 3. najlepszy utwór dekady 2000-2010, a także umieścił go na 118. miejscu listy 500 najlepszych piosenek wszech czasów. "NME" oraz VH1 wyróżniły „Crazy in Love” jako najlepszy utwór dekady 2000-2009. „Crazy in Love” znalazł się również na 4. pozycji zestawienia najlepszych piosenek tego samego okresu według Pitchfork, 7. miejscu tej samej listy według "The Daily Telegraph", a także 6. pozycji zestawienia najlepszych singli tej dekady według witryny Slant Magazine. Bill Lamb z About.com umieścił „Crazy in Love” na szczycie swojej listy najlepszych utworów miłosnych, na 3. miejscu listy najlepszych piosenek popowych 2003 roku, a także na 26. pozycji zestawienia najlepszych utworów popowych dekady 2000-2009, podsumowując, że: „Za sprawą ‘Crazy in Love’ stało się oczywiste, że Beyoncé bez problemów odniesie sukces solowy, poza Destiny’s Child.”. W październiku 2011 roku, z okazji piętnastych urodzin magazynu "NME", jego pracownicy wybrali 150 utworów, które wywarły na nich największy wpływ na przestrzeni tych lat. „Crazy in Love” znalazł się wówczas na 16. miejscu listy najlepszych piosenek ostatnich 15 lat. Magazyn "Entertainment Weekly" umieścił „Crazy in Love” na 47. miejscu listy najlepszych wakacyjnych utworów.
W 2009 roku „Crazy in Love” był drugim najlepiej sprzedającym się singlem na świecie po 2000 roku.
W czerwcu 2018 roku magazyn "Rolling Stone" opublikował zestawienie 100 najlepszych piosenek XXI wieku, w którym utwór „Crazy in Love” zajął 1. miejsce.
Odbiór komercyjny.
„Crazy in Love” odniósł duży sukces komercyjny w Stanach Zjednoczonych. Jeszcze przed oficjalną premierą w sklepach, singel zdołał wspiąć się na szczyt listy "Billboard" Hot 100, wyłącznie w oparciu o wysoką częstotliwość nadawania go na antenach stacji radiowych. W tym samym tygodniu, w którym utwór dotarł do 1. pozycji tego zestawienia, na szycie "Billboard" 200 zadebiutował album "Dangerously in Love". Wkrótce „Crazy in Love” zdominował amerykańskie notowania, pozostając na 1. miejscu Hot 100 przez osiem tygodni, stając się pierwszym numerem jeden Knowles w jej karierze solowej. Według Nielsen SoundScan, „Crazy in Love” był przez cztery tygodnie lipca 2003 roku najczęściej kupowaną cyfrowo piosenką w Stanach Zjednoczonych. W sumie, „Crazy in Love” spędził piętnaście tygodni w czołowej dziesiątce Hot 100, a także dwadzieścia sześć tygodni w pierwszej pięćdziesiątce listy. „Crazy in Love” był 4. najlepiej sprzedającym się utworem 2003 roku w Stanach Zjednoczonych. W 2004 roku singel uzyskał złoty status według Recording Industry Association of America (RIAA).
Beyoncé stała się trzecią artystką w historii, której album i singel pozostawały jednocześnie na 1. miejscach brytyjskich notowań, podążając śladem Mariah Carey (1994) i Kylie Minogue (2001). „Crazy in Love” był pierwszym utworem solowym Knowles, który dotarł na szczyt UK Singles Chart, na którym pozostawał przez trzy tygodnie; była to ponadto jedyna piosenka 2003 roku, która zajmowała 1. miejsca list w Stanach Zjednoczonych i Wielkiej Brytanii. W Irlandii utwór również uplasował się na szczycie zestawienia Irish Singles Chart, utrzymując się na nim przez osiemnaście tygodni. W Australii „Crazy in Love” zajął 2. miejsce listy ARIA Singles Chart i ostatecznie uzyskał platynowy status według Australian Recording Industry Association (ARIA). W Nowej Zelandii singel również uplasował się na 2. pozycji New Zealand Singles Chart, zdobywając platynowy status według Recording Industry Association of New Zealand (RIANZ).
We wrześniu 2009 roku łączna sprzedaż międzynarodowa singla „Crazy in Love” wynosiła ponad 8 milionów egzemplarzy.
Wideoklip.
Wideoklip do „Crazy in Love”, który miał premierę w maju 2003 roku, został wyreżyserowany przez Jake’a Navę. W dokumencie z 2003 roku, "MTV Making of the Video", Knowles opowiedziała o koncepcji teledysku: „[Wideo] celebruje ewolucję kobiety. Opowiada o dziewczynie, która znajduje się w związku. Zdaje sobie wtedy sprawę, że jest naprawdę zakochana i przez to robi rzeczy, których normalnie by nie robiła, jednak w ogóle się tym nie przejmuje. To nie ma znaczenia, bo jest po prostu szalona w swojej miłości.”. Teledysk ukazuje wokalistkę w szeregu sekwencji tanecznych, rozpoczynając od widoku Beyoncé w klasycznym białym topie, krótkich jeansowych spodenkach i czerwonych szpilkach, która wykonuje choreografię w surowym otoczeniu. Akcja przenosi się po tym do złotej scenerii sesji zdjęciowej na tle panoramy wielkiego miasta. Kolejne ujęcia ukazują Knowles i jej tancerki w hip hopowych strojach na tle surowych ścian. W następnej scenie na ekranie pojawia się Jay-Z, który upuszcza na ziemię zapalniczkę; strumień ognia biegnie do stojącego nieopodal auta, które wybucha. Jay-Z wykonuje swoje rapowe wersy na tle palącego się samochodu; Beyoncé tańczy obok niego, by chwilę później kopnąć uliczny hydrant. Następnie kontynuuje taniec, podczas gdy wokół tryska woda. Wideoklip kończy się sceną, w której Knowles w towarzystwie tancerek, ubranych w neonowe, krótkie sukienki, wykonuje choreografię na tle wielkiego wiatraka. Kolor ich strojów kontrastuje z neutralnym odcieniem tła. Jedną z tancerek jest Carmit Bachar, była członkini grupy Pussycat Dolls.
Teledysk do „Crazy in Love” został pozytywnie odebrany przez krytyków muzycznych i zdobył kilka wyróżnień. W 2003 roku wideoklip otrzymał trzy nagrody MTV Video Music Awards w kategoriach: Best Female Video, Best R&amp;B Video oraz Best Choreography. Jake Nava został w 2004 roku nagrodzony statuetką Music Video Production Association dla najlepszego klipu R&amp;B. W tym samym roku „Crazy in Love” zdobył statuetkę dla najlepszego wideoklipu kolaboracyjnego na gali MTV Video Music Awards Japan, a także nagrodę MuchMusic Video Award dla najlepszego teledysku międzynarodowego.
Wykonania na żywo.
17 maja 2003 roku Beyoncé premierowo zaśpiewała „Crazy in Love” w programie "Saturday Night Live". Natomiast 28 sierpnia 2003 roku, podczas gali MTV Video Music Awards, Knowles wykonała „Crazy in Love” po raz pierwszy na żywo w duecie z Jayem-Z. Zaśpiewała ją wówczas w formie medleyu, połączonego z utworem „Baby Boy” (2003). Od tego czasu „Crazy in Love” stanowi element listy wykonywanych piosenek zdecydowanej większości koncertów wokalistki. „Crazy in Love” był ostatnim elementem set listy trasy Dangerously in Love Tour, która rozpoczęła się pod koniec 2003 roku. 17 lutego 2004 roku Beyoncé zaśpiewała utwór w trakcie ceremonii wręczenia nagród BRIT Awards. Monique Jessen i Todd Peterson z magazynu "People" ocenili wówczas jej występ słowami: „[Knowles] rozświetliła scenę ze swoim ‘Crazy in Love’, ubrana w białą suknię Roberto Cavalliego i diamenty warte niemalże pół miliona dolarów. Diva, pojawiając się na przydymionej scenie, zatrzymała się w połowie piosenki, by zdjąć top i chwilę później odejść z nagrodą dla najlepszej międzynarodowej wokalistki.” Kilkanaście dni później, 31 maja, Beyoncé i Jay-Z wykonali „Crazy in Love” na festiwalu The Prince's Trust Urban Music Festival w Londynie. „Crazy in Love” stanowił pierwszy utwór setlisty koncertów Knowles w ramach The Beyoncé Experience w Los Angeles, a także kilku występów trasy I Am... Tour, włączając w to Ateny, Sydney i Belfast.
Oceniając koncertowe wykonania „Crazy in Love”, Shaheem Reid z MTV News napisał: „Jest niewiele (naprawdę niewiele) kobiet, które rzeczywiście potrafią śpiewać, masa tych, które potrafią tańczyć i jeszcze więcej tych, które dobrze wyglądają – jednak nikt nie łączy tych trzech rzeczy w sposób, jaki robi to Pani Knowles, czyli bez wątpienia najbardziej wszechstronny artysta w grze.” Jon Pareles z dziennika "The New York Times" podsumował natomiast: „Beyoncé nie potrzebuje żadnych ozdobników do swojego śpiewu, który [potrafi niesamowicie ewoluować]. [...] Mimo to, wciąż pozostaje w ruchu, zmieniając kostiumy od minisukienek do formalnych sukni; od błyszczących gorsetów aż do niemalże negliżu.” Frank Scheck z "The Hollywood Reporter" podkreślił, że wykonania „Crazy in Love” zawierają „zaskakujące aranżacje, dzięki którym cały materiał nabiera świeżości”.
26 czerwca 2011 roku Beyoncé zaśpiewała „Crazy in Love” podczas swojego występu w ramach Glastonbury Festival przed 175 tysiącami fanów zgromadzonych wśród publiczności.
Koncertowe wersje „Crazy in Love” wydane zostały na albumach "Live at Wembley" (2004), "The Beyoncé Experience Live" (2007), ' (2009), "I Am... World Tour" (2010) oraz ' (2011).
Wykorzystanie w mediach.
W 2002 roku Knowles podpisała kontrakt reklamowy z Pepsi, pojawiając się w kilku kampaniach reklamowych tej marki; w jednej z nich muzyczne tło stanowił „Crazy in Love”. Utwór wydany został na ścieżkach dźwiękowych wielu filmów, włączając w to: "" (2004), "Agenci bardzo specjalni" (2004), "New York Taxi" (2004) oraz "Facet pełen uroku" (2007). Obsada "Glee" wykonała mashup piosenek „Hair” i „Crazy in Love” w 11. odcinku pierwszej serii serialu, zatytułowanym „Hairography”.

</doc>
<doc id="686491" url="https://pl.wikipedia.org/wiki?curid=686491" title="M71">
M71



</doc>
<doc id="686492" url="https://pl.wikipedia.org/wiki?curid=686492" title="The Sims Double Deluxe">
The Sims Double Deluxe



</doc>
<doc id="686494" url="https://pl.wikipedia.org/wiki?curid=686494" title="Zabłocie (Kotłówka)">
Zabłocie (Kotłówka)

Zabłocie – przysiółek wsi Kotłówka w Polsce położony w województwie podlaskim, w powiecie hajnowskim, w gminie Narew.
W latach 1975−1998 przysiółek administracyjnie należał do województwa białostockiego.
Był wsią królewską wójtostwa narewskiego w ziemi bielskiej województwa podlaskiego w 1795 roku. 
Prawosławni mieszkańcy wsi przynależą do parafii św. Ewangelisty Łukasza w Tyniewiczach Dużych, a wierni kościoła rzymskokatolickiego do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="686497" url="https://pl.wikipedia.org/wiki?curid=686497" title="Perytecjum">
Perytecjum

Perytecjum lub otocznia (), w l.mn. perytecja – rodzaj owocnika u grzybów, zazwyczaj o kulistym, gruszkowatym lub butelkowatym kształcie, z otworem na szczycie. Otwór ten nosi nazwę ostioli. Perytecja występują głównie u workowców. Spotykane są w różnego rodzaju typach plech, najczęściej jednak w plechach skorupiastych. Znajdują się na górnej powierzchni plechy i wyglądają jak drobne brodaweczki lub punkciki.
Najczęściej otocznie są zagłębione w splocie wegetatywnych strzępek, czasami jednak mogą wyodrębniać się na zewnątrz od reszty grzybni. Taka wystająca na zewnątrz część perytecjum to egzotecjum. Wnętrze perytecjum wypełnia warstwa rozrodcza zwana hymenium. Znajdują się w niej worki ("ascus") przedzielone wstawkami ("parafizami"). Powstają w nich zarodniki ("sporus"), zazwyczaj w jednym worku powstaje 8 zarodników. W górnej części perytecjum, przy ostioli, u wielu gatunków grzybów występują od wewnątrz dodatkowe wstawki zwane peryfizami Perytecjum otoczone jest osłonką zwaną ekscypulum, oprócz niej u niektórych gatunków grzybów występuje jeszcze dodatkowa, zwykle częściowa osłona inwolukrelum. U niektórych pasożytniczych grzybów perytecja powstają wewnątrz tkanek gospodarza, na którym pasożytuje grzyb.
Perytecja często są zagłębione w dużej liczbie w zbitej grzybni, tworząc rodzaj zbiorowego owocnika, jak np. u próchnilca maczugowatego ("Xylarium polymorpha"). Taką zbitą grzybnię z licznymi otworami perytecjów nazywa się podkładką lub stromą.
Dojrzałe zarodniki wydostają się z perytecjum przez otworek na jego szczycie (ostiolę). Powstają w wyniku rozmnażania płciowego, mają haploidalną liczbę chromosomów i nazywają się askosporami.

</doc>
<doc id="686501" url="https://pl.wikipedia.org/wiki?curid=686501" title="Nowiny (powiat hajnowski)">
Nowiny (powiat hajnowski)

Nowiny (w użyciu także nazwa Nowinnik) – wieś w Polsce położona w województwie podlaskim, w powiecie hajnowskim, w gminie Narew. 
W latach 1975–1998 miejscowość administracyjnie należała do województwa białostockiego.
Historia.
Przysiółek wsi Koweła, powstał na początku XVIII wieku. Leży w pobliżu Puszczy Białowieskiej i Puszczy Ladzkiej. Po raz pierwszy wymieniony został w dokumentach z 1727 roku. W 1811 roku było tu 11 domów, a w 1847 – 7 domów. W latach 1815-1817 wieś odznaczała się wysoką umieralnością dzieci do lat 13.
W 1939 roku, po wkroczeniu Sowietów, rozpoczęły się wywózki na Sybir, obowiązkowe dostawy zbóż, mięsa i mleka. W 1942 Niemcy spacyfikowali wieś (liczyła wtedy 60 mieszkańców), część mieszkańców wywieziono do Michnówki, a następnie do Białegostoku. Zabudowania spalono, a dobytek został zrabowany przez Niemców. Trzy osoby zostały rozstrzelane. Według mieszkańców wsi przyczyną pacyfikacji było ukrywanie mężczyzny narodowości żydowskiej. Rzeczywistym powodem była raczej chęć utworzenia wokół Puszczy Białowieskiej niezamieszkałej strefy, aby pozbawić ukrywających się w niej partyzantów zaopatrzenia. Po wojnie wieś została odbudowana. Pomimo iż wieś została zniszczona i należało zaczynać od zera, tylko dwóch gospodarzy dało się namówić na wyjazd do ZSRR.
W 1939 roku stało tu 12 domów, w których mieszkało 85 osób, w 1950 roku w 10 domach mieszkało 61 osób, a w 2007 mieszkało tu 35 osób.
Religia.
Mieszkańcy wsi wyznania prawosławnego, należą do parafii w Łosince. Według stanu parafii z 31 grudnia 2007 roku, 35 parafian pochodziło z Nowin. Natomiast wierni kościoła rzymskokatolickiego należą do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="686502" url="https://pl.wikipedia.org/wiki?curid=686502" title="M74">
M74



</doc>
<doc id="686505" url="https://pl.wikipedia.org/wiki?curid=686505" title="Ring the Alarm">
Ring the Alarm

Ring the Alarm – piosenka amerykańskiej wokalistki rhythm and bluesowej Beyoncé Knowles, pochodząca z jej drugiego albumu solowego, "B’Day".
„Ring the Alarm” wydany został jako drugi singel promujący płytę i spotkał się ze zróżnicowanymi opiniami krytyków. Zadebiutował na 12. pozycji "Billboard" Hot 100. Był tym samym drugim najmniej popularnym utworem Knowles z "B’Day", za „Get Me Bodied” (miejsce 68.). Piosenka otrzymała nominację do nagrody Grammy w kategorii najlepsze kobiece wokalne wykonanie R&amp;B. Wideoklip nakręcony do „Ring the Alarm” zainspirowany był filmem "Nagi instynkt" z 1992 roku.
Beyoncé wykonała piosenkę podczas gali MTV Video Music Awards 2006.
Piosenka została wykorzystana w popularnym brytyjskim serialu "Kumple".
Singel uzyskał w Stanach Zjednoczonych złoty status, rozchodząc się w ponad 500 000 kopii.
Tło.
Nagrywanie.
Po ukończeniu prac na planie filmowej adaptacji musicalu "Dreamgirls", w której wystąpiła Knowles, wokalistka skontaktowała się z producentem i autorem tekstów Seanem Garrettem oraz Swizzem Beatzem. Następnie wynajęła nowojorskie Sony Music Studios, a każdy z producentów dostał do dyspozycji własny pokój nagraniowy. Beyoncé miała wkład w aranżację wszystkich utworów, w tym „Ring the Alarm”. Był to jednocześnie jeden z czterech utworów, które wyprodukował Beatz. W jednym z wywiadów powiedział: „To jeden z wielu prezentów, które jej [Knowles] podarowałem na "B’Day" (ang. "urodziny"). Ze wszystkich producentów, ja wyprodukowałem najwięcej piosenek na ten album.”
W oficjalnym remiksie utworu pojawiła się gościnnie raperka Foxy Brown.
Kontrowersje.
Oprawa graficzna "B’Day", w tym okładka singla „Ring the Alarm”, wywołała wiele kontrowersji po tym, jak Beyoncé wykorzystała w sesji zdjęciowej żywe aligatory. Wokalistka przyznała, że obecność zwierząt i zaklejenie ich pysków taśmą było jej pomysłem. PETA, organizacja broniąca praw zwierząt, skontaktowała się z biologiem, który wystosował list do Knowles:
Sukces komercyjny.
„Ring the Alarm” wydany został jako drugi singel promujący "B’Day" w Ameryce Północnej, podczas gdy na świecie drugim singlem był „Irreplaceable”. 23 września 2006 roku piosenka zadebiutowała na 12. miejscu "Billboard" Hot 100, awansując ostatecznie na 11. pozycję. Była tym samym drugim najmniej popularnym utworem Knowles pochodzącym z tegoż albumu. Kilka tygodni po opuszczeniu Hot 100, singel powrócił na 81. pozycję listy i pozostawał w zestawieniu przez 14 tygodni.
Singel odniósł większy sukces w pozostałych zestawieniach "Billboardu", zajmując 1. miejsce na listach Hot Dance Music/Club Play, Hot R&amp;B/Hip-Hop Singles Sales i Hot 100 Singles Sales, 3. miejsce na Hot R&amp;B/Hip-Hop Songs, 7. na Hot Digital Songs oraz 21. na Rhythmic Top 40.
Na świecie „Ring the Alarm” odniósł jeszcze mniejszy sukces niż w Stanach Zjednoczonych. 15 stycznia 2007 roku zadebiutował na 57. miejscu w Szwecji. Ostatecznie dotarł do pozycji 31., spędzając w sumie 4 tygodnie na liście. W Japonii singel uplasował się na miejscu 16., a w Wielkiej Brytanii na 120. pozycji.
Wideoklip.
Wideoklip do „Ring the Alarm” nakręcony został przez Sophie Muller i powstał na nowojorskim Brooklynie. Zdjęcia trwały trzy dni, a po ich zakończeniu Knowles wróciła do studia, by ukończyć nagrywanie "B’Day". Teledysk zawiera remake słynnej sceny z filmu "Nagi instynkt"; Beyoncé ma na sobie białą sukienkę i wciela się w rolę Sharon Stone.
Teledysk miał premierę 16 sierpnia 2006 roku w Yahoo! Music, a 22 sierpnia zadebiutował w programie MTV "Total Request Live" na pozycji 10. „Ring the Alarm” dotarł na szczyt zestawienia i pozostawał w programie przez 35 dni, dopóki nie został zastąpiony przez „Irreplaceable”.

</doc>
<doc id="686506" url="https://pl.wikipedia.org/wiki?curid=686506" title="Droga wojewódzka nr 843">
Droga wojewódzka nr 843

Droga wojewódzka nr 843 (DW843) – droga wojewódzka w województwie lubelskim łącząca Zamość z Chełmem i Skierbieszowem. Przebiega z północy na południe przez powiaty m.Chełm, chełmski, krasnostawski, zamojski i m.Zamość. Długość tej drogi to ok. 50 km.
Jest to najwyżej położona droga wojewódzka w Województwie lubelskim. W miejscowości Dębowiec biegnie na wysokości powyżej 300 m n.p.m.

</doc>
<doc id="686507" url="https://pl.wikipedia.org/wiki?curid=686507" title="The Sims Deluxe Edition">
The Sims Deluxe Edition



</doc>
<doc id="686509" url="https://pl.wikipedia.org/wiki?curid=686509" title="Usnarszczyzna">
Usnarszczyzna

Usnarszczyzna, znana także jako Snarszczyna – przysiółek w Polsce położony w województwie podlaskim, w powiecie hajnowskim, w gminie Narew. 
W latach 1975–1998 miejscowość administracyjnie należała do województwa białostockiego.
Historia.
W 1596 roku królowa Anna nadała wójtowi wsi Kuraszewo Janowi Snarskiemu cztery włóki gruntu na północny wschód od Kuraszewa w dzierżawę. W 1616 założono tu folwark. W 1638 roku Tomasz Snarski otrzymał jeszcze jedną włókę w sąsiednim uroczysku Bujakowszczyzna. Snarscy byli tylko dzierżawcami folwarku, jednak od ich nazwiska pochodzi nazwa przysiółka. Faktyczną władzę sprawowali tu administratorzy leśnictwa bielskiego.
Po raz pierwszy Usnarszczyzna pojawia się w zachowanych zapiskach w roku 1782.
Z Usnarszczyzny pochodzi Mikołaj Dawidziuk (ur. w 1944), profesor sztuk plastycznych.
Usnarsczyzna to był z kolei, niewielki ośrodek garncarski, w którym w latach 70. pracował Konstanty Ancutko (ur. 1930 r. zm. 1989 r.) wywodzący się ze starego garncarskiego rodu Ancutków z pobliskiej wsi Łuka. Wśród wyrobów tego garncarza wyróżniają się głównie niewielkich rozmiarów dzbanki i różnego rodzaju garnki.
W 1876 roku stał tu 1 dom, zasiedlony przez 6 osób, w 1907 roku w 3 domach mieszkało 18 osób, w 1939 w 8 domach mieszkały 32 osoby, a w 2007 ludność przysiółka liczyła 12 osób.
Religia.
Mieszkańcy przysiółka wyznania prawosławnego, należą do parafii w Łosince. Według stanu parafii z 31 grudnia 2007 roku, 12 parafian pochodziło z Usnarszczyzny. Natomiast wierni kościoła rzymskokatolickiego należą do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="686512" url="https://pl.wikipedia.org/wiki?curid=686512" title="Seszseszet">
Seszseszet

Seszseszet (Seszeset, Seszeszet) – prawdopodobnie żona władcy starożytnego Egiptu Unisa z V dynastii. 
Istnieją różne koncepcje odnośnie do jej postaci. Zgodnie z nimi miała być:
Niewykluczone, że matka Tetiego i jego córka miały to samo imię i są to w związku z tym dwie różne osoby.

</doc>
<doc id="686515" url="https://pl.wikipedia.org/wiki?curid=686515" title="Al-Dżuf">
Al-Dżuf

Al-Dżuf ("El-Dżafur", fr. "El-Djouf") – pustynia w północno-zachodniej Afryce, w obszarze Sahary. Położona jest na terytorium wschodniej Mauretanii.

</doc>
<doc id="686517" url="https://pl.wikipedia.org/wiki?curid=686517" title="Cisy (województwo podlaskie)">
Cisy (województwo podlaskie)

Cisy (białorus. Цісы) – wieś w Polsce położona w województwie podlaskim, w powiecie hajnowskim, w gminie Narew.
W latach 1975–1998 miejscowość administracyjnie należała do województwa białostockiego.
Historia.
Według Powszechnego Spisu Ludności z 1921 roku wieś zamieszkiwało 30 osób, 27 z nich zadeklarowało wyznanie prawosławne, zaś pozostałe 3 rzymskokatolickie. Jednocześnie polską przynależność narodową zadeklarowały zaledwie 3 osoby, białoruską 25 (co stanowiło wówczas ponad 83% wszystkich mieszkańców wsi), a pozostałe 2 rosyjską.
Cisy zamieszkiwane są głównie przez prawosławnych Białorusinów. Prawosławni mieszkańcy wsi należą do parafii Podwyższenia Krzyża Pańskiego w Narwi, a wierni kościoła rzymskokatolickiego do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.
Inne informacje.
We wsi urodził się metropolita warszawski i całej Polski Bazyli – zwierzchnik Kościoła Prawosławnego w Polsce w latach 1970–1998.

</doc>
<doc id="686521" url="https://pl.wikipedia.org/wiki?curid=686521" title="Work It Out">
Work It Out

Work It Out – piosenka amerykańskiej wokalistki Beyoncé Knowles. 11 czerwca 2002 roku została wydana jako główny singel promujący ścieżkę dźwiękową filmu "Austin Powers i Złoty Członek", w którym wystąpiła Knowles. Wokalistka zamieściła później „Work It Out” na międzynarodowej edycji swojej debiutanckiej płyty, "Dangerously in Love" (2003). Skomponowany przez Knowles, Pharrella Williamsa i Chada Hugo utwór reprezentuje muzykę R&amp;B i zawiera elementy funku lat 60. i 70. oraz post-disco.
Piosenka została generalnie dobrze przyjęta przez krytyków muzycznych, którzy komplementowali jej stylistykę retro. „Work It Out” uważana jest za początek kariery Beyoncé jako artystki solowej. Mimo że utwór nie odniósł sukcesu w zestawieniu "Billboard" Hot 100, dotarł do relatywnie wysokich miejsc list przebojów kilku państw świata, a także wspiął się na szczyt amerykańskiego notowania Hot Dance Club Play.
Wideoklip do „Work It Out” został wyreżyserowany przez Matthew Rolstona i ukazuje Knowles w jej filmowej roli Foxxy Cleopatry, czerpiąc ponadto inspirację z kilku motywów lat 60. i 70. Teledysk nominowany był w kategorii najlepszy klip filmowy do nagrody MTV Video Music Award Japan.
Kontekst i wydanie.
W filmie "Austin Powers i Złoty Członek" (2002) Beyoncé wcieliła się w jedną z głównych ról, Foxxy Cleopatrę, występując u boku między innymi Mike’a Myersa. Postać Cleopatry stanowiła parodię bohaterów blaxploitationowych obrazów w postaci chociażby "Foxy Brown" i "Cleopatra Jones". Jej stylizacje stanowią odniesienie do ery disco, zaś fryzura reprezentuje styl afro. Czerpiąc inspirację z granej przez siebie postaci, Knowles wykreowała się w „Work It Out” na osobę podobną do Cleopatry. Foxxy oraz policjant Get Christie Love! często używali w filmie terminu „sugar”, który wokalistka uwzględniła w tekście piosenki. Ze względu na naturę Foxxy Cleopatry, Knowles śpiewa utwór w pewny siebie i asertywny sposób. Jako że Powers poznał Foxxy w 1975 roku w jednej z dyskotek, w teledysku do „Work It Out” wykorzystano modę z tego okresu.
„Work It Out” został napisany przez Knowles, Pharrella Williamsa i Chada Hugo, zaś za jego produkcję odpowiadał duet The Neptunes. Utwór został wówczas uznany za pełny krok Beyoncé w stronę kariery solowej, po latach działalności w Destiny’s Child. Piosenka miała oficjalną premierę 23 maja 2002 roku za pośrednictwem AOL. „Work It Out” została pierwotnie wydana na ścieżce dźwiękowej filmu "Austin Powers i Złoty Członek", pełniąc ponadto funkcję głównego singla z płyty. Następnie wokalistka zamieściła go również na swoim debiutanckim albumie solowym, "Dangerously in Love". Wedle pierwotnych planów, „Work It Out” miał być pierwszym singlem z tego wydawnictwa, jednakże ostatecznie do tej roli wybrano „Crazy in Love”; sam „Work It Out” był natomiast ścieżką bonusową na międzynarodowych wersjach "Dangerously in Love".
Styl muzyczny.
Zgodnie z bazą Musicnotes.com, „Work It Out” to utrzymany w średnim tempie utwór z pogranicza R&amp;B, soulu i funku. Napisany w tonacji G-dur, utrzymany w metrum o tempie 84 uderzeń na minutę, utwór wzbogacony jest o elementy post-disco. Piosenka uznana została za spuściznę soulu i funku lat 60. i 70., a Craig Seymour z "Entertainment Weekly" opisał ją jako doskonały przykład stylu retro. Rob Fitzpatrick z "New Musical Express" skomentował, że utwór jest „super-funkowy”, a także stanowi „nienaganną próbę przywrócenia do życia klasyków The J.B.'s i Lynn Anderson”, podczas gdy Nick Duerden z magazynu "Spin" opisał „Work It Out” jako „niesamowitego reprezentanta soulu lat 60.” Duerden i John Mulvey z "New Musical Express" uznali, że za pośrednictwem tej piosenki The Neptunes oddali hołd Jamesowi Brownowi. Podkreślając, że utwór zawiera wiele elementów inspirowanych stylami muzycznymi lat 60. i 70., Sal Cinquemani z magazynu internetowego Slant Magazine napisał, że „Work It Out” ugruntował pozycję Knowles jako „Tiny Turner generacji MTV”.
Odbiór krytyków.
„Work It Out” otrzymał generalnie pozytywne oceny od krytyków muzycznych, którzy chwalili wyczuwalne w nim wpływy funku lat 60. i 70. Craig Seymour z "Entertainment Weekly" napisał, że piosenka udowodniła, iż Knowles „jest w stanie zagłębić się w muzyczny groove”, czego nie miała szansy pokazać jako członkini Destiny’s Child. Witryna Contactmusic.com, a także Stephen Thomas Erlewine z AllMusic uznali „Work It Out” za jeden z najlepszych momentów ścieżki dźwiękowej. Witryna Contactmusic.com uznała „Work It Out” za najmocniejszy punkt ścieżki dźwiękowej. Erlewine scharakteryzował go ponadto jako „utwór doskonały” i jednocześnie lepszy od piosenek z albumu "Survivor" (2001) Destiny’s Child’s. Rob Boss z sieci Walmart skrytykował co prawda rolę Beyoncé w filmie, twierdząc, że „powinna ona pozostać przy śpiewaniu i zostać aktorstwo aktorom”, ale jednocześnie pochwalił „Work It Out”, twierdząc, iż utwór ten był wystarczającym powodem, aby zaangażować Knowles do tej roli. Rob Fitzpatrick z "New Musical Express" napisał, że „Work It Out” brzmi niczym „perfekcyjna imitacja klasycznego funku”. John Mulvey z tej samej publikacji uznał „Work It Out” za najlepszą piosenkę Knowles od czasu „Say My Name” (2000).
Magazyn "Spin" umieścił „Work It Out” na liście utworów, „z którymi należy się zapoznać”, a także na 5. miejscu listy „utworów, które trzeba nabyć”. Z kolei "Vibe" uwzględnił utwór w zestawieniu „Vibraters”, które składa się z utworów, jakie aktualnie znajdują się na playlistach pracowników magazynu. Mark Anthony Neal z PopMatters stwierdził, że za sprawą „Work It Out” Beyoncé „pokazała, że gotowa jest porzucić klimat 'ale wciąż nie jestem jeszcze kobietą’, który przyniósł Destiny’s Child multiplatynowy status”. Bill Lamb z About.com uznał, że „Work It Out” wkupia się w kategorię utworów, które „dokładnie oddają komediową wizję filmów [, z których pochodzą]”.
Jednakże z drugiej strony, Josh Tyrangiel z "Entertainment Weekly" negatywnie ocenił „Work It Out”, uznając utwór za „niedopowiedziany”. Z kolei magazyn "Vibe" napisał, że „Work It Out” okazał się rozczarowującym początkiem dla Knowles, która posiadała wysokie oczekiwania względem kariery solowej.
W 2003 roku utwór nominowany był do nagrody Black Reel Award w kategorii najlepsza piosenka oryginalna lub adaptowana.
Wideoklip.
Wideoklip do „Work It Out” został nakręcony na początku czerwca 2002 roku w Nowym Jorku przez Matthew Rolstona. 7 czerwca materiał zza kulis jego powstawania został opublikowany w Internecie, zaś 17 czerwca pełna wersja teledysku zadebiutowała w MTV. Jego klimat inspirowany był popem i funkiem lat 70., a o koncepcji wideoklipu sama Knowles powiedziała: „Chciałam nakręcić coś innego od tego, co robiłam dotychczas. [...] [Teledysk] wygląda niczym show z lat 70.” Z kolei Rolston dodał, że inspirację stanowiły ponadto programy z ery disco, takie jak "Sonny &amp; Cher" oraz "The Midnight Special with James Brown".
Wideoklip rozpoczyna się widokiem Knowles (jako Cleopatry), która siedzi wraz z Austinem Powersem w kinie, co stanowi odniesienie do finałowej sceny filmu "Austin Powers i Złoty Członek". Wraz z rozpoczęciem projekcji, Knowles z zespołem muzycznym ukazują się na kolorowej scenie; po wykonaniu krótkiej choreografii wokalistka zaczyna śpiewać „Work It Out”. W ujęcia te wplecione są fragmenty "Złotego Członka". Beyoncé otoczona jest przez scenerię stylizowaną na styl disco, łącznie z oświetleniem, a także projektem podłóg i ścian. W jednej z ostatnich scen wokalistka bawi się z hula hop; następnie kamera powraca na salę kinową, gdzie Powers i Cleopatra biją brawa po zakończeniu projekcji.
Cynthia Fuchs z PopMatters uznała, że wideoklip ukazuje „niesamowitą energię Beyoncé, przypominającą Arethę [Franklin] i przede wszystkim Tinę Turner”. Fuchs napisała ponadto: „W swojej pierwszej solowej próbie, Beyoncé zdeklarowała się jako indywidualistka i artystka.” Jednakże Tamar Anitai z MTV News skrytykował stylizację Knowles, a zwłaszcza jej afro-fryzurę. W 2003 roku teledysk do „Work It Out” nominowany był do nagrody MTV Video Music Award Japan w kategorii najlepszy wideoklip filmowy, jednak ostatecznie przegrał na rzecz „Lose Yourself” Eminema z obrazu "8. Mila".
Wykonania na żywo.
„Work It Out” była częścią listy wykonywanych przez Beyoncé piosenek podczas trasy koncertowej Dangerously in Love Tour; jeden z tych występów, w londyńskiej Wembley Arena, został nagrany, a następnie wydany na CD/DVD "Live at Wembley". 2 sierpnia 2009 roku Knowles zaśpiewała utwór w Wynn Theatre w Las Vegas, podczas koncertu w ramach rewii I Am... Yours. Występ został zarejestrowany i w listopadzie 2009 roku wydany na CD/DVD "". Z kolei w ramach trasy I Am... Tour „Work It Out” była częścią medleyu, złożonego z utworów: „Crazy in Love”, „I Just Wanna Love U (Give It 2 Me)”, „Let Me Clear My Throat” i „Pass the Peas”.
Autorzy.
Autorzy utworu zostali zaczerpnięci z książeczki albumowej "Dangerously in Love".

</doc>
<doc id="686522" url="https://pl.wikipedia.org/wiki?curid=686522" title="Chlamydospora">
Chlamydospora

Chlamydospora – zarodnik grzybów o grubej ścianie komórkowej przystosowany do przetrwania przez dłuższy czas niesprzyjających warunków środowiska. Chlamydospory powstają ze strzępek grzybni i u różnych gatunków mogą tworzyć się w postaci pojedynczych komórek, w formie łańcuchów lub zgrupowań. Powstają głównie w wyniku rozmnażania bezpłciowego. Typowe chlamydospory są mniej więcej kuliste. Dzięki swojej budowie mogą przez długi czas przetrwać niesprzyjające warunki środowiska. Pełnią rolę przetrwalników. Jednym z rodzajów chlamydospor są np. teliospory. Czasami chlamydospory są uważane za synonim przetrwalników (endospor), jednak są to różne pojęcia, przetrwalniki bowiem (np. przetrwalniki bakterii) nie zawsze są zarodnikami. Proces tworzenia chlamydospor i przetrwalników to sporulacja.
W podobny sposób, jak chlamydospory powstają też oidia. Istnieją formy przejściowe między nimi. Zarówno oidia, jak i chlamydospory przez niektórych mykologów zaliczane są do zarodników. Nie są one jednak typowymi formami zarodników. Za takie należy uznać te zarodniki, które powstają wewnątrz komórek, lub na końcach specjalnie do tego celu wyspecjalizowanych strzępek.
Duża, okrągła chlamydospora, która po dostaniu się do płuc rośnie izotropicznie bez podziałów komórkowych to adiaspora. Ten typ chlamydospor wytwarzany jest np. przez "Emmonsia crescens" lub "Emmonsia parva".
Chlamydospory przez niektórych mykologów nazywane są xenosporami. Są przeciwieństwem memnospor, czyli zarodników cienkościennych, służących głównie do rozprzestrzeniania i rozmnażania.

</doc>
<doc id="686523" url="https://pl.wikipedia.org/wiki?curid=686523" title="Abd Allah ibn Chalifa Al Sani">
Abd Allah ibn Chalifa Al Sani

 Abd Allah ibn Chalifa Al Sani (; ur. 25 grudnia 1959 w Dosze) – premier Kataru od 29 października 1996 do 3 kwietnia 2007, młodszy brat emira Kataru Hamada ibn Chalify Al Saniego.
Swą szkolną edukację zdobywał w Katarze, w 1976 ukończył Królewską Akademię Wojskową w Sandhurst. Następnie wstąpił do katarskiej armii zajmując wiele kierowniczych stanowisk. W 1989 został mianowany asystentem Szefa Sił Zbrojnych w randze podpułkownika. W 1979 został przewodniczącym Katarskiego Komitetu Olimpijskiego i piastował tę funkcję aż do 1989.

</doc>
<doc id="686524" url="https://pl.wikipedia.org/wiki?curid=686524" title="Medal Atlantyku Południowego">
Medal Atlantyku Południowego

Medal Atlantyku Południowego (ang. "South Atlantic Medal") – odznaczenie za wojnę o Falklandy, jeden z brytyjskich medali kampanii autoryzowany w 1982.
Zasady nadawania.
Medal z rozetą był przyznawany za jeden dzień służby na Falklandach lub przylegających wyspach albo na południowym Atlantyku, na południe od 35°S i na północ od 60°S lub też za 1 wyprawę bojową na południe od Wyspy Wniebowstąpienia między 2 kwietnia i 14 czerwca 1982.
Sam medal (bez rozety) był przyznawany za 30 dni ciągłej albo zsumowanej (nie później niż do 12 lipca 1982) służby na południowym Atlantyku, na południe od 7°S i na północ od 60°S, pomiędzy 2 kwietnia i 14 czerwca 1982.
Klamry medalu.
Nie wydano żadnej klamry ale nadawano rozetę, która była przyznawana tym, którzy służyli przez 1 dzień między 2 kwietnia i 14 czerwca 1982 w opisanych wyżej rejonach geograficznych.
Opis medalu.
Medal okrągły ze stopu miedzi i niklu.
awers: wizerunek królowej Elżbiety II i legenda "ELIZABETH II DEI GRATIA REGINA FID DEF"
rewers: godło Falklandów otoczone u góry słowami "SOUTH ATLANTIC MEDAL" oraz wieńcem laurowym poniżej.

</doc>
<doc id="686527" url="https://pl.wikipedia.org/wiki?curid=686527" title="Kaczały">
Kaczały

Kaczały (białorus. Качалы) – wieś w Polsce położona w województwie podlaskim, w powiecie hajnowskim, w gminie Narew.
Historia.
Wieś królewska wójtostwa narewskiego w ziemi bielskiej województwa podlaskiego w 1795 roku. 
Według Pierwszego Powszechnego Spisu Ludności, przeprowadzonego w 1921 r., wieś liczyła 12 domostw, które zamieszkiwało 69 osób. Większość mieszkańców miejscowości, w liczbie 39 osób, zadeklarowało wyznanie prawosławne, zaś pozostałe 30 rzymskokatolickie. Podział religijny mieszkańców wsi Kaczały pokrywał się z ich strukturą narodowo-etniczną, gdyż 39 osób podało białoruską przynależność narodową, a 30 polską. W owym czasie miejscowość znajdowała się w gminie Narew w powiecie bielskim.
W latach 1975–1998 miejscowość administracyjnie należała do województwa białostockiego.
Inne.
W strukturach administracyjnych Cerkwi prawosławnej w Polsce wieś podlega parafii pw. Podwyższenia Krzyża Pańskiego w pobliskiej Narwi, a wierni kościoła rzymskokatolickiego do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.
Z Kaczałami związany był rodzinnie abp Miron Chodakowski, bowiem stąd pochodziła jego matka Maria z d. Iliaszuk.

</doc>
<doc id="686528" url="https://pl.wikipedia.org/wiki?curid=686528" title="Partia Socjalliberalna (Mołdawia)">
Partia Socjalliberalna (Mołdawia)

Partia Socjal-Liberalna (PSL; rum. "Partidul Social Liberal") – założona w 2001 roku w Mołdawii socjalno-liberalna partia polityczna. Powstała z inicjatywy publicysty i politologa Olega Serebriana.

</doc>
<doc id="686529" url="https://pl.wikipedia.org/wiki?curid=686529" title="José Abascal">
José Abascal



</doc>
<doc id="686531" url="https://pl.wikipedia.org/wiki?curid=686531" title="M82">
M82



</doc>
<doc id="686532" url="https://pl.wikipedia.org/wiki?curid=686532" title="Kent (Ohio)">
Kent (Ohio)

Kent – miasto w Stanach Zjednoczonych, w północno-wschodniej części stanu Ohio hrabstwie Portage. 
Ludność.
W 2000 r. w mieście mieszkało 27 906 osób. 86,07 z nich było rasy białej. Na 100 kobiet przypadało 84,6 mężczyzn. Przeciętny wiek wynosił 23 lata. 
Historia.
W 1970 r. czworo studentów zginęło w czasie demonstracji na uniwersytecie.

</doc>
<doc id="686534" url="https://pl.wikipedia.org/wiki?curid=686534" title="Rodzina Leśniewskich">
Rodzina Leśniewskich

Rodzina Leśniewskich – polski miniserial telewizyjny z 1978 oraz zrealizowany z jego materiałów film kinowy, zaliczany do klasyki rodzimej kinematografii dziecięcej.
Podstawą scenariusza była książka "Nie głaskać kota pod włos" autorstwa Krystyny Boglar. Treść stanowią codzienne perypetie sześcioosobowej warszawskiej rodziny.
Ekranizacje zyskały duże uznanie widzów, jak również zdobyły kilka nagród i wyróżnień, m.in. Nagrody Prezesa Rady Ministrów oraz "Brązowe Koziołki" na festiwalu Ale Kino! w Poznaniu. Wytwórnią, która zajęła się produkcją, był Zespół Filmowy Kadr.

</doc>
<doc id="686540" url="https://pl.wikipedia.org/wiki?curid=686540" title="Guz wydzielający wazoaktywny peptyd jelitowy">
Guz wydzielający wazoaktywny peptyd jelitowy

Guz wydzielający wazoaktywny peptyd jelitowy, guz wydzielający VIP, VIPoma, zespół Vernera-Morrisona – rzadki guz neuroendokrynny, wywodzący się z komórek autonomicznego układu nerwowego, wydzielający wazoaktywny peptyd jelitowy (VIP).
Częstość zachorowań wynosi 1:10 000 000 na rok. W 90% zlokalizowany jest w ogonie trzustki, w 10% stwierdza się inne lokalizacje, w tym w nadnerczach, przestrzeni zaotrzewnowej, śródpiersiu, płucach, jelicie cienkim.
W niektórych przypadkach guz może wydzielać, oprócz VIP, inne hormony przewodu pokarmowego: gastrynę, substancję P, glukozozależny peptyd insulinotropowy.
W 50% przypadków jest guzem złośliwym, dającym przerzuty do wątroby.
Rozpoznanie.
Rozpoznanie choroby opiera się na stwierdzeniu:
Leczenie.
Podstawową metodą leczniczą jest leczenie operacyjne. W przypadku niemożności jego przeprowadzenia stosuje się leczenie paliatywne, opierające się na:
Przed leczeniem operacyjnym stosuje się leczenie objawowe w oparciu o diazoksyd lub streptozotocynę.
Chemioterapia jest nieskuteczna.

</doc>
<doc id="686551" url="https://pl.wikipedia.org/wiki?curid=686551" title="Live at Wembley (album Beyoncé)">
Live at Wembley (album Beyoncé)

Live at Wembley – koncertowe CD/DVD amerykańskiej piosenkarki R&amp;B Beyoncé Knowles, wydane w 2004 roku. Zawiera zapis występu artystki, który odbył się 10 listopada 2003 roku w Wembley Arenie w Londynie, w ramach jej światowego tournée Dangerously in Love World Tour.
Przyjęcie.
"Live at Wembley" rozszedł się w Stanach Zjednoczonych w 264.000 kopii i pokrył podwójną platyną.

</doc>
<doc id="686554" url="https://pl.wikipedia.org/wiki?curid=686554" title="Radioliza">
Radioliza

Radioliza – całokształt przemian chemicznych zachodzących w obiekcie w wyniku pochłonięcia promieniowania jonizującego. Radioliza to proces chemiczny wywołany działaniem cząstek i promieniowania wysokoenergetycznego.
Odmianą radiolizy jest radioliza impulsowa dotycząca skali czasowej rzędu mikrosekund.
Etapy radiolizy.
I - akt pierwotny - proces przekazania energii cząsteczkom ośrodka 10−18 - 10−16 s.
II - reakcje wtórne między produktami 10−16 - 10−4 s. Dyfuzja powstałych produktów poza obszar tunelu jonizacji, wzbudzenie cząsteczek.
III - reakcje jonów i cząsteczek o energii termicznej 10−4 - 10−1 s.
Przykładem radiolizy jest radioliza wody.

</doc>
<doc id="686555" url="https://pl.wikipedia.org/wiki?curid=686555" title="Weselno">
Weselno

Weselno – osada w Polsce położona w województwie pomorskim, w powiecie gdańskim, w gminie Pruszcz Gdański 
Miejscowość położona na obszarze Żuław Gdańskich, przy drodze wojewódzkiej nr 226, wchodzi w skład sołectwa Wiślina.
W latach 1975–1998 miejscowość administracyjnie należała do województwa gdańskiego.
Historia.
Wieś powstała w 1402 roku w pobliżu wsi Wiślina. Ponieważ została wchłonięta przez sąsiednią Wiślinę bardzo trudno ustalić jej granice, brakuje również informacji na temat jej historii. Jedyna potwierdzona informacja na temat wsi mówi, że w 1643 roku dzierżawcą Weselna, Wiśliny i Mokrego Dworu był gdański rajca Gerhard von Prönen. Właścicielem tych wsi był co najmniej do 1667 roku.
W okresie międzywojennym wieś nosiła nazwę Hochzeit (tłum. Wesele, Weselno) lub Böttchergesse i znajdowała się w granicach Wolnego Miasta Gdańska. Na terenie osady znajdował się majątek ziemski, który po wojnie zamieniony został w PGR. Wieś zamieszkiwali rolnicy, znajdowały się tu również checze rybackie oraz wiatrak (uruchomiony po II wojnie, rozebrany w latach 50.). Wieś słynęła z zajazdu Petersa (do niedawna kaplica parafialna).

</doc>
<doc id="686556" url="https://pl.wikipedia.org/wiki?curid=686556" title="Tony Scott">
Tony Scott

Tony Scott (właśc. Anthony David Leighton Scott; ur. 21 czerwca 1944 w Stockton-on-Tees, zm. 19 sierpnia 2012 w Los Angeles) – brytyjski reżyser i producent filmowy. Młodszy brat Ridleya, równie znanego filmowca.
Życiorys.
Podobnie jak starszy brat, karierę filmową zaczynał od kręcenia reklamówek (co później było widoczne w jego dziełach), na początku lat 70. stworzył także kilka filmów krótkometrażowych i telewizyjnych .
W długim metrażu debiutował w 1983 stylowym, rozgrywającym się współcześnie na Manhattanie, horrorem "Zagadka nieśmiertelności" z Susan Sarandon, Catherine Deneuve oraz Davidem Bowie w rolach głównych. Deneuve i Bowie zagrali parę wampirów-kochanków, a Sarandon lekarkę próbującą odkryć tajemnicę ich długowieczności.
W 1986 zrealizował dramat sensacyjny "Top Gun". Film był wielkim sukcesem kasowym i otworzył drogę do wielkiej kariery dla Toma Cruise’a, ale także dla reżysera, który natychmiast awansował do ścisłej czołówki Hollywood. W następnym roku Scott nakręcił drugą część "Gliniarza z Beverly Hills"; w kolejnych latach powstały takie filmy jak "Ostatni skaut" (1990), "Prawdziwy romans" (1993) na podstawie scenariusza Quentina Tarantino czy "Karmazynowy przypływ" (1995). Był uznanym specjalistą od kina sensacyjnego i kręcił filmy z takimi gwiazdami jak Gene Hackman i Will Smith ("Wróg publiczny", 1998), Robert Redford i Brad Pitt ("Zawód: Szpieg", 2001) oraz Denzel Washington ("Człowiek w ogniu", 2004).
Zmarł śmiercią samobójczą, skacząc do wody z mostu im. Vincenta Thomasa w Los Angeles.

</doc>
<doc id="686559" url="https://pl.wikipedia.org/wiki?curid=686559" title="Alleyne Francique">
Alleyne Francique

Alleyne Francique (ur. 7 czerwca 1976) – lekkoatleta z Grenady, specjalizujący się w biegu na 400 m.
Jego pierwszym dużym osiągnięciem było zajęcie trzeciego miejsca w pierwszej edycji Światowego Finału IAAF w (Monako 2003). Otrzymał także brązowy medal igrzysk panamerykańskich w Santo Domingo (w biegu na 400 m). W 2004 zdobył złoty medal halowych mistrzostw świata w biegu na 400 m. Tego samego roku zajął 4. miejsce w finałowym biegu na Igrzyskach Olimpijskich w Atenach. 
W 2005 nie powiódł mu się start na mistrzostwach świata, gdzie dotarł jedynie do półfinału. Za to roku później udało mu się obronić tytuł halowego mistrza świata w biegu na 400 m. W 2006 zdobył jeszcze srebrny medal Igrzysk Wspólnoty Narodów.
Jego rekord życiowy w biegu na 400 m na stadionie wynosi 44,47 sek. (były rekord Grenady, 2004), zaś w hali 45,35 (były rekord Grenady, 2002).

</doc>
<doc id="686560" url="https://pl.wikipedia.org/wiki?curid=686560" title="M86">
M86



</doc>
<doc id="686563" url="https://pl.wikipedia.org/wiki?curid=686563" title="Droga wojewódzka nr 837">
Droga wojewódzka nr 837

Droga wojewódzka nr 837 (DW837) – droga wojewódzka w południowej części województwa lubelskiego. Rozpoczyna się w Sitańcu na północ od Zamościa, a kończy w Piaskach na wschód od Lublina. W obu tych miejscowościach łączy się z trasą 17 (E372), jest alternatywną drogą dla tej trasy na odcinku Lublin - Zamość. Przebiega przez powiaty: świdnicki, krasnostawski i zamojski ziemski. Długość tej drogi to ok. 65 km.

</doc>
<doc id="686564" url="https://pl.wikipedia.org/wiki?curid=686564" title="M87">
M87



</doc>
<doc id="686568" url="https://pl.wikipedia.org/wiki?curid=686568" title="Antony Hewish">
Antony Hewish

Antony Hewish (ur. 11 maja 1924 w Fowey, zm. 13 września 2021) – brytyjski astrofizyk i radioastronom, laureat Nagrody Nobla w dziedzinie fizyki za rok 1974 (wspólnie z Martinem Ryle’em) za pionierskie badania w dziedzinie radioastronomii i odkrycie pulsarów.
Życiorys.
Od roku 1942 studiował w Gonville and Caius College na Uniwersytecie Cambridge. W roku 1943 został powołany do służby wojskowej (zob. też II wojna światowa, bitwa o Anglię). Zajmował się pracą nad telekomunikacyjnymi rozwiązaniami dla armii. W tym czasie współpracował z Martinem Ryleem. W 1946 r., po powrocie do Cambridge, dokończył studia i dołączył do zespołu badawczego Ryle’a w Laboratorium Cavendisha. W roku 1952 uzyskał doktorat. Jego prace teoretyczne i wypracowanie rozwiązań technicznych doprowadziły do zbudowania w latach 1965–1967 "Interplanetary Scintillation Array" w "Mullard Radio Astronomy Observatory", dużego radioteleskopu w Mullard Radio Astronomy Observatory (MRAO) w Cambridge. W tym ośrodku zespół pod kierownictwem A. Hewisha prowadził poszukiwania kosmicznych radioźródeł. W listopadzie 1967 roku należąca do tego zespołu doktorantka, Jocelyn Bell, nieoczekiwanie odkryła regularnie pulsujące źródło, które później uznano za pierwszy pulsar. Wyniki badań opublikowano w roku 1968 w „Nature” (współautorzy: A. Hewish, S.J. Bell, J.D.H. Pilkington, P.F. Scott, R.A. Collins).
Kontrowersje.
Przyznanie Nagrody Nobla Ryle’owi i Hewishowi, bez włączenia Jocelyn Bell, było decyzją kontrowersyjną i zostało ostro skrytykowane przez kolegę Hewisha – astronoma Freda Hoyle'a. Hewish potwierdził w autobiografii, że regularnie odbierane sygnały pierwsza zaobserwowała S.J. Bell, która wcześniej, od roku 1965, uczestniczyła w budowie zaprojektowanej przez niego anteny. Wkład S.J. Bell był uznawany za bardzo ważny nie tylko przez Freda Hoyle’a. Ilustruje to fakt, że pierwsze odkryte pulsary – uznawane za kamienie milowe radioastronomii – współcześnie nazywane CP (od „Cambridge pulsar”), początkowo nazywano „Bell's star”. Odkrycie było też treścią jej pracy doktorskiej.
Po dziesięciu latach od odkrycia CP Susan Jocelyn Bell Burnell (ceniony pracownik naukowy) przedstawiła osobistą relację z przełomowych wydarzeń roku 1967. Na "Eighth Texas Symposium on Relativistic Astrophysics", w czasie „after-dinner speech” pt. „Petit Four”, szczegółowo wyjaśniła charakter własnego wkładu w odkrycie (publ. w "Annals of the New York Academy of Science", vol. 302, s. 685-689, grudzień 1977).
Kontrowersje znalazły wyraz w wielu późniejszych publikacjach, m.in. w pracy zatytułowanej: „Is the Nobel Prize good for science?” (2013). Autorzy tej pracy sugerują, że wskazana jest zmiana zasad przyznawania Nagrody Nobla – likwidacja ograniczenia liczby osób, którym może być przyznawana, i stworzenie możliwości nagrodzenia wkładu wszystkich osób uczestniczących w badaniach, również studentów (precedensem było przyznanie Pokojowej Nagrody Nobla całej organizacji: 1910 – Międzynarodowe Stałe Biuro Pokoju, a następnie, w 1917 – Międzynarodowy Komitet Czerwonego Krzyża i kolejne). Twierdzą, że zmiana sprzyjałaby promowaniu współpracy naukowej i zmniejszała negatywne skutki konkurencji między poszczególnymi naukowcami.

</doc>
<doc id="686569" url="https://pl.wikipedia.org/wiki?curid=686569" title="M88">
M88



</doc>
<doc id="686572" url="https://pl.wikipedia.org/wiki?curid=686572" title="Wu-Hae">
Wu-Hae

Wu-Hae – polski zespół grający muzykę z pogranicza crossover i hardcore.
Historia.
Zespół został założony w 1999 r. w Nowej Hucie. Pomysłodawcami oraz założycielami grupy są wokaliści Marcin Bąk ps. Bzyk i Marcin Guzik.
Pierwszy oficjalny album Wu-Hae „Życie na raty” został wydany 2006 roku przez Metal Mind Productions. Krążek był nominowany do Superjedynki 2007 w kategorii Płyta Roku – Rock. 6 lipca 2007 Wu-Hae na zaproszenie grupy KORN wystąpiło jako support podczas ich koncertu w katowickim Spodku.
Muzycy formacji współpracowali m.in. z Jarosławem Śmietaną i Wojciechem Karolakiem. Bzyk i Guzik wzięli udział w nagraniach do albumu „Story of Polish Jazz” (2004) Jarosława Śmietany. Płyta została nominowana do nagrody Fryderyki. Kilka lat później, w 2007 roku powstało wydawnictwo "Grube Ryby" będące wynikiem współpracy wielu muzyków (m.in. Jarosław Śmietana, Wojciech Karolak).
Lata 2008 – 2009 były również czasem pracy muzyków Wu-hae oraz zaproszonych gośćmi m.in. Maciej Maleńczuk, Grzegorz Markowski, Olaf Deriglasoff, Paweł Mąciwoda, oraz Piotr Wróbel nad albumem "Opera Nowohucka", który został wydany w listopadzie 2009 roku. Jest to album koncepcyjny, stworzony z myślą o 60. rocznicy powstania Nowej Huty. 
Na warstwę tekstową składają się m.in. wybrane fragmenty „Poematu dla dorosłych” Adama Ważyka, wiersz "Na powitanie budowy socjalistycznego miasta" Wisławy Szymborskiej oraz tekst autorstwa Marcina Guzika. Wydawnictwo uzupełnia esej Sławomira Shuty oraz film „Nowy człowiek” (2009, reż. Mateusz Moczulski, zdjęcia Aleksandra Marciniak, produkcja i montaż Marcin Bąk). W 2010 roku na międzynarodowym festiwalu filmowym ŻubrOFFka film otrzymał nagrodę Mrówkojad za zdjęcia. Ponadto album został wydany w nowatorski sposób na nośniku PenDrive, umieszczonym w metalowej puszce.
Na początku 2010 roku zespół stał się laureatem nagrody „Odloty” przyznawanej przez Gazetę Wyborczą.
W maju 2011 r. w ramach programu resocjalizacyjnego dla więźniów "Rekonstrukcja" zagrała koncert w Areszcie śledczym w Krakowie przy ul. Montelupich. Sam program miał na celu zaangażowanie więźniów w niestandardowe działania artystyczne.
Podczas występu zarejestrowany został materiał wideo z gościnnym udziałem więźniów, który później formacja wykorzystała do teledysku „Taki jestem".
Jesienią 2011 r. zespół zagrał kilka koncertów z zespołem Kult w ramach "Pomarańczowej Trasy". Cały rok 2011 był również czasem pracy nad nowym materiałem.
W styczniu 2012 roku zespół własnym sumptem wydał kolejną płytę długogrającą pod tytułem „Merry crisis and a happy new fear”. Na albumie pojawiło się 14 nowych kompozycji, które grupa promowała przez akcję „Nie pie**ol, kup płytę!” oraz przez bezpośrednią dystrybucję „Kultura Pod Drzwi”. Dzięki nowatorskiemu podejściu grupa pokazała, że przy ograniczeniu pośredników, płyty mogą kosztować tylko 20 złotych. Idea została bardzo ciepło przyjęta zarówno przez media jak i fanów.
8 września 2012 r. "Opera Nowohucka" doczekała się wystawienia. Zespół Wu – Hae wraz z gośćmi: Maciejem Maleńczukiem, Adamem Grzanką i Jackiem Królikiem, zagrał w Muzeum Lotnictwa Polskiego w Krakowie w ramach 33. edycji „Nowa Huta. Dlaczego nie?”
Jesienią 2013 r. Wu -hae zagrało kilka koncertów wspólnie z zespołem Kult w ramach "Pomarańczowej trasy", koncerty promowały kolejny album formacji.
25 listopada 2013 roku odbyła się premiera płyty "Poeci Wyklęci"
Na płycie zespół Wu- Hae wykorzystał wiersze polskich poetów wyklętych, zwanych także przeklętymi. Autorami wierszy i tekstów utworów są: Andrzej Bursa, Rafał Wojaczek, Stanisław Grochowiak, Ireneusz Iredyński oraz Marcin Bąk i Marcin Guzik.
Płyta "Poeci wyklęci" odcisnęła swoiste piętno na formacji. Zespół zagrał kilka pojedynczych koncertów, a w wyniku traumy skład został rozwiązany. 
Po długiej nieobecności na scenie muzycznej w 2017 roku zespół Wu-Hae w nowo skompletowanym składzie rozpoczął pracę nad nowym materiałem. Premiera płyty przewidziana jest na początek roku 2018 i będzie nosić tytuł "Nowohucki Ruch Oporu".
Skład zespołu.
Źródła:.
W filmie.
"Solidarność, Solidarność..." – film nowelowy z 2005 roku powstały z okazji 25 rocznicy powstania „Solidarności”. Składa się z 13 etiud 10-minutowych. 
Marcin Bąk wraz z Grzegorzem Markowskim i Marcinem Guzikiem w etiudzie – teledysku "Co się stało z waszą solidarnością?" w reżyserii Ryszarda Bugajskiego do muzyki Jarka Śmietany.
Działalność społeczno-artystyczna.
Odłączenie Nowej Huty od Krakowa (2013 rok) – happening artystyczny, mający zwrócić uwagę na problemy największej krakowskiej dzielnicy.
W styczniu 2014 r. lider zespołu Marcin Bzyk wraz z jazzmanem Antonim Dębskim i legendą polskiej muzyki Zbigniewem Wodeckim nagrał piosenkę „Pozwól mi oddychać”, która miała zwrócić uwagę mieszkańców Krakowa na problem czystości powietrza i smogu unoszącego się nad miastem. 

</doc>
<doc id="686574" url="https://pl.wikipedia.org/wiki?curid=686574" title="Franz Ferdinand (album)">
Franz Ferdinand (album)

Franz Ferdinand – debiutancki album szkockiej grupy indierockowej Franz Ferdinand.

</doc>
<doc id="686579" url="https://pl.wikipedia.org/wiki?curid=686579" title="BMW E28">
BMW E28



</doc>
<doc id="686580" url="https://pl.wikipedia.org/wiki?curid=686580" title="Województwo bracławskie">
Województwo bracławskie

Województwo bracławskie – województwo Rzeczypospolitej, część prowincji małopolskiej. Utworzone w 1566, na sejmie w Lublinie w roku 1569 przyłączone do Korony. Województwo obejmowało wschodnią część Podola, zwanego "Podolem litewskim" lub "Podolem ukrainnym".
W XVII wieku w województwie bracławskim szlachta stanowiła zaledwie 1% mieszkańców, co było jednym z najniższych udziałów tej ludności w ogóle mieszkańców na terenie Rzeczypospolitej.
Historia.
Stolicą województwa był Bracław, jednak później nieformalną siedzibą wojewodów stała się Winnica. Zezwoleniem sejmu 1654 roku sejmiki, sądy oraz akta ziemskie i grodzkie przeniesiono do Winnicy. Pierwszym wojewodą został Roman Sanguszko.
W 1589 r. nadano województwu herb – na czerwonym krzyżu błękitna tarcza ze złotym półksiężycem. Województwo było podzielone na 2 powiaty: winnicki i bracławski (składający się z dwóch obwodów: bracławskiego i zwinogrodzkiego). Województwo bracławskie miało dwóch senatorów większych: wojewodę i kasztelana bracławskich: posłów na sejm wybierało sześciu, to jest po dwóch z powiatu, utrzymując nominalnie, choć nie faktycznie, istnienie powiatu zwinogrodzkiego.
Województwo bracławskie leżało na Podolu ukrainnym , w odróżnieniu od Podola właściwego, które obejmowało województwo podolskie. Sejm Czteroletni utworzył formalnie w 1791 czwarty powiat nadbohski jednak z powodu wojny z Rosją i rozbiorów Polski decyzji nie wprowadzono w życie.
W myśl unii hadziackiej województwo miało być częścią Księstwa Ruskiego.
W XVIII wieku województwo było terenem licznych napadów band hajdamackich. Tylko w samym roku 1750 Kozacy z Zaporoża i Ukrainy Lewobrzeżnej zrujnowali 27 miast i 111 wsi w województwie bracławskim, co stanowiło ponad połowę wszystkich miast i ponad 10% wsi tego regionu.
Sejmik poselski i sejmik deputacki odbywał się w mieście Winnica.
Granice.
Na zachodzie granicą była od Podola rzeka Murachwa, na południo-zachodzie od strony Wołoszczyzny Dniestr.
Granica od północno-wschodniego krańca Podola, z okolicy Ułanowa, i skierowana Czarnym szlakiem pomiędzy Teterwią, Hniłopiatem i Rastawicą z jednej strony, a Śniwodą, Deśnicą i dopływami górnej Rosi z drugiej. Stefan Batory w 1584 roku w przywileju dla miasta Korsunia, za linię graniczną dwóch województw ukrainnych (Kijowskiego i Bracławskiego) przeznaczył Uhorski Tykicz (poczynając od Woronnego). Granica południowo-wschodnia województwa Bracławskiego biegła od Dniestru, znacznie niżej Kuczurhanu przez Kujalnik i Teliguł do rzeki Boh, powyżej ujścia Czyczaklei, gdzie znajdował się zamek turecki Bałaklej nad rzeką Suchą. Stamtąd granica biegła do Ingułu w punkcie, przez który prowadził „szlak Czarny”, idący ku Targowicy poniżej „Czarnego lasu”.
Przebieg granicy województwa aż do XVIII w. stanowił przedmiot sporów i ustaleń komisji granicznych. Ostatnia z nich w 1755 roku potwierdziła przebieg północnej granicy z województwem kijowskim wzdłuż tzw. czarnego szlaku, którego dokładny przebieg nie jest do końca znany. Terenem spornym było tutaj tzw. Zarosie (Заросье), czyli obszar położony na południe od rzeki Roś i na zachód od Dniepru. Do końca XVIII w. nie zostało przeprowadzone ostateczne rozgraniczenie województw w tym rejonie. Dyskusja w nauce na temat przebiegu tej granicy trwa od wielu lat, m.in. w pracach M. Krykuna.

</doc>
<doc id="686582" url="https://pl.wikipedia.org/wiki?curid=686582" title="M90">
M90



</doc>
<doc id="686584" url="https://pl.wikipedia.org/wiki?curid=686584" title="Herb Koła">
Herb Koła

Herb Koła – jeden z symboli miasta Koło w postaci herbu. 
Wygląd i symbolika.
Herb przedstawia w czerwonym polu herbowym złote, drewniane koło wozowe z ośmioma stylizowanymi szprychami, nad którym znajdują się dwie forteczne blankowane wieżyczki koloru złotego, z czarnymi stożkowymi hełmami i jednym oknem łukowym każda. Szprychy rozłożone są równomiernie po całym obwodzie koła (pierwsza szprycha skierowana jest pionowo w górę). Tarcza herbowa przedstawia styl gotycki.
Przez pewien czas funkcjonował herb miasta (przedstawiony m.in. w „Herbarzu miast polskich”), który przedstawiał „w polu błękitnym żółte koło drewniane o pięciu szprychach, na tle czerwonych murów obronnych o dwóch wieżach krytych żółtymi daszkami”.
Historia.
Do czasów współczesnych nie przetrwały żadne symbole miejskie sprzed XVII wieku. 
Najstarszy wizerunek herbowy znajduje się w pieczęci opłatkowej, która jest przy dokumencie wystawionym przez władze miasta Koła w 1625 roku. Pieczęć przedstawia koło z dziewięcioma szprychami oraz z wieżyczkami strzelniczymi wyrastającymi z boków koła. W legendzie pieczęci prawdopodobnie widniał napis "sigillum civitatis colensis" (pol.: pieczęć miasta Koła).
Wzór herbu, podobnie jak flagi miasta zostały przyjęte uchwałą nr X/75/2003 Rady Miejskiej w Kole 27 czerwca 2003 roku.

</doc>
<doc id="686585" url="https://pl.wikipedia.org/wiki?curid=686585" title="M91">
M91



</doc>
<doc id="686592" url="https://pl.wikipedia.org/wiki?curid=686592" title="Henryk IX lubiński">
Henryk IX lubiński

Henryk IX (ur. przed lub w 1369, zm. między 9 stycznia 1419 a 5 kwietnia 1420) – książę lubiński, chojnowski i oławski z dynastii Piastów.
Syn księcia brzeskiego Henryka VII z Blizną i jego pierwszej żony Heleny, córki hrabiego Orlamünde (w Turyngii) Ottona VIII. Mąż Anny, córki księcia cieszyńskiego Przemysława I Noszaka. Ojciec Ruperta II, Wacława i Ludwika III.
Dzieciństwo i młodość.
Henryk był jedynym dzieckiem Henryka VII z Blizną i Heleny. Jego matka zmarła przedwcześnie w 1369, wkrótce po jego narodzinach, być może nawet w trakcie porodu. Dorastał na tętniącym intelektualnym i artystycznym życiem dworze swojego dziada, Ludwika I brzeskiego. Odbywały się na nim liczne naukowe dysputy, wystawne uczty i bale, przedstawienia trup teatralnych, a także turnieje rycerskie. Zbiory biblioteki książęcej były jednymi z największych w Europie. Ludwik I, będący mecenasem kultury i sztuki, zatroszczył się o właściwe wykształcenie swojego przyszłego spadkobiercy.
W 1379 ojciec Henryka ożenił się powtórnie. Jego małżonką została wdowa po księciu słupskim Kazimierzu IV, Małgorzata, córka księcia mazowieckiego Siemowita III. Wkrótce na świat przyszło przyrodnie rodzeństwo Henryka: brat Ludwik i siostra Małgorzata. Mimo znacznej różnicy wieku stosunki między braćmi przez długie lata aż do czasu wojny na początku XV w. były ciepłe.
Małżeństwo.
5 lipca 1396 Ludwik I brzeski przekazał Henrykowi we władanie Kluczbork, Byczynę i Wołczyn. Zapis ten był podyktowany bliskimi zaślubinami Henryka z Anną, córka księcia cieszyńskiego Przemysława I Noszaka. Małżeństwo to zostało zawarte przed 20 września 1396. 29 września 1396 Henryk IX wraz z dziadem i ojcem potwierdzili odbiór posagu Anny, który wynosił 2000 grzywien. W zamian za to książęta brzescy zapisali jej jako wdowią oprawę te miasta, które kilka miesięcy wcześniej Henryk IX otrzymał od Ludwika I, oraz połowę czynszów z miast: Brzegu, Wierzbna i Oławy.
Objęcie rządów.
W grudniu 1398 zmarł Ludwik I brzeski, zaś w lipcu następnego roku Henryk VII z Blizną. W październiku 1400 Henryk IX i Ludwik II brzeski podzielili ojcowiznę. Starszy objął w panowanie okręgi: lubiński, chojnowski i oławski wraz z miastami. Młodszy rozpoczął rządy w księstwie brzeskim.
17 lipca 1402 obaj przyrodni bracia pojawili się na zjeździe książąt śląskich we Wrocławiu, na którym zawarli ze sobą i innymi książętami sojusz obronny oraz zapewnili króla Czech Wacława IV Luksemburskiego o swej lojalności.
Niewola brata u Saracenów.
W 1404 Ludwik II udał się na pielgrzymkę do Ziemi Świętej, w czasie której został uwięziony przez Saracenów. Nieszczęsna wieść dotarła do Brzegu dopiero pod koniec roku. Henryk IX w celu odkupienia brata nałożył na mieszkańców Brzegu, a także należących do niego Chojnowa i Oławy dodatkowy podatek. Potrzebna suma 4000 grzywien została zebrana jeszcze w tym samym roku, jednakże Ludwik II wrócił na Śląsk dopiero pod koniec 1405. W czasie jego niewoli Henryk sprawował rządy w księstwie brzeskim.
Wojna z Ludwikiem II.
W marcu 1409 książę legnicki i biskup wrocławski Wacław II legnicki zapisał księstwo legnickie i połowę Złotoryi Ludwikowi II. Prawa do drugiej części miasta wraz z okręgiem i 6000 grzywien czynszu z Legnicy przypadły Henrykowi IX. Wacław II zastrzegł, że Złotoryja w całości ma przypaść jednemu z braci – temu, który spłaci drugiego. W tym samym roku Ludwik II zwrócił się do Henryka IX z propozycją odkupienia jego części Złotoryi. W tym momencie książę lubiński, już wcześniej urażony faworyzowaniem przez Wacława II młodszego brata, zerwał przyjazne stosunki z przyrodnim bratem. Wkrótce spór przerodził się w otwartą wojnę, wydaną przez Henryka IX, która toczyła się w latach 1411-1414. Zażegnaniu konfliktu nie pomogły mediacje Wacława II, który usiłował przekonać księcia lubińskiego, że ma prawo rozdysponowywać swoim majątkiem według własnego uznania. Bratobójczą wojnę przerwał dopiero król Czech Wacław IV Luksemburski, który zakazał swoim wasalom prowadzenia dalszych walk. Bracia przy pomocy Wacława II zawarli pokój i wydali dokument o wzajemnym dziedziczeniu. Mieszkańcy księstwa legnicko-złotoryjskiego złożyli hołd obydwu książętom.
Śmierć.
Henryk IX zmarł między 1419 a 1420. Miejsce jego pochówku nie jest znane.

</doc>
<doc id="686597" url="https://pl.wikipedia.org/wiki?curid=686597" title="Adrian Budka">
Adrian Budka

Adrian Budka (ur. 26 stycznia 1980 w Zduńskiej Woli) – polski piłkarz oraz futsalista występujący na pozycji pomocnika.
Większość kariery spędził w Widzewie Łódź, w którym rozpoczynał profesjonalną karierę i występował na poziomie Ekstraklasy, I ligi, a także w IV i III lidze, rozgrywając 210 spotkań dla klubu. Występował także w m.in. w Śląsku Wrocław, Pogoni Szczecin, Arce Gdynia czy futsalowej Gattcie Zduńska Wola. Były reprezentant Polski w piłce nożnej.
Życiorys.
Karierę piłkarską rozpoczął w lokalnym klubie MKS MOS Zduńska Wola. Talent Budki szybko dostrzegli działacze Widzewa i przed sezonem 1998/1999 sprowadzili go do Łodzi. Młody piłkarz pełnił rolę głębokiego rezerwowego w naszpikowanym wówczas gwiazdami Widzewie, ale mimo to udało mu się zagrać w 7 pierwszoligowych spotkaniach. W barwach łódzkiej drużyny zadebiutował 22 sierpnia 1998 w meczu z GKS-em Katowice, zakończonym zwycięstwem Widzewa 2:0. Był to jednocześnie debiut Budki w polskiej Ekstraklasie. Jesienią następnego sezonu trafił do Włókniarza Konstantynów Łódzki, do którego został wypożyczony na dwa lata.
Wiosną sezonu 2001/02 Budka trafił do skierniewickiej Unii. Zespół z trudem utrzymał się w tej klasie rozgrywek, zapewniając sobie utrzymanie w ostatnim meczu sezonu ze Zniczem Pruszków (0:0). Wiosną kolejnego sezonu pomocnik przeniósł się z III do IV ligi – do Włókniarza Mirsk. Do ostatniej kolejki walczył z zespołem o awans do wyższej klasy rozgrywkowej, jednak ostatecznie zajął 3. miejsce w lidze i nie uzyskał promocji do III ligi.
W sezonie 2003/04 zduńskowolanin trafił do II-ligowego wówczas Polaru Wrocław. Zadebiutował w nim 9 sierpnia 2003 w przegranym 0:2 meczu z Cracovią. Już w kolejnym spotkaniu wpisał się na listę strzelców – 13 sierpnia z KSZO (2:2, później wynik anulowano). Łącznie dla wrocławskiego zespołu rozegrał 32 spotkania i strzelił 4 bramki. Pokazał się tam z dobrej strony, nie pomógł jednak kolegom utrzymać się w II lidze. Budka grał w Polarze jeszcze przez pół roku. Piłkarz w grudniu 2004 złożył do PZPN wniosek o rozwiązanie kontraktu z winy klubu, natomiast w styczniu rozwiązał umowę z Polarem za porozumieniem stron.
W drugiej części sezonu 2004/05 pomocnik trafił do ekstraklasowego Górnika Łęczna, w którym rozegrał tylko 3 mecze. Zadebiutował w nim w meczu z Cracovią, zakończonym remisem 0:0 (18 marca 2005). Ostatecznie zajął ze swoim zespołem 7. miejsce w tabeli.
W sezonie 2005/06 zakotwiczył w II-ligowym Śląsku Wrocław. Zadebiutował w nim 31 lipca w meczu z Zawiszą Bydgoszcz, zakończonym wygraną Śląska 1:0. 13 sierpnia strzelił pierwszą bramkę dla Śląska w meczu z Podbeskidziem (3:2). We Wrocławiu wyrobił sobie opinię jednego z najlepszych prawych pomocników w II lidze, co otworzyło mu ponownie przepustkę do ekstraklasy.
Latem 2006 roku Budka przeniósł się do Widzewa, z którym podpisał trzyletni kontrakt. Swojego premierowego gola w najwyższej klasie rozgrywkowej w Polsce zdobył 18 listopada 2006 w meczu z Cracovią, zakończonym porażką łodzian 1:2. W barwach Widzewa spisywał się na tyle dobrze, że w grudniu 2006 otrzymał powołanie do reprezentacji Polski. Ostatecznie zajął z klubem 12. miejsce w lidze. Zagrał w 26 spotkaniach ligowych i strzelił 1 bramkę. Rok później uzyskał jeszcze lepszy bilans indywidualny, pod koniec sezonu otrzymał również opaskę kapitana, ale Widzew sezon zakończył na 15. miejscu w tabeli i spadł do I ligi.
W sezonie 2008/09 zajął z Widzewem 1. miejsce w tabeli końcowej, jednak z powodu decyzji PZPN w związku z aferą korupcyjną nie otrzymał awansu do Ekstraklasy. 20 stycznia 2009 Budka przedłużył kontrakt z łódzkim klubem o kolejne trzy lata. W sezonie 2009/10 ponownie wywalczył z Widzewem awans do Ekstraklasy.
6 stycznia 2012 podpisał 2,5-letni kontrakt z klubem I ligi Pogonią Szczecin, który początkowo miał obowiązywać od lipca 2012, ale kluby porozumiały się co do przejścia pomocnika przed rozpoczęciem rundy wiosennej. W Pogoni Budka zadebiutował 17 marca w spotkaniu 21. kolejki I ligi z Piastem Gliwice (2:1), zdobywając zwycięską bramkę dla nowej drużyny. W ostatnim meczu sezonu 2011/12 przeciwko Arce Gdynia strzelił gola na wagę awansu Pogoni do Ekstraklasy. Przez rok grał w najwyższej klasie rozgrywkowej, a po sezonie 2012/2013 został z nim rozwiązany kontrakt.
5 września 2013 roku został piłkarzem Arki Gdynia, w której grał do zakończenia sezonu 2013/2014 .
W najwyższej klasie rozgrywkowej w piłce nożnej Budka rozegrał do tej pory 117 meczów, w których zdobył 11 bramek.
W sezonie 2014/2015 był zawodnikiem występującej w Futsal Ekstraklasie Gatty Zduńska Wola, w której jednak nie zdołał się przebić do podstawowego składu. W ekstraklasie znalazł się w kadrze Gatty osiem razy.
W 2015 roku, ponownie został zawodnikiem Widzewa Łódź. Reaktywowana drużyna sezon 2015/2016 rozpoczęła w IV lidze. Budka wybrał numer 16, z którym w przeszłości reprezentował już barwy łódzkiego klubu, oraz otrzymał opaskę kapitana. W sezonie 2015/16, wystąpił w 26 ligowych meczach Widzewa, strzelając 3 gole i wygrał z klubem rozgrywki IV ligi- awansując tym samym do III ligi. 12 marca 2017, przeciwko Świtowi Nowy Dwór Mazowiecki, rozegrał swoje 200. ligowe spotkanie w barwach Widzewa. Po sezonie 2016/17, odszedł z klubu. Jego bilans meczów dla Widzewa, zatrzymał się na 210 spotkaniach.
Kariera reprezentacyjna.
W reprezentacji Polski wystąpił w jednym spotkaniu przeciwko Zjednoczonym Emiratom Arabskim, wygranym przez Polskę 5:2.

</doc>
<doc id="686598" url="https://pl.wikipedia.org/wiki?curid=686598" title="Crossover (muzyka)">
Crossover (muzyka)

Crossover − termin stosowany do określenia gatunków muzycznych zespołów, które wykraczają poza standardowe ramy poszczególnych stylów.

</doc>
<doc id="686601" url="https://pl.wikipedia.org/wiki?curid=686601" title="Ludwik II (cesarz)">
Ludwik II (cesarz)

Ludwik II (ur. ok. 825, zm. 12 sierpnia 875 niedaleko Ghedi, prow. Brescia) – najstarszy syn Lotara I, ostatni z włoskiej linii Karolingów, król Włoch od 844, cesarz rzymski od 855.
Przed 5 października 851 poślubił Engelbergę (zm. ok. 900). Miał z nią córki Gizelę, ksienię w Brescii, oraz Irmgardę, żonę Bozona, króla Dolnej Burgundii.
Po jego śmierci państwo wraz z tytułem cesarskim przypadło w udziale jego stryjowi Karolowi II Łysemu. Pochowany w krypcie mediolańskiej bazyliki św. Ambrożego.

</doc>
<doc id="686603" url="https://pl.wikipedia.org/wiki?curid=686603" title="Work it out">
Work it out



</doc>
<doc id="686604" url="https://pl.wikipedia.org/wiki?curid=686604" title="Ring the alarm">
Ring the alarm



</doc>
<doc id="686605" url="https://pl.wikipedia.org/wiki?curid=686605" title="Naughty girl">
Naughty girl



</doc>
<doc id="686606" url="https://pl.wikipedia.org/wiki?curid=686606" title="Me, myself and I">
Me, myself and I



</doc>
<doc id="686608" url="https://pl.wikipedia.org/wiki?curid=686608" title="Hans-Dieter Flick">
Hans-Dieter Flick

Hans-Dieter "Hansi" Flick (ur. 24 lutego 1965 w Heidelbergu) – niemiecki piłkarz, występował na pozycji pomocnika, trener piłkarski.
Od lipca 2021 pełni funkcję selekcjonera reprezentacji Niemiec w piłce nożnej.
Kariera piłkarska.
Jako zawodnik rozegrał 144 mecze w Bundeslidze i strzelił 6 goli. Przez sześć lat (1984-1990) występował w Bayernie Monachium, z którym zdobył pięć tytułów mistrza kraju (1985, 1986, 1987, 1989 i 1990). Później przez trzy lata grał w 1. FC Köln, a w 1994 roku przeniósł się do trzecioligowego FC Bammental, gdzie w 2000 zakończył piłkarską karierę. Nigdy nie wystąpił w reprezentacji Niemiec. 
Kariera trenerska.
W 1996 rozpoczął pracę szkoleniową. Został grającym trenerem FC Bammental. Po zakończeniu piłkarskiej kariery przez pięć lat prowadził inny trzecioligowy klub TSG 1899 Hoffenheim. Na początku 2006 został drugim trenerem austriackiego Red Bull Salzburg. Po Mistrzostwach Świata 2006 dołączył do sztabu nowego selekcjonera reprezentacji Niemiec Joachima Löwa jako pierwszy asystent.
Przed sezonem 2019/2020 został zatrudniony jako asystent Niko Kovača w Bayernie Monachium. 3 listopada 2019 po przegranej 1:5 z Eintrachtem Frankfurt zespół poinformował o rozstaniu z Kovacem, jednocześnie ogłaszając, że Flick tymczasowo przejmie obowiązki pierwszego trenera do czasu ogłoszenia nazwiska następcy Chorwata.
3 kwietnia 2020 Bayern poinformował, że Flick pozostanie na stanowisku na stałe. Niemiec podpisał kontrakt ważny do 30 czerwca 2023. Już w pierwszym sezonie pracy, jako jedyny w historii niemiecki szkoleniowiec zdobył z Bayernem sekstet, wygrywając Mistrzostwo Niemiec, Puchar Niemiec, Ligę Mistrzów, Superpuchar Niemiec oraz Superpuchar UEFA. W lutym 2021 wygrał również z Bawarczykami Klubowe Mistrzostwa Świata.
Od 11 lipca 2021 jest selekcjonerem reprezentacji Niemiec.

</doc>
<doc id="686609" url="https://pl.wikipedia.org/wiki?curid=686609" title="Charles Vane-Tempest-Stewart (6. markiz Londonderry)">
Charles Vane-Tempest-Stewart (6. markiz Londonderry)

Charles Stewart Vane-Tempest-Stewart, 6. markiz Londonderry KG (ur. 16 lipca 1852, zm. 8 lutego 1915) – brytyjski arystokrata i polityk, członek Partii Konserwatywnej, minister w rządach lorda Salisbury’ego i Arthura Balfoura.
Życiorys.
Był najstarszym synem George’a Vane’a-Tempesta, 5. markiza Londonderry, i Mary Edwards, córki sir Johna Edwardsa, 1. baroneta. Od 1872 r. nosił tytuł wicehrabiego Castlereagh, zaś po śmierci ojca w 1884 r. został 6. markizem Londonderry. W latach 1878–1884 był deputowanym do Izby Gmin z okręgu Down.
Pełnił wiele funkcji publicznych na przełomie XIX i XX w. Był lordem namiestnikiem Irlandii w latach 1886–1889, przewodniczącym London School Board w latach 1895–1897, poczmistrzem generalnym w latach 1900–1902, przewodniczącym Rady Edukacji w latach 1902–1905 i Lordem Przewodniczącym Rady w latach 1903–1905. Był członkiem Tajnej Rady. W 1888 r. został kawalerem Orderu Podwiązki.
Był gorącym przeciwnikiem planów przyznania Irlandii autonomii. Przekazywał liczne sumy pieniędzy na rzecz ulsterskich unionistów. 28 września 1912 r. był jednym z pierwszych, którzy podpisali Porozumienie Ulsterskie.
2 października 1875 r. poślubił lady Theresę Susey Helen Talbot (zm. 16 marca 1919), córkę Charlesa Chetwynda-Talbota, 19. hrabiego Shrewsbury, i Anny Cockerell, córki komandora Richarda Cockerella. Charles i Theresa mieli razem syna i córkę:

</doc>
<doc id="686611" url="https://pl.wikipedia.org/wiki?curid=686611" title="Charles Stewart Vane-Tempest-Stewart, 6. markiz Londonderry">
Charles Stewart Vane-Tempest-Stewart, 6. markiz Londonderry



</doc>
<doc id="686612" url="https://pl.wikipedia.org/wiki?curid=686612" title="Hansi Flick">
Hansi Flick



</doc>
<doc id="686618" url="https://pl.wikipedia.org/wiki?curid=686618" title="NK Maribor">
NK Maribor

Nogometni Klub Maribor – słoweński klub piłki nożnej z miasta Maribor grający obecnie w pierwszej lidze Słowenii. W sezonach 1999/2000, 2014/2015 oraz 2017/2018 klub ten brał udział w fazie grupowej Ligi Mistrzów, a w sezonie 2013/2014 w rozgrywkach Ligi Europy, docierając do 1/16 finału. W 2006 roku zwyciężył w Pucharze Intertoto.
Historia.
Chronologia nazw:
Klub został założony 12 grudnia 1960, kilka miesięcy po rozwiązaniu klubu NK Branik Maribor. Na spotkaniu kierownictwa nowo utworzonego klubu prezesem został Srecko Koren, trenerem Andrija Pflander, a kapitanem drużyny Oto Blaznik. Maribor zagrał swój pierwszy mecz 5 lutego 1961 przeciwko lokalnemu NK Kovinar i wygrał z wynikiem 2:1. Oba gole strzelił Stefan Tolic. Chociaż kolory klubu są biało-fioletowe, w pierwszych latach drużyna grała w niebiesko-zielonych strojach, ze względu na niemożność zdobycia fioletowych ubrań w latach 60. Od momentu powstania klub grał w słoweńskiej lidze republikańskiej (trzeci poziom ligowy Jugosławii). W pierwszym sezonie 1960/1961 zespół zwyciężył w "1. Slovenska Nogometna Liga" i uzyskał prawo do gry w play-off o wejście do drugiej ligi Jugosławii, jednak wycofał się przed play-offami z powodu choroby zawodników. W rezultacie klub stracił miejsce w drugiej lidze. Trener Pflander został zastąpiony przez Vladimira Šimunića, który ostatecznie po sześciu latach poprowadził drużynę do drugiej ligi. Klub wygrał dwie pierwsze rundy play-offów, a następnie pokonał w dwumeczu chorwacki Uljanik z Puli z wynikiem 2:1.
W 1961 roku klub otrzymał nowy stadion Ljudski vrt. 2 września tego samego roku kibice byli świadkami narodzin nowej konfrontacji Mariboru z Olimpią. Pierwszy mecz pomiędzy tymi dwoma klubami został rozegrany w Lublanie i zakończył się remisem 1:1. Rywalizacja tych klubów w Słowenii stała się znana jako "Wieczne Derby". Po 5 sezonach średnia frekwencja wyniosła około 8000 osób. Pod wodzą Šimunića klubowi udało się wygrać drugą ligę i awansować do pierwszej ligi Jugosławii. Pierwszy mecz w pierwszej lidze zespół zremisował 1:1 w 1967 roku z macedońskim Vardarem w Skopje, a debiutowy sezon na najwyższym poziomie Jugosławii zakończył na 12.miejscu. W ciągu pierwszych pięciu lat gry w najwyższej klasie rozgrywkowej klub rozegrał łącznie 166 meczów, z czego: 40 wygrał, 57 zremisował i 69 przegrał. Całkowita różnica bramek wynosi 166-270. Najwyższym osiągnięciem "Fiołków" było 10.miejsce z 18 klubów w sezonie 1969/70.
Od sezonu 1972/73 klub występował w drugiej lidze. W pierwszym sezonie po spadku z pierwszej ligi, zespół zajął drugie miejsce, ale potem w barażach został wyeliminowany w dwumeczu 3:1 i 0:3 z FK Proleter Zrenjanin. Po dramatycznych meczach play-off nastąpił okres stagnacji. W tym czasie klub kilkakrotnie był bliski awansu do awansu, a w sezonie 1977/78 zajął nawet drugie miejsce w lidze. Pod koniec sezonu 1980/81 klubowi udało się uniknąć spadku z ligi, ale z powodu przekupstwa został zdegradowany do trzeciej ligi przez komisję dyscyplinarną Jugosłowiańskiego Związku Piłki Nożnej. Do rozpadu Jugosławii w 1991 roku klub występował w trzeciej, a potem w drugiej lidze. W 1988 klub nawiązał współpracę z MŠD Branik (Mariborsko Športno Društvo Branik) i stał się nazywać się NK Maribor Branik.
Po rozpadzie Jugosławii klub zaczął grać w pierwszej lidze Słowenii. Był jednym z trzech klubów, które brały udział w mistrzostwach Jugosławii na najwyższym poziomie. W pierwszych dwóch sezonach stołeczna Olimpija zdominowała ligę, a w kolejnych dwóch po rywalizacji z Mariborem zdobyła mistrzostwo. Ale punktem zwrotnym dla klubu był sezon 1996/97. Zespół zdobył mistrzostwo po raz pierwszy w swojej historii. W kolejnych sezonach już nie oddał pierwszeństwa, stanowiąc siedem razy z rzędu mistrzem kraju. W 1997 po nawiązaniu kontraktu z "Teatanic" klub zmienił nazwę na NK Maribor Teatanic, a w 1999 roku na NK Maribor Pivovarna Laško.
W latach 2004-2008 klub miał duże kłopoty finansowe. A przez pewien czas mówiono nawet o rozwiązaniu klubu. Podobny los spotkał również rywali klubu - NK Mura i Olimpia z Ljubljany, które zostały rozwiązane w 2004 roku.
W 2006 roku klub przywrócił nazwę NK Maribor. A od sezonu 2007/08 nowym dyrektorem sportowym klubu został mianowany Zlatko Zahovič, legenda słoweńskiej piłki nożnej. 10 maja 2008 roku otwarto ponownie stadion Ljudski vrt, który był w trakcie renowacji przez 20 miesięcy, a w styczniu 2011 zarząd ogłosił, że długi zostały w całości spłacone.
W sezonie 2008/09 po dłuższej przerwie klub znów zdobył mistrzostwo. 12 grudnia 2010 roku klub obchodził swoje pięćdziesiąte urodziny, a 21 maja 2011 klub po raz dziewiąty został mistrzem Słowenii. Następnie w sezonach 2011/12, 2012/13, 2013/14, 2014/15, 2016/17 i 2018/19 zdobywał tytuł mistrzowski.

</doc>
<doc id="686619" url="https://pl.wikipedia.org/wiki?curid=686619" title="Cewnik zewnętrzny">
Cewnik zewnętrzny

Cewnik zewnętrzny (uridom) - to cewnik mający postać koszulki z lateksu lub silikonu, przypominający prezerwatywę. Jego wewnętrzna powierzchnia pokryta jest warstwą samoprzylepną. Zakończony jest rurką umożliwiającą połączenie wężykiem z wykonanym z miękkiego tworzywa workiem do zbiórki moczu, który jest mocowany do podudzia za pomocą gumowych taśm zapinanych na rzepy. W dolnej części worka znajduje się zaworek umożliwiający jego opróżnienie.
Odpowiednio dobrany kształt i wielkość worka umożliwiają jego zamaskowanie nogawką spodni. Po założeniu cewnika na penisa warstwa samoprzylepna zapewnia całkowitą szczelność. System umożliwia oddawanie moczu w sposób dyskretny w każdej sytuacji.
Ten sam system jest wykorzystywany przez kosmonautów na promach i stacjach kosmicznych oraz przez osoby nurkujące z wykorzystaniem suchych skafandrów (w połączeniu z zaworem P-Valve).

</doc>
<doc id="686621" url="https://pl.wikipedia.org/wiki?curid=686621" title="Andreas Herzog">
Andreas Herzog

Andreas Herzog (ur. 10 września 1968 w Wiedniu) – austriacki piłkarz grający na pozycji ofensywnego pomocnika i trener piłkarski. 
Karierę rozpoczął w Rapidzie Wiedeń, gdzie grał w latach 1986–1992. Następnie przeniósł się do Werderu Brema. Przez jeden sezon grał w Bayernie Monachium, z którym w 1996 zdobył Puchar UEFA. Później powrócił do Werderu, gdzie grał do końca 2001, by w 2002 powrócić do swojego pierwszego klubu, Rapidu. Karierę zakończył w 2004, po sezonie spędzonym w amerykańskim Los Angeles Galaxy. W reprezentacji Austrii Herzog rozegrał 103 mecze, strzelając 27 bramek. Był dwukrotnym uczestnikiem mistrzostw świata – w 1990 i 1998.

</doc>
<doc id="686623" url="https://pl.wikipedia.org/wiki?curid=686623" title="Uridom">
Uridom



</doc>
