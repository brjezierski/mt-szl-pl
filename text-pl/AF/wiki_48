<doc id="686632" url="https://pl.wikipedia.org/wiki?curid=686632" title="Déjà Vu (singel Beyoncé)">
Déjà Vu (singel Beyoncé)

Déjà Vu – piosenka amerykańskiej wokalistki rhythm and bluesowej Beyoncé Knowles, nagrana z udziałem rapera Jaya-Z, pochodząca z jej drugiego albumu solowego "B’Day". Łączy contemporary R&amp;B z funkiem lat 70. Tytuł oraz tekst piosenki odnoszą się do kobiety, której wciąż przypomina się były kochanek.
W lipcu 2006 roku „Déjà Vu” wydany został jako główny singel z "B’Day". Mimo iż wyróżniony został jako najlepsza piosenka podczas gali Music of Black Origin (MOBO) Awards 2006, spotkał się ze zróżnicowanymi opiniami krytyków. Nakręcony do utworu wideoklip rozczarował fanów, którzy zaczęli zbierać podpisy pod petycją o stworzenie nowej wersji, wśród powodów wymieniając stroje Knowles oraz seksualny oddźwięk teledysku.
Tło i produkcja.
W 2005 roku amerykański producent Rodney Jerkins, który wcześniej pracował z Destiny’s Child, a także kompozytor John Webb wyszli z pomysłem stworzenia old schoolowej piosenki, w której można byłoby wykorzystać prawdziwe instrumenty. Miało to być cofnięcie do muzyki lat wcześniejszych, do czego nawiązuje sam tytuł „Déjà Vu”. Najpierw nagrane zostały sekcje basowe, do których następnie dopasowano inne instrumenty i wokal. „Déjà Vu” wyprodukowana została w Sony Music Studios w Nowym Jorku oraz w prywatnych studiach Jerkinsa w New Jersey.
Jerkins stworzył demo piosenki, która zawierała wokal Makeby Riddick, wymienianej jako współautorka „Déjà Vu”. Następnie zaprezentowali tę wersję Knowles, która zaaprobowała ich pomysł. Wkład w tekst miały również Keli Nicole Price i Delisha Thomas, a także długoletni narzeczony, a obecnie mąż wokalistki, Jay-Z. Został zaangażowany do współpracy w późnych stadiach nagrywania utworu, kiedy Knowles zobaczyła go, próbującego rapować do zarejestrowanej już piosenki. Beyoncé zaprosiła go do współpracy, a jego wersy zostały dodane do „Déjà Vu”.
Styl muzyczny.
„Déjà Vu” reprezentuje contemporary R&amp;B, połączony z elementami funku lat 70., soulu oraz hip hopu. Piosenka utrzymana jest w tonacji g-moll, a muzyka oparta jest w dużym stopniu na szerokiej instrumentacji.
Wydanie.
13 czerwca 2006 roku piosenka wyciekła do Internetu. Następnego dnia miała premierę w stacjach radiowych, cztery tygodnie po tym, jak Knowles poinformowała Columbia Records, swoją wytwórnię, że "B’Day" jest gotowy. Miesiąc później, 31 lipca, ukazała się jako singel na CD w Stanach Zjednoczonych. 12 września wydane zostało enhanced CD, zawierające pięć dodatkowych ścieżek oraz „Déjà Vu” w wersji multimedialnej. 7 sierpnia singel, w formie digital download, miał premierę w Wielkiej Brytanii. Inne wersje ukazały się tam dwa tygodnie później.
Knowles zaproponowała grupie Freemasons stworzenie remiksu „Déjà Vu”. Jej członkowie wyprodukowali wersję klubową, która pojawiła się na ich debiutanckim albumie "Shakedown" w 2007 roku. Maxi singel, złożony z wersji albumowej oraz klubowego remiksu wydany został 5 sierpnia 2006 roku w Australii.
Sukces komercyjny.
„Déjà Vu” pojawił się na "Billboard" Hot 100 niemal miesiąc przed ukazaniem się singla na CD. Zadebiutował na miejscu 44., ostatecznie docierając do 4. pozycji listy. Remiks piosenki dotarł na szczyt "Billboard" Hot Dance Club Play, podczas gdy wersja albumowa uplasowała się na 18. miejscu tego samego zestawienia. „Déjà Vu” zajął miejsca również na innych listach "Billboardu": 1. na Hot Dance Singles Sales i Hot R&amp;B/Hip-Hop Songs, 9. na Rhythmic Top 40 oraz 14. na Top 40 Mainstream.
W Europie „Déjà Vu” uplasował się w pierwszych dziesiątkach notowań w zaledwie kilku krajach. Największą popularność osiągnął w Wielkiej Brytanii, gdzie zajął 1. miejsce UK Singles Chart, rozchodząc się w pierwszym tygodniu w 29.365 kopii. Singel zajął miejsca w czołowych piątkach list w Irlandii, Włoszech, Norwegii, Szwajcarii i na Węgrzech oraz w czołowych dziesiątkach w Belgii, Finlandii i Niemczech. W Oceanii piosenka była znacznie mniej popularna od większości singli Knowles, plasując się na 12. pozycji w Australii i 15. w Nowej Zelandii.
„Déjà Vu” był 98. najlepiej sprzedającym się singlem w Australii w roku 2006.
Nagrody.
„Déjà Vu” otrzymała nominacje do nagród Grammy dla najlepszej rapowo-wokalnej kolaboracji oraz najlepszej piosenki R&amp;B. Nominowany w kategorii najlepszy remiks został także remiks „Déjà Vu”. Piosenka otrzymała statuetkę MOBO Awards dla najlepszego utworu roku 2006. „Déjà Vu” została również nominowana w kategorii najlepsza kolaboracja do BET Awards.
Wideoklip.
Wideoklip do „Déjà Vu” wyreżyserowany został przez Sophie Muller w Nowym Orleanie, 21 czerwca 2006 roku. Miał premierę 12 lipca w programie MTV "Total Request Live", gdzie po jakimś czasie dotarł na szczyt zestawienia. Pod koniec lipca teledysk uplasował się również na szczycie listy najczęściej emitowanych wideoklipów w Wielkiej Brytanii.
Reakcje na wideoklip były zróżnicowane. Ze względu na seksualny wyraz i sugestywność wywołał sprzeciwy w niektórych środowiskach. Grupa ponad 2.000 fanów Knowles napisała petycję o ponowne nakręcenie wideoklipu, narzekając na pominięcie tematu, słaby montaż, nieodpowiednie stroje oraz, przede wszystkim, seksualne motywy, którymi przesycony jest teledysk oraz jednoznaczne sceny między Knowles i Jayem-Z. Poza tym petycja opisywała taniec wokalistki jako „nierytmiczny, dezorientujący i momentami alarmujący.” Jednak większość krytyków przyjęła wideoklip pozytywnie. Sal Cinquemani z magazynu internetowego Slant Magazine opisał go jako „bardziej tematyczny i prowokujący od teledysków do 'Baby Boy' i 'Naughty Girl'”. Eb Haynes z Allhiphop.com napisał, że teledysk jest świeży wizualnie i zainspirowany modą.
Wideoklip otrzymał nagrodę dla najlepszego teledysku na gali MOBO Awards w 2006 roku.

</doc>
<doc id="686646" url="https://pl.wikipedia.org/wiki?curid=686646" title="Paulo José Figueiredo">
Paulo José Figueiredo

Paulo José Lopes de Figueiredo (ur. 28 listopada 1972 w Luandzie) – angolski piłkarz występujący na pozycji pomocnika.
Figueiredo urodził się w Angoli, lecz od trzeciego roku życia przebywał w Portugalii. W 2003 roku dostał propozycję gry w reprezentacji Angoli i, po niemal 30 latach, wrócił do swojego ojczystego kraju. Został powołany na Mistrzostwa Świata 2006, gdzie rozegrał wszystkie 3 mecze. W reprezentacji Angoli zaliczył 37 występów, zdobywając 4 bramki.

</doc>
<doc id="686655" url="https://pl.wikipedia.org/wiki?curid=686655" title="Hatazō Adachi">
Hatazō Adachi

 – generał porucznik Cesarskiej Armii Japońskiej. 
W 1910 ukończył Japońską Cesarską Akademię Wojskową, a w 1922 – Wojskowe Kolegium Wojenne. W 1934 został pułkownikiem, zaś w 1940 otrzymał awans do stopnia generała porucznika. Od listopada 1941 do listopada 1942 był szefem sztabu Armii Północnych Chin. Następnie objął dowództwo 18. Armii w Rabaulu i na północnym wybrzeżu Nowej Gwinei. Pełnił je do zakończenia działań wojennych w sierpniu 1945.
Lądowanie wojsk gen. Douglasa MacArthura w rejonie Aitape i Jayapury w dniach 22–27 kwietnia 1944 odizolowało większość z 65 tys. żołnierzy Adachiego. Po kapitulacji 13 października 1945, wziął odpowiedzialność za torturowanie więźniów alianckich w Rabaulu. Skazany za zbrodnie wojenne na dożywocie, popełnił samobójstwo 10 września 1947.

</doc>
<doc id="686656" url="https://pl.wikipedia.org/wiki?curid=686656" title="NK Olimpija Lublana (2005)">
NK Olimpija Lublana (2005)

NK Olimpija Lublana – słoweński klub piłkarski, mający siedzibę w stolicy kraju, mieście Lublana. Obecnie występuje w pierwszej lidze.
Historia.
Chronologia nazw:
W 2005 klub NK Olimpija Lublana przeżywał ogromne kłopoty finansowe, co doprowadziło go do bankructwa latem 2005. Wcześniej, 2 marca 2005 powstał w Lublanie nowy klub o nazwie NK Bežigrad. Zespół rozpoczął rozgrywki w lidze okręgowej. Nazwa "Bežigrad" wywodziła się nazwy stadionu i dystryktu, w którym Olimpija rozgrywała mecze. Po trzech latach klub zmienił nazwę na NK Olimpija Bežigrad, a 3 marca 2008 roku właśnie na NK Olimpija Lublana. Przez kolejne lata zespół piął się po ligowych szczeblach w kraju. W 2006 awansował z piątej do czwartej ligi, w 2007 z czwartej do trzeciej, a w 2008 z trzeciej do drugiej. Z kolei w 2009 awansował do pierwszej ligi, w której gra do dziś.
Barwy klubowe i strój.
Klub ma barwy zielono-białe, które były głównymi kolorami rozwiązanej Olimpii. Przez całą historię piłkarze swoje domowe spotkania zazwyczaj grają w zielonych koszulkach, białych spodenkach oraz zielonych getrach.
Poszczególne sezony.
Rozgrywki krajowe.
Liga słoweńska.
Klub w sezonie 2005/06 startował w V lidze. Co roku piął się po szczeblach hierarchii do góry, aby w 2009 osiągnąć najwyższy poziom. Od sezonu 2009/10 bez przerw występuje w pierwszej lidze. Dwukrotnie (w 2016 i 2018) zdobył tytuł mistrza kraju.
Puchar Słowenii.
Od sezonu 2007/08 klub gra w rozgrywkach o Puchar kraju. W 2018 zdobył Puchar kraju.
Superpuchar Słowenii.
2 razy klub przystąpił w rozgrywkach do walki o Superpuchar kraju, jednak dwukrotnie (w 2012 i 2013) przegrał w finale.
Struktura klubu.
Stadion.
Klub rozgrywa swoje mecze domowe na stadionie Stožice w Lublanie, który może pomieścić 16038 widzów, który został wybudowany w 2010. Wcześniej grał na stadionie Bežigrad.
Inne sekcje.
Klub prowadzi drużyny dla dzieci i młodzieży w każdym wieku. Również w klubie funkcjonuje sekcja piłki nożnej kobiet, koszykówki oraz hokeju na lodzie.
Kibice i rywalizacja z innymi klubami.
Kibice.
Główna grupa ultras klubu nosi nazwę "Green Dragons" (Zielone Smoki), jest jedną z dwóch największych grup ultras w kraju, która wspierała starą Olimpija aż do ich rozwiązania w 2005 roku i przeszła do nowego klubu w tym samym roku, ponieważ uważają nowy klub za następcę rozwiązanego klubu. Najczęściej noszą zielone i białe symbole i ubrania, które są kolorami klubu.
Rywalizacja.
Największym rywalem klubu jest NK Maribor.

</doc>
<doc id="686657" url="https://pl.wikipedia.org/wiki?curid=686657" title="HDD Olimpija Lublana">
HDD Olimpija Lublana

Olimpija Lublana – słoweński klub hokejowy z siedzibą w Lublanie.
Od 2007 do 2017 klub występował w austriackich rozgrywkach EBEL. W 2017 drużyna HK Olimpija przystąpiła do rozgrywek Alps Hockey League. W 2022 klub przeniesiono do austriackich rozgrywek ICE Hockey League.

</doc>
<doc id="686658" url="https://pl.wikipedia.org/wiki?curid=686658" title="NK Bezigrad Lublana">
NK Bezigrad Lublana



</doc>
<doc id="686659" url="https://pl.wikipedia.org/wiki?curid=686659" title="Pietro Aretino">
Pietro Aretino

Pietro Aretino właściwie "Pietro Bacci" (ur. 20 kwietnia 1492 w Arezzo, zm. 21 października 1556 w Wenecji) – pisarz włoski, twórca renesansu, autor listów poświęconych aktualnym problemom politycznym, ukazujących obyczajowość dworu i mieszczaństwa. Nazywany często „Biczem Książąt”. Znany zarówno ze skandalizujących dialogów opisujących życie seksualne kurtyzan ("Ragionamenti"), jak i z dzieł o tematyce głęboko religijnej. Uznawany za twórcę literackiej pornografii.
Życiorys.
Pietro Aretino był znanym kronikarzem, który przebywał w otoczeniu papieży i sławę zdobył dzięki swym ciętym, bardzo odważnym satyrom i paszkwilom. Pietro urodził się w 1492 roku w Arezzo. Od nazwy miejscowości, z której pochodził wzięło się jego nazwisko. Aretino władał bardzo „ostrym piórem” i nie bał się krytykować wad żadnych przedstawicieli ówczesnego społeczeństwa, z biskupami i szlachtą włącznie. Już jako młodzieniec brał udział w licznych ucztach z papieżami, kardynałami i kurtyzanami, przyglądając się życiu Kurii od środka. Zarówno królowie, jak i papieże odczuwali przed nim respekt. Niejednokrotnie podkreślał, że tylko przedstawia społeczeństwo, i że nie jest jego winą, „iż obraz obyczajów wypada fatalnie”.
Aretino widział siebie jako „sekretarza całego świata”. Wielbiciele nazywali go „divino”, czyli boski. Za życia zdobył bardzo duże poważanie, z jego opiniami liczyło się wielu dostojników kościelnych i świeckich, myślicieli i pisarzy, zarówno w Rzymie, jak i Wenecji. Do najbliższych jego przyjaciół należeli artyści (Tycjan, Jacopo Sansovino, Tintoretto, Giulio Romano, Vasari), poeci (Ariosto, Bernardo Tasso), literaci (Benedetto Varchi, Paolo Manuzio, Carlo Tolomei), uczeni (Trifone Gabrielli), historycy (Giovio) i słynne kobiety (Vittoria Colonna).
Potężni królowie i cesarze starali się zdobyć przychylność tego literata. Zarówno cesarz Karol V, jak i król francuski Franciszek I wykorzystywali dla swoich celów zjadliwy kunszt Aretina. Jego mecenasami byli także m.in. papież Leon X i Klemens VII, którzy starali się wykorzystać zdolności satyryczne pisarza do swoich interesów politycznych.
Największą sławę Aretino zdobył wraz z pojawieniem się na Piazza Navona marmurowego popiersia Pasquina, rzymianie bowiem umieszczali na nim swoje komentarze dotyczące wydarzeń w mieście i krytykę pod adresem różnych świeckich i duchownych możnych. Aretino swymi pasquinatami występował przeciwko nadużyciom kurii i obyczajom duchowieństwa, ale nigdy nie walczył z papiestwem jako instytucją, dlatego był zawsze mile widziany na papieskim dworze. Nie był jednak całkowicie obiektywny, ponieważ za określoną sumę, można było kupić jego przychylność i milczenie. Aby uzyskać jego dyskrecję, możni obdarowywali go najróżniejszymi podarunkami. Papież Urban VII podarował mu na przykład pięknego konia, od którego całą rasę nazwano aretino. Aretino prowadził bardzo wystawny i swobodny styl życia, nie stronił od kobiet i młodych chłopców, a mimo to papieże zabiegali o jego względy.
Twórczość.
Cieszył się poparciem wielu możnych, uprawiał różne gatunki literackie:

</doc>
<doc id="686668" url="https://pl.wikipedia.org/wiki?curid=686668" title="Ustrój polityczny w poszczególnych państwach">
Ustrój polityczny w poszczególnych państwach



</doc>
<doc id="686675" url="https://pl.wikipedia.org/wiki?curid=686675" title="Helena Glińska">
Helena Glińska

Helena Wasyliewna Glińska (ros. "Елена Васильевна Глинская") (ur. ok. 1506, zm. 13 kwietnia 1538 w Moskwie) – wielka księżna moskiewska jako druga żona Wasyla III w latach 1526-1533, regentka Wielkiego Księstwa Moskiewskiego od 1533 r. w czasie małoletności jej syna Iwana IV Groźnego.
Pochodzenie.
Helena była córką Wasyla Lwowicza Glińskiego i Any Jakšić. Ze strony ojca pochodziła z tatarsko-ruskiego rodu kniaziów Glińskich herbu własnego. Była bratanicą Michała Glińskiego, który przez kilka lat był więziony w ruskim więzieniu za próbę przekazania Smoleńska Litwinom. Jej dziadkiem macierzystym był serbski wojewoda. 
Wielka księżna moskiewska.
Pod koniec 1525 r. wielki książę moskiewski Wasyl III rozkazał zamknąć swą żonę Sołomonię w klasztorze. Po ponad 20 latach małżeństwa nie doczekał się żadnego potomka, chociaż według podań ludowych Sołomonia jako mniszka Zofia w klasztorze miała urodzić syna, Gieorgija. Biologicznym ojcem Gieorgija najprawdopodobniej nie był wielki książę, o którym mówiono, że jest bezpłodny.
Wasyl III nie zważając na protesty Cerkwi rozpoczął poszukiwania nowej małżonki w całej Europie. Jego wybór padł na Helenę i już w styczniu 1526 r. odbył się ich ślub. Na wieść o drugim małżeństwie wielkiego księcia patriarcha jerozolimski zagroził Moskwie „rzeką krwi, upadkiem głów wielmożów i płonącymi miastami”.
Przez trzy lata małżeństwa Helena nie zaszła w ciążę, w następstwie czego ponownie pojawiły się pogłoski o tym, iż Wasyl nie może mieć dzieci. 
25 sierpnia 1530 r. urodził się Iwan, upragniony dziedzic tronu. Krótko po narodzinach Iwana zaczęto plotkować, że jego ojcem jest Iwan Fiodorowicz Owczina Tielepniew Oboleński. Mamką dziecka została siostra domniemanego kochanka Heleny, Agrafiena Czeladina. Dwa lata później na świat przyszedł Jurij, który był głuchoniemy.
W 1533 r. 54-letni Wasyl spadł z konia. Przeczuwając rychłą śmierć, zażądał od dostojników państwowych złożenia przysięgi na wierność Iwanowi, uczynił Helenę regentką i powołał radę bojarską, która miała jej pomóc w sprawowaniu rządów aż do osiągnięcia przez Iwana pełnoletności.
Regentka.
Wasyl III zmarł 4 grudnia 1533 r. Iwana oficjalnie ogłoszono Iwanem IV, lecz faktyczna władza spoczywała w rękach Heleny, której faworytem był Iwan Tielepniew. 
W czasie swojej regencji musiała stawić czoło opozycji bojarów pod wodzą książąt Jurija Dmitrowskiego i Andrieja Starickiego – braci zmarłego Wasyla III. Andriej pozornie uznał swego bratanka za wielkiego księcia, jednak w rzeczywistości szykował atak na Helenę. W 1537 r. zmarł w więzieniu w tajemniczych okolicznościach. 
Z jej inicjatywy wzniesiono mury obronne dookoła Kremla jako zabezpieczenie przed najazdami z zewnątrz. 
W 1534 roku wybuchła kolejna wojna z Litwą. Glińska związała się z obozem Daniela metropolity Moskwy. W 1535 roku przeprowadziła reformę finansów, wprowadzając jednolitą stopę monetarną. W 1536 roku podpisała zawieszenie broni z Litwą.
Coraz większe wpływy zyskiwał Iwan Tielepniew, czemu sprzeciwiała się rodzina regentki. Wybuchł konflikt, w wyniku którego zginęli członkowie obu rodów. Wuj Heleny, Michał Gliński, z jej rozkazu został wtrącony do więzienia, gdzie zmarł śmiercią głodową. 
Śmierć.
Została otruta przez bojarów Szujskich. Pochowana w monasterze Wniebowstąpienia Pańskiego w Moskwie.
Najbliższych zwolenników Heleny ukarano. Iwan Tielepniew zmarł z głodu w więzieniu. Po śmierci poćwiartowano jego ciało. Metropolitę Daniela pozbawiono pełnionej funkcji i zamknięto w klasztorze z dala od Moskwy. Kraj pogrążył się w wewnętrznych walkach i chaosie aż do momentu koronacji Iwana IV w styczniu 1547 r., który jako pierwszy z rosyjskich władców przyjął tytuł cara.

</doc>
<doc id="686676" url="https://pl.wikipedia.org/wiki?curid=686676" title="Jerzy Gutt">
Jerzy Gutt

Jerzy Gutt (ur. 1769, zm. 20 października 1836), farmaceuta i aptekarz wileński.
Pochodził z kalwńskiej rodziny, osiadłej w Brodnicy, później w Wilnie. Pracował jako urzędnik farmacji w zarządzie gubernialnym, następnie prowadził własną aptekę przy ulicy Wielkiej, gdzie posiadał także dużą kamienicę (zwaną domem Gutta). W 1805 był w gronie członków-założycieli Wileńskiego Towarzystwa Lekarskiego, w latach 1806-1817 pełnił funkcję skarbnika towarzystwa. Redagował pierwsze polskie pismo specjalistyczne "Pamiętnik Farmaceutyczny Wileński", wydawane przez Wydział Farmaceutyczny Wileńskiego Towarzystwa Lekarskiego. Na łamach tego periodyku ogłosił m.in. "Postrzeżenia względem olejku lotnego z gałek muszkatołowych" (1820), "O sposobie robienia czarnego siarczyku żywego srebra (aethiopsmin)" (1820), "Wiadomość o fałszowaniu kubeby" (1822) oraz przekład pracy J. A. Buchnera "Rzecz o ważności farmacji we względzie naukowo-politycznym z dołączeniem myśli w jej podniesieniu" (1822).
W 1832 mimowolnie przyczynił się do śmierci księżnej Stefanii Radziwiłłowej-Wittgensteinowej. Za pośrednictwem zięcia Mikołaja Malinowskiego przygotował truciznę rzekomo dla cara Mikołaja I, a w rzeczywistości dla księżnej, którą chciał zamordować mąż, feldmarszałek rosyjski Ludwik Wittgenstein. Kilka lat później Gutt zamierzał zgłosić sprawę wymiarowi sprawiedliwości, ale wkrótce sam padł ofiarą zabójstwa. Za winnego śmierci aptekarza uznano służącego Malinowskiego W. Skorupskiego, którego skazano na zesłanie. Gutt został pochowany na cmentarzu ewangelickim w Wilnie.
Był członkiem loży masońskiej. Poza córką, Anną, która wyszła za mąż za Mikołaja Malinowskiego, i Ludwiką (za Brekowskim, później Polkowskim) miał synów Aleksandra,absolwenta Wydziału Prawa Uniwersytetu Warszawskiego, Edwarda, urzędnika poselstwa rosyjskiego w Teheranie oraz Ferdynanda, lekarza i towiańczyka. Jego żona, Teresa z Fiszerów (zm. 1832), wspierała studentów uwięzionych podczas procesu filomatów, czego ślad znalazł się w Dziadach cz. III w scenie balu u Senatora w osobie pani Kmitowej.

</doc>
<doc id="686679" url="https://pl.wikipedia.org/wiki?curid=686679" title="Wiceksiążę">
Wiceksiążę

Wiceksiążę – urzędnik książęcy sprawujący władzę na danym terenie pod nieobecność księcia. Sprawował władzę również w wypadku:
Urząd najczęściej dziedziczny. Jeśli nie był taki i książę go nadawał 
na początku panowania, nie mógł go odwołać.

</doc>
<doc id="686681" url="https://pl.wikipedia.org/wiki?curid=686681" title="Surströmming">
Surströmming

Surströmming (szw. "kiszony śledź"; wymowa: ) – szwedzka potrawa ze sfermentowanych śledzi bałtyckich. Jest elementem tradycyjnej szwedzkiej kuchni od XVI wieku.
Duża ilość soli jest wykorzystywana do zapobiegania gniciu ryby. Proces fermentacji trwa co najmniej 6 miesięcy co daje lekko słonawy posmak ryby i charakterystyczny silny zapach i nieco kwasowy smak. 
Kiedy puszka z zawartością jest otwierana, zawartość wydziela silny i przytłaczający odór. Według japońskich badań, świeżo otwarta puszka surströmmingu ma jeden z najbardziej wstrętnych zapachów spośród dań na świecie, nawet bardziej niż podobne fermentowane rybne dania takie jak koreańskie hongeohoe albo japońskie kusaya.
Jedzenie surströmming.
Surströmming jest często jedzony z rodzajem chleba zwanym tunnbröd (cienki chleb). Kromki smaruje się, a na wierzch kładzie się posiekaną cebulę (zwykle czerwoną) i ugotowane ziemniaki w plastrach, bądź przygotowaną z ziemniaków pastę.
Całą rybę wyciąga się z puszki i rozcina wzdłuż. Wnętrzności należy usunąć (włączając ciemnoszarą ikrę), a rybę otworzyć jak książkę. Czerwone mięso należy zgnieść widelcem i oddzielić od ości. W małych kawałkach układać na kanapce. Ostatnim niezbędnym dodatkiem jest gęsta kwaśna śmietana (szw. "gräddfil") albo jej francuski odpowiednik crème fraîche. Miękki tunnbröd następnie składa się albo zwija, z chrupiącej odmiany zaś robi się kanapkę.
Kanapka z surströmming jest tradycyjnie podawana ze szklanką mleka albo z kieliszkiem wódki w tej kolejności, najpierw wódka, potem mleko.

</doc>
<doc id="686682" url="https://pl.wikipedia.org/wiki?curid=686682" title="Rubin z Kairu">
Rubin z Kairu

Rubin z Kairu (ang. "Ruby Cairo") – amerykański thriller z 1992 roku w reżyserii Graeme’a Clifforda.
Fabuła.
Po śmierci pilota Johna Faro (Viggo Mortensen) w katastrofie lotniczej w Veracruz, jego żona Bessie (Andie MacDowell) odkrywa, że należąca do męża kolekcja kart z graczami w baseball zawiera zaszyfrowane informacje o rachunkach bankowych. Wyrusza ich tropem (m.in. do Meksyku, Panamy, NRD, Grecji i Egiptu), aby zdobyć pieniądze na utrzymanie dzieci oraz odkryć tajemnicę męża. W podróży towarzyszy jej działacz charytatywnej organizacji "Nakarmić świat" Fergus Lamb (Liam Neeson).

</doc>
<doc id="686694" url="https://pl.wikipedia.org/wiki?curid=686694" title="Deggingen">
Deggingen

Deggingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba wspólnoty administracyjnej Deggingen. Leży w Jurze Szwabskiej, nad rzeką Fils, ok. 15 km na południe od Göppingen, przy drodze krajowej B466.
Współpraca.
Miejscowość partnerska:

</doc>
<doc id="686695" url="https://pl.wikipedia.org/wiki?curid=686695" title="Ulaż">
Ulaż

Ulaż, przestrzeń ulażowa (ang. "ullage" z franc. "ouillage") – niewypełniona część zbiornika ładunkowego przeznaczona na rozszerzanie się ładunku wskutek zmian temperatury w czasie podróży. Pojęcie przestrzeni ulażowej może dotyczyć najrozmaitszych zbiorników, przykładowo na wino jak i paliwo.

</doc>
<doc id="686697" url="https://pl.wikipedia.org/wiki?curid=686697" title="Ulice w Zielonej Górze">
Ulice w Zielonej Górze

Długość ulic w Zielonej Górze wynosi 125 km (105 o nawierzchni twardej), w tym leżących w ciągu dróg poszczególnych kategorii (stan na rok 2007):
W związku z połączeniem się z dniem 1 stycznia 2015 roku Gminy Zielona Góra z Miastem Zielona Góra, wszystkie ulice we wsiach Gminy stały się automatycznie ulicami Miasta Zielona Góra. Uchwałą nr XI.56.2015 z dnia 12 marca 2015 roku zmieniono ich dotychczasowe nazwy. I tak dawna ulica „Dolna” we wsi Łężyca to w dzisiaj w mieście ulica „Łężyca-Dolna”.
Ulice Zielonej Góry na starych mapach.
Układ dróg w okolicach Zielonej Góry po raz pierwszy odwzorowany został na wykonanej w 1721 roku w skali 1:200 000 przez porucznika inżynierii Johanna Wolfganga Wielanda (1673-1739) i porucznika Matthäusa von Schubartha mapie księstwa głogowskiego "Principatus Silesiae Glogoviensis". Z Zielonej Góry wychodzą cztery drogi królewskie (Viae Regiae): jedna w kierunku Krosna Odrzańskiego przez Łagów (Logau), druga do Sulechowa (Züllichau) przez Chynów (Kühnau), Zawadę (Sawada) i Cigacice (Tßchichersig), trzecia na wschód do Zaboru (Saabor), czwarta do Głogowa i Wrocławia przez Raculę (Lawaldau), Niedoradz (Nietritz) i Otyń (Warttenberg). Na Odrze pomiędzy Głogowem i Krosnem zaznaczono 12 przepraw rzecznych (Trajectus): pomiędzy Wróblinem Głogowskim (Wröbeln), a nieistniejącą obecnie wsią Bogomice (Biegnitz) pod Głogowem, pomiędzy Skidniowem (Schkeyden), a Czerną (Kl. Tschirnau), w Bytomiu Odrzańskim (Beuthen) – obecnie funkcjonuje tutaj przeprawa łodzią, na wysokości wsi Stara Wieś przy Nowej Soli (Neu ßaltz), przy wsi Stany (Außhalt), na wysokości przysiółka Fery (Fehr) przy wsi Pyrnik, pomiędzy Milskiem (Miltzig), a Bojadłami (Boyadel), na wysokości przysiółka Kliniczki na południe od Klenicy (Kleniz), kolejny łączący Tarnawę (Nied. Hammer) z Swarzynicami, nieco dalej na wysokości Łazu (Loos), kolejny w ciągu drogi łączącej Zieloną Górę z Sulechowem w Cigacicach (Tschichersig) oraz pomiędzy Nietkowem (Polnisch Netkau) i Nietkowicami (Teutsch Netkau). Aktualnie na tym odcinku Odry pracują trzy przeprawy promowe w Milsku (Miltzig), Pomorsku (Pommerzig) i Brodach Blumberg).
Kolejną mapą jest wydana w 1752 roku w Norymberdze mapie księstwa głogowskiego autorstwa niemieckiego matematyka, astronoma i kartografa Johanna Matthiasa Hassa (1684-1742). Hasse sporządził ją na podstawie map Johanna Wolfganga Wielanda i Matthäusa von Schubartha. Wchodziła ona w skład pierwszego nowożytnego atlasu śląska – Atlas Silesiae. Skala mapy 1 : 580 000. Przez Zieloną Górę przechodzi tylko jedna droga – z północy na południe, po której śladzie (z niewielkimi zmianami) przebiega obecnie droga krajowa nr 3. Na jej trasie pomiędzy Świebodzinem (Schwiebusin), a Nowym Miasteczkiem zaznaczono Rudgerzowice (Riegersdorf), Rosin (Riesen), Kalsk (Kaltzig), Sulechów (Züllichau), Cigacice (Tschichersig), Zawadę (Sawade), Raculę (Lawaldau), Niedoradz (Niedriz), Otyń (Wartenberg), Modrzycę (Modrriz), Nową Sól (Neusalz) i Gołaszyn (Lindau). Na Odrze pomiędzy Głogowem i Krosnem Odrzańskim zaznaczono 10 przepraw: pomiędzy Wróblinem Głogowskim, a nieistniejącą obecnie wsią Biechów (Beichau) w okolicy również nieistniejącej obecnie wsi Bogomice pod Głogowem, pomiędzy Brzegiem Głogowskim (Brieg), a Czerną (Kl. Tschirnau), przy wsi Stara Wieś przy Nowej Soli (Neusalz), na wysokości przysiółka Fery przy wsi Pyrnik (Burnik), łącząca Milsko (Miltzig) i Bojadła (Boyadel), na wysokości przysiółka Kliniczki na południe od Klenicy (Kleniz), w okolicach Zaboru, kolejna łącząca Wielobłota z Lednem, w ciągu drogi łączącej Zieloną Górę z Sulechowem w Cigacicach (Tschichersig) oraz pomiędzy Nietkowem (Polnsch Netkau) i Nietkowicami (Teutsch Netkau).
Na 1773 rok datowana jest mapa Franza Ludwiga Güssefelda „Carte de l`Electorat de Brandenburg presentée tres humblement a Son Alteste Rojale Monsgr. le Prince Frederic Guillaume, Prince de Prusse &amp; Marggrave de Brandenbourg par François Louis Gussefeld”. Rytownikiem mapy był Sebastian Dorn. Mapa bardzo skromna pod względem gęstości dróg. Z Zielonej Góry wychodzą jedynie dwie drogi: pierwsza przez Raculę (Lawaldau) w kierunku Wrocławia, druga przez Radomię (Seiffersholz) i Leśniów Wielki (Leslau) do Krosna Odrzańskiego (Crossen), a dalej rozwidlająca się w kierunku Gubina (Guben) i Frankfurtu (Franckfurth).
Z roku około 1780 pochodzi anglojęzyczna mapa nieznanego autora „A map of Pomerania and Brandenburg with the frontiers of Poland”. W okolicach Zielonej Góry autor naniósł Bobrowice (Bobersberg), Bojadła (Boiadel), Bytnicę (Beutnitz), Bytom Odrzański (Beuthen), Dobroszów (Dobrau), Kuźnicę Zbąską (Hammer), Jelenin (Hirschfelde), Klenicę (Klanitz), Lubsko (Somerfeld), Nowe Miasteczko (Neustädtl), Nowogród Bobrzański (Naumburg), Sulechów (Züllichau), Świebodzin (Schwiebusien) i Otyń (Wartenberg). Lokalizacja poszczególnych miejscowości jest bardzo niedokładna. Z Zielonej Góry wychodzą zaledwie dwie drogi: pierwsza w kierunku Krosna Odrzańskiego przez Frankfurt do Berlina, druga przez Otyń, Nowe Miasteczko i dalej do Wrocławia.
Najstarszy zachowany plan Zielonej Góry „Situations Plan von der Königlichen Stadt Grünberg” autorstwa Donatusa Büttnera pochodzi z 1784 roku. Zamieścił go na 300 stronie wydanej w 1922 roku monografii „Historia Zielonej Góry na Śląsku”. „Geschicte der Stadt Grünberg, Schlesien” Hugo Schmidt.
Z 1809 roku pochodzi wydany przez Verlag des Geographischen Instituts Weimar wojskowy atlas topograficzny „Topographisch–militärischer Atlas von dem souverainen Herzogthume Schlesien”. Atlas składa się z 26 sekcji o wymiarach 40,3 × 30,5 cm w skali 1:200 000. Sekcja 3 obejmuje obszar okolic Zielonej Góry. Sieć drogowa odwzorowana jest bardzo oszczędnie. Z Zielonej Góry wybiegają zaledwie trzy drogi. Pierwsza – Chaussee – w kierunku Krosna Odrzańskiego (Crossen) przez Leśniów Wielki (Gr. Lejsen), Łagów (Logau), Gronów (Grunow), Pław (Plaue) oraz Dąbie (Gersdorf). Druga – Poststraße – do Nowego Miasteczka (Neustädel) przez Raculę (Lawaldu), Niedoradz (Nittritz), Otyń (Wartenberg), Modrzycę (Modritz), Pleszówek (dzisiaj dzielnicę Nowej Soli – Cuser) oraz Nową Sól (Neusaltz). Trzecia droga także – Poststraße – prowadzi na przeprawę pomową Milsko (Milzig), Bojadła (Bojadle) przez Stary Kisielin (Polnisch Kassel), Łaz (Loos) oraz Zabór (Saabor).
Układ dróg w okolicach Zielonej Góry odwzorowano na wydanej w Berlinie w 1837 roku mapie Brandenburgii "Die preußische Provinz Brandenburg". Z Zielonej Góry wychodzą dwie drogi pocztowe (Schnellpostroute): jedna w kierunku Krosna Odrzańskiego (Krossen) przez Pław (Plaue) i Leśniów Wielki (Gr. Lessen) i druga do Nowego Miasteczka przez Otyń (Wartenberg) i Nową Sól (Neusalz). Sieć dróg zagęszczono trzema wychodzącymi z miasta drogami krajowymi (Landstraßse) : pierwsza do Sulechowa (Zülichau) przez Cigacice (Tschichersig), druga do Kożuchowa (Freistadt) przez Jędrzychów (Günthersdf) i Studzieniec (Streitelsdf), i trzecia do Nowogrodu Bobrzańskiego (Naumburg). Inne miejscowości naniesione w okolicy to Pomorsko (Pommerzig), Mozów (Mosau), Zabór (Sabor), Mirocin Dolny (Nieder Herzogwalde), Urzuty (Langhermsdf), Wysoka (Weißig), Tarnawa Krośnieńska (Tornow).
Zarys sieci dróg wokół Zielonej Góry naniesiono na pochodzącej z 1848 roku mapy „Das Großherzogthum Posen. Bevölkerungs-Verhältnisse nach den Kreisen, nach Schuberts Staatskunde im Jahre 1846”. Mapę wykonano w skali 1:1200 000. W okolicy Zielonej Góry autor naniósł Babimost (Bomst), Bojadła (Bojadel), Bytom Odrzański (Beuthen), Cigacice (Tschicherzig), Czerwieńsk (Rotenburg), Kalsk (Kalzig), Kargowę (Unruhstadt), Kije (Kai), Kopanicę (Kopnitz), Mirocin Dolny (Nieder Herzegswalde), Mozów (Mosau), Nowe Miasteczko (Neustädd), Ołobok (Mühlbach), Otyń (Wartenberg), Siedlisko (Karolath), Sławę (Schlawe), Smolno Wielkie (Schmőllen), Sulechów (Züllichau), Sycowice (Leiterdorf), Trzebiechów (Trebschen), Zabór (Sabor). Z Zielonej Góry w kierunku Krosna Odrzańskiego i Nowego Miasteczka przez Otyń i Nową Sól zaznaczono “schnellpost route”. Trzy drogi krajowe “Landstraße” naniesiono w kierunku: Sulechowa przez Cigacice, Kożuchowa przez Mirocin Dolny oraz Nowogrodu Bobrzańskiego. W 1848 roku J. Hoffmann opracował kolejny, także barwny plan. Jego skala to 1:2500, a wymiary 55 × 45 cm.
W 1861 powstała pierwsza, wykonana na podstawie przeprowadzonych w latach 1858-1860 pomiarów geodety Guelsena, katastralna mapa miasta. Tworzyło ją 15 arkuszy 100 × 65 cm w skali 1:2500. Mapa obejmuje miasto w granicach administracyjnych z wyłączeniem centrum. Z 1871 roku pochodzi mapa „Bebauungs-Plan der Stadt Grünberg nach den vorhandenen Karten und eigenen Aufnahmen in den Jahren 1869-71 / bearbeitet durch Königl. Kreisbaumeister” opracowana na podstawie pomiarów z lat 1869-1871. Jej faksymile stanowiło dodatek do jednego z wydań Gazety Lubuskiej z 2004 roku. Wymiar mapy 57 × 55,5 cm, skala 1:4250.
W 1896 roku powstał „Przeglądowy plan do 15 arkuszy – plan zabudowy miasta Zielonej Góry” – jednobarwny, o wymiarach 58 × 52 cm, w skali 1:2500. Jego autorem jest Królewski Radca Budowlany Weinert – od 1867 roku Powiatowy Inspektor Budowlany w Zielonej Górze.
W wydanym około 1905 roku informatorze "Grünberg und Umgebung in Wort und Bild" zamieszczono plan miasta z naniesionymi w zachodniej części miast wiatrakami.
W 1913/1914 roku Pharus-Verlages G.m.b.h. wydał mapę „Grünberg in Schl.” w skali 1:5000 z naniesionymi nazwami ulic, siecią kolei i głównymi budynkami oznaczonymi numerami wyjaśnionymi w legendzie.
Na 182 stronie wydanej w 1928 roku monografii "Die Stadt Grünberg i[n] Schlesien" zamieszczono czarno-biały plan miasta z naniesionymi nazwami ulic, firm oraz warstwicami.
W 1934 roku ukazał się wydany przez Pharus Verlag G.m.b.h. w Berlinie barwny plan turystyczny Zielonej Góry "Pharus-Plan Grünberg i(n) Schl(esien)" w skali 1:9000. Na mapie umieszczono skorowidz ulic.
Na 14 stronie przewodnika "Grünberg i. Schlesien: die Obst- und Wein-Stadt des Ostens" z 1935 roku umieszczono kolejny plan Zielonej Góry z zaznaczonymi ważniejszymi budynkami i firmami. Autor opracowania to Gerhard Henschel, a wydawca „Berlin: F.E. Hübsch”.
Paul Kepler w 1939 roku wydał czarno-biały plan miasta "Grünberg in Schlesien. Obst-und Rebenstadt des deutschen Ostens" z naniesionymi nazwami ulic, siecią kolei oraz głównymi budynkami-instytucjami. Mapa ma wymiary 18,5 × 20 cm.
Alfabetyczna lista ulic i placów Zielonej Góry.
A B C D E F G H I J K L Ł M N O P R S Ś T U V W X Y Z Ź Ż

</doc>
<doc id="686699" url="https://pl.wikipedia.org/wiki?curid=686699" title="Surstromming">
Surstromming



</doc>
<doc id="686703" url="https://pl.wikipedia.org/wiki?curid=686703" title="Bad Ditzenbach">
Bad Ditzenbach

Bad Ditzenbach – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Deggingen. Leży w Jurze Szwabskiej, nad rzeką Fils, ok. 15 km na południe od Göppingen, przy drodze krajowej B466.

</doc>
<doc id="686705" url="https://pl.wikipedia.org/wiki?curid=686705" title="Domowie">
Domowie

Domowie lub Doma (w języku domari dosłownie „ludzie”) – grupa etniczna pochodzenia indyjskiego zamieszkująca kraje Bliskiego Wschodu. Są blisko spokrewnieni z europejskimi Romami, środkowoazjatyckimi Luli, Lomami z Armenii oraz indyjską kastą Domba. Wszystkie te grupy są często traktowane łącznie jako Cyganie. Domowie mają bogatą kulturę opartą na muzyce, tańcu oraz tradycji ustnej.
Współczesność.
Ich łączną populację szacuje się na około 2,2 mln osób. Faktycznie może być wyższa, ponieważ ze względu na społeczną stygmatyzację Domowie często nie przyznają się do swojego pochodzenia. Ich rdzennym językiem jest domari, jednak posługuje się nim obecnie jedynie najstarsza część populacji Domów. Większość używa przede wszystkim języków populacji, dominujących w krajach ich zamieszkania.
Jedną z wielu społeczności Domów stanowi grupa, mieszkająca w arabskiej części starej Jerozolimy (w tzw. Dzielnicy Cygańskiej, okolice Kościoła św. Anny), licząca ok. 1200 osób, z których zaledwie 200 włada językiem domari. Nieustający konflikt palestyńsko-izraelski, jak również marginalizacja i stygmatyzacja Domów tak ze strony palestyńskiego, jak i izraelskiego społeczeństwa stwarza tej grupie szczególne trudności, sprawiając, iż jest ona często celem ataków i innych aktów przemocy. Podobna sytuacja ma miejsce w większości pozostałych krajów Bliskiego Wschodu, nękanych wojnami i konfliktami wewnętrznymi.
Pochodzenie i związek z Romami.
W ubiegłym wieku Domowie byli powszechnie uważani za bliskowschodnią grupę Romów. Najnowsze badania językoznawcze wykazały jednak liczne różnice pomiędzy językami domari a romskim, przez co współcześnie sądzi się, iż grupa ta opuściła Półwysep Indyjski w VI wieku, a więc ok. 400 lat przed Romami. Być może więc to właśnie do nich (lub też do Lulich) odnosi się, często przywoływany przy okazji dyskusji nad pochodzeniem Romów, fragment poematu "Shah Name" o 10-12 tys. induskich muzykantów podarowanych władcy perskiemu Bahramowi V Gurowi (V wiek).
Z drugiej strony zakłada się jednak podobną etymologię etnonimów "Dom", "Lom" i "Rom" oraz ich wspólne pochodzenie od indyjskiej kasty Dombów, z którymi wspomniane narody łączy ponadto podobieństwo tradycyjnie wykonywanych zawodów (głównie zajęcia związane z metalurgią i rozrywką). Najprawdopodobniej Domowie, Lomowie, Luli i Romowie stanowią oddzielne fale migracyjne, stanowiące osobne części jednej induskiej społeczności żyjącej poza subkontynentem Indyjskim, prowadzącej podobny tradycyjny tryb życia i wykonującej podobne zawody. Twierdzenie to zdaje się potwierdzać fakt, iż również z czasów nowożytnych (XIX wiek) znane są grupy indyjskich koczowników, których trasy migracyjne dochodziły aż do Iranu. Ponadto pokrewieństwo Domów z Romami jest szczególnie widoczne w krajach, w których mieszkają przedstawiciele obu tych grup (np. w Iranie, Iraku, Syrii, Turcji - patrz niżej).
Grupy i etnonimy.
Określenia nadawane Domom przez nich samych oraz przez inne narody często odzwierciedlają ich status społeczny i tradycyjnie wykonywane zawody. Poniżej podano nazwy związane z Domami lub ich określonymi grupami, bądź też z innymi grupami indyjskiego pochodzenia (w tym i z Romami), często stosowane także w odniesieniu do Domów:

</doc>
<doc id="686708" url="https://pl.wikipedia.org/wiki?curid=686708" title="Kewir">
Kewir



</doc>
<doc id="686710" url="https://pl.wikipedia.org/wiki?curid=686710" title="Schlierbach (Badenia-Wirtembergia)">
Schlierbach (Badenia-Wirtembergia)

Schlierbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Ebersbach an der Fils. Leży ok. 10 km na południowy zachód od Göppingen, przy drodze krajowej B297.

</doc>
<doc id="686711" url="https://pl.wikipedia.org/wiki?curid=686711" title="Colquhoun">
Colquhoun



</doc>
<doc id="686716" url="https://pl.wikipedia.org/wiki?curid=686716" title="Jacek Majewski">
Jacek Majewski

Jacek Majewski (ur. 1966, zm. 25 października 2006 w Bydgoszczy) – polski perkusista i perkusjonista, właściciel niezależnego wydawnictwa muzycznego Mózg Production, współzałożyciel bydgoskiego klubu muzycznego "Mózg".
Współpracował z wieloma muzykami i formacjami improwizującymi: Caroline Craabel, Diffusion Ansamble, Gendos, Jon Dobie, Peter Kowald, Łoskot, Maestro Trytony, Mazzoll &amp; Arhythmic Perfection, Sainko Namtchylak, Pink Freud, Jon Rose, Tymonem Tymańskim, Yass Big Band. Koncertował w Niemczech, Finlandii, Austrii, Włoszech, Danii, USA, Czechach i na Węgrzech, wziął udział w nagraniu 15 płyt, między innymi: "Melassa" Kazika, oraz ścieżki dźwiękowej do filmu "Wesele" Wojtka Smarzowskiego.
Wraz ze Sławkiem Janickim był założycielem legendarnego klubu muzycznego "Mózg", którym kierowali w latach 1994-2004. 1 stycznia 2005 Jacek Majewski wycofał się z prowadzenia klubu ze względów zdrowotnych.
Jacek Majewski jako perkusista łączył egzotyczny i etniczny charakter swoich instrumentów, wykorzystując jednocześnie klasyczną perkusję i duży asortyment talerzy. Często sięgał po nietypowe brzmienia, wykorzystując wodę, metal, drewno, beczki czy rury.

</doc>
<doc id="686717" url="https://pl.wikipedia.org/wiki?curid=686717" title="Koagulacja mleka">
Koagulacja mleka

Koagulacja mleka – przejście kazeiny mleka, występującej w formie miceli, ze stanu koloidalnego do formy skrzepu. W warunkach przemysłowych stosowana jest najczęściej koagulacja mleka z udziałem enzymów, tj. podpuszczka (rennina), a także obecne na rynku preparaty proteaz grzybów strzępkowych.
Mechanizm koagulacji mleka z udziałem renniny przebiega następująco:
Rennina we frakcji kappa-kazeiny (o masie cząsteczkowej 30 kDa) hydrolizuje wiązanie pomiędzy aminokwasami Phe 105 oraz Met 106, odłączając w ten sposób glikomakropeptyd (reszty 106-169) o m.cz. 8 kDa, natomiast reszty aminokwasów 1-105 pozostają związane z micelą. Kappa-kazeina, grająca rolę koloidu ochronnego miceli kazeinowych, przestaje spełniać swą rolę tworząc para kappa-kazeinę. W efekcie następuje utrata powłoki hydratacyjnej miceli, modyfikacja ich potencjału elektrycznego oraz zmiana ich struktury przestrzennej i odsłonięcie aktywnych miejsc łańcucha polipeptydowego. Następuje agregacja miceli i powstanie sieci wiązań utrzymujących strukturę „skrzepu”.

</doc>
<doc id="686718" url="https://pl.wikipedia.org/wiki?curid=686718" title="António Lebo Lebo">
António Lebo Lebo

António Lebo Lebo, znany również jako Lebo Lebo i Lebo-Lebo (ur. 29 maja 1977 w Malanje) – angolski piłkarz występujący na pozycji obrońcy.
W reprezentacji Angoli rozegrał 16 spotkań. Był uczestnikiem mistrzostw świata 2006, w Niemczech nie zagrał jednak w żadnym meczu.

</doc>
<doc id="686719" url="https://pl.wikipedia.org/wiki?curid=686719" title="Stadion Šubićevac">
Stadion Šubićevac

Stadion Šubićevac – stadion w Chorwacji, w Szybeniku. Na stadionie tym swoje mecze rozgrywa drużyna piłkarska HNK Šibenik. Stadion Šubićevac posiada 8500 miejsc siedzących. Stadion położony jest przy ul. Bana Jelačića. Stadion został oddany do użytku w 1979 roku wraz ze znajdującym się w Splicie stadionem Poljud. Wybudowany został na Igrzyska Śródziemnomorskie, które odbywały się tamtego roku w Splicie.

</doc>
<doc id="686720" url="https://pl.wikipedia.org/wiki?curid=686720" title="Tablice rejestracyjne we Francji">
Tablice rejestracyjne we Francji

Francuskie tablice rejestracyjne – system identyfikacji pojazdów stosowany na terytorium Republiki Francuskiej. W kwietniu 2009 roku wprowadzony został nowy system SIV (Système d’immatriculation des véhicules), który zastąpił stosowany od 1950 roku system FNI (Fichier National des Immatriculations).
System SIV (od 2009).
W systemie tym, wprowadzonym z dniem 15 kwietnia 2009 roku, tablica przednia i tylna są białe oraz posiadają dwa niebieskie bandy, przypominając wzór stosowany od 1994 roku we Włoszech. Po lewej stronie tablicy znajduje się euroband, zaś po stronie prawej jest naniesiony numer departamentu, a nad nim logo lub herb regionu. Litery oraz cyfry mają kolor czarny.
W nowym systemie numery rejestracyjne przydzielane są w sposób ciągły na poziomie narodowym (od AA-001-AA do ZZ-999-ZZ). W skład wyróżnika wchodzi siedem znaków: dwie litery – trzy cyfry – dwie litery (np. BC-779-HH). Numery przydzielane są przez regionalne urzędy, ale obowiązek zamówienia i wydania tablic rejestracyjnych nabywcy nowego pojazdu przeniesiony został na sprzedawcę – dilera.
Kolejność nadawania numerów jest następująca:
Numer jest przypisany do pojazdu i pozostaje z nim także w sytuacji sprzedaży lub zmiany miejsca zamieszkania właściciela. Jednym z celów wprowadzenia nowego systemu numeracji było zapewnienie kierowcom anonimowości. Jednakże część polityków sprzeciwiła się tej koncepcji, czego efektem jest obowiązek umieszczenia na tablicy wyróżnika departamentu. Do decyzji właściciela pojazdu pozostawiono jednak wybór konkretnego wyróżnika. Może on wskazywać aktualne miejsce zamieszkania, region pochodzenia lub region szczególnie bliski sercu właściciela.
Na nowych tablicach nie stosuje się znaków "I", "O" oraz "U" z uwagi na ich podobieństwo do znaków "1", "0" oraz "V". Z powszechnego zastosowania wyłączono oznaczenia:
Wobec tego liczba nowych wyróżników jest następująca: ((23 × 23)-2) x 999 x ((23 × 23)-1) = 277 977 744. Według szacunków władz, przy utrzymaniu liczby noworejestrowanych pojazdów na poziomie 3-4 milionów rocznie, pula numerów w systemie SIV powinna wystarczyć na 70–80 lat.
Liczba wydanych nowych wyróżników na tablicach rejestracyjnych
System FNI (1950–2009).
System FNI został wprowadzony w 1950 roku. W latach 1950–1992 wydawane były tablice bez eurobandu, z białymi literami i cyframi na czarnym tle. Od 1 stycznia 1993 roku zmieniono kolorystykę tablic, zachowując jednak system numeracji. Czarne litery i cyfry zaczęto umieszczać na tablicach w kolorze białym (na przód pojazdu) oraz żółtym (na jego tył). Na obydwu tablicach umieszczany jest euroband. Dodatkowo, pojazdy napędzane gazem LPG powinny posiadać zielony pas po prawej stronie tablic rejestracyjnych, jednak przepis ten nie był stosowany w praktyce.
Numer rejestracyjny w systemie FNI składa się z trzech części, zawierających w sumie do ośmiu znaków alfanumerycznych:
Numery były przydzielane na poziomie departamentu. Pierwsza i druga część numeru rejestracyjnego jest numerem porządkowym, przydzielonym w następujący sposób:
Dwie ostatnie cyfry oznaczają numer departamentu, w którym zarejestrowany jest pojazd. Na ogół odpowiada to pierwszym dwóm cyfrom kodu pocztowego (np. 33 Gironde, 75 Ville de Paris). Jeśli numer ten jest jednocyfrowy, dodaje się przed nim „0”. Wyjątkiem są departamenty Korsyka Południowa i Górna Korsyka (Korsyka), powstałe z podzielenia jednego departamentu (nr 20), posiadające oznaczenia 2A i 2B. Specjalne reguły istnieją dla departamentów i terytoriów zamorskich Francji.
Niektóre grupy pojazdów posiadają tablice i numery odbiegające od schematu stosowanego dla pojazdów prywatnych, między innymi:
Ten sam numer rejestracyjny może być nadany tylko raz.
W międzynarodowym kodzie samochodowym Francja ma symbol – F.

</doc>
<doc id="686723" url="https://pl.wikipedia.org/wiki?curid=686723" title="Jadwiga cieszyńska">
Jadwiga cieszyńska

Jadwiga cieszyńska (ur. między 1469 a 1472, zm. 16 kwietnia 1521) – księżniczka cieszyńska z dynastii Piastów.
Córka i jedyne dziecko księcia cieszyńskiego Przemysława II i Anny, córki księcia warszawskiego Bolesława IV. Żona palatyna Węgier Stefana Zapolyi. Matka królowej polskiej Barbary Zápolyi i króla Węgier Jana Zapolyi.
Jadwiga cieszyńska w wieku 8 lat została osierocona przez ojca. Odtąd opiekę nad nią sprawował brat stryjeczny, Kazimierz II. W grudniu 1486 została wydana za węgierskiego magnata Stefana Zapolyę, który na ślubnym kobiercu stawał już po raz drugi. W latach 1492–1499 jej mąż pełnił urząd palatyna Węgier. Po jego śmierci w 1499 Jadwiga pozostała na Węgrzech, gdzie zarządzała ogromnym majątkiem, który po sobie pozostawił. Hojnie wspierała klasztor kartuzów "Lapis Refugii" na Spiszu. W 1506 ufundowała zakonnikom dwie nowe cele oraz kaplicę w kościele z 2 ołtarzami, mensę dla ołtarza głównego w kościele, a także powiększyła klasztorny majątek. Kolejny raz poczyniła nadania w 1509. Jadwiga przypuszczalnie ufundowała ołtarze także w trzech innych kościołach na Słowacji. Przypuszcza się, że mogła ona ufundować cykl czterech (częściowo zachowanych) malowideł ściennych w kościele w Czerwonym Klasztorze, przedstawiających sceny z Pasji.
Z małżeństwa ze Stefanem Zapolyą urodziła czworo dzieci: Jana, Jerzego, Barbarę i Magdalenę. Barbara w 1512 poślubiła króla Polski Zygmunta I Starego. Jan stanął na czele antyhabsburskiego stronnictwa szlacheckiego na Węgrzech i w 1526 został koronowany na króla Węgier. Jadwiga nie doczekała tej uroczystości. 16 kwietnia 1521 zmarła na zamku w Trenczynie. Pochowano ją u boku męża w kaplicy Zapolyów w Kapitule Spiskiej.

</doc>
<doc id="686724" url="https://pl.wikipedia.org/wiki?curid=686724" title="Teatr okrucieństwa (opowiadanie)">
Teatr okrucieństwa (opowiadanie)

Teatr okrucieństwa – krótkie opowiadanie zaliczane do cyklu "Świat Dysku" Terry'ego Pratchetta. 
Po raz pierwszy zostało opublikowane w 1993 roku na łamach darmowego czasopisma „Bookcase” (numer lipcowo-sierpniowy) w formie skróconej. Rozszerzona wersja pojawiła się w 1996 r. w zbiorze "The Wizards of Odd. Comic Tales of Fantasy" pod redakcją Petera Haininga (polskie wydanie - "Czarnoksiężnicy z dziwacznego grodu. Humorystyczne opowieści fantastyczne", ; "Czarnoksiężnicy z krainy osobliwości. Humoreski fantasy", ). Opowiadanie jest też dostępne za darmo w Internecie.
Nazwa pochodzi od teorii teatru okrucieństwa wymyślonej i głoszonej przez Antonina Artauda. W opowiadaniu występują strażnicy miejscy (głównie Marchewa) oraz gnomy.

</doc>
<doc id="686725" url="https://pl.wikipedia.org/wiki?curid=686725" title="Królowa ciszy">
Królowa ciszy

Królowa ciszy – pierwsza solowa płyta Jana Borysewicza (nagrana pod szyldem Jan Bo). Słowa do piosenek ułożyli Jacek Skubikowski i Jacek Cygan („Biały zeszyt”), muzykę napisał Jan Borysewicz. Płyta została nagrana w czerwcu 1988 roku w studiu „Malachitowa”. Reżyseria nagrania: Mikołaj Wierusz. Projekt graficzny okładki: Maciej Buszewicz i Lech Majewski.

</doc>
<doc id="686729" url="https://pl.wikipedia.org/wiki?curid=686729" title="Gimnazjum Polskie w Gdańsku">
Gimnazjum Polskie w Gdańsku

Gimnazjum Polskie w Gdańsku, od 1935 Gimnazjum im. J. Piłsudskiego Macierzy Szkolnej w Gdańsku, zwane "gamają" – szkoła średnia kształcąca młodzież na poziomie maturalnym, działająca w Gdańsku (na terenie Wolnego Miasta Gdańska) w latach 1922–1939. 
Historia.
Była to szkoła prywatna, utworzona przez Gdańską Macierz Szkolną w oparciu o zezwolenie Senatu Wolnego Miasta Gdańska z 12 grudnia 1921. Na siedzibę gimnazjum Komisarz Generalny RP w Gdańsku, minister Leon Pluciński przekazał były gmach koszar z 1910 przy ul. "Am Weissen Turm 1" (obecnie ul. J. Augustyńskiego 1) na przedmieściu "Petershagen" (obecnie Zaroślak). Szkoła została uruchomiona między innymi dzięki staraniom pisarza Stanisława Przybyszewskiego, który organizował zbiórki pieniężne na remont budynku. Naukę rozpoczęto 9 maja 1922, a uroczyste otwarcie szkoły miało miejsce 13 maja. Było to gimnazjum koedukacyjne, o strukturze gdańskiej typu frankfurckiego, matematyczno-przyrodnicze z językami klasycznymi. Nauka trwała 9 lat. Do szkoły mogły uczęszczać dzieci obywateli gdańskich pochodzenia polskiego oraz polskich zatrudnionych w Wolnym Mieście. Nauka była płatna, jednak znaczna część uczniów korzystała z różnego rodzaju ulg bądź była zupełnie zwolniona z opłat. Szkoła była jedynym polskim gimnazjum w Wolnym Mieście Gdańsku.
Senat gdański, wyrażając zgodę na otwarcie gimnazjum, zastrzegł, że nie będzie udzielać subwencji, a sprawę uznania świadectw ustali w latach 1926–1927. W roku tym po raz pierwszy przeprowadzono w gimnazjum egzaminy dojrzałości, jednak sprawa uznania świadectw była przez władze gdańskie odwlekana, a zabiegi Macierzy Szkolnej i rządu polskiego nie przynosiły rezultatów. Ostatecznie Gimnazjum Polskie uzyskało prawa szkoły publicznej dopiero w wyniku umowy polsko-gdańskiej zawartej 18 września 1933.
Program nauczania obejmował m.in. naukę języka polskiego, kurs literatury polskiej oraz historii Polski i kultury ojczystej.
W latach 1935-1938 dokonano rozbudowy gmachu gimnazjum. Dzięki zdolnościom organizacyjnym dyrektora, gimnazjum uzyskało szereg doskonale wyposażonych gabinetów i laboratoriów. Na krótko przed wybuchem II wojny światowej, w reprezentacyjnej auli szkoły powstał patriotyczny fresk, zatytułowany „Polskie niebo” (autorstwa Bolesława Cybisa i Jana Zamoyskiego). Malowidło zostało zniszczone zaraz po wkroczeniu do Gdańska armii Hitlera.
Kadra.
Pierwszym dyrektorem szkoły został dr Antoni Snowiński (do lata 1922), następnymi byli Wilhelm Urbanicki, Feliks Ziemkowski, a od 1925 aż do wybuchu II wojny światowej w 1939 funkcję tę pełnił Jan Augustyński. Jego zastępcą był w latach 1928-1939 Adam Czartkowski, profesor botaniki, historyk kultury, tajny korespondent polityczny „Kuriera Warszawskiego”, jeden z twórców i aktywistów Gdańskiego Towarzystwa Przyjaciół Nauki i Sztuki (od 1930 jego sekretarz generalny, a w latach 1937-1939 wiceprezes).
Wśród nauczycieli szkoły byli m.in. Michał Urbanek (1926-1939, dokonał zamknięcia gimnazjum z polecenia władz polskich 31 sierpnia 1939), Jadwiga Zaleska, Tadeusz Adamczyk, Janina Ślączka, Bronisław Gaweł. Marcin Dragan, Bernard Janik, Barbara Mielcarzewicz, Jan Panieński, Władysław Pniewski, Józef Wełniak, Adam Wiakowski-Dolina, Jadwiga Zaleska, Ferdynand Śliwa, Helena Żelewska.
Podział klas.
W gimnazjum obowiązywał podział klas według systemu pruskiego (od najmłodszej):

</doc>
<doc id="686730" url="https://pl.wikipedia.org/wiki?curid=686730" title="Tablice rejestracyjne w Niemczech">
Tablice rejestracyjne w Niemczech

Niemieckie tablice rejestracyjne posiadają euroband, białe tło i czarne znaki (w ruchu jest jeszcze wiele pojazdów z tablicami bez eurobandu, wydawanymi przed 1995 r.). Tablice są składane czcionką FE-Schrift.
Numer ma układ:
Pierwsza część numeru jest kodem miejsca rejestracji. Jego długość zależy od wielkości danego miasta/powiatu:
Każda służba federalna także posiada swój kod:
Tablice wojskowe mają kod Y i zawsze sześć cyfr, a z lewej strony niemiecką flagę zamiast eurobandu. Tablice urzędów krajowych, np. policji lokalnej, posiadają kod miejsca i kod liczbowy pojazdu.
Po kodzie miejsca następuje wyróżnik pojazdu, którego numeracja zaczyna się od A 1. W miarę rejestrowania pojazdów, dodaje się jedną cyfrę. Gdy wyczerpie się zakres jednoliterowy, dodaje się następną literę i w miarę wzrostu ilości rejestrowanych pojazdów również dodaje się jedną cyfrę (w miastach/okręgach z 3-literowymi kodami miejsca numer może mieć maksymalne 3 cyfry). W numerze pierwszą cyfrą nie jest 0. Numer nie może być zatem krótszy niż 3 ani dłuższy niż 8 znaków.
Tablice przednie posiadają sześciokątną nalepkę-pieczęć, która informuje o ważności obowiązkowych badań czystości spalin (od 1 stycznia 2010 roku zrezygnowano z naklejania tej nalepki). Tablice tylne posiadają okrągłą nalepkę-pieczęć, która informuje o ważności badań technicznych. Na obu tablicach umieszczana jest okrągła naklejka-pieczęć symbolizująca dopuszczenie pojazdu do ruchu. W pojazdach czasowo wyrejestrowanych (w Niemczech dopuszczalne jest czasowe wyrejestrowanie pojazdu na okres nie dłuższy niż 18 miesięcy) nalepka zostaje zdarta.
Tablice motorowerowe, których kolorystyka zmienia się każdego roku, mają układ 3 cyfry + 3 litery (nie ma kodu miejsca rejestracji) i są wydawane przez towarzystwa ubezpieczeniowe.
Tablice dla pojazdów samochodowych zwolnionych od podatku drogowego (pojazdy i ciągniki rolnicze, maszyny samojezdne, żurawie samojezdne, pompy do betonu, pojazdy instytucji służących społeczeństwu itp.) mają zielone znaki. Zasady tworzenia numeru są takie same, jak na tablicach samochodowych.
Inne typy tablic
W międzynarodowym kodzie samochodowym Niemcy mają symbol D.

</doc>
<doc id="686732" url="https://pl.wikipedia.org/wiki?curid=686732" title="Igumenica">
Igumenica



</doc>
<doc id="686733" url="https://pl.wikipedia.org/wiki?curid=686733" title="Arkologia">
Arkologia

Arkologia – struktura lub osiedle o niezwykle wysokiej gęstości zaludnienia, często osiągająca wysokość powyżej 1 kilometra. Termin został stworzony przez architekta Paolo Soleriego jako połączenie „architektury" z „ekologią". Jak na razie konstrukcje te nie wyszły poza fazę projektów i rozważań teoretycznych oraz eksperymentów przeprowadzanych w Arcosanti w centralnej Arizonie (USA). Popularne w fantastyce naukowej, są przedstawiane jako rozwiązanie problemów przeludnienia i degradacji środowiska, ponieważ zmniejszają zapotrzebowanie miast na teren i zasoby, chociaż cechują się większą niż normalna gęstością zaludnienia oraz poważną modyfikacją określonego obszaru. Większość miast rozrasta się jedynie w płaszczyźnie poziomej, zajmując coraz większe połacie ziemi, arkologie zaś są konstrukcjami nieco bardziej „trójwymiarowymi".
Powstanie idei.
Według Solariego, arkologia przeciwstawia się pochłanianiu przez procesy urbanizacji zbyt dużych ilości terenu oraz opiera się na szczytnej, lecz nieczęsto stosowanej idei rozsądnego wykorzystania powierzchni ziemi. W pracy "Arcology: The City in the image of Man" Soleri opisuje sposoby zagęszczania struktur miejskich i czynienia ich „trójwymiarowymi", by powstrzymać dwuwymiarowy rozkład urbanizacji. Idea ta zainspirowała wiele fantastyczno-naukowych wizji skrytych pod kopułami miast, ale pomysły Soleriego nie ograniczają się do stworzenia „ludzkiego ula”, tak popularnego w fantastyce naukowej. Obejmują one również głębokie zmiany w sposobie myślenia społeczeństwa w kwestiach transportu, rolnictwa i handlu. Soleri rozwinął wcześniejsze podobne idee Franka Lloyda Wrighta o badania dotyczące zużycia surowców, rekultywacji terenu, rozwoju transportu publicznego kosztem indywidualnego oraz upowszechniania placówek takich jak np. biblioteki. Koncept ten kładzie również większy nacisk na bardziej wydajne i oszczędne gospodarowanie zasobami oraz koncentrację powierzchni zurbanizowanej dla ochrony środowiska.
Niektórzy eksperci przewidują, że arkologie staną się w przyszłości powszechne. Technologie budowlane pozwalające je wznosić są opracowywane w Arcosanti. Jak na razie jednak arkologie pojawiają się tylko na papierze jako projekty, w fikcyjnych przedstawieniach literackich (np. w powieści Larry’ego Nielsena i Jerry’ego Pournella "Oath of Fealty") i filmowych oraz grach komputerowych i video, takich jak SimCity 2000, Escape Velocity Nova czy .
Jak się przypuszcza, pierwszą fikcyjną opisaną w literaturze arkologią był The Last Redoubt z książki "The Night Land" Williama Hope’a Hodgsona, opublikowanej w 1912 roku. Jest to kompletny przykład struktury o sztucznym środowisku, odpowiednio zorganizowanym rolnictwie i transporcie publicznym odbywającym się przy użyciu ruchomych jezdni.

</doc>
<doc id="686734" url="https://pl.wikipedia.org/wiki?curid=686734" title="Wojna w mieście">
Wojna w mieście

Wojna w mieście – druga płyta zespołu Jan Bo, nagrana w kwietniu 1992 roku w Studio S-4. Płyta doczekała się reedycji w 2008 nakładem wydawnictwa MTJ.
Twórcy.
produkcja i realizacja nagrań – Leszek Kamiński oraz Jan Borysewicz.

</doc>
<doc id="686735" url="https://pl.wikipedia.org/wiki?curid=686735" title="Tablice rejestracyjne w Wielkiej Brytanii">
Tablice rejestracyjne w Wielkiej Brytanii

Brytyjskie tablice rejestracyjne – tablice rejestracyjne w Wielkiej Brytanii obecnej serii wydawane są od września 2001 roku. Składają się z dwóch liter, dwóch cyfr i trzech kolejnych liter. Cyfry zmienia się dwa razy w roku w marcu i we wrześniu.
Przykład: MA 05 LHR, gdzie:
Tablice rejestracyjne dla pojazdów wyprodukowanych do września 2001 roku mają następujące układy:
Wzór tablic stosowany w okresie styczeń 1963 – lipiec 1983:
Przykład: KPW 985 N, gdzie:
Wzór tablic stosowany w okresie sierpień 1983 – sierpień 2001:
Przykład: N 985 KPW, gdzie:
Tablice starszego typu są wciąż przyznawane np. pojazdom importowanym wyprodukowanym do września 2001. 
Poniższa tabela przedstawia kompletną listę znaków identyfikującą rok pierwszej rejestracji auta:
Brytyjskie tablice rejestracyjne przednie mają białe tło, a tylne – żółte. Opcjonalnie można stosować tablice w eurostylu. Przy ich stosowaniu nie ma potrzeby stosowania nalepki z literami UK przy wyjeździe za granicę.
W międzynarodowym kodzie samochodowym Wielka Brytania ma symbol – UK.

</doc>
<doc id="686737" url="https://pl.wikipedia.org/wiki?curid=686737" title="Żuława (osada)">
Żuława (osada)

Żuława (kaszb."Żëławô") – osada w Polsce położona w województwie pomorskim, w powiecie gdańskim, w gminie Pruszcz Gdański przy drodze wojewódzkiej nr 222.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975–1998 do tzw. małego województwa gdańskiego.
W 2015 ukończono remont miejscowego kościoła pw. Podwyższenia Krzyża Świętego. Kościół jest siedzibą parafii rzymskokatolickiej Podwyższenia Krzyża Świętego, należącej do dekanatu Pruszcz Gdański w archidiecezji gdańskiej. W 2018 roku wykupiono działki na których ma powstać nowe osiedle.
Zabytki.
Według rejestru zabytków NID na listę zabytków wpisany jest zespół dworski, XVII - 1 poł. XIX w., nr rej.: A-1167 z 28.09.1997:
Dwór należał do rodziny Monti, zamieszkującej go do 1945. Po wojnie przeszedł na własność stoczni, a następnie powstało tu Państwowej Gospodarstwo Rolne kombinatu Goszyn. W 1993 Agencja Nieruchomości Rolnych wydzierżawiła go, a następnie sprzedała podmiotowi prywatnemu.

</doc>
<doc id="686738" url="https://pl.wikipedia.org/wiki?curid=686738" title="Poznański">
Poznański

osoby o nazwisku Poznański:

</doc>
<doc id="686739" url="https://pl.wikipedia.org/wiki?curid=686739" title="Johanna Schopenhauer">
Johanna Schopenhauer

Johanna Henrietta Schopenhauer z domu Trosiener (ur. 9 lipca 1766 w Gdańsku, zm. 16 kwietnia 1838 w Jenie) – niemiecka pisarka, matka Arthura Schopenhauera.
Urodziła się w domu „Pod Żółwiem” w Gdańsku, przy ul. św. Ducha 81, była córką kupca Christiana H. Trosienera. Z domu rodzinnego wyniosła wszechstronną edukację. 6 maja 1785 r. poślubiła bogatego kupca gdańskiego Heinricha Florisa Schopenhauera; najstarszym dzieckiem z tego małżeństwa był syn Arthur, słynny filozof niemiecki, urodzony w 1788 r. w Gdańsku; w 1797 r. w Hamburgu przyszło na świat drugie dziecko, córka Adela, późniejsza pisarka. W 1793 r., po zajęciu Gdańska przez Prusy, rodzina Schopenhauerów wyemigrowała do Hamburga. Po śmierci męża w 1806 r., Johanna wraz z córką osiadła w Weimarze, prowadząc salon literacko-artystyczny. Przyjaźniła się m.in. z Johannem Wolfgangiem von Goethe. Pisała powieści, wiersze i drobne utwory literackie. W 1829 r. wyjechała z Weimaru do Bonn, gdzie rozpoczęła pisanie wspomnień. W 1837 r. zamieszkała w Jenie i tam zmarła. Rok po śmierci córka Adela opublikowała jej niedokończony pamiętnik "Jugendleben und Wanderbilder" (w Polsce ukazał się pod tytułem "Gdańskie wspomnienia młodości" w tłumaczeniu ks. Tadeusza Kruszyńskiego w 1959 r.).
Jest patronką tramwaju Bombardier Flexity Classic NGT6-2GD Gdańskich Autobusów i Tramwajów o numerze bocznym 1025. W 1888 r. tablica ku jej czci została odsłonięta na kamienicy przy ulicy Świętego Ducha w Gdańsku 81 (obecnie nie istnieje).

</doc>
<doc id="686745" url="https://pl.wikipedia.org/wiki?curid=686745" title="Ignisious Gaisah">
Ignisious Gaisah

Ignisious Gaisah (ur. 20 lipca 1983 w Kumasi) – lekkoatleta z Ghany, skoczek w dal. Od 12 czerwca 2013 reprezentuje Holandię, od 26 lipca 2013 może reprezentować ten kraj w międzynarodowych zawodach.
Gaisah występuje w finałach ważnych zawodów lekkoatletycznych od 2003, kiedy to na mistrzostwach świata zajął 4. miejsce skokiem na odległość 8,13 m. Na Igrzyskach Olimpijskich w 2004 w Atenach zajął 6. miejsce z wynikiem 8,24 m. W 2005 na mistrzostwach świata w Helsinkach zdobył srebrny medal, ustanawiając jednocześnie rekord kraju skokiem na odległość 8,34 m. W 2006 zdobył tytuł halowego mistrza świata, pokonując Panamczyka Saladino i Włocha Howe'a. W 2010 był siódmy podczas halowych mistrzostw świata w Katarze oraz zdobył brąz na igrzyskach Wspólnoty Narodów. Srebrny medalista mistrzostw świata (2013). Uczestnik mistrzostw Europy w Amsterdamie (2016), na których wywalczył brązowy medal. Na swoim koncie ma również zwycięstwa w innych międzynarodowych zawodach:
Rekordy życiowe.
Gaisah jest także rekordzistą Holandii (8,29 w 2013).

</doc>
<doc id="686746" url="https://pl.wikipedia.org/wiki?curid=686746" title="Dom „Pod Żółwiem” w Gdańsku">
Dom „Pod Żółwiem” w Gdańsku

Dom „Pod Żółwiem” () – wczesnobarokowa kamienica w Gdańsku, na Głównym Mieście, przy ul. św. Ducha; dom rodzinny Johanny Schopenhauer.
Często błędnie określany jako miejsce narodzin filozofa Arthura Schopenhauera. Liczne nieporozumienia powodowane są także przez zmianę numeracji, która nastąpiła w latach sześćdziesiątych XX wieku – historycznie dom „Pod Żółwiem” miał adres ul. św. Ducha 81, obecnie jest to numer 111 (wraz z sąsiednią kamienicą tworzy nieruchomość o adresie „ul. św. Ducha 111/113”).
Wzniesiona w 1650 r. kamieniczka posiada skromną, tynkowaną, pozbawioną podziałów architektonicznych fasadę o trzech osiach i trzech kondygnacjach (w tym wysokim przyziemiem). Wejście ujęte jest w prosty portal zdobiony uszakami. Bogatszą oprawę posiada jedynie szczyt, ujęty fantazyjnymi wolutami z dekoracją roślinną i w formie stylizowanych głów ptasich, zwieńczony ponadto metalową figurą żółwia, od którego pochodzi nazwa kamieniczki.
W 1945 r. budynek został zniszczony, w 1958 r. odbudowany w stanie surowym z nowym układem wnętrz, w 1965 r. odtworzono dekoracyjny szczyt kamieniczki, ok. 1970 r. zrekonstruowano przedproże w stylu barokowym. Obecnie na parterze znajduje się biblioteka.

</doc>
<doc id="686751" url="https://pl.wikipedia.org/wiki?curid=686751" title="Kali (piłkarz)">
Kali (piłkarz)

Kali, właśc. Carlos Manuel Gonçalves Alonso (ur. 11 października 1978 w Luandzie) – angolski piłkarz występujący na pozycji obrońcy.
W reprezentacji Angoli rozegrał 64 spotkania, nie strzelając żadnej bramki. Był uczestnikiem Mistrzostw Świata 2006, gdzie rozegrał wszystkie 3 spotkania.

</doc>
<doc id="686753" url="https://pl.wikipedia.org/wiki?curid=686753" title="Moja wolność">
Moja wolność

Moja wolność – trzecia płyta zespołu Jan Bo. Powstała w 1995 roku w Studiu Winicjusza Chrósta w Sulejówku. Wszystkie kompozycje oraz teksty zostały napisane przez Jana Borysewicza. Płyta doczekała się reedycji w 2008 nakładem wydawnictwa MTJ.

</doc>
<doc id="686754" url="https://pl.wikipedia.org/wiki?curid=686754" title="Tommi Evilä">
Tommi Evilä

Tommi Evilä (ur. 6 kwietnia 1980 w Tampere) – fiński lekkoatleta, skoczek w dal.
Kariera sportowa.
Największym osiągnięciem Fina jest brązowy medal na mistrzostwach świata w 2005 w Helsinkach. Wynikiem 8,18 m, uzyskanym w kwalifikacjach, pobił wówczas o 2 centymetry rekord kraju w skoku w dal, który ustanowił 39 lat wcześniej Rainer Stenius. Wprawdzie w finale skoczył na odległość 8,25 m, dającą mu brązowy medal, ale wynik ten nie został uznany za rekord ze względu na zbyt silny tylny wiatr. Ma na swoim koncie zwycięstwa w meczach międzypaństwowych a także w zawodach I ligi Pucharu Europy. 13-krotny mistrz kraju, oprócz 11 tytułów w skoku w dal ma w dorobku także złoty medal halowych mistrzostw Finlandii w trójskoku (2003).

</doc>
<doc id="686755" url="https://pl.wikipedia.org/wiki?curid=686755" title="Tommi Evila">
Tommi Evila



</doc>
<doc id="686756" url="https://pl.wikipedia.org/wiki?curid=686756" title="Heartbeat of the Earth">
Heartbeat of the Earth

Heartbeat of the Earth - czwarty studyjny album brytyjskiej grupy Inkubus Sukkubus, który został wydany w roku 1996 przez Ressurection Records. Jest to zarówno najdłuższy jak i najlepiej sprzedający się album zespołu. Trzy utwory z płyty ("Sabrina", "Love Spell" oraz "Prince Of Shadows") zostały później zaprezentowane w wersji akustycznej podczas koncertu grupy w lekko zmienionym składzie (jako Maude Bowen &amp; The Squire's Men) podczas kameralnego koncertu w Cheltenham. Tytułową piosenkę zespół odegrał na żywo w 1996 roku podczas występu dość znanym brytyjskim programie The Big Breakfast.
Spis utworów.
Większość tekstów została napisana przez Candię Ridley i Tony'ego McKormacka

</doc>
<doc id="686758" url="https://pl.wikipedia.org/wiki?curid=686758" title="Order Krzyża Wojskowego">
Order Krzyża Wojskowego

Order Krzyża Wojskowego (OKW) – polski order wojskowy przyznawany żołnierzom Sił Zbrojnych i osobom cywilnym za wybitne zasługi w działaniach przeciw terroryzmowi lub podczas operacji pokojowych. Stanowi najwyższe z odznaczeń wojskowych nadawanych w Polsce za czyny bojowe w czasie pokoju.
Utworzenie.
Order ustanowiono ustawą z dnia 18 października 2006 roku o zmianie ustawy z dnia 16 października 1992 roku o orderach i odznaczeniach. Zmiana została wprowadzona w życie 10 listopada 2006 roku. Równocześnie Prezydent Rzeczypospolitej Polskiej zmienił rozporządzeniem z dnia 21 października 2006 roku rozporządzenie z dnia 10 listopada 1992 roku w sprawie opisu, materiału, wymiarów, wzorów rysunkowych oraz sposobu i okoliczności noszenia odznak orderów i odznaczeń.
Zgodnie z treścią wyżej wymienionej ustawy "Order Krzyża Wojskowego jest nagrodą za wybitne czyny bojowe połączone z wyjątkową ofiarnością i odwagą w czasie działań bojowych przeciwko aktom terroryzmu w kraju lub podczas użycia Sił Zbrojnych Rzeczypospolitej Polskiej poza granicami kraju w czasie pokoju". W systemie polskich odznaczeń zajmuje miejsce za Orderem Odrodzenia Polski i przed Orderem Krzyża Niepodległości. Order Krzyża Wojskowego posiada 3 klasy: klasę I – Krzyż Wielki, klasę II – Krzyż Komandorski oraz klasę III – Krzyż Kawalerski, a jego nazwa nawiązuje do dawnej nazwy Orderu Virtuti Militari.
Nadawanie.
Order Krzyża Wojskowego nadaje i wręcza Prezydent Rzeczypospolitej Polskiej, z inicjatywy własnej lub na wniosek Prezesa Rady Ministrów albo Kapituły Orderu. Prezydent ma również prawo do pozbawienia Orderu osoby nim odznaczonej.
Zgodnie z zasadami nadawania Order Krzyża Wojskowego może otrzymać:
Kapituła Orderu Krzyża Wojskowego.
Kapituła Orderu stoi na straży jego honoru i składa się z Kanclerza Kapituły oraz 5 członków, w tym zastępcy Kanclerza oraz sekretarza Kapituły. Kanclerza i członków Kapituły powołuje Prezydent spośród Kawalerów Orderu na okres 5 lat.
I Kapituła.
Pierwszą Kapitułę powołał Prezydent RP 31 marca 2009, a nominacje wręczył 15 maja 2009.
Po śmierci gen. broni Bronisława Kwiatkowskiego w katastrofie smoleńskiej na stanowisku Kanclerza Orderu zaistniał wakat. W dniu 9 sierpnia 2011 Prezydent RP powołał na funkcję Kanclerza gen. bryg. Andrzeja Reudowicza, Kawalera Orderu Krzyża Wojskowego II klasy od dnia 5 maja 2011. Uroczystość wręczenia aktu powołania odbyła się 14 września 2011 w siedzibie BBN-u.
II Kapituła.
1 kwietnia 2014 te same osoby zostały powołane w skład Kapituły na kolejną kadencję (8 lipca 2014 wręczono akty powołania wszystkim członkom, oprócz Kanclerza, który powołany był 9 sierpnia 2011). 2 maja 2017 dotychczasowy Kanclerz Orderu został powołany na kolejną kadencję.
2 maja 2017 prezydent Andrzej Duda wręczył gen. dyw. Andrzejowi Reudowiczowi ponowne mianowanie na Kanclerza Orderu Krzyża Wojskowego.
Wygląd.
Oznaką Orderu Krzyża Wojskowego jest równoramienny krzyż kawalerski, którego ramiona pokryte są granatową emalią, a w środku znajduje się srebrzony orzeł państwowy w koronie. Rewers krzyża składa się ze Szczerbca skierowanego ostrzem w dół (na ramionach pionowych), dwuwierszowego napisu "MILITO PRO PATRIA" ("WALCZĘ DLA OJCZYZNY", na ramionach poziomych) oraz daty "MMVI" i numeru Orderu danej klasy (na ramieniu dolnym). Krzyż wieńczy u góry korona Chrobrego, zawieszona na granatowej wstędze z dwoma symetrycznie położonymi przy bokach karmazynowymi pasami.
Cechami odróżniającymi odznaki poszczególnych klas są:
Dodatkowo oznaką klasy I jest gwiazda orderowa złożona z 8 pęków srebrnych promieni o średnicy 87 mm wraz z nałożonym Krzyżem Wielkim. Gwiazdę orderową nosi się na lewej piersi poniżej innych odznak orderów i odznaczeń. Natomiast żołnierze jednostek wojskowych wyróżnionych Krzyżem Kawalerskim mogą nosić sznur naramienny o łącznej długości 1510 mm z granatowego jedwabiu, przerabiany karmazynem i zakończony ołówkiem ze srebrzonego metalu.
Granatowo-karmazynową rozetkę posiadają klasy I i II, przy czym rozetka w klasie I jest ułożona na złotym galoniku. W klasie III zamiast rozetki występuje wstążeczka (o szerokości 4 mm) wzorowana na wstędze orderowej. Kolory baretki są identyczne ze wstęgą Orderu III klasy. Dla odróżnienia na baretkę klasy I lub II nałożona jest odpowiednia rozetka. Podobnie do Krzyża Wojennego Virtuti Militari oznaki wszystkich posiadanych klas Orderu Krzyża Wojskowego można nosić jednocześnie.
Autorem insygniów Orderu Krzyża Wojskowego jest artysta plastyk Andrzej Heidrich.
Barwy wstążki Orderu Krzyża Wojskowego (w układzie poziomym) posiada wojskowa odznaka "Za Rany i Kontuzje". Umieszcza się na niej srebrne pięcioramienne gwiazdki za odniesione obrażenia.
Nadania.
Prezydentura Andrzeja Dudy (od sierpnia 2015 – do 31 grudnia 2018):
Prezydentura Bronisława Komorowskiego (od sierpnia 2010 – do sierpnia 2015):
Marszałek Bronisław Komorowski w czasie, gdy pełnił obowiązki Prezydenta (kwiecień-lipiec 2010):
Prezydentura Lecha Kaczyńskiego (2006 – 2010):
Kawalerowie.
"nadawanie Orderu w tej klasie nie zostało rozpoczęte"

</doc>
<doc id="686762" url="https://pl.wikipedia.org/wiki?curid=686762" title="Protokól sieciowy">
Protokól sieciowy



</doc>
<doc id="686763" url="https://pl.wikipedia.org/wiki?curid=686763" title="Ottenbach (Niemcy)">
Ottenbach (Niemcy)

Ottenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Eislingen-Ottenbach-Salach. Leży na obrzeżach Jury Szwabskiej, ok. 7 km na północny wschód od Göppingen.

</doc>
<doc id="686764" url="https://pl.wikipedia.org/wiki?curid=686764" title="Obraz (technika)">
Obraz (technika)

Obraz – sygnał dwuwymiarowy, rzadziej trójwymiarowy. W tym ujęciu, obraz jest formalnym opisem tego, co rozumiemy intuicyjnie pod tym pojęciem (np. obraz telewizyjny, obraz fotograficzny czy obraz powstały na siatkówce oka). 
Matematyczny opis obrazów.
Obraz jest modelowany przy użyciu funkcji "f" (tzw. funkcji obrazu) dwóch lub trzech zmiennych, oznaczanych najczęściej odpowiednio "f"("x","y)" i "f"("x","y","z)". Zarówno dziedzina jak i zbiór wartości funkcji obrazu może być ciągła lub dyskretna. W przypadku dziedziny dyskretnej mamy do czynienia z obrazem rastrowym. Obraz rastrowy o dyskretnym zbiorze wartości nosi nazwę obrazu cyfrowego. Obrazy cyfrowe są szczególnie popularne w grafice komputerowej ze względu na możliwość wygodnego przechowywania ich w pamięci komputerowej. 
Punktom obrazu funkcja "f" przypisuje wartości odpowiadające kolorom. Zbiór wszystkich możliwych wartości funkcji obrazu to paleta. Samą wartość funkcji obrazu określa się jako jasność, choć często obraz może przedstawiać również inne wielkości fizyczne, np. temperaturę (obrazy termowizyjne) czy stopień przenikliwości promieniowania (obrazy rentgenowskie). Obraz, który przyjmuje tylko dwie możliwe wartości to obraz binarny (takim obrazem jest np. cień). Jeśli wartościami obrazu są różne odcienie jednej barwy (zwykle szarości), mamy do czynienia z obrazem monochromatycznym.
Źródła obrazów.
Obrazy można ogólnie podzielić na rzeczywiste i wirtualne. Obrazy rzeczywiste są reprezentacją realnych obiektów, powstają w wyniku ich oddziaływania na czułą na to oddziaływanie powierzchnię, będącą miejscem powstania obrazu. Obrazy wirtualne są natomiast efektem ludzkiej wyobraźni – przykładem może być obraz stworzony przy użyciu programu graficznego. Bardzo często spotykane są formy pośrednie, powstałe w wyniku modyfikacji obrazów rzeczywistych.
W obrazach rzeczywistych oddziaływanie może być przez obiekt wyemitowane, odbite lub przepuszczone. Dawniej jedyną formą tworzenia obrazów było oddziaływanie mechaniczne, np. odcisk. Obecnie podstawą większości współczesnych technik obrazowania jest promieniowanie elektromagnetyczne o różnej długości fal. Najczęściej spotykaną jest fotografia, będąca efektem działania fal światła widzialnego na światłoczułą powierzchnię, taką jak błona fotograficzna (fotografia tradycyjna) lub matryca CCD (fotografia cyfrowa). W jej wyniku powstaje obraz analogiczny do tego, który uzyskujemy dzięki działaniu naszego wzroku. Nie zawsze jednak istotna informacja o obiekcie jest przenoszona przez światło widzialne. Dlatego stosuje się inne formy oddziaływania elektromagnetycznego, takie jak promieniowanie rentgenowskie (zdjęcia rentgenowskie) lub promieniowanie podczerwone (termografia). Oddziaływanie elektromagnetyczne ma istotną przewagę nad oddziaływaniem mechanicznym, gdyż nie wymaga styczności z obrazowanym obiektem. Urządzenia produkujące obrazy (aparaty fotograficzne, kamery, skanery) mogą posiadać dodatkowo elementy optyczne, mechaniczne lub elektroniczne, które umożliwiają rejestrację obrazu i poprawiają jego jakość.
Rzeczywiste obrazy trójwymiarowe przykładowo powstają przy zastosowaniu tomografii, np. tomografia rezonansu magnetycznego. Inne techniki, np. holografia, nie dają w istocie w pełni trójwymiarowej informacji o obiektach, a jedynie „efekt 3D”.
Powstawanie obrazów.
Dwuwymiarowy obraz trójwymiarowej sceny powstaje w wyniku projekcji perspektywicznej. Jest to projekcja stratna, gdyż tracimy informację o głębi punktów na obrazie. Istnieją jednak techniki pozwalające częściowo uzyskać tę informację, np. stereowizja.

</doc>
<doc id="686765" url="https://pl.wikipedia.org/wiki?curid=686765" title="Mary Crosby">
Mary Crosby

Mary Frances Crosby (ur. 14 września 1959 w Los Angeles) – amerykańska aktorka. Odtwórczyni roli Kristin Shepard w operze mydlanej CBS "Dallas" (1979–1981, 1991).
Jej ojcem jest amerykański wokalista i aktor Bing Crosby.
Życiorys.
Wczesne lata.
Urodziła się w Los Angeles, w stanie Kalifornia jako córka piosenkarza / aktora Binga Crosby’ego i jego drugiej żony – aktorki Kathryn Grant (z domu Grandstaff). Wychowywała się z dwoma braćmi: starszym Harry’m Lillisem Crosby’m III (ur. 8 sierpnia 1958) i młodszym Nathanielem Patrickiem Crosby'm (ur. 29 października 1961). Jej wujek to Bob Crosby (1913 – 1993) oraz Larry Crosby (1895 – 1975), a praciotka to Denise Crosby (ur. 1957).
Już jako dziecko wystąpiła wraz z rodzicami i braćmi w reklamie soku pomarańczowego "Minute Man". W 1975 po ukończeniu szkoły średniej, studiowała teatr na University of Texas at Austin, gdzie została członkiem Delta Delty Delty. Znakomicie opanowała język hiszpański. Następnie uczyła się aktorstwa w Amerykańskim Konserwatorium Teatralnym w San Francisco.
Kariera.
W 1963 zadebiutowała na scenie w przedstawieniu "Piotruś Pan". Po raz pierwszy na srebrnym ekranie pojawiła się w serialu muzycznym NBC "Godzina Danny’ego Thomasa" ("The Danny Thomas Hour", 1967). Wystąpiła wraz z rodziną w programie telewizyjnym "Bing Crosby’s Christmas Show" (1970). W sitcomie NBC "Bracia i siostry" ("Brothers and Sisters", 1979) była dziewczyną z marzeń i snów. 
Największą popularność zdobyła jako Kristin Shepard, która strzelała do J.R., prześladującą w drodze sądowej swoją siostrę Ellen Ewing w operze mydlanej CBS "Dallas" (1979-1981). Charakter tej postaci kontynuowała w operze mydlanej CBS "Knots Landing" (1980–1981). Zagrała potem w telewizyjnym dreszczowcu NBC "Północ Lace" ("Midnight Lace", 1981). 
Powróciła na scenę w 1988 w spektaklu szekspirowskim "Romeo i Julia" w roli Julii.
W 2006 otrzymała TV Land Awards w kategorii Pop Culture Award.
Życie prywatne.
24 listopada 1978 wyszła za mąż za autora tekstów piosenek Edmunda „Ebba” Lottimera. Jednak w 1989 doszło do rozwodu. W latach 1992–1995 była w nieformalnym związku z Howardem Kochem, byłym mężem Joanny Pacuły. W 1997 poznała Marka Brodkę, z którym zawarła związek małżeński w 1998. Mają dwójkę dzieci (ur. 2000 i 2002).

</doc>
<doc id="686769" url="https://pl.wikipedia.org/wiki?curid=686769" title="Zé Kalanga">
Zé Kalanga

Zé Kalanga, właśc. Paulo Batista Nsimba (ur. 10 grudnia 1983 w Luandzie) – piłkarz reprezentacji Angoli i klubu Bravos do Maquis.
Był uczestnikiem Mistrzostw Świata 2006, gdzie, w meczu z Iranem, wybrany został najlepszym piłkarzem meczu. Grał też w Pucharze Narodów Afryki 2006, Pucharze Narodów Afryki 2008 i Pucharze Narodów Afryki 2010.
Sukcesy.
Zé Kalanga został wybrany najlepszym piłkarzem 2005 roku w Angoli.

</doc>
<doc id="686772" url="https://pl.wikipedia.org/wiki?curid=686772" title="Salach">
Salach

Salach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Eislingen-Ottenbach-Salach. Leży na obrzeżach Jury Szwabskiej, nad rzeką Fils, ok. 7 km na wschód od Göppingen, przy drodze krajowej B10.
Współpraca.
Miejscowość partnerska:

</doc>
<doc id="686773" url="https://pl.wikipedia.org/wiki?curid=686773" title="John Cornyn">
John Cornyn

John Cornyn (ur. 2 lutego 1952) – amerykański polityk, senator ze stanu Teksas (wybrany w 2002), członek Partii Republikańskiej.

</doc>
<doc id="686777" url="https://pl.wikipedia.org/wiki?curid=686777" title="Departament Oueme">
Departament Oueme



</doc>
<doc id="686783" url="https://pl.wikipedia.org/wiki?curid=686783" title="Mahbub ul Haq">
Mahbub ul Haq

Mahbub ul Haq (ur. 22 lutego 1934, zm. 16 lipca 1998) – pakistański ekonomista, współtwórca (razem z przyjacielem ze studiów, Amartya Senem) Teorii Rozwoju Ludzkiego, twórca wskaźnika rozwoju społecznego, w latach 1970-1982 szef departamentu planowania politycznego Banku Światowego, w latach 1982-1984 Minister Finansów Pakistanu.

</doc>
<doc id="686784" url="https://pl.wikipedia.org/wiki?curid=686784" title="Kossi Agassa">
Kossi Agassa

Kossi Agassa (ur. 2 lipca 1978 w Lomé) - togijski piłkarz występujący na pozycji bramkarza. Zawodnik francuskiego klubu Stade de Reims.
Kariera reprezentacyjna.
Jest reprezentantem Togo. Był uczestnikiem mistrzostw świata 2006, gdzie rozegrał wszystkie 3 mecze. W reprezentacji występował 52-krotnie.

</doc>
<doc id="686785" url="https://pl.wikipedia.org/wiki?curid=686785" title="Bad Überkingen">
Bad Überkingen

Bad Überkingen – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Geislingen an der Steige. Leży w Jurze Szwabskiej, nad rzeką Fils, ok. 17 km na południowy wschód od Göppingen, przy drodze krajowej B466.

</doc>
<doc id="686786" url="https://pl.wikipedia.org/wiki?curid=686786" title="Bad Uberkingen">
Bad Uberkingen



</doc>
<doc id="686787" url="https://pl.wikipedia.org/wiki?curid=686787" title="Bad Ueberkingen">
Bad Ueberkingen



</doc>
<doc id="686790" url="https://pl.wikipedia.org/wiki?curid=686790" title="Cabomba aquatica">
Cabomba aquatica



</doc>
<doc id="686794" url="https://pl.wikipedia.org/wiki?curid=686794" title="Kuchen (gmina)">
Kuchen (gmina)

Kuchen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Geislingen an der Steige. Leży w Jurze Szwabskiej, nad rzeką Fils, ok. 15 km na południowy wschód od Göppingen, przy drodze krajowej B10.

</doc>
<doc id="686795" url="https://pl.wikipedia.org/wiki?curid=686795" title="Via gra">
Via gra



</doc>
<doc id="686802" url="https://pl.wikipedia.org/wiki?curid=686802" title="Bunny Wailer">
Bunny Wailer

Bunny Wailer lub Bunny Livingston, właśc. Neville O’Riley Livingston (ur. 10 kwietnia 1947 w Kingston, zm. 2 marca 2021 tamże) – jamajski muzyk reggae, wokalista i perkusista. Obok Boba Marleya i Petera Tosha jeden z założycieli zespołu reggae The Wailers.
Życiorys.
Urodził się jako Neville O’Riley Livingston 10 kwietnia 1947 w Kingston na Jamajce. Wraz z Peterem Toshem wciąż nagrywali jako the The Wailers w czasie gdy Bob Marley przebywał w Delaware.
Koncertował razem z The Wailers w Anglii i Stanach Zjednoczonych, ale coraz mniej chętnie opuszczał Jamajkę. Bunny i Tosh zeszli na drugi plan, gdy grupa odniosła międzynarodowy sukces, a uwaga wszystkich skupiała się na Marleyu. Opuścili The Wailers by zacząć karierę solową. Zostali zastąpieni przez trio wokalne I Threes.
Po opuszczeniu Wailersów, skupił się na swojej wierze. Identyfikował się z ruchem Rastafari, podobnie jak inni członkowie The Wailers. Nagrywał głównie w stylu reggae, z duchowym i politycznym przesłaniem. Album "Blackheart Man" jest dobrym przykładem jego stylu muzycznego. Bunny odniósł również sukces, nagrywając apolityczne piosenki, głównie pop i dancehall.
Trzykrotnie zdobył nagrodę Grammy za najlepszy album reggae w 1990, 1994 oraz w 1996.
Mieszkał w Kingston, miał także farmę w głębi Jamajki.
Zmarł 2 marca 2021 w wieku 73 lat w Kingston.

</doc>
<doc id="686805" url="https://pl.wikipedia.org/wiki?curid=686805" title="Daniel Küblböck">
Daniel Küblböck

Daniel Küblböck (ur. 27 sierpnia 1985 w Hutthurm, zaginął 9 września 2018 na Morzu Labradorskim) – niemiecki piosenkarz popowy oraz jazzowy.
Kariera.
Jesienią 2002 wziął udział w pierwszej edycji niemieckiego talent show "Deutschland sucht den Superstar". Jeszcze w trakcie trwania programu nagrał z innymi uczestnikami album pt. "United", który zawierał ich wspólny singel numer 1 „We Have a Dream”. Küblböck opuścił "DSDS" w marcu 2003, ostatecznie zajmując 3. miejsce. Wtedy też ukazał się jego debiutancki singel, wydany pod pseudonimem Daniel K. „You Drive Me Crazy”. Piosenka dotarła do 1. miejsca na niemieckej liście przebojów, 4. miejsca w Austrii i 10. w Szwajcarii. Kolejny singel, „Heartbeat”, także osiągnął sukces i uplasował się w top 5 w Niemczech i Austrii. Obie piosenki znalazły się na jego pierwszym albumie, "Positive Energie". Płyta zdobyła w Niemczech status złotej. Jesienią wydał autobiografię "Ich lebe meine Töne", która również była sukcesem wydawniczym.
Na początku 2004 roku wziął udział w reality show "Ich bin ein Star – Holt mich hier raus!", czyli niemieckiej edycji "I'm a Celebrity...Get Me Out of Here!". Zajął tam 3. miejsce. Następnie wydał cover piosenki „The Lion Sleeps Tonight”, który dotarł do top 10 w Niemczech oraz top 40 w Austrii i Szwajcarii, a także balladę „Teenage Tears”, która sprzedała się w ilości 10 tys. egzemplarzy. W sierpniu ukazał się jego biograficzny musical "Daniel – Der Zauberer", który spotkał się z bardzo negatywnymi recenzjami i niską oglądalnością. Pod koniec roku wziął udział w projekcie 4 United, w ramach którego razem z trzema innymi uczestnikami "DSDS" nagrał charytatywny singel „Don’t Close Your Eyes” dla organizacji Ärzte ohne Grenzen (Lekarze bez Granic).
Od 2005 Küblböck przewodził założonej przez siebie firmie marketingowej o nazwie Positive Energie. W listopadzie wydał swój drugi album, "Liebe Nation", tym razem nagrany po niemiecku. Płyta dotarła tylko do 54. miejsca listy sprzedaży w Niemczech, a promujący ją singel „König von Deutschland” osiągnął średni sukces na listach przebojów. Kolejny singel, wydany w połowie 2007 „Born in Bavaria”, był jego ostatnim notowanym na listach przebojów. Kolejne płyty wydawał już niezależnie. W 2009 wydał jazzowy album "Jazz Meets Blues... Wenn zwei sich verlieben" oraz pierwszy bożonarodzeniowy "Leise rieselt der Schnee". Rok później ukazał się album "Schrebergarten" oraz dwudyskowa kompilacja "Best of 2003–2010". Żadna z tych, ani jego kolejnych płyt nie została odnotowana na listach sprzedaży.
Od 2011 przez kilka następnych lat prowadził własne talk show "Daniels Bistro". Jesienią 2012 wydał płytę "Diez años Kúblbóck – Ich versteh’ nur Spanisch", na której zawarł hiszpańskojęzyczne piosenki w stylu latynoskim. Pod nazwiskiem Daniel Kaiser zgłosił piosenkę „Be a Man” do Konkursu Piosenki Eurowizji 2014, jednak nie została ona przyjęta przez jury. Wiosną 2015 zajął 6. miejsce w niemieckim programie tanecznym "Let’s Dance". Na początku 2016 ukazał się jego ostatni album, "Jesus Is My Lover".
Zaginięcie.
29 sierpnia 2018 wypłynął na statku rejsowym AIDAluna z Hamburga do Nowego Jorku. 9 września 2018 około kwadrans po piątej nad ranem wyskoczył poza burtę. Statek znajdował się wówczas ok. 185 km na północ od St. John’s na Morzu Labradorskim. Temperatura wody w tym rejonie wynosiła 10,5 °C. Straż Wybrzeża Kanady uruchomiła operację ratowniczą, jednak już 10 września zaprzestano dalszych poszukiwania ze względu na nikłe szanse odnalezienia Küblböcka żywego.
W tygodniach poprzedzających zaginięcie znajomi Küblböcka mieli zauważyć jego rzekome zmiany charakteru i problemy psychologiczne, próbując bezskutecznie odmówić go od wyprawy statkiem. Jego współpasażerowie podczas rejsu mieli też zauważyć nezrównoważone zachowanie Daniela. 22 lutego 2021 został oficjalnie uznany za zmarłego.
Życie prywatne.
Był synem Günthera i Bianki Küblböcków. Dzieciństwo spędził w Eggenfelden. Miał czterech braci: Andreasa, Michaela, Guenthera i Dennisa, oraz siostrę, Jasmin. Mieszkając na Majorce poznał milionerkę Kerstin Elisabeth Kaiser, przez którą później został legalnie zaadoptowany.
W 2010 ujawnił się jako homoseksualista, po wcześniejszym określaniu się jako osoba biseksualna. Później jednak identyfikował się jako kobieta i miał na celu operację zmiany płci by żyć pod nową, żeńską tożsamością Lana Kaiser. Tuż przed zaginięciem w 2018 założył nowe konto na Instagramie, na którym określił się jako osoba transseksualna o imieniu Rosa Luxemburg.

</doc>
<doc id="686815" url="https://pl.wikipedia.org/wiki?curid=686815" title="Schlat">
Schlat

Schlat – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Göppingen. Leży w Jurze Szwabskiej, ok. 8 km na południowy wschód od Göppingen.

</doc>
<doc id="686821" url="https://pl.wikipedia.org/wiki?curid=686821" title="Daniel Kueblboeck">
Daniel Kueblboeck



</doc>
<doc id="686828" url="https://pl.wikipedia.org/wiki?curid=686828" title="Wäschenbeuren">
Wäschenbeuren

Wäschenbeuren – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Göppingen. Leży na obrzeżach Jury Szwabskiej, ok. 5 km na północ od Göppingen, przy drodze krajowej B297.

</doc>
<doc id="686830" url="https://pl.wikipedia.org/wiki?curid=686830" title="Waschenbeuren">
Waschenbeuren



</doc>
<doc id="686832" url="https://pl.wikipedia.org/wiki?curid=686832" title="Waeschenbeuren">
Waeschenbeuren



</doc>
<doc id="686836" url="https://pl.wikipedia.org/wiki?curid=686836" title="Llano Estacado">
Llano Estacado

Llano Estacado (Staked Plains) – płaskowyż i region w południowo-zachodniej części Stanów Zjednoczonych, na pograniczu Nowego Meksyku i Teksasu. Występują tam okresowe jeziora i rzeki. Llano Estacado ograniczone jest rzeką Canadian River na północy, na wschodzie przez skarpę Caprock, a na zachodzie przez skarpę Mescalero. Region zajmuje około 82,9 tys. km².

</doc>
<doc id="686838" url="https://pl.wikipedia.org/wiki?curid=686838" title="Królak florydzki">
Królak florydzki

Królak florydzki ("Sylvilagus floridanus") – gatunek ssaka z rodziny zającowatych (Leporidae). 
Zasięg występowania.
Królak florydzki występuje od środkowej Ameryki Północnej przez Środkową do północnej Południowej zamieszkując w zależności od podgatunku:
Podgatunek "mearnsii" został introdukowany na wyspę Vancouver (południowo-zachodnia Kanada) oraz do stanów Waszyngton i Oregonu (północno-zachodnie Stany Zjednoczone). Introdukowany również we Włoszech i w Alpach.
Taksonomia.
Gatunek po raz pierwszy naukowo opisał w 1890 roku amerykański zoolog Joel Asaph Allen nadając mu nazwę "Lepus sylvaticus floridanus". Holotyp pochodził z Florydy, w Stanach Zjednoczonych. 
Status taksonomiczny "S. floridanus" wymaga rewizji. Takson "holzneri" traktowany wcześniej jako podgatunek "S. floridanus" w świetle analiz z 2021 roku jest traktowany jako odrębny gatunek. Dawniej "S. floridanus" obejmował taksony "robustus" i "cognatus" jako podgatunki, ale obecnie takson "robustus" jest uznawany za podgatunek "S. holzneri" natomiast "cognatus" jako młodszy synonim "S. holzneri". Podobieństwa genetyczne sugerują, że w północno-wschodnich Stanach Zjednoczonyc oznaczenia podgatunkowe nie są uzasadnione dla "S. floridanus". Badania genetyczne na szeroko oddzielonych populacjach "S. floridanus" wskazują na znaczną wewnątrzgatunkową zmienność genetyczną. Autorzy "Illustrated Checklist of the Mammals of the World" rozpoznają trzydzieści jeden podgatunków.
Morfologia.
Długość ciała (bez ogona) 400–480 mm, długość ogona 25–61 mm, długość ucha 60–70 mm, długość tylnej stopy 90–105 mm; masa ciała 0,8–1,5 kg. Charakteryzuje się czerwono-brązową lub szaro-brązową sierścią, spodnia strona ogona porośnięta delikatną, białą sierścią. 
Ekologia.
Najprawdopodobniej najliczniejszy królik na obszarze Ameryki Północnej. Żyje głównie na skrajach lasów lub bagien, czasami również na obszarach uprawnych. Nie jest zwierzęciem terytorialnym. Dojrzałość płciową uzyskuje w 5-6 miesiącu. Pora godowa przypada na luty-wrzesień. Ciąża trwa 26-29 dni, po tym okresie samica rodzi 3-9 młodych.
Królik ten jest w 100% roślinożercą. Odżywia się trawą, poziomkami, koniczyną. W zimie, gdy żywność jest uboga, spożywa gałązki, korę i pąki.

</doc>
<doc id="686840" url="https://pl.wikipedia.org/wiki?curid=686840" title="Staked Plains">
Staked Plains



</doc>
<doc id="686841" url="https://pl.wikipedia.org/wiki?curid=686841" title="Wangen (Badenia-Wirtembergia)">
Wangen (Badenia-Wirtembergia)

Wangen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Göppingen. Leży ok. 4 km na południowy zachód od Göppingen.

</doc>
<doc id="686845" url="https://pl.wikipedia.org/wiki?curid=686845" title="Atlético Petróleos de Luanda">
Atlético Petróleos de Luanda

Atlético Petróleos de Luanda - angolski klub piłkarski założony w 1980. Pierwszy tytuł ligowy, klub zdobył w 1982.
Czterech graczy klubu reprezentowało Angolę na mistrzostwach świata 2006: António Lebo Lebo, Lamá, Zé Kalanga i Luís Delgado.
Stadion.
Klub rozgrywa swoje mecze na Estádio da Cidadela, który pomieścić może 60 000 widzów.

</doc>
<doc id="686846" url="https://pl.wikipedia.org/wiki?curid=686846" title="Muzeum Niepodległości w Warszawie">
Muzeum Niepodległości w Warszawie

Muzeum Niepodległości w Warszawie – muzeum utworzone 30 stycznia 1990 r. w wyniku przekształcenia Muzeum Historii Polskiego Ruchu Rewolucyjnego oraz Muzeum Lenina w Muzeum Historii Polskich Ruchów Niepodległościowych i Społecznych. Upamiętnia historię dążeń Polaków do niepodległości. Organizatorem muzeum jest samorząd województwa mazowieckiego.
Opis.
Siedziba główna muzeum mieści się pałacu Przebendowskich przy al. „Solidarności” 62. Posiada trzy oddziały: 

</doc>
<doc id="686847" url="https://pl.wikipedia.org/wiki?curid=686847" title="Atletico Petroleos Luanda">
Atletico Petroleos Luanda



</doc>
<doc id="686849" url="https://pl.wikipedia.org/wiki?curid=686849" title="Škoda 903">
Škoda 903

Škoda 903 – trzyosiowy (6×4) wojskowy samochód terenowy, skonstruowany w 1936 roku w zakładach Škoda, wyprodukowany w krótkiej serii w latach 1940-1941.
Prototypy.
W drugiej połowie lat 30. Škoda przystąpiła do skonstruowania własnego terenowego pojazdu wojskowego. 
Pojazd oparty był na centralnej rurowej ramie i posiadał trzy osie, z których dwie tylne były napędowe. Moc przenoszona była z czterosuwowego sześciocylindrowego dolnozaworowego silnika umieszczonego podłużnie nad przednią osią o pojemności 2703 cm³ i mocy maksymalnej 44 kW (60 KM), przejętego z modelu Superb. Również oś przednia z wahaczami poprzecznymi i poprzecznym resorem była zaadaptowana z modelu Superb. Osie tylne miały blokadę mechanizmu różnicowego i reduktor, półosie były wahliwe, resorowane jednym resorem półeliptycznym po każdej stronie. Pojazd osiągał maksymalną prędkość rzędu 90 km/h.
W 1936 roku wyprodukowano dwa podwozia, używane podczas prób z prowizorycznymi karoseriami z przednią częścią Škody Superb). W 1938 roku pierwszy prototyp otrzymał otwartą karoserię z rozkładanym dachem brezentowym, typu określanego jako brek, w firmie Dezort z Pilzna, z dwoma siedzeniami z przodu i dwoma wzdłużnymi trzyosobowymi ławkami z tyłu. Samochód miał długość 4600 mm i troje drzwi (jedne w tylnej ściance). Otrzymał też nowy silnik 2914 cm³ o mocy 63 KM. Koła zapasowe przewożono za przednimi błotnikami. Drugi samochód wykończono w 1938 w firmie Dezort z zamkniętym dwudrzwiowym sześciomiejscowym nadwoziem (określanym jako limuzyna). Koło zapasowe przewożono na tylnej ściance. W 1940 roku oba samochody przejęli Niemcy. Jeszcze jeden pojazd został wykończony z nowym nadwoziem w firmie Sodomka w 1943 roku i sprzedany armii Chorwacji.
Wymiary prototypów:
Produkcja seryjna.
Samochody seryjne Škoda 903 powstały na zamówienie Jugosławii, która zainteresowała się w 1940 roku pojazdami Skody i zakupiła partię 136 mniejszych samochodów Škoda Popular 1100. 
Podobnie jak prototyp z roku 1936 pojazd wyposażony był w trzy osie, z których dwie tylne były napędowe, z reduktorem terenowym. Moc przenoszona była z czterosuwowego sześciocylindrowego górnozaworowego silnika umieszczonego podłużnie nad przednią osią o pojemności 3137 cm³ i mocy maksymalnej 55,2 kW (75 KM) przy 3300 obr./min, zaadaptowanego z samochodu Superb 3000 OHV ze zmianami. Pojazd osiągał maksymalną prędkość 100 km/h. Nadwozie było odkryte, typu określanego jako faeton, ze składanym do tyłu dachem, dwoma parami drzwi i trzema rzędami siedzeń. Dwa koła zapasowe były przewożone poziomo na bagażniku.
Na początku 1941 roku wyprodukowano 42 egzemplarze Škody 903 (z tego trzy bez nadwozia), lecz na skutek niemieckiej napaści na Jugosławię, nie zostały już dostarczone. Zostały one następnie przejęte przez dowództwo niemieckiej armii (OKH). Pozostałe trzy samochody zostały skarosowane dopiero wiosną 1943 roku w firmie Sodomka, gdzie otrzymały nadwozia typu brek, z dwoma siedzeniami z przodu i dwoma wzdłużnymi ławkami z tyłu. Pojazdy te zostały następnie sprzedane armii Chorwacji, dla jednostek obrony przeciwlotniczej, wraz z czwartą wcześniej wyprodukowaną Škodą 903.

</doc>
<doc id="686851" url="https://pl.wikipedia.org/wiki?curid=686851" title="Skoda 903">
Skoda 903



</doc>
<doc id="686859" url="https://pl.wikipedia.org/wiki?curid=686859" title="Warszawa-Centrum">
Warszawa-Centrum



</doc>
<doc id="686860" url="https://pl.wikipedia.org/wiki?curid=686860" title="Bibop">
Bibop



</doc>
<doc id="686861" url="https://pl.wikipedia.org/wiki?curid=686861" title="Klan Gordon">
Klan Gordon

Gordon (gael. "Gôrdan") – klan szkocki z Wyżyn i podgórza pochodzenia normańskiego.
Pochodzą od rycerza normańskiego osiadłego w Szkocji w dobrach otrzymanych od króla Dawida I. Mimo niegaelickiego pochodzenia odgrywali ważną rolę nie tylko w nizinnej części kraju, ale i w górach będących domeną gaelickich klanów. Dlatego też często określa się Gordonów mianem klanu Gordonów, stosując jednak także określenie Dom Gordonów, właściwe dla rodów nizinnych.
W historii Szkocji Gordonowie odgrywali znaczącą rolę już od XIII w., wspierając Roberta I Bruce’a podczas wojny o niepodległość. Uczestniczyli w bitwie pod Halidon Hill w 1333 r., a w bitwie pod Otterburn w 1388 poległ sir John Gordon, głowa rodu.
Świadectwem przyjęcia przez ród Gordonów góralskiej mentalności i zwyczajów jest ich aktywne uczestnictwo w wojnach i konfliktach klanowych. Często wchodzili w sojusze z klanami Cumming, Leslie i klanem Cameronów, zwłaszcza w walkach z potężnym klanem Forbes. W czasie powstań jakobickich przywódcy Gordonów zajmowali często, typowe dla wielu szkockich rodów nizinnych, asekuracyjne stanowiska. Aby nie ryzykować konfiskaty majątku członkowie rodu wspierali różne stronnictwa: Aleksander, 2. książę of Gordon, wsparł „Starego Pretendenta” w 1715 r., a jego syn Cosmo, 3. książę of Gordon stał po stronie brytyjskiego rządu w 1745 r., podczas gdy jego brat Lord Lewis Gordon walczył i poległ pod Culloden za sprawę jakobitów.
Głową rodu Gordonów byli książęta (dukes) of Gordon, do 1827 r., gdy tytuł ten drogą małżeństwa przeszedł na rodzinę Lenoxów, książąt Richmond and Lennox. Od tej pory wodzami Gordonów są markizowie Huntly.
Margrabiowie Huntly.
Przodkiem związanej z Polską linii margrabiów Huntly był Sir Adam Gordon, rycerz ("Knight") of Huntly, który poległ w bitwie pod Homildon w roku 1402 i pozostawił tylko córkę Elżbietę, zamężną za Aleksandrem Setonem. W roku 1408 małżonkowie Seton uzyskali od regenta Szkocji Roberta Stewarta, księcia Albany, zatwierdzenie posiadania majątków gordonowskich i prawo noszenia nazwiska Gordon. Ich syn Aleksander otrzymał w 1445 tytuł earla (hrabiego) Królestwa Szkocji. Praprawnuk Aleksandra George, 4. hrabia Huntly, najbogatszy lord Szkocji, przywódca katolików szkockich i kanclerz, zorganizował w 1562 rebelię katolicką przeciw królowej Marii Stuart, uważając że faworyzuje protestantów wobec katolików (poza tym aspirował do korony, będąc przez babkę wnukiem króla Jakuba IV z nieprawego łoża). W bitwie pod Corrichie w hrabstwie Aberdeen George Gordon poniósł klęskę i zmarł na atak serca, gdy był prowadzony do niewoli (według legendy do otwartej wyprawy wojennej zamiast wojny podjazdowej, która by przyniosła większe korzyści, namówiła go jego żona, której jakaś czarownica przepowiedziała, że George będzie o zmroku odpoczywał w zamku Tolbooth w Aberdeen bez jednej rany na ciele, co też się stało). Zwłoki przewieziono do zamku Tolbooth, wypatroszono, zapeklowano w soli i napełniono ziołami i w maju 1563 „postawiono przed sądem” w Edynburgu, który za zdradę stanu skazał Gordona "post mortem" na powieszenie i poćwiartowanie. Wyrok wykonano, a fragmenty szczątków Gordona rozwieszono we wszystkich ważniejszych miastach szkockich. W 1565 Maria ułaskawiła Gordonów i zwróciła im tytuł earlów Huntly i część majątków. Syn byłego kanclerza, 5. hrabia Huntly, także George (zm. 1576), został jak ojciec kanclerzem Szkocji. Następny George Gordon, 6. hrabia (zm. 1636) wzniecił w 1589 katolicki bunt przeciwko królowi Jakubowi VI, potem w 1593 został pozbawiony tytułów i majątków za „konszachty z Hiszpanami i jezuitami”, ale w 1597 król mu przebaczył, zwrócił majątki i nadał mu nowe godności: markiza Huntly, earla Enzie i lorda Gordona of Badenoch. Prawnuk tego pierwszego margrabiego Huntly, również George (zm. 1716) został podniesiony do rangi książęcej i posiadał tytuły: książę Gordon, markiz Huntly, hrabia Huntly i Enzie, wicehrabia Inverness, lord Badenoch, Lochaber, Strathaven, Balmore, Auchindown, Garthie i Kincardine. 4. książę Aleksander (zm. 1827) uzyskał dodatkowo godności barona Gordona of Huntly i earla Norwich. Starsza linia Gordonów z tytułem książęcym wygasła w 1836 ze śmiercią jego syna (zob. wyżej), a godność markiza Huntly przeszła na jego dalekiego krewnego, 9. markiza George’a Gordona (zm. 1853), od którego wywodzą się obecni posiadacze tytułu.
Obecnym posiadaczem tytułu jest Granville Charles Gomer Gordon, Pierwszy Markiz Szkocji ("Premier Marquess of Scotland"), 13. markiz Huntly, earl Aboyne, lord Gordon of Strathaven i Glenlivet oraz baron Meldrum, ur. w 1944. Następcą będzie jego jedyny syn Alistair Granville Earl of Aboyne, ur. w 1973. Obecną siedzibą rodu jest zamek Aboyne w Aberdeenshire.
Polscy Gordonowie.
Pierwsi przedstawiciele rodu Gordonów pojawili się w Polsce w XVII wieku i należeli do linii hrabiów Huntly. Wszyscy byli katolikami. Otrzymali w różnych latach polski indygenat z zachowaniem herbu rodowego pod nazwą Bydant. Wśród nich wyróżnili się szczególnie:
Według genealoga i heraldyka niemieckiego Heinricha Kneschkego do Polski, Brandenburgii i Austrii przybyli ok. 1645 poza gałęzią Gordon of Huntly także przedstawiciele linii Gordon of Caldwell: Aleksander baron Gordon of Westhall i jego dwaj bracia. Aleksander wybrał Prusy Królewskie na granicy z brandenburskim Pomorzem i osiedlił się najpierw koło Świdwina, później koło Sławna. Od niego pochodzili pomorscy, później pruscy Gordonowie (być może Fabian Gordon, którego ojciec miał na imię Aleksander), którzy przed 1945 posiadali m.in. Laskowice (województwo kujawsko-pomorskie), Kawęcin i Piskarki w tej samej okolicy. Wielu z nich odznaczyło się jako oficerowie pruskiej armii. Bracia Aleksandra wybrali Polskę południową i Górny Śląsk, spośród ich potomków wyróżnił się szczególnie podpułkownik Anton von Gordon, który za swe zasługi wojenne otrzymał w roku 1802 austriacki tytuł barona. Do tej gałęzi należał także John Gordon, komendant twierdzy Eger w XVII wieku, zamieszany w zabójstwo Wallensteina.
W Polsce nazwisko Gordon było noszone także przez rodziny żydowskie. W książce telefonicznej Warszawy z roku 1938–1939 odnajdujemy wielu Gordonów noszących m.in. imiona Abram, Baruch, Pejsach, Pinkus i Salomon.
Herb Gordonów.
Pierwotny herb rodzinny.
W Polsce zwany "Bydant" od zawołania klanowego, herb Gordonów występuje w wielu odmianach, od jednopolowego herbu pierwotnego do 4-6 polowych herbów książęcych, hrabiowskich itd. Herb pierwotny to w błękitnym polu trzy złote głowy dzików zwrócone heraldycznie na prawo. W klejnocie z korony szlacheckiej wyłania się zwrócona na prawo brązowa głowa jelenia ze złotymi rogami, między którymi, (lub ponad nimi) umieszczona jest wstęga z napisem "Bydant". Labry niebieskie i złote. 
Do pierwotnej wersji herbu, bez uszczerbień i dodatków, według zasad heraldyki szkockiej ma prawo tylko wódz klanu, stąd w herbie aktualnych wodzów, markizów Huntly, herb w pierwszym polu występuje w wersji pierwotnej. Inni członkowie klanu, nawet najbliższa rodzina wodza może używać herbu jedynie z wprowadzonymi tzw. oznakami starszeństwa.
W Polsce ze względu na inne zasady heraldyczne, pozwalające na używanie jednego herbu bez zmian przez wszystkich członków rodu, Gordonowie używają herbu w wersji pierwotnej.
Herb markizów Huntly.
Herb przywódców klanu, markizów Huntly, jest czteropolowy: w górnym prawym polu ukazuje trzy złote głowy dzików w niebieskim polu zwrócone na prawo ("Gordon"); w górnym lewym polu trzy złote głowy lwów w niebieskim polu zwrócone na prawo ("Badenoch"); w dolnym prawym polu trzy srebrne półksiężyce w złotym polu ("Seton"); w dolnym lewym polu trzy srebrne kolce w złotym polu ("Frazer"). Tarcza herbowa ozdobiona jest koroną margrabiowską według heraldyki brytyjskiej. Nad koroną znajduje się klejnot, z korony szlacheckiej którego wyrasta brązowa głowa jelenia ("en face") ze złotymi rogami, nad którymi unosi się wstęga z napisem "Bydant". Trzymacze to dwa srebrne charty ze złotymi obrożami, stojące na wstędze z dewizą rodową „Animo non Astutia” ("Z odwagą, nie z podstępem").
Linki zewnętrzne.
The House of Gordon - Oficjalna strona społeczności klanów

</doc>
<doc id="686863" url="https://pl.wikipedia.org/wiki?curid=686863" title="Ministrowie edukacji Wielkiej Brytanii">
Ministrowie edukacji Wielkiej Brytanii



</doc>
<doc id="686864" url="https://pl.wikipedia.org/wiki?curid=686864" title="Prawo ruskie">
Prawo ruskie

Prawo ruskie – prawo osadnicze, stosowane głównie na terenie księstw ruskich i wschodnich terenach Polski w XII-XV wieku.
Opierało się na osobistym poddaństwie chłopa i świadczeniach w naturze – daninach i robociźnie. Zezwalało na dowolność w wyborze miejsca osadzenia wsi. Osady powstałe na bazie tego prawa charakteryzowały się układem niwowym nieregularnym. Osadnicy podlegali bezpośrednio kniaziowi. Naczelnikiem wsi był "tywon", występowała też funkcja dziesiętnika.
Na jego podstawie zasadzono wiele miast i wsi.
Prawo ruskie zostało oficjalnie zniesione w roku 1506, wraz z wprowadzeniem systemu polskich sądów, a w ciągu następnych 200 lat zanikły całkowicie jego tradycje.
Większość z tych miejscowości została lokowana potem powtórnie na prawie wołoskim, a miasta i część wsi – na prawie niemieckim.

</doc>
<doc id="686871" url="https://pl.wikipedia.org/wiki?curid=686871" title="Skoda Popular">
Skoda Popular



</doc>
<doc id="686875" url="https://pl.wikipedia.org/wiki?curid=686875" title="Stary Pretendent">
Stary Pretendent



</doc>
<doc id="686876" url="https://pl.wikipedia.org/wiki?curid=686876" title="Osbert Guy Stanhope Crawford">
Osbert Guy Stanhope Crawford

Osbert Guy Stanhope Crawford (ur. 28 października 1886 w Bombaju, zm. 28 listopada 1957) – brytyjski archeolog, pionier archeologii lotniczej.
Crawford studiował w Oksfordzie nauki humanistyczne i geografię. Za początek jego profesjonalnej kariery archeologicznej uznaje się jego udział w latach 1913–1914 w wykopaliskach archeologicznych w Jebel Moya w Sudanie, kierowanych przez Henry Wellcome’a, który dokumentował swoje odkrycia fotografiami z latawców.
Kolejną inspiracją do zainteresowania archeologią lotniczą stała się dla Crawforda służba wojskowa w czasach pierwszej wojny światowej, kiedy to w latach 1915–1916 służył w sekcji przygotowującej i aktualizującej mapy, przy wykorzystaniu między innymi fotografii lotniczych, a w latach 1917–1918 był latającym obserwatorem pozycji niemieckich we Francji i Niemczech. W 1918 r. jego samolot został zestrzelony, a Crawford dostał się do niewoli niemieckiej.
Po wojnie w 1920 objął stanowisko archeologa w urzędzie kartograficznym, gdzie w 1922 r. trafiły w jego ręce wykonane w czasie rutynowych ćwiczeń wojskowych zdjęcia lotnicze, na których zaobserwował systemy starożytnych pól z różnych okresów, co stało się dla niego podstawą do referatu Rekonesans lotniczy i archeologia wygłoszonego w Królewskim Towarzystwie Geograficznym 12 marca 1923 r. i opublikowanego w tymże roku. Moment ten uważa się obecnie powszechnie za początek naukowej metody archeologii lotniczej.
Wkrótce Crawford uzyskał możliwość odbycia lotów rekonesansowych dzięki wsparciu finansowemu ze strony Alexandra Keilera. W wyniku tych lotów, które miały miejsce w maju i czerwcu 1924 r., powstała wspólna książka obu autorów, zatytułowana "Wessex from the air", opublikowana w roku 1928, uważana za pierwszą w historii książkę poświęconą zdjęciom lotniczym w archeologii. Niedługo później (1929) Crawford opublikował pierwszy podręcznik interpretacji zdjęć lotniczych dla potrzeb archeologii: "Air-photography for archaeologists".
Ogromną zasługą Crawforda było również propagowanie archeologii lotniczej: w roku 1927 założył czasopismo "„Antiquity”", na łamach którego publikował liczne publikacje dotyczące wykorzystywania zdjęć lotniczych w archeologii. Działalność Crawforda zaowocowała w Anglii wielkim zainteresowaniem archeologią lotniczą i pojawieniem się wielu archeologów lotniczych, wywodzących się zarówno ze środowiska naukowego, jak i amatorskiego, takich jak np. Gilbert Insall, George Allen, Derrick Riley, John St Joseph, a współcześnie cała plejada fotografów i interpretatorów zdjęć lotniczych skupionych w organizacji Aerial Archaeology Research Group.

</doc>
<doc id="686879" url="https://pl.wikipedia.org/wiki?curid=686879" title="Podział administracyjny Afganistanu">
Podział administracyjny Afganistanu

Afganistan jest podzielony na 34 prowincje ("wilajet") i 398 dystryktów:

</doc>
<doc id="686884" url="https://pl.wikipedia.org/wiki?curid=686884" title="Bunny Livingston">
Bunny Livingston



</doc>
<doc id="686887" url="https://pl.wikipedia.org/wiki?curid=686887" title="Atlético Sport Aviação">
Atlético Sport Aviação

Atlético Sport Aviação - angolski klub piłkarski z siedzibą w mieście Luanda. Został założony w 1953.
Dwóch piłkarzy tego klubu reprezentowało Angolę na mistrzostwach świata 2006: Jamba i Love.
Stadion.
Klub rozgrywa swoje mecze na Estádio Joaquim Dinis, który pomieścić może 10 000 widzów.

</doc>
<doc id="686890" url="https://pl.wikipedia.org/wiki?curid=686890" title="Lippe">
Lippe

Polska.
Dawna nazwa miejscowości:

</doc>
<doc id="686895" url="https://pl.wikipedia.org/wiki?curid=686895" title="Powstanie Czerwonych Brwi">
Powstanie Czerwonych Brwi

Powstanie Czerwonych Brwi ( ) – powstanie chłopskie w Chinach w latach 18–27. Zbuntowani chłopi, dowodzeni przez Fan Chonga, obalili w roku 23 cesarza Wang Manga. Powstanie stłumiły wojska Liu Xiu, przyszłego cesarza Guangwu.
Nazwa powstania pochodzi od faktu, iż powstańcy malowali sobie brwi na czerwono, by odróżniać się od wojsk cesarskich.

</doc>
<doc id="686913" url="https://pl.wikipedia.org/wiki?curid=686913" title="Gingen an der Fils">
Gingen an der Fils

Gingen an der Fils – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Mittleres Fils-Lautertal. Leży w Jurze Szwabskiej, nad rzeką Fils, ok. 12 km na wschód od Göppingen, przy drodze krajowej B10.

</doc>
<doc id="686915" url="https://pl.wikipedia.org/wiki?curid=686915" title="Zespół Vernera-Morrisona">
Zespół Vernera-Morrisona



</doc>
<doc id="686918" url="https://pl.wikipedia.org/wiki?curid=686918" title="Zespół WDHA">
Zespół WDHA



</doc>
<doc id="686921" url="https://pl.wikipedia.org/wiki?curid=686921" title="Alain Robidoux">
Alain Robidoux

Alain Robidoux (ur. 25 lipca 1960 w Saint-Jérôme w prowincji Quebec) – kanadyjski snookerzysta.
W 1987 był półfinalistą amatorskich mistrzostw świata, by rok później rozpocząć występy zawodowe.
We wrześniu 1988 roku na turnieju European Open uzyskał maksymalny break snookerowy (147 punktów).
W 1996 triumfował na mistrzostwach świata w trickach snookerowych w Sun City. Po najlepszym w karierze sezonie 1996/1997, który dał mu awans na 9. miejsce w rankingu światowym, kolejne występy miał mało udane. Do pogorszenia rezultatów miała przyczynić się utrata ulubionego kija.
Również w 1996 roku osiągnął finał rankingowego turnieju German Open, gdzie pokonał m.in. Anthony Hamiltona i Johna Higginsa, ale w meczu finałowym nie sprostał Ronnie O’Sullivanowi (wyrównał ze stanu 3:7 na 7:7, ale przegrał ostatecznie 7:9). W tym samym turnieju przypadła mu nagroda za najwyższy break imprezy (145 punktów).
Wiosną 1997 roku osiągnął półfinał Mistrzostw świata, przegrywając z późniejszym triumfatorem – Kenem Dohertym.

</doc>
<doc id="686922" url="https://pl.wikipedia.org/wiki?curid=686922" title="AZNP Mladá Boleslav">
AZNP Mladá Boleslav



</doc>
<doc id="686923" url="https://pl.wikipedia.org/wiki?curid=686923" title="AZNP Mlada Boleslav">
AZNP Mlada Boleslav



</doc>
<doc id="686925" url="https://pl.wikipedia.org/wiki?curid=686925" title="Antoine Poidebard">
Antoine Poidebard

Antoine Poidebard (ur. 12 października 1878 w Lyonie, zm. 17 sierpnia 1955 w Bejrucie) – francuski archeolog, jezuita, misjonarz, pionier archeologii lotniczej i podwodnej.
Po ukończeniu szkół wstąpił w 1897 do nowicjatu jezuitów (Towarzystwa Jezusowego) i w 1904 wysłany został do Turcji jako członek Misji Armeńskiej tego zakonu. Przebywając przez następnych sześć lat na placówkach w Tokat, Amasii i Sivas, opanował biegle język ormiański i turecki. W 1910 przyjął we Francji święcenia kapłańskie, a w latach 1911-1914 w związku z działalnością misyjną ponownie przebywał w Turcji (Marsivan i Sivas). Z chwilą wybuchu wojny światowej zgłosił się ochotniczo na front zachodni jako kapelan, jednakże w 1917 przydzielony został przez gen. Weyganda do francuskiej misji wojskowej na Kaukazie jako znawca miejscowych stosunków i języków. Wkrótce oddelegowano go do misji dyplomatycznej w rejonie czarnomorskim, w której do końca wojny również bardzo czynnie uczestniczył w pomocy dla Ormian. Po zakończeniu działań wojennych, w 1924 otrzymał profesurę na jezuickim Uniwersytecie św. Józefa w Bejrucie i równocześnie zajmował się uchodźcami ormiańskimi w Bejrucie i Aleppo.
Z obserwacją lotniczą zetknął się w latach pierwszej wojny światowej, po przeszkoleniu odbytym dla prowadzenia obserwacji z powietrza szlaków komunikacyjnych na wyżynach irańskich pomiędzy Morzem Kaspijskim i Zatoką Perską. Kiedy w 1925 mianowano go obserwatorem francuskich sił lotniczych w stopniu podpułkownika rezerwy, rozpoczął poszukiwania z powietrza stanowisk archeologicznych, które kontynuował aż do 1942 r., odkrywając niezliczone stanowiska, przede wszystkim związane ze strukturą rzymskiego limesu w Syrii. W 1937 dokonał podobnej misji eksploracyjnej w Afryce Północnej (Algieria, Tunezja, Sahara północna). Po II wojnie światowej przeprowadzał tam badawczo-dokumentacyjne prace lotnicze i podwodne na terenie starożytnej Kartaginy (1948), zaś w latach 1946-49 dokończył wielostronną eksplorację w libańskim Sydonie.
Ojciec Poidebard był też prekursorem archeologii podmorskiej, podejmując w latach międzywojennych pierwsze badania starożytnego portu w Tyrze, później zaś w Sydonie. Wykorzystywał przy tym rozpoznanie (zdjęcia) lotnicze i prace przy pomocy nurków francuskiej marynarki wojennej uzupełniane zdjęciami podwodnymi z pokładu łodzi. W ten sposób trafnie zinterpretował odkryty w obydwu miejscach zespół kanałów, basenów, zastawek i śluz jako pozostałości systemu oczyszczającego i jako pierwszy wyjaśnił, jak mogły istnieć porty w epoce nieznającej sztucznego drenażu i wysokowydajnych pomp mechanicznych. 
Poidebard był również pionierem w stosowaniu różnych technik fotograficznych, z którymi eksperymentował w celu uzyskania najlepszego efektu wizualnego, takich jak np. fotografowanie pod słońce, wykorzystywanie filtrów czy fotografii w podczerwieni. Obserwacje z powietrza często weryfikował w trakcie eksploracji naziemnych, gdy warunki terenowe umożliwiały natychmiastowe lądowanie w pobliżu odkrytych ruin i bezpośredni dostęp do nich. Zdjęcia podwodne wykonywał z powierzchni aparatem w skonstruowanej własnoręcznie wodoszczelnej obudowie, zaś prace płetwonurków obserwował z pokładu za pomocą rodzaju podwodnego peryskopu własnego wyrobu.
Odkrycia swe publikował w licznych artykułach i książkach, do dziś stanowiących najlepszą dokumentację rzymskich zabytków tego regionu. Wśród nich za najistotniejszą uznać można dwutomową pracę "La trace du Rome dans le désert de Syrie. Le limes de Trajan à la conquête arabe. Recherches aériennes 1925-1932", Paris 1934). Pozostałe ważniejsze publikacje to:

</doc>
<doc id="686937" url="https://pl.wikipedia.org/wiki?curid=686937" title="Kabomba wodna">
Kabomba wodna

Kabomba wodna ("Cabomba aquatica" Aubl.) – gatunek rośliny wodnej z rodziny pływcowatych. Pochodzi z północnej i środkowej części Ameryki Południowej. Uprawiana w akwariach. 
Zastosowanie.
Uprawiana w akwariach, w których zalecana jest do uprawy w tylnej i środkowej części. Wymaga wody o pH 6,6–6,8, 2–8°dKH i temperaturze 22–28°C. Ma duże wymagania świetlne i wysokie odżywcze.

</doc>
<doc id="686941" url="https://pl.wikipedia.org/wiki?curid=686941" title="Aleksander Staniszew">
Aleksander Staniszew

Aleksander Staniszew (ur. 6 czerwca 1955 w Sofii) – karateka, profesor oświaty.
Jako pierwszy wprowadził do Polski oryginalne karate oraz kobudo.
Aleksander Staniszew ukończył Akademię Górniczo-Hutniczą w Krakowie, studia doktoranckie International University - Missouri U.S.A., studia podyplomowe na Akademii Wychowania Fizycznego w Poznaniu, Wyższej Szkole Pedagogicznej w Kielcach, Uniwersytecie Jagiellońskim w Krakowie i Wyższej Szkole Trenerów Sportu w Warszawie.
Karate uprawia od 1970 roku, aktualnie ma 9 dan w Okinawa Shōrin-ryū Karate i 7 dan w Okinawa Kobudō. Z zakresu kultury fizycznej uzyskał tytuły: Profesora Oświaty (wychowanie fizyczne), doktora sztuk walki, doktora Honoris Causa filozofii sztuk walki, menedżera sportu, trenera kl. I karate, instruktora sportu Shōrin-ryū Karate, instruktora rekreacji Shorin-Ryu Karate. Wprowadził do Polski Shorin-Ryu Karate oraz Kobudō (1981). Uczestniczył w ponad 150 międzynarodowych szkoleniach (w tym 10 razy na Okinawie). Jest uczniem okinawskiego mistrza Kenyu Chinena. Studiował również karate u mistrza Katsuya Miyahira (sukcesora najstarszego stylu karate) mającego status "narodowego skarbu kultury Japonii" .
Pełni funkcje: Prezydenta Polskiej Unii Shorin-Ryu Karate Kobudo, oraz Sekretarza Generalnego World Oshu Kai Okinawa Shorin-Ryu Karate Do Kobudo Federation z siedzibą w Tomigusuku na Okinawie. Wykształcił ponad trzysta czarnych pasów, autor kilkudziesięciu artykułów w czasopismach krajowych i zagranicznych z zakresu metodyki nauczania i historii karate, autor dwóch książek o karate. Wieloletni współpracownik COS oraz AWF w zakresie kształcenia kadr kultury fizycznej. W latach 1987-91 korespondent prasowy amerykańskiego magazynu o sportach walki "The Fighter International". Prowadził szkolenia z zakresu karate w Belgii, RFN, Francji, Węgrzech, Japonii, Kanadzie. Wprowadził Shorin-Ryu Karate do Czech, Irlandii i Indii. Pełnił funkcje Dyrektora Pucharu Świata W.O.F. na różnych kontynentach. Pomysłodawca oraz Przewodniczący Kapituły Krajowej Nagrody "Sensei" przyznawanej za wybitne osiągnięcia w karate.Organizator licznych imprez sportowych karate o zasięgu ogólnopolskim i międzynarodowym.
Za zasługi w rozwijaniu karate nagrodzony przez Światowy Komitet Karate pod przewodnictwem Gubernatora Prefektury Okinawa (1997), przez prezydentów RP Srebrnym (2002) i Złotym Krzyżem Zasługi (2013), przez Polski Komitet Olimpijski - Brązowym Medalem za Zasługi dla Polskiego Ruchu Olimpijskiego oraz pierwszym Honorowym Tytułem Osobowości Miasta Pińczowa 2007. W 2009 roku otrzymał z rąk Premiera RP nominację na Honorowego Profesora Oświaty oraz z rąk Marszałka Województwa Świętokrzyskiego pierwszy honorowy tytuł "Najlepszego z najlepszych" – Ambasadora Ziemi Świętokrzyskiej. Najpopularniejszy trener powiatu pińczowskiego w Plebiscycie Sportowym 2009, 2010, 2011 Świętokrzyskie Gwiazdy Sportu. W 2009 roku jego postać prezentowana była na wystawie "Oni też studiowali w AGH", zorganizowanej z okazji 90. rocznicy powstania Akademii Górniczo-Hutniczej w Krakowie. W 2014 r. otrzymał tytuł Człowieka 25-lecia w kategorii Edukacja Regionu Świętokrzyskiego oraz tytuł Człowieka 25-lecia powiatu pińczowskiego. Wszedł również (3 miejsce) do "Złotej Dziesiątki" Ludzi 25-lecia Województwa Świętokrzyskiego. 
Obecnie mieszka w Pińczowie.

</doc>
<doc id="686942" url="https://pl.wikipedia.org/wiki?curid=686942" title="Pływcowate">
Pływcowate

Pływcowate ("Cabombaceae" A. Rich.) – rodzina roślin wodnych stanowiąca klad siostrzany dla grzybieniowatych. Należą tu dwa rodzaje z sześcioma gatunkami występującymi na obu kontynentach amerykańskich, w Afryce środkowej i południowej, we wschodniej Australii, w południowej i wschodniej Azji. Rośliny z rodzaju kabomba "Cabomba" zostały poza tym szeroko rozprzestrzenione na świecie.
Płoczyniec "Brasenia schreberi" bywa uprawiany w Azji Wschodniej jako warzywo. Śluz wydzielany na zanurzonych organach tego gatunku ma potencjalnie zastosowanie do kontroli rozwoju glonów i bakterii w stawach. Przedstawiciele rodzaju kabomba "Cabomba" uprawiani są jako rośliny akwariowe, ozdobne i natleniające wodę w zbiornikach. 
Systematyka.
Rodzina uważana była za bliższą jednoliściennych niż grzybieniowatym "Nymphaeaceae", ale dowody molekularne i anatomiczne dowiodły ich bliskiej relacji z tą rodziną. W systemie APG II (2003) uznawane były opcjonalnie za podrodzinę "Cabomboideae" w obrębie grzybieniowcowatych. W późniejszych systemach (APG III z 2009 i APG IV z 2016) uznawane są już za odrębną, choć siostrzaną rodzinę. 
W systemie Takhtajana (2009) rośliny tu zaliczane rozdzielane były do dwóch monotypowych rodzin "Hydropeltidaceae" i "Cabombaceae" . Uzasadnione to było istotnymi różnicami anatomicznymi i morfologicznymi dzielącymi rodzaj płoczyniec ("Brasenia") zaliczony do pierwszej z rodzin i kabomba ("Cabomba") do drugiej.
Ślady kopalne przedstawicieli tej rodziny znane są sprzed 115 milionów lat z kredy wczesnej. Oba współczesne rodzaje rozdzieliły się około 20 milionów lat temu.
Rodzina zaliczana jest wraz z grzybieniowatymi i hydatellowatymi do rzędu grzybieniowców "Nymphaeales", stanowiącego jedną z najstarszych linii rozwojowych okrytonasiennych. Pozycja pływcowatych w systemie APG IV z uwzględnieniem aktualnych informacji o ich filogenezie na podstawie APweb:

</doc>
<doc id="686943" url="https://pl.wikipedia.org/wiki?curid=686943" title="Banneret">
Banneret



</doc>
<doc id="686947" url="https://pl.wikipedia.org/wiki?curid=686947" title="Indywidualne Mistrzostwa Szwecji na Żużlu 1984">
Indywidualne Mistrzostwa Szwecji na Żużlu 1984

Indywidualne Mistrzostwa Szwecji na Żużlu 1984 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Jan Andersson (Kaparna Göteborg).

</doc>
<doc id="686948" url="https://pl.wikipedia.org/wiki?curid=686948" title="Xestoso">
Xestoso

Xestoso (hiszp. "Gestoso") – miejscowość w Hiszpanii, i parafia w Asturii w gminie Villanueva de Oscos.
Według danych INE z 2012 roku, liczba ludności wynosiła 90. Powierzchnia parroquii to 12,85 km². Inne miejscowości wchodzące w skład Xestoso to: Batribán, Cotarelo, Morán, Regodesebes, Salgueiras i As Toleiras.

</doc>
<doc id="686949" url="https://pl.wikipedia.org/wiki?curid=686949" title="Gestoso">
Gestoso



</doc>
<doc id="686950" url="https://pl.wikipedia.org/wiki?curid=686950" title="Check on It">
Check on It

Check on It – piosenka amerykańskiej wokalistki R&amp;B Beyoncé Knowles, którą nagrała z raperem Slim Thugiem. Utwór pochodzi z filmu "Różowa Pantera" (2006), w którym wystąpiła Knowles. Mimo iż nie znalazł on się na oficjalnej ścieżce dźwiękowej filmu, został wydany na kompilacyjnym albumie z największymi przebojami Destiny’s Child, "#1’s", a także na wybranych międzynarodowych wersjach drugiego solowego albumu piosenkarki "B’Day".
Geneza.
Knowles przyznała, że pomysł na piosenkę zrodził się z żartu, a sam tytuł „Check on It” był żartobliwie używany przez piosenkarkę i jej management jeszcze zanim zdecydowali się nagrać utwór. Jego tekst bez ogródek mówi o kobiecych pośladkach.
Wydanie i odbiór.
„Check on It” wydany został na albumie kompilacyjnym z największymi przebojami Destiny’s Child "#1’s". Oryginalnie utwór nie miał być wydany jako singel, jednak ze względu na znacznie większą popularność w stacjach radiowych od pierwszego singla, „Stand Up for Love”, zmieniono decyzję. W oficjalnym remiksie piosenki wziął udział Bun B.
Sukces komercyjny.
„Check on It” w dwunastym tygodniu obecności na „Billboard” Hot 100 dotarł na szczyt listy, na którym pozostawał przez pięć tygodni. Stał się tym samym trzecim singlem numer jeden w solowej twórczości Beyoncé oraz pierwszym w dorobku Slim Thuga. „Check on It”, wraz z „Bad Day” Daniela Powtera, była najdłużej utrzymującą się na 1. pozycji piosenką 2006 roku w Stanach Zjednoczonych. Poza tym singel zajął wysokie miejsca na innych amerykańskich listach: 1. na Rhythmic Top 40, Hot Dance Club Play i Pop 100 (pierwszy utwór Knowles, który w ogóle znalazł się w tym zestawieniu) oraz 3. na Hot R&amp;B/Hip-Hop Songs. „Check on It” była ósmą najczęściej emitowaną na antenach stacji radiowych piosenką 2006 roku z odtworzeń w Stanach Zjednoczonych. Singel uzyskał w tym kraju platynowy status za sprzedaż powyżej kopii.
Na arenie międzynarodowej singel odniósł podobny sukces, plasując się w pierwszych piątkach notowań w Norwegii i Holandii oraz w czołowych dziesiątkach w europejskiego zestawienia, Austrii, Szwajcarii i Brazylii. W Wielkiej Brytanii zadebiutował na 4. pozycji, awansując w następnym tygodniu na miejsce 3., rozchodząc się w kopii.
Wideoklip.
Kiedy zainteresowanie piosenką zaczęło rosnąć Knowles nakręciła wideoklip do „Check on It”, który miał promować zarówno "#1’s", jak i "Różową Panterę". Jego reżyserem był Hype Williams, a sam teledysk miał premierę 16 grudnia 2005 roku. Wideoklipowy remiks utworu zawiera remiks tytułowej muzyki z filmu oraz rap Buna B. „Check on It” otrzymał nagrodę dla najlepszego teledysku R&amp;B na gali MTV Video Music Awards 2006.
Motywem przewodnim wideoklipu jest róż, nawiązujący do "Różowej Pantery". Beyoncé ma na sobie stroje głównie w tym kolorze. Wideoklip ukazuje ją głównie w scenach tanecznych, które przerywane są fragmentami filmu. Teledysk ma niestandardową wielkość panoramiczną; czarne pasy na ekranie charakterystyczne dla obrazu 4:3 zastąpione są różowymi, poruszającymi się zasłonami. Hype Williams często stosował ten zabieg w okresie kręcenia „Check on It”.
Teledysk znalazł się na wydaniu DVD "Różowej Pantery".

</doc>
<doc id="686952" url="https://pl.wikipedia.org/wiki?curid=686952" title="Hala Redykalna">
Hala Redykalna

Hala Redykalna – polana w Beskidzie Żywieckim, położona na południowo-zachodnim grzbiecie Redykalnego Wierchu (1146 m), który poprzez wierzchołek 1067 m, Zapolankę i Kiczorę opada do doliny Ujsoły. W przeszłości była intensywnie użytkowana pastersko, stąd tradycyjna nazwa "hali", niemająca jednak nic wspólnego z halą jako piętrem roślinnym w górach. Drugi człon nazwy pochodzi od słowa redyk oznaczającego wiosenne wyjście owiec na halę lub jesienny powrót z hali. 
Szerokość polany wynosi 100–150 metrów, długość – ponad 500 metrów, a średnie nachylenie 20-30°. Na Hali Redykalnej krzyżują się dwa szlaki turystyczne: przebiega tędy szlak żółty szlak i rozpoczyna bieg szlak czarny, znajduje się tutaj także siódmy przystanek ścieżki przyrodniczej "Węgierska Górka-Romanka". Zamontowana na polanie tablica informacyjna tego szlaku informuje, że rosną tutaj gatunki roślin typowe dla pasterskich hal Beskidu Żywieckiego. Dominuje śmiałek darniowy i kłosówka miękka, a w przenawożonych miejscach, w których dawniej stały koszary rośnie duży szczaw alpejski. Drzewostan w otoczeniu polany jest mieszany – bukowo-świerkowy. Z zachodniej części polany rozległe widoki na Beskid Śląski. Przewodnik "Beskid Żywiecki" określa Redykalną Polanę jako miejsce "szczególnie malownicze".

</doc>
<doc id="686955" url="https://pl.wikipedia.org/wiki?curid=686955" title="Drackenstein">
Drackenstein

Drackenstein – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Oberes Filstal. Leży w Jurze Szwabskiej, ok. 18 km na południe od Göppingen, przy autostradzie A8.

</doc>
<doc id="686957" url="https://pl.wikipedia.org/wiki?curid=686957" title="Sobota (architektura)">
Sobota (architektura)



</doc>
<doc id="686958" url="https://pl.wikipedia.org/wiki?curid=686958" title="Głowica szybu">
Głowica szybu

Głowica szybu – przypowierzchniowy odcinek szybu, dostosowany do spełniania określonych zadań, w którym znajdują się kanały wentylacyjne i podsadzkowe.

</doc>
<doc id="686960" url="https://pl.wikipedia.org/wiki?curid=686960" title="Raymond István Rohonyi">
Raymond István Rohonyi

Raymond István Rohonyi (ur. 20 lipca 1975 w Stavanger) - norweski wokalista i muzyk. Były członek grupy gothic metalowej Theatre of Tragedy. Jego rodzina ma węgierskie korzenie.

</doc>
<doc id="686961" url="https://pl.wikipedia.org/wiki?curid=686961" title="Redykalny Wierch">
Redykalny Wierch

Redykalny Wierch (1144 m) – szczyt w Grupie Lipowskiego Wierchu i Romanki w Beskidzie Żywieckim. Znajduje się w grzbiecie odchodzącym od Rysianki w południowo-zachodnim kierunku poprzez Lipowski Wierch i Boraczy Wierch do Redykalnego Wierchu. Tutaj grzbiet ten rozgałęzia się na dwa ramiona; jedno biegnie w północno-zachodnim kierunku poprzez Halę Boraczą do Prusowa, drugie poprzez Zapolankę i Kiczorę opada w południowo-zachodnim kierunku do centrum miejscowości Ujsoły. Grzbiet ten opływają dwa potoki: Nickulina i Gawłowski Potok, północne stoki Redykalnego Wierchu opadają natomiast do doliny Żabniczanki.
Nazwa szczytu pochodzi od słowa redyk oznaczającego wiosenne wyjście owiec na halę lub jesienny powrót z hali. Dawniej Redykalny Wierch był znacznie bardziej bezleśny, dużą część jego stoków pokrywały hale pasterskie. Jeszcze obecnie znajdują się tutaj dwie polany: Hala Redykalna na grzbiecie południowym i Hala Skórzacka na grzbiecie łączącym go z Boraczym Wierchem. Na stokach Redykalnego Wierchu jest też Jaskinia w Boraczej o długości 28 m i głębokości 8 m.
Dzięki dwom polanom Redykalny Wierch jest dobrym punktem widokowym. Na jego grzbiecie krzyżują się dwa szlaki turystyczne (czarny i żółty), trzeci (zielony) prowadzi stokami północnymi. Prowadzi przez niego także szlak narciarski.

</doc>
<doc id="686964" url="https://pl.wikipedia.org/wiki?curid=686964" title="Perycyty">
Perycyty

Perycyty – odmiana niezróżnicowanych mezenchymatycznych komórek macierzystych.
Leżą wzdłuż naczyń krwionośnych, otaczając z zewnątrz śródbłonek, z którego komórkami tworzą połączenia szczelinowe.
Budowa.
Wrzecionowate komórki z 2 głównymi wypustkami skierowanymi zgodnie z długą osią naczynia krwionośnego, od których odchodzą liczne, regularnie rozmieszczone wypustki drugorzędowe. Cytoplazma perycytów zawiera umiarkowaną ilość organelli, wypustki obfitują w mikrofilamenty aktynowe związane z białkami (miozyną i tropomiozyną), dzięki czemu zawdzięczają właściwości kurczliwe. Perycyty otoczone są własną blaszką podstawną, która w miejscu styku z komórkami śródbłonka zlewa się z blaszką podstawną tych komórek.

</doc>
<doc id="686966" url="https://pl.wikipedia.org/wiki?curid=686966" title="Raymond Rohonyi">
Raymond Rohonyi



</doc>
<doc id="686967" url="https://pl.wikipedia.org/wiki?curid=686967" title="Konkurencja niedoskonała">
Konkurencja niedoskonała



</doc>
<doc id="686969" url="https://pl.wikipedia.org/wiki?curid=686969" title="Raymond Istvan Rohonyi">
Raymond Istvan Rohonyi



</doc>
<doc id="686970" url="https://pl.wikipedia.org/wiki?curid=686970" title="Public Affection">
Public Affection

Public Affection – wcześniejsza nazwa grupy Live. W 1989 roku zespół wydał studyjny album pt. "The Death of a Dictionary" odbywając, w związku z jego wydaniem, blisko dwuletnie tournée pomiędzy rokiem 1989 a 1990. W 1990 roku zespół wydał demo składające się z pięciu utworów "Divided Mind, Divided Planet".

</doc>
<doc id="686974" url="https://pl.wikipedia.org/wiki?curid=686974" title="Aubonne">
Aubonne



</doc>
<doc id="686977" url="https://pl.wikipedia.org/wiki?curid=686977" title="Mezolit (minerał)">
Mezolit (minerał)

Mezolit (mesolit) – minerał z gromady krzemianów, zaliczany do grupy zeolitów. Należy do grupy minerałów rzadkich. 
Nazwa pochodzi od gr. "mesos" = średni, środek i "lithos" = kamień, skała i oznacza „kamień znajdujący się w środku”: nawiązuje do chemicznego i fizycznego podobieństwa do natrolitu i skolecytu, między którymi stanowi ogniwo pośrednie. 
Charakterystyka.
Właściwości.
Tworzy kryształy o pokroju słupkowym, pręcikowym, igiełkowym i włosowym. Kryształy wykazują prążkowanie zgodne a wydłużeniem słupa. Często występują zbliźniaczenia – przyjmują postać pseudorombową. Występuje w skupienach zbitych, nerkowatych, groniastych, promienistych. Jest bardzo podobny zewnętrznie do skolecytu i natrolitu, z którymi tworzy zrosty i przerosty. Jest kruchy i przezroczysty. 
Występowanie.
Występuje w pustkach skał wulkanicznych. Współwystepuje z innymi zeolitami: phillipsytem, stilbitem, apofyllitem, natrolitem. 
Miejsca występowania:

</doc>
<doc id="686978" url="https://pl.wikipedia.org/wiki?curid=686978" title="M98">
M98



</doc>
<doc id="686982" url="https://pl.wikipedia.org/wiki?curid=686982" title="Jerzy Szopa">
Jerzy Szopa

Jerzy Szopa (ur. 29 stycznia 1930 w Piotrkowie Trybunalskim, zm. 19 listopada 1990 w Warszawie) – polski działacz komunistyczny, minister żeglugi w latach 1969–1973, dyplomata, inżynier budownictwa okrętowego.
Życiorys.
Syn Stefana i Genowefy.
Ukończył Państwową Szkołę Morską w Gdyni (1950) i Politechnikę Gdańską (1957), po studiach pracował w Polskich Liniach Oceanicznych (m.in. jako główny mechanik i dyrektor ds. technicznych). Od 1950 do 1951 służył w Kompanii Oficerów Rezerwy przy Oceanicznej Szkole Morskiej. W 1947 wstąpił do Związku Młodzieży Wiejskiej, od 1952 należał do Polskiej Zjednoczonej Partii Robotniczej. Był I sekretarzem oddziałowej organizacji partyjnej na Politechnice Gdańskiej (1952–1956), w Polskich Liniach Oceanicznych był II sekretarzem podstawowej organizacji partyjnej (1956–1959) i członkiem egzekutywy komitetu zakładowego (1959–1963). Od grudnia 1971 do grudnia 1975 wchodził w skład Komitetu Centralnego PZPR.
W latach 1965–1969 pełnił funkcję podsekretarza stanu w Ministerstwie Żeglugi. W kwietniu 1969 został powołany na ministra żeglugi, zastępując Janusza Burakiewicza. Funkcję pełnił do listopada 1973, w późniejszym okresie był m.in. zastępcą sekretarza generalnego Rady Wzajemnej Pomocy Gospodarczej w Moskwie (1974-1981), wiceprezesem Polskiej Izby Handlu Zagranicznego i radcą ambasady PRL/RP w Belgradzie. W 1983 wybrany w skład Prezydium Zarządu Głównego Towarzystwa Przyjaźni Polsko-Radzieckiej.
Jerzy Szopa jest pochowany na Cmentarzu Wojskowym na Powązkach w Warszawie (kwatera A 3 Tuje rz. 1 m. 38).

</doc>
<doc id="686983" url="https://pl.wikipedia.org/wiki?curid=686983" title="Ludwig von Bertalanffy">
Ludwig von Bertalanffy

Ludwig von Bertalanffy (ur. 19 września 1901 w Atzgersdorf w pobliżu Wiednia w Austrii, zm. 12 czerwca 1972 w Búfalo Nowy Jork w USA) – austriacki biolog i filozof, stworzył podstawy ogólnej teorii systemów.
Życiorys.
W 1926 roku obronił pracę doktorską. Był profesorem Uniwersytetu Wiedeńskiego w latach 1934–1948, Uniwersytetu Ottawa (1950–54), Fundacji Menninger (1958–60), Uniwersytetu Alberty (1961–68), oraz Stanowego Uniwersytetu w Buffalo (New York) (1969-72). Był również profesorem wizytującym Uniwersytetu Londyńskiego (1948–49), Uniwersytetu Montrealskiego (1949), oraz Uniwersytetu Kalifornijskiego (1955–58).
Jego książka "Kritische Theorie der Formbildung" (1928) dała początek kinetycznej teorii systemów otwartych, a następnie ogólnej teorii systemów. W 1954 roku Bertalanffy założył "Society for General Systems Theory". Był wiceprezydentem tej organizacji.

</doc>
<doc id="686984" url="https://pl.wikipedia.org/wiki?curid=686984" title="Andrus Värnik">
Andrus Värnik

Andrus Värnik (ur. 27 września 1977 w Valdze) – estoński lekkoatleta, oszczepnik, mistrz świata.
Värnik zdobywał dwukrotnie medale lekkoatletycznych mistrzostw świata. W 2003 na mistrzostwach świata w Paryżu zajął drugie miejsce, przegrywając jedynie z Rosjaninem Siergiejem Makarowem. Na kolejnych mistrzostwach świata w Helsinkach w 2005 zdobył już tytuł mistrzowski, pokonując mistrza olimpijskiego z Aten Andreasa Thorkildsena i obrońcę tytułu Makarowa. Złoty medal Värnika był pierwszym złotym medalem mistrzostw świata w lekkoatletyce zdobytym dla Estonii. Najlepszym miejscem Värnika podczas igrzysk olimpijskich jest 6. miejsce z Aten (2004).
Jego rekord życiowy w rzucie oszczepem to 87,83 m (19 sierpnia 2003, Valga). Rezultat ten do 2018 roku był rekordem Estonii.

</doc>
<doc id="686987" url="https://pl.wikipedia.org/wiki?curid=686987" title="Nowa Wieś (powiat sokólski)">
Nowa Wieś (powiat sokólski)

Nowa Wieś – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Dąbrowie Białostockiej.

</doc>
<doc id="686988" url="https://pl.wikipedia.org/wiki?curid=686988" title="Andrus Varnik">
Andrus Varnik



</doc>
<doc id="686990" url="https://pl.wikipedia.org/wiki?curid=686990" title="Alexandre Yersin">
Alexandre Yersin

Alexandre John Emile Yersin (ur. 22 września 1863 w Morges, zm. 1 marca 1943 w Nha Trang) – francuski bakteriolog pochodzenia szwajcarskiego.
Życiorys.
W latach 1887-1889 pracował w paryskim Instytucie Pasteura, gdzie współpracował z Pierre'em Roux nad stworzeniem antytoksyny przeciwbłoniczej. Następnie udał się do Francuskich Indochin, gdzie założył oddziały Instytutu Pasteura w Sajgonie w 1890 i w Nha Trang w 1895. W 1894 podczas epidemii dżumy w Hongkongu odkrył, równolegle z Shibasaburo Kitasato, bakterię powodującą tę chorobę. Na jego cześć nazwano ją "Yersinia pestis". W 1897 roku opracował skuteczną metodę leczenia dżumy za pomocą swoistej surowicy.

</doc>
<doc id="686991" url="https://pl.wikipedia.org/wiki?curid=686991" title="Klan Leslie">
Klan Leslie

Leslie (gael. "Mac an Fheisdeir") - nazwisko znacznego szkockiego rodu nizinnego.

</doc>
<doc id="686992" url="https://pl.wikipedia.org/wiki?curid=686992" title="GJ 581">
GJ 581



</doc>
<doc id="686993" url="https://pl.wikipedia.org/wiki?curid=686993" title="Wolf 562">
Wolf 562



</doc>
<doc id="686995" url="https://pl.wikipedia.org/wiki?curid=686995" title="GJ 581 b">
GJ 581 b



</doc>
<doc id="686998" url="https://pl.wikipedia.org/wiki?curid=686998" title="CD Primeiro de Agosto">
CD Primeiro de Agosto

Clube Desportivo Primeiro de Agosto ("1º de Agosto Luanda") - angolski klub piłkarski założony w 1977. Zespół jest 9-krotnym mistrzem Angoli. Swój pierwszy tytuł klub zdobył w 1979.
Jeden z graczy klubu - Locó występował w reprezentacji Angoli na mistrzostwach świata 2006.
Stadion.
Klub rozgrywa swoje mecze na Estádio da Cidadela, który pomieścić może 60 000 widzów.

</doc>
<doc id="686999" url="https://pl.wikipedia.org/wiki?curid=686999" title="Legendy herbowe">
Legendy herbowe



</doc>
<doc id="687000" url="https://pl.wikipedia.org/wiki?curid=687000" title="Gerd Kanter">
Gerd Kanter

Gerd Kanter (ur. 6 maja 1979 w Tallinnie) – estoński lekkoatleta, specjalista rzutu dyskiem, złoty medalista igrzysk olimpijskich 2008 w Pekinie i brązowy igrzysk w Londynie (2012).
W 2005 Kanter zdobył srebrny medal mistrzostw świata. Pokonał go jedynie mistrz olimpijski Virgilijus Alekna, który dopiero w ostatniej próbie uzyskał zwycięski rezultat. Rok później Kanter zdobył srebrny medal mistrzostw Europy, ponownie przegrywając z Litwinem Alekną. W 2007 Kanter uzyskał tytuł mistrza świata.
Największy sukces odniósł na igrzyskach olimpijskich 2008 w Pekinie, gdzie zdobył złoty medal (wyprzedził o metr reprezentanta Polski Piotra Małachowskiego). Jego rekord życiowy w rzucie dyskiem wynosi 73,38 m (2006). Jest to rekord Estonii, a zarazem 3. wynik w historii tej konkurencji na świecie (do Kantera należą również 4. i 5. rezultat wszech czasów). 22 marca 2009 Kanter poprawił halowy rekord świata w rzucie dyskiem, osiągając odległość 69,51 m w szwedzkim Växjö.
W latach 2008–2009 zanotował serię 29 zwycięstw z rzędu w konkursach rzutu dyskiem.
W 2018 zakończył karierę sportową, kilka miesięcy później został trenerem jednego ze swoich największych rywali w karierze – Piotra Małachowskiego oraz Roberta Urbanka.
Sukcesy.
Dwukrotnie zwyciężał w I lidze Pucharu Europy, a czterokrotnie w Zimowym Pucharze Europy w Rzutach. W 2009 oraz 2010 wygrał konkurs rzutu dyskiem podczas I ligi drużynowych mistrzostw Europy.
Zwycięzca łącznej punktacji Diamentowej Ligi 2012 i 2013 w rzucie dyskiem.

</doc>
<doc id="687001" url="https://pl.wikipedia.org/wiki?curid=687001" title="M106">
M106



</doc>
<doc id="687005" url="https://pl.wikipedia.org/wiki?curid=687005" title="Pierre Roux">
Pierre Roux



</doc>
<doc id="687006" url="https://pl.wikipedia.org/wiki?curid=687006" title="Émile Roux">
Émile Roux



</doc>
<doc id="687008" url="https://pl.wikipedia.org/wiki?curid=687008" title="M111">
M111



</doc>
<doc id="687009" url="https://pl.wikipedia.org/wiki?curid=687009" title="Airdox">
Airdox

Airdox - zarówno nazwa sposobu, jak i także urządzenia do bezpiecznego wobec metanu i pyłu węglowego bezogniowego urabiania węgla za pomocą powietrza. Powietrze znajduje się w nabojnicy pod ciśnieniem ok. 70 MPa (700 at), które po ścięciu płytki lub sworznia w nabojnicy wypływa do otworu strzałowego i rozprężając się urabia caliznę. Urobek zawiera bardzo mało ziarn drobnych.

</doc>
<doc id="687010" url="https://pl.wikipedia.org/wiki?curid=687010" title="Estádio da Cidadela">
Estádio da Cidadela

Estádio da Cidadela – stadion w Luandzie. Najczęściej używany jako stadion piłkarski. Na co dzień, występują na nim trzy angolskie drużyny piłkarskie - Petro Atlético Luanda, Primeiro de Agosto Luanda i Benfica Luanda. Może pomieścić 60 000 widzów.

</doc>
<doc id="687017" url="https://pl.wikipedia.org/wiki?curid=687017" title="Rajd Australii 2006">
Rajd Australii 2006

Rezultaty Rajdu Australii, eliminacji Rajdowych Mistrzostwach Świata, w 2006 roku, który odbył się w dniach 27 – 29 października:
Klasyfikacja po 14 rundach.
Tabele przedstawiają tylko pięć pierwszych miejsc.

</doc>
<doc id="687019" url="https://pl.wikipedia.org/wiki?curid=687019" title="Zygmunt Słomiński">
Zygmunt Słomiński

Zygmunt Joachim Słomiński (ur. 15 kwietnia 1879 w Piotrkowie Trybunalskim, zm. 12 lutego 1943 w Stefanowie) – inżynier budownictwa, urzędnik państwowy, prezydent Warszawy, prezes Związku Miast Polskich w 1932 roku.
Życiorys.
Pochodził z ziemiańskiej rodziny szlacheckiej osiadłej na Grodzieńszczyźnie. Dziadek, Joachim Słomiński, przyjaźnił się z Adamem Mickiewiczem i należał do Filaretów. Urodził się w rodzinie Michała i Marii z Grabowskich. Ojciec jako młodzieniec brał udział w powstaniu styczniowym za co został skazany na zesłanie na Syberię, gdzie przebywał 5 lat (m.in. w Tobolsku). Majątek rodzinny Słomińskich, Kleszczele w powiecie prużańskim, został skonfiskowany przez władze rosyjskie. Po powrocie z zesłania Michał Słomiński pracował jako nadzorca odcinka Drogi Żelaznej Warszawsko-Wiedeńskiej w Piotrkowie.
Zygmunt Słomiński ukończył gimnazjum rządowym w Piotrkowie, gdzie należał do tajnych kółek samokształceniowych. Po maturze (1897) podjął studia na Wydziale Fizyczno-Matematycznym Cesarskiego Uniwersytetu Warszawskiego, a następnie na Wydziale Inżynieryjno-Budowlanym w Warszawskim Instytucie Politechnicznym. Brał udział w licznych manifestacjach patriotycznych i strajkach politycznych w Warszawie, za co m.in. w 1898 został relegowany z UW, a w 1901 zawieszony w prawach studenta Instytutu Politechnicznego. W 1902 uzyskał dyplom inżyniera.
Od 1903 był architektem powiatowym w Sandomierzu i pełnił funkcję budowniczego Sandomierskiej Kurii Diecezjalnej. Przebudował zamek sandomierski i lokal urzędu powiatowego, dokonał konserwacji i rozbudowy diecezjalnego Seminarium Duchownego oraz Pałacu Biskupiego, a także konserwacji romańskiego kościoła św. Jakuba w Sandomierzu. 
Od ok. 1910 pracował w Radomiu, gdzie jako zastępca inżyniera guberni radomskiej zaprojektował gmach Banku Państwa (potem Narodowy Bank Polski) oraz w latach 1913–1914 rozbudowę barokowego kościoła w Błogich Szlacheckich. 
Zarówno w Sandomierzu, jak i w Radomiu Słomiński bardzo żywo uczestniczył w życiu społecznym, m.in. zakładając biblioteki, spółdzielnie, organizując odczyty uświadamiające narodowo. Był także prezesem Ochotniczych Straży Pożarnych w Sandomierzu (1905–1907, potem członkiem honorowym) i w Radomiu (1913–1914).
Po odzyskaniu przez Polskę niepodległości, na początku lat 1920 był dyrektorem Okręgowej Dyrekcji Robót Publicznych w Lublinie. W latach 1924–1927 był naczelnym inżynierem Warszawy, a od 7 lipca 1927 do 2 marca 1934 był Prezydentem Miasta Stołecznego Warszawa. Zygmunt Słomiński był inicjatorem akcji „Warszawa czysta”. Za jego prezydentury: rozpoczęto chlorowanie wody wodociągowej, wybudowano kilkanaście ustępów publicznych, zmodernizowano i przebudowano miejską gazownię, zbudowano osiedle na Żoliborzu dla pracowników samorządu miejskiego, a w 1928 – po trzyletniej przerwie – przywrócono komunikację autobusową w mieście. Zygmunt Słomiński ustąpił z urzędu prezydenta miasta, po zmianie ustawy samorządowej. Wykładał regulację miast w Wolnej Wszechnicy Polskiej w Warszawie. Od lutego 1934 był dyrektorem tramwajów miejskich.
Po ośmiu miesiącach sprawowania funkcji, we wrześniu 1934 roku, został zdymisjonowany przez nowo mianowanego komisarycznego prezydenta miasta, Stefana Starzyńskiego, po czym przeszedł na emeryturę. Starzyński zarzucał mu niegospodarność w zarządzaniu tramwajami miejskimi. Prasa warszawska kojarzyła dymisję Słomińskiego z czystkami kadrowymi w Magistracie miejskim, tzw. rugami, o przeprowadzanie których oskarżano Stefana Starzyńskiego.
Zygmunt Słomiński w okresie okupacji w nocy z 10 na 11 listopada 1942 roku został aresztowany przez Gestapo. Był więźniem Pawiaka oraz w siedzibie Gestapo na Szucha. Został rozstrzelany w Lasach Chojnowskich k. Stefanowa. Na cmentarzu Powązkowskim znajduje się jego symboliczny grób (kwatera 201-2-1,2).
Inżynier Zygmunt Słomiński był autorem wielu prac z zakresu budownictwa i zagadnień gospodarczych stolicy, m.in.: "Potrzeby Warszawy" (1929), "Gospodarka Warszawy w dobie kryzysu 1930–1934" (1935).
Rodzina.
Zygmunt Słomiński był dwukrotnie żonaty. Pierwszą żoną była Teresa z Paszkiewiczów, córka Ludwika i Emilii z Ścibor-Kotkowskich (ciotki Witolda Gombrowicza). Z Teresą z Paszkiewiczów miał dwoje dzieci: 
Po śmierci żony w 1926 ożenił się powtórnie z Aleksandrą ze Strenkowskich 1.v. Piotrkowską, która została zamordowana w czasie powstania warszawskiego. Drugie małżeństwo Zygmunta Słomińskiego było bezdzietne.

</doc>
<doc id="687022" url="https://pl.wikipedia.org/wiki?curid=687022" title="M114">
M114



</doc>
<doc id="687027" url="https://pl.wikipedia.org/wiki?curid=687027" title="Aprosze">
Aprosze

Aprosze, inaczej przykopy – wąskie, kręte rowy oblężnicze, umożliwiające atakującym skryte dojście do obleganej twierdzy, przy jak najmniejszych stratach w ludziach.

</doc>
<doc id="687028" url="https://pl.wikipedia.org/wiki?curid=687028" title="Przeciwciała przeciwwyspowe">
Przeciwciała przeciwwyspowe

Przeciwciała przeciwwyspowe - to przeciwciała przeciwko antygenom wysp trzustkowych Langerhansa, biorące udział w autoimmunologicznym ich uszkodzeniu, doprowadzając do rozwoju cukrzycy typu 1 lub cukrzycy LADA.
Rozróżnia się 4 typy przeciwciał przeciwwyspowych:

</doc>
<doc id="687031" url="https://pl.wikipedia.org/wiki?curid=687031" title="Mgławica refleksyjna">
Mgławica refleksyjna

 
Mgławica refleksyjna – typ mgławicy, w której obłoki pyłu odbijają światło pobliskiej gwiazdy lub gwiazd. Promieniowanie pobliskiej gwiazdy lub gwiazd nie jest wystarczające do wywołania jonizacji gazu w mgławicy, jak to ma miejsce w mgławicach emisyjnych, ale jest wystarczające, aby dać odpowiednie rozproszenie, które uwidacznia pył. Stąd widma częstotliwości wykazywane przez mgławice refleksyjne są podobne do gwiazd, które je oświetlają. Pośród mikroskopijnych cząsteczek odpowiedzialnych za rozproszenie znajdują się związki węgla (np. diamentowy kurz) oraz innych pierwiastków, a w szczególności żelaza i niklu. Związki tych dwóch ostatnich są często zgrupowane zgodnie z galaktycznym polem magnetycznym i powodują lekką polaryzację rozpraszanego światła. Rozróżnienie pomiędzy tymi dwoma rodzajami mgławic (emisyjnymi i refleksyjnymi) zostało dokonane przez Edwina Hubble'a w 1922 roku.
Mgławice refleksyjne są miejscem, gdzie powstają gwiazdy.
W 1922 roku Hubble opublikował wyniki swoich badań nad mgławicami jasnymi. Jedną z części tej pracy jest prawo jasności Hubble'a dla mgławic refleksyjnych, które wiąże rozmiary kątowe ("R") mgławicy z widomą wielkością gwiazdową ("m") powiązanej gwiazdy:
gdzie "k" jest stałą, która zależy od czułości pomiaru.

</doc>
<doc id="687033" url="https://pl.wikipedia.org/wiki?curid=687033" title="Pierre Paul Émile Roux">
Pierre Paul Émile Roux

Pierre Paul Émile Roux (ur. 17 grudnia 1853 w Confolens, zm. 3 listopada 1933 w Paryżu) – francuski bakteriolog. Laureat Medalu Copleya.
Życiorys.
W 1878 roku zaczynał jako uczeń, a następnie współpracownik Ludwika Pasteura. W tym okresie zajmował się badaniami nad wąglikiem, cholerą kur i wścieklizną. W latach 1888-1890 wraz z Alexandrem Yersinem wyodrębnił toksynę błoniczą. W 1898 roku stwierdził przechodzenie tzw. „zarazków przesączalnych” przez filtry porcelanowe. W 1903 roku współpracując z Ilią Miecznikowem prowadził badania nad kiłą, szczepił na nią małpy doświadczalne. W latach 1904-1918 był dyrektorem Instytutu Pasteura w Paryżu. Ponadto wprowadził sprzęt laboratoryjny własnego pomysłu – termoregulatory, próbówki i kolbki – którym przyczynił się do rozwoju bakteriologii.

</doc>
<doc id="687034" url="https://pl.wikipedia.org/wiki?curid=687034" title="Valga">
Valga

Valga (niem. "Walk") – miasto w południowej Estonii, przy granicy z Łotwą, 245 km na południe od stolicy kraju Tallinna. Do 1920 tworzyło razem z położonym po stronie łotewskiej miastem Valka jedno miasto – Walk. Ludność: 14,3 tys. (2000). Miasto zajmuje powierzchnię 16,5 km². Ośrodek administracyjny prowincji Valga. Miasto leży nad rzeką Pedeli.
Wałk (Walk) został pierwszy raz wspomniany w 1286 roku, prawa miejskie nadał miastu dopiero król Polski Stefan Batory w roku 1584.
15 listopada 1918 w Wałku podjęto decyzję o proklamacji niepodległości Łotwy. 1 lipca 1920 miasto podzielono pomiędzy Łotwę (obecne Valka) i Estonię (obecne Valga).
Valga jest ważnym węzłem drogowym i kolejowym południowej Estonii.
Polonica.
W 2002 roku w mieście odsłonięto tablicę z następującym tekstem: „W hołdzie Stefanowi Batoremu, Królowi Polski, Wielkiemu Księciu Litewskiemu i Księciu Siedmiogrodu, który w 1584 roku nadał Valdze prawa miejskie”.
Przyszedł tu także na świat duchowny rzymskokatolicki ks. kardynał Kazimierz Świątek.

</doc>
<doc id="687037" url="https://pl.wikipedia.org/wiki?curid=687037" title="Szantransja">
Szantransja

Szantransja – nitkowaty sporofit niektórych krasnorostów. Ze względu na znaczną odmienność od gametofitów, przez wiele lat szantransje były uznawane za odrębne taksony. Wyróżniano rodzaj "Chantransia" DC. 1801 z licznymi gatunkami, które na skutek kolejnych odkryć uznano za formy rozwojowe gatunków z różnych rodzajów, m.in. "Lemanea", "Batrachospermum" czy "Audouinella". We współczesnej systematyce nazwa "Chantransia" jest uznana za synonim pierwszego z wyżej wymienionych rodzajów. Różnice morfologiczne (wielkość komórek, kolor) między stadium szantransji a stadium nominatywnym danego gatunku potrafią być bardzo duże. Ponadto zdarza się, że w pewnych siedliskach, gdzie stwierdzono jedno stadium, nie stwierdzono drugiego. Szantransje w akwariach zwykle uznawane są za element niepożądany.

</doc>
<doc id="687043" url="https://pl.wikipedia.org/wiki?curid=687043" title="Banana">
Banana

Banana – miasto w zachodniej części Demokratycznej Republice Konga, nad Oceanem Atlantyckim.
Liczba mieszkańców wynosi ok. 10 tys.

</doc>
<doc id="687045" url="https://pl.wikipedia.org/wiki?curid=687045" title="Chrysler Pacifica (2003)">
Chrysler Pacifica (2003)

Chrysler Pacifica – samochód osobowy typu crossover klasy wyższej produkowany pod amerykańską marką Chrysler w latach 2003 – 2007.
Historia i opis modelu.
W styczniu 2003 roku Chrysler zaprezentował nowy model Pacifica, będący pierwszym crossoverem w historii marki. Samochód powstał na płycie podłogowej "Chrysler CS platform", która była z kolei zmodyfikowaną architekturą "Chrysler RS platform" pochodzącą z vana Voyager. Chrysler Pacifica łączył cechy minivan oraz SUV-a, wyróżniając się podwyższonym prześwitem, dużą kabiną pasażera i opcjonalnym trzecim rzędem siedzeń.
W wyglądzie zewnętrznym Pacifica wyróżnia się obniżonym dachem w przedniej części i wznoszącą się boczną linią okien. Oba te rozwiązania optycznie wydłużają i obniżają sylwetkę pojazdu. Innym charakterystycznym elementem były plastikowe nakładki na nadkola, a także duża chromowana atrapa chłodnicy i wysoko poprowadzona linia szyb. 
Chrysler Pacifica był dostępny w dwóch wariantach napędowych – z napędem na oś przednią lub dołączanym napędem na 4 koła AWD. Innym rozwiązaniem był również układ samopoziomowania tylnych amortyzatorów. 
Lifting.
W 2007 roku Chrysler zaprezentował Pacifikę po gruntownej modernizacji. W jej ramach samochód zyskał zmodyfikowany kształt atrapy chłodnicy, zmodernizowany wygląd zderzaków oraz nowe, zaokrąglone reflektory z jaśniejszymi wkładami. Pod tą postacią produkcja samochodu trwała do listopada 2007 roku, kiedy to producent zakończył produkcję Pacifiki na rzecz nowego, większego Chryslera Town &amp; Country.
Import.
Choć oficjalnie Chrysler Pacifica był dostępny w sprzedaży tylko na rynku Ameryki Północnej, to samochód zyskał dużą popularność na rynku wtórnym także w Europie, włącznie w Polsce, dzięki prywatnemu importowi głównie z rynku amerykańskiego.

</doc>
<doc id="687048" url="https://pl.wikipedia.org/wiki?curid=687048" title="Livingstone (ród)">
Livingstone (ród)



</doc>
<doc id="687050" url="https://pl.wikipedia.org/wiki?curid=687050" title="M1917">
M1917



</doc>
<doc id="687051" url="https://pl.wikipedia.org/wiki?curid=687051" title="VIP">
VIP



</doc>
<doc id="687052" url="https://pl.wikipedia.org/wiki?curid=687052" title="Żmojdak">
Żmojdak

Żmojdak – kolonia w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="687053" url="https://pl.wikipedia.org/wiki?curid=687053" title="Bandama">
Bandama

Bandama – rzeka w Wybrzeżu Kości Słoniowej, obok Komoé i Sassandry jedna z trzech najważniejszych rzek kraju.
Ma długość ok. 700 km (od źródeł Białej Bandamy), a powierzchnia jej dorzecza wynosi 97 tys. km². Uchodzi do Zatoki Gwinejskiej.
W środkowym biegu rzeki znajduje się elektrownia wodna i zbiornik retencyjny Kossou.

</doc>
<doc id="687058" url="https://pl.wikipedia.org/wiki?curid=687058" title="Bandar-e Mahszahr">
Bandar-e Mahszahr

Bandar-e Mahszahr (perski: بندرماهشهر, także: "Bandar-e Maszur") – miasto w południowo-zachodnim Iranie (Chuzestan), nad Zatoką Perską.
W 2011 miejscowość liczyła 153 778 mieszkańców. Dla porównania, w 2006 było ich 111 448, w 1996 – 88 394, zaś w 1966 około 17 tys. Miejscowość połączona jest ropociągami z polami naftowymi na przedgórzu Zagros oraz z Abadanem. Rozwinięty przemysł petrochemiczny na bazie złóż gazu ziemnego ulokowanych w okolicy miasta Masdżed-e Solejman

</doc>
<doc id="687059" url="https://pl.wikipedia.org/wiki?curid=687059" title="M501">
M501



</doc>
<doc id="687063" url="https://pl.wikipedia.org/wiki?curid=687063" title="M1884">
M1884



</doc>
<doc id="687067" url="https://pl.wikipedia.org/wiki?curid=687067" title="M1890">
M1890



</doc>
<doc id="687068" url="https://pl.wikipedia.org/wiki?curid=687068" title="Insygnia grobowe Kazimierza III Wielkiego">
Insygnia grobowe Kazimierza III Wielkiego

Insygnia grobowe Kazimierza III Wielkiego – insygnia: korona, berło, jabłko, ostrogi i pierścień, włożone po śmierci Kazimierza III Wielkiego do jego grobu.
Data powstania tych regaliów jest niepewna. Przypuszczalnie pochodzą one z połowy XIV wieku i były prywatnymi insygniami króla. Posłużono się nimi jako trumiennymi z powodu pośpiechu, jaki towarzyszył pogrzebowi Kazimierza III Wielkiego. Nie zdążono bowiem na czas zrobić odpowiednich klejnotów na egzekwie, które w 1370 roku odbyły się zaledwie w kilka dni po śmierci monarchy.
Fakt, że w przeszłości insygnia te były symbolami władzy monarszej sprawił, że ukradł je z grobu Kazimierza III Wielkiego podkanclerzy Janko z Czarnkowa. Chciał je bowiem przekazać opozycji przygotowującej zamach stanu w Wielkopolsce, której kandydatami do polskiego tronu byli dwaj książęta, najpierw Kaźko Słupski, później Władysław Biały. Plan ten się jednak nie powiódł, regalia odzyskano w porę i ponownie złożono w trumnie króla.
W 1869 roku, podczas eksploracji grobu Kazimierza III Wielkiego przez Towarzystwo Naukowe Krakowskie, ponownie wyjęto z niego regalia. Dokonano ich szczegółowych badań i opisu, a następnie złożono ponownie do królewskiej trumny. Zlecono podczas tych prac wykonanie brązowych kopii insygniów, które przekazano w depozyt do skarbca katedralnego na Wawelu, gdzie można je oglądać do dziś. W czasach współczesnych wykonano też inne kopie insygniów grobowych Kazimierza III Wielkiego, które znajdują się obecnie w Muzeum Początków Państwa Polskiego w Gnieźnie.
Na insygnia grobowe Kazimierza III Wielkiego składają się:

</doc>
<doc id="687069" url="https://pl.wikipedia.org/wiki?curid=687069" title="Połonne">
Połonne

Połonne (ukr. Полонне) – miasto na Ukrainie, w obwodzie chmielnickim, siedziba administracyjna rejonu połońskiego, 135 km od Chmielnickiego. Przez miasto przepływa rzeka Chomora. Stacja kolejowa na linii Szepetówka – Berdyczów. Położone na historycznym Wołyniu.
Historia.
Przez Połonne wiodła trasa wyprawy kijowskiej Bolesława Chrobrego. Położona w pobliżu Czarnego Szlaku miejscowość, wzmiankowana była w 1169 i 1172 r. w związku z najazdem Połowców. Na mocy układu z 1366 roku król Polski Kazimierz Wielki przekazał księciu Lubartowi m.in. Połonne.
W Koronie Królestwa Polskiego.
W 1607 r. wojewoda krakowski Stanisław Lubomirski ufundował kościół św. Anny. Miasto wraz z kościołem zostało spalone przez Tatarów w 1618 r. W 1621 r. miasto wraz z drewnianym zamkiem objęła w posiadanie Zofia Ostrogska, a po jej śmierci w 1623 r. właścicielem stał się jej mąż Stanisław Lubomirski, który ufortyfikował miasto w 1640 roku, a następnie przekazał je w 1642 r. swojemu najmłodszemu synowi Konstantemu Lubomirskiemu. W 1646 r. miasto zostało otoczone wałami w kształcie pięcioboku według projektu Krzysztofa Mieroszewskiego, co miało na celu zaryglowanie wojskom nieprzyjacielskim dostępu do Wołynia. W obrębie fortyfikacji zbudowanych według szkoły holenderskiej znalazło się Stare i Nowe Miasto Połonne, zamek i osada Wola.
W dniu 22 lipca 1648 na skutek zdrady miasto opanowali Kozacy pod wodzą Krzywonosa i całkowicie je spalili dokonując rzezi mieszkańców. Zginął wtedy też słynny kabalista Samson Ostropolski. Kozacy ponownie opanowali miasto w 1651 r. Gdy w sierpniu 1653 hetman Bohdan Chmielnicki wyprawił syna swego Tymosza na Mołdawię, wtedy oddział Demka Łysowca, wysunięty ku granicom Mołdawii przez wodza kozackiego zapewne w tym celu by ściągnąć w tę stronę uwagę wojsk polskich, zagarnął Połonne.
W XVII wieku w Połonnem były dwa murowane kościoły katolickie: zamkowy i fara miejska.
W drodze z Kamieńca Podolskiego w dniu 23 listopada 1781 r. na zamku zatrzymał się Stanisław August Poniatowski, a w 1786 r. miasto otrzymało przywilej królewski organizowania jarmarków. W Połonnem stacjonowało dowództwo 3 Brygady Artylerii armii koronnej. Fortyfikacje wzmocnili Polacy po raz ostatni w 1792 roku przed spodziewaną wojną z Rosją. W tym samym roku na drodze w kierunku Zasławia stoczono zwycięską dla Polaków bitwę pod Zieleńcami. W tym czasie miasto było, po Dubnie i Zasławiu, trzecim miastem Wołynia.
Zabór rosyjski i ZSRR.
W II rozbiorze Polski miasto zostało zagarnięte przez Rosję. W czasie powstania styczniowego miasto zajął generał Edmund Różycki, który następnie stoczył zwycięską bitwę pod Salichą. W drugiej połowie XIX wieku w pobliżu miasta zbudowano linię kolejową. Po odzyskaniu niepodległości w 1918 roku Połonne nie powróciło do Polski, lecz zostało przyłączone do ZSRR. Tym ponurym czasom Marek A. Koprowski poświęcił cały rozdział swojej książki „Kresy we krwi”.
W czasie wojny polsko-bolszewickiej w 1920 w Połonnem stacjonowały 7 Eskadra Myśliwska i 9 Eskadra Wywiadowcza lotnictwa Wojska Polskiego.
Prawa miejskie od 1938 roku.
Od czerwca 1941 do 1944 zajęte przez hitlerowskie Niemcy. Od 1947 do 1955 roku proboszczem parafii katolickiej był Antoni Chomicki. Od 1991 roku w granicach Ukrainy.
Rodzinne miasto śpiewaczki operowej Walentyny Stepowej.
Ludność.
W 2008 miasto miało 22 217 mieszkańców z których 89,9% stanowią Ukraińcy, 6,9% Polacy a 2,4% Rosjanie.

</doc>
<doc id="687071" url="https://pl.wikipedia.org/wiki?curid=687071" title="M1888">
M1888



</doc>
<doc id="687072" url="https://pl.wikipedia.org/wiki?curid=687072" title="Chomaszewo">
Chomaszewo

Chomaszewo – kolonia w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="687073" url="https://pl.wikipedia.org/wiki?curid=687073" title="M1871">
M1871



</doc>
<doc id="687076" url="https://pl.wikipedia.org/wiki?curid=687076" title="M1866">
M1866



</doc>
<doc id="687077" url="https://pl.wikipedia.org/wiki?curid=687077" title="Porwanie w Tiutiurlistanie">
Porwanie w Tiutiurlistanie

Porwanie w Tiutiurlistanie – powieść dla dzieci autorstwa Wojciecha Żukrowskiego napisana podczas okupacji niemieckiej dla wydawnictwa Stefana Kamińskiego w Krakowie. Książka ukazała się po raz pierwszy w 1946 z ilustracjami Adama Marczyńskiego. Na jej podstawie w 1986 powstał w bielskim Studiu Filmów Rysunkowych pełnometrażowy film animowany w reżyserii Zdzisława Kudły i Franciszka Pytera. Film został wydany na VHS.
Wydania.
W 1970 ukazało się II wydanie książki z ilustracjami Mariana Murawskiego nagrodzone Srebrnym Medalem V Międzynarodowego Biennale Grafiki Użytkowej w Brnie.
W 1976 książka została wpisana na Listę Honorową IBBY. Dyplomy Listy Honorowej wręczane są podczas kongresów IBBY (odbywających się co dwa lata), a wręczaniu towarzyszy prezentacja wszystkich nominowanych książek. "Porwanie" było czwartą wyróżnioną w ten sposób polską książka dla dzieci i młodzieży w kategorii „Autor”. Przed Żukrowskim na listę wpisano książki Ireny Jurgielewiczowej, Hanny Ożogowskiej i Janusza Domagalika.
Pierwsze wydanie „Porwania w Tiutiurlistanie” zawierało obietnicę autora, zapowiadającą ponowne spotkanie z bohaterami książki w „Na tronie w Blabonie”. Następne wydania książki zawierały tę zapowiedź, jednak drugiego tomu nie było przez około czterdzieści lat. W 1985 roku wyszedł drugi tom „Porwania w Tiutiurlistanie”, zatytułowany zgodnie z zapowiedzią „Na tronie w Blabonie”.
Pierwsza książka mówi o przyjaźni, oddaniu, pomoc i ma wydźwięk antywojenny. Wojna pokazana jest w niej w krzywym zwierciadle, w karykaturze. Zwycięża nie siła, ale rozum, który pokonuje głupotę. Blablacja zawiera pokój z Tiutiurlistanem.
Przygody przyjaciół z „Porwania” wielokrotnie przedstawiane były na deskach teatrów dla młodych widzów. Były to przedstawienia lalkowe lub grali w nich aktorzy. „Porwanie w Tiutiurlistanie” wystawiał Teatr na Woli, teatry w Kielcach, Radomiu i Białymstoku.
W 2007 r. wydawnictwo audiobooków Ezbook wydało „Porwanie w Tiutiurlistanie” w formie audiobooka (mp3). Książkę czyta Jerzy Trela – czas trwania 6 godzin 4 minuty. W 2015 r. Bellona przygotowała kolejne wydanie „Porwania w Tiutiurlistanie” w formie audiobooka (mp3), tym razem tekst czyta Marian Opania. Czas trwania 7 godzin i 42 min.
Streszczenie.
Cała akcja dzieje się na terenie fikcyjnych krajów – Tiutiurlistanu i Blablacji.
Podczas podróży po Tiutiurlistanie z karocy królewskiej odpada koło. W trakcie naprawiania go Królewna Wiolinka wychodzi zebrać kwiaty. Zostaje uprowadzona ku przerażeniu jej opiekunów, którzy nie mogli jej znaleźć.
W międzyczasie na rozdrożu dróg spotykają się główni bohaterowie – Marcin Pypeć, Mysibrat Miauczura i Lisica Chytraska. Zaprzyjaźniają się, po czym zasiadają do wspólnej kolacji, w trakcie której Marcin opowiada historię zdobycia dwóch z jego paru medali – medal Blablacki i Tiutiurlistański.
Opowieść Marcina o wojnie.
Marcin Pypeć dwa medale zdobył na wojnie, która miała miejsce na krótko przed akcją książki. Historia zaczyna się, gdy do Tiutiurlistanu przyjeżdża Król Cynamon. Wraz ze swoim towarzyszem zostają honorowo przyjęci przez Króla Baryłkę. Uczta wydana na cześć gości trwała 7 dni i 7 nocy. W końcu królowie postanawiają rozegrać partię warcabów z jadalnymi pionkami. Pod koniec gry robią przerwę, w trakcie której ginie pionek Króla Baryłki. Królowie zaczynają się kłócić o oszukiwanie i o to, kto wygrał grę. Wychodzi na jaw, że to papuga króla Baryłki zjada pionki. Król Baryłka obrażony nazwaniem jego papugi złodziejem wdaje się w bójkę z Królem Cynamonem i wypowiada wojnę Blablacji.
W trakcie wojny prowadzone są nieczyste zagrywki jak m.in. przekupienie Koziołka przez przedstawicieli Blablacji, by ten usunął Hrabiego Majoneza, co się udaje – Hrabia w efekcie polania jego stóp sokiem malinowym i lizania go przez Koziołka popada w chorobę, która go wyklucza z udziału w wojnie. Żeby nie było kompromitacji, Król Baryłko wystosował do swoich rycerzy list, w którym pisze, iż Hrabię porwali rycerze Króla Cynamona.
Następnego dnia odbywa się bitwa, w której przede wszystkim dzięki pomysłowości dwóch chłopców – Hipcia i Supełka – udaje się wygrać Tiutiurlistanowi – wystrzeliwują oni w stronę Blablacjan rój os, co powoduje ich ucieczkę do Blablony – stolicy Blablacji, gdzie odbył się kolejny etap wojny, w którym już Hrabia Majonez mógł uczestniczyć. Tam znów udaje się wygrać dzięki pomysłowości chłopców, bowiem Tiutiurlistanie nie mogli się przedostać przez mury. Wpadają oni na pomysł, żeby Marcin przerzucił ich za pomocą huśtawki na mur, a oni już otworzą bramę, co się udaje. Rycerze wpadają do miasta, ale zatrzymują ich barykady zrobione z suto zastawionych stołów. Tylko Marcin zachowuje trzeźwość umysłu, dzięki czemu wraz z Królem Baryłką i jednym żołnierzem dobiega pod Pałac Królewski Króla Cynamona.
Wojna kończy się remisem – Król Baryłka zdobył Blablonę, ale Król Cynamon pokonał jego armię. Królowie postanawiają się pogodzić, co odbierane jest z radością.
Odnalezienie księżniczki.
Bohaterowie po wysłuchaniu opowieści zostają nawiedzeni przez królewskiego posłańca z Blablacji, który niesie informację o porwaniu księżniczki. Bohaterowie szybko zdają sobie sprawę z tego, że skoro do porwania doszło w Tiutiurlistanie, to zagrożenie kolejną wojną jest całkiem realne. Dlatego postanawiają odnaleźć księżniczkę.
Po przespaniu się bohaterowie ruszają w kierunku granicy z Blablacją. Po drodze słyszą piosenkę śpiewaną przez dzikie pchły tresowane przez Cygana Nagniotka. Kiedy Cygan z całą rodziną znika z pola widzenia, Marcin postanawia sprawdzić barak Cyrku Merdano. W środku jednak okazuje się być Drumla, która szybko zaczyna mu wróżyć. Po chwili kogut ledwo uchodzi z życiem dzięki ostrzeżeniu tajemniczego głosu z zamkniętej beczki, bowiem Drumla miała go trzymać dla Nagniotka, by ten mógł go zabić i zjeść.
Bohaterowie ruszają dalej, gdy nagle Marcin zauważa, że zostawił trąbkę w cyrku. Natychmiast tam wracają. Trąbka leży przywiązana do nogi Nagniotka. Jednak Mysibratowi udaje się odzyskać trąbkę bez zwracania uwagi. Wtedy nagle słyszą dziewczęcy płacz – jest to ten sam głos, który uratował Marcinowi życie. Kot, kogut i lisica sprawdzają beczkę – znajdują w środku zaklętą Księżniczkę Wiolinkę. Uwalniają ją i szybko uciekają, co złości Nagniotka, gdy ten odkrywa, iż w beczce zamiast dziewczyny została żaba.
Następnego dnia bohaterowie trafiają do Gospody pod Śledzikiem. Głodna księżniczka wpada tam i żąda natychmiastowego obsłużenia ją najlepszymi, wykwintnymi potrawami. W tym samym czasie do gospody trafia mężczyzna chcący napić się wina, a który podróżuje z 20. księżniczkami. Tak więc gospodarz zaalarmowany, że ma u siebie Księżniczkę Wiolinkę, wystawia mężczyźnie jej rachunek. Po chwili wywiązują się problemy – mężczyzna udowadnia Wiolince, że nie wygląda jak Wiolinka, upokarza ją. Gospodarz więc żąda od bohaterów spłaty długu. Uciekają.
W międzyczasie Cygan Nagniotek, będąc na ich tropie, odkrywa, że dziewczyna, którą porwał to księżniczka Blablacji i że jest wyznaczona spora nagroda za jej odnalezienie. Postanawia wówczas dorwać przeciwników, księżniczkę odstawić do domu i tym samym koguta, kota i Lisicę wrobić w porwanie, a samemu zarobić nagrodę. W końcu Cygan trafia za nimi do lasu, gdzie, nie mogąc ich znaleźć, przyzywa armię muchomorów. Każe im odnaleźć bohaterów i przynajmniej księżniczkę zostawić żywą. Plan się nie powodzi – Cygan, trafiając na umówione miejsce z armią muchomorów, o mało co nie topi się w bagnach, a bohaterowie uciekają.
Opowieść Mysibrata i Lisicy.
Tego samego dnia lisica kładzie księżniczkę spać, po czym wraz z Marcinem wysłuchuje przed snem historii Mysibrata.
Miauczura urodził się wraz z dwoma braćmi we młynie. Bracia zostali uwięzieni przez młynarza, jemu udaje się uciec. Jednak kiedy rodzice odkrywają, co się stało, załamują się – Szczurołap porzuca rodzinę i ucieka na Księżyc, gdzie śpiewa i rozpacza nad utratą dwójki dzieci. Z kolei Szarusia porzuca ostatniego syna we młynie i rusza w świat.
Kotem opiekuje się Młynarz, ten w zamian za to pracuje ciężko we młynie. Pewnego razu rodzina myszy przychodzi do "tyrana" z prośbą, by ten został chrzestnym ich synka. Miauczura zgadza się na to. Wkrótce potem na imprezie po chrzcie zostaje przydzielony mu przydomek Mysibrat. Od tego momentu nie poluje na myszy, gdyż każda złapana daje mu powód, by ją uwolnić, zazwyczaj związany z jego chrześniakiem. W końcu Młynarz denerwuje się i wyrzuca Mysibrata z młyna. Ten nigdzie nie może znaleźć pracy, za to myszy podrzucają mu kawałki sera wyrywane z pułapek na myszy.
Następnie swoją historię opowiada Lisica Chytraska. Była ona wychowanką i nauczycielką języka kurzego i kaczego dla dzieci Starego Indyka. Pewnego razu bawiła się z dziećmi w Indian i żeby zrobić czapki dla dzieci wyrywała dyskretnie pióra z ogona ich ojca. Kiedy Indyk się domyślił, co jest grane, przegonił Lisicę.
Później.
Następnego dnia lisica wybiera się do pobliskiej wsi wyżebrać pieniądze lub jedzenie. Ludzie jednak zamykają przed nią drzwi i okna oraz chowają nawet świnie. Zostaje w końcu obrabowana z futra przez gang, po czym ucieka do Mysibrata, który na polecenie głodnej Wiolinki rozpala ognisko, by ugotować jajo znalezione w rzeczach Marcina. Po chwili Marcin przychodzi z jednym z członków gangu, który oddaje futro i prosi o wybaczenie. Przedstawiony zostaje jako Wakary Hulajnoga, a sam przedstawia zaraz potem swoich towarzyszy – Juliusza Tryburzona i Hilarego Węgiełka. Opowiadają, że są Uczynnymi Pszczelarzami, którzy okradając dwa razy w roku mieszkańców pobliskiej wioski, chcą ich wyleczyć ze skąpstwa, a przy okazji zarobić na utrzymanie własne, a to, co im niepotrzebne oddają biednym. Tak więc bohaterowie dostają jedzenie i po monecie. Jednak mimo tego Wiolinka uważa Marcina za świnię, zarzuca mu ukrywanie jedzenia. Wówczas wszyscy przypominają sobie o jajku, na które Marcin rzuca się pędem. Okazuje się bowiem, iż w tym jajku jest synek koguta, który chwilę później się wykluwa. Kapral stwierdza jednak, że na razie jest zbyt wcześnie i niebezpiecznie dla synka, dlatego zamyka jeszcze małego kogucika w jajku, używając drutu, po czym wyruszają w dalszą drogę.
Bohaterowie docierają do Blablony. Kogut i kot postanawiają załatwić jakieś ładne ubrania dla Wiolinki i uzyskać jakoś od Cygana Nagniotka maść na wybielenie księżniczki. Tutaj na pomoc przychodzi Koziołek, który za opłatą oferuje, że pójdzie do Nagniotka i kupi maść. Kot i kogut zgadzają się na to, ale przyrzekają, że jeśli Koziołek ich oszuka, to marnie skończy. Wieczorem Koziołek przychodzi do Drumli i oprócz kremu na wybielenie kupuje również maści na porost brody i połysk rogów.
W międzyczasie Mysibrat i Marcin idą na występ Cyrku Merdano w Blablonie. Tam w trakcie występu przez kawał Hipcia i Supełka wybucha wśród ludzi panika, w trakcie której Nagniotek łapie Mysibrata i doprowadza go wraz z żołnierzami do sądu, gdzie poprzednio sam złożył zeznania.
W trakcie, kiedy Koziołek omyłkowo oddaje Marcinowi krem na porost brody zamiast na wybielenie cery, toczy się rozprawa sądowa kota Mysibrata. Zostaje on oskarżony o porwanie królewny w celu wymuszeniu okupu. Mysibrat oczywiście wszystkiemu zaprzecza i mówi, iż to Cygan Nagniotek jest porywaczem. Sąd nie wierzy mu, dlatego zarządza przeprowadzenie tortur. W trakcie napełniania go wodą do przesady dalej twierdzi, że to Cygan jest winny. W końcu przy torturze naciągania ogona, kat za zgodą sądu zadaje pytanie, czy kapral Pypeć miał coś wspólnego z porwaniem królewny, po czym uderza kota w ogon, powodując natychmiastowo reakcję zamiauczenia.
Sąd orzeka karę śmierci z wykonaniem dnia następnego na dziedzińcu głównym. Kat odchodzi i zdejmuje maskę – okazuje się, że był to Cygan Nagniotek.
Następnego dnia Marcin planuje, używając strzelby, uratować Mysibrata. Jednak ma problemy z wymierzeniem i łzy przeszkadzają mu, więc nic nie robi. Nagle kot się uwalnia, co wywołuje w ludziach wiarę, iż rzeczywiście kot jest niewinny i zaczynają szukać kata. Po chwili tajemnicę cudu wyjaśnia chrześniak kota – wszystkie myszy w środku nocy poprzecinały wszelkie sznurki, paski i szelki.
Bohaterowie w końcu uciekają z Wiolinką, której w efekcie błędu Koziołka wyrosła ruda, kozia broda. Wieśniak podwozi ich do lasu, skąd ci wyruszają w stronę miejsca organizacji wojsk Króla Cynamona, który już szykuje się do wojny z Tiutiurlistanem. Po drodze spotykają Czerwonego Kapturka rozpaczającego po zjedzeniu babci przez wilka. Okazuje się to być pułapką zastawioną przez Nagniotka – Czerwony Kapturek okazał się być Klaponem. Bohaterowie znów uciekają i po drodze trafiają do domu Białoksiężnika. Ten przygotowuje magiczną miksturę, która usuwa kozią brodę i odczarowuje serce księżniczki, po czym bohaterowie ruszają dalej. Zaraz potem Białoksiężnik patrzy w magiczną kulę, która przepowiada Marcinowi śmierć.
Pod koniec dnia bohaterowie docierają pod klasztor kościelny, gdzie spotykają Czarnego Barana, który w zamian za trąbkę sprzedaje złote pantofle dla Wiolinki. Ta zadowolona dziękuje i idzie obmyć stopy oraz założyć buty. Wówczas zaklęcie Nagniotka przestaje działać i Wiolinka staje się znów piękną blondynką o dobrym sercu. Nawet każe kotowi, lisicy i kogutowi przestać tytułować ją królewną – dla nich jest po prostu Wiolinką.
Zakończenie.
Bohaterowie ruszają do kościoła. Po drodze zostają jednak napadnięci przez Cygana Nagniotka. Mysibrat chce go zatrzymać, ale powstrzymuje go Marcin, który postanawia sam się zająć cyganem. Kot i Chytraska uciekają z księżniczką do klasztoru. Z kolei między cyganem a kogutem wywiązuje się bójka, w trakcie której pierwszy rani poważnie drugiego nożem i ucieka. Dobiegają do niego Uczynni Pszczelarze, lecz okazuje się być za późno – Marcin Pypeć już nie żyje.
Ciało zostaje zaniesione do klasztoru, podczas gdy Mysibrat i Chytraska opłakują towarzysza, z jajka wydostaje się już nieco bardziej starszy synek Marcina – Epikurek. Podchodzi spokojnie do śmierci ojca i planuje pomścić ojca, w czym popierają go Uczynni Pszczelarze, którym ten opowiada historie ojca z wojen.
W okolice kościoła dociera armia Króla Cynamona. Uczynni Pszczelarze biegną zawiadomić króla, iż Królewna Wiolinka się odnalazła, po czym przyprowadzają jego i jego świtę pod bramy klasztoru. Tam córka spotyka się z ojcem. Wojna zostaje odwołana, a rycerze Blablacji cieszą się wraz z kotem, lisicą, zakonnikami i Uczynnymi Pszczelarzami ze szczęśliwego zakończenia.
Mysibrat odziedziczył młyn po Młynarzu, ale interesy nie szły mu dobrze z powodu jego paktu z myszami. Lisica zaczęła pracować w gospodzie w Tulebie – stolicu Tiutiurlistanu. Cygan Nagniotek niedługo potem ginie. Jego cyrk zostaje przejęty przez Hipcia i Supełka. Koziołek założył aptekę, w której fałszował pigułki, a Uczynni Pszczelarze założyli bank.
Postacie.
Uczynni Pszczelarze.
Uczynni Pszczelarze to grupa założona przez trzech niżej opisanych mężczyzn, która dwa razy do roku objeżdża jedną wioskę i okrada ludzi z pieniędzy, wykorzystując ich chciwość. Tłumaczą to chęcią wyleczenia ludzi ze skąpstwa. Nie wszystko zatrzymują dla siebie – dla biednych, potrzebujących i wędrujących dadzą pieniądze albo poczęstują jedzeniem, jakie mają.

</doc>
<doc id="687080" url="https://pl.wikipedia.org/wiki?curid=687080" title="Gruibingen">
Gruibingen

Gruibingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Oberes Filstal. Leży w Jurze Szwabskiej, ok. 12 km na południe od Göppingen, przy autostradzie A8.

</doc>
<doc id="687084" url="https://pl.wikipedia.org/wiki?curid=687084" title="Bangor (Walia)">
Bangor (Walia)

Bangor – miasto w północnej Walii w hrabstwie Gwynedd, leży bezpośrednio nad Morzem Irlandzkim.
Liczba mieszkańców w 2003 roku wynosiła ok. 13 tys. (bez studentów), obecnie ok. 27 tys. 
Siedziba Uniwersytetu w Bangor (założonego 1885 jako "University College of North Wales", w latach 1995–2007 oficjalnie nazywanego "University of Wales, Bangor", "UWB", a od 2007 "University College, Bangor", "UCB"), o liczbie studentów dochodzącej do ok. 10 tys.

</doc>
<doc id="687086" url="https://pl.wikipedia.org/wiki?curid=687086" title="Platydoras costatus">
Platydoras costatus

Platydoras costatus – gatunek słodkowodnej ryby sumokształtnej z rodziny kirysowatych (Doradidae), hodowany w akwariach.
Zasięg występowania.
Tropikalna i subtropikalna Ameryka Południowa. Występują w rzekach, potokach o umiarkowanym nurcie oraz w jeziorach. Preferują kryjówki wśród zatopionych korzeni lub odpoczywają zakopując się w piasku.
Opis.
Osiąga do 24 cm długości. W naturze żywi się mięczakami i skorupiakami. W akwarium chętnie zjada żywe i mrożone larwy ochotki, doniczkowce, a także narybek żyworódek.
Prowadzi nocny tryb życia. Rośnie wolno. Może być agresywny wobec innych ryb zajmujących tą samą przestrzeń w akwarium.
Warunki w akwarium.
Akwarium powinno być duże, minimum 100 cm długości, gęsto porośnięte roślinami. Ryba ta wymaga dużej liczby kryjówek. Woda powinna być lekko kwaśna i miękka.

</doc>
<doc id="687087" url="https://pl.wikipedia.org/wiki?curid=687087" title="Napęd DVD">
Napęd DVD

Napęd DVD – napęd przystosowany do odtwarzania i ewentualnie nagrywania płyt w formacie DVD. 
Używa on podobnego lasera jak napędy dysków CD, lecz o krótszej długości fali (650 nm). 
Można spotkać napędy DVD z dwoma laserami (CD i DVD) z czego każdy laser jest przystosowany do odczytu osobnego standardu. 
Używany jest w głównie w sprzęcie RTV do odtwarzania filmów w formacie DVD-Video. Od kilku lat jest on także coraz częściej stosowany w komputerach za sprawą spadku cen głównie komputerowych nagrywarek DVD oraz nagrywalnych nośników dzięki czemu wydanie np. gry na płycie DVD jest dziś dużo bardziej opłacalnie niż wydanie tej samej gry na kilku płytach CD. 

</doc>
<doc id="687088" url="https://pl.wikipedia.org/wiki?curid=687088" title="Bansko">
Bansko

Bansko (bułg. Банско) – miasto w południowo-zachodniej Bułgarii, w obwodzie błagojewgradzkim. Stolica gminy Bansko. U podnóża Pirinu na wysokości 936 m n.p.m. Zamieszkane przez 9254 osób (2016). W mieście znajduje się ośrodek sportów zimowych. W 2007 roku miasto było organizatorem Mistrzostw Europy w Biathlonie.
Legendy.
Istnieje kilka legend związanych z miastem Bansko. Według jednej z nich, Bansko zostało założone przez ludzi, którzy mieszkali we wsi Dobarsko, znajdującej się w paśmie górskim Riła. Inna legenda twierdzi, że Bansko zostało założone przez włoskiego malarza który nazywał się Ciociolino.
Jednak według innej wersji było to plemię słowiańskie zwane Peruns, które mieszkało w wiosce Pirin i wierzyło w Peruna boga grzmotów i piorunów. Istnieje wiele tekstów etnograficznych, legend, modlitw które nadają większego prawdopodobieństwa tej legendzie.
Historia.
Archeologiczne ślady mieszkańców Banska i Razłogu przypadają na okres Cesarstwa Rzymskiego. Przetrwało kilka budynków mieszkalnych na obrzeżach miasta, które pochodzą z 100r p.n.e. Jednakże niewiadome jest jacy ludzie zamieszkiwali te budynki w tamtych latach.
Bułgarski kościół wspólnoty ewangelickiej, pierwszy protestancki kościół w Bułgarii, został założony w Bansku w dniu 6 sierpnia 1868 roku.
Do dnia 5 października 1912 roku Bansko było częścią Imperium Osmańskiego. Miasto było rządzone przez zgromadzenie seniorów, podczas gdy wymiar sprawiedliwości był sprawowany przez sędziego tureckiego z Razłogu.
Bansko dziś.
Dawniej Bansko słynne głównie z hodowli zwierząt i handlu. Jednak obecnie jest centrum turystycznym i dużym ośrodkiem sportów zimowych. Górskie szczyty w pobliżu miasta, liczne jeziora i lasy sosnowe uczyniło Bansko popularnym miejscem wypoczynku. W ostatnich latach miasto zyskało międzynarodową popularność dzięki organizacji festiwalu jazzowego Bansko Jazz Festival oraz z corocznego koncertu muzyki pop w którym występują największe gwiazdy pop. W pobliżu Banska w miejscowości Bania znajdują się gorące wody termalne znane z 27 minerałów.
Nowa kolejka gondolowa została zbudowana w 2003 roku, w celu zastąpienia mini busa jeżdżącego do dolnej stacji ośrodka narciarskiego Todorka. Kurort ten oferuje trasy dla wszystkich grup narciarskich, od ekstremalnie trudnych „czarnych” po najłatwiejsze „zielone”. Bansko od sezonu zimowego 2008/09 organizuje zawody w narciarstwie alpejskim, zaś zawody w biatlonie były organizowane znacznie wcześniej. W 2007 roku miasto było organizatorem Mistrzostw Europy w Biathlonie. Bansko ubiega się również o organizację mistrzostw świata w biatlonie.
Od 2001 roku w listopadzie odbywa się w Bansku Międzynarodowy Festiwal Filmów Górskich.
Kryzys deweloperski.
W mieście zaczęto budowę nowych mieszkań przez zagranicznych inwestorów skuszonych szybkim rozwojem ośrodka narciarskiego. Jednak W 2009 r. z powodu kryzysu finansowego liczba turystów spadła drastycznie, wiele budynków zostało niedokończonych a inwestorzy się wycofali. Ze względu na brak nadzoru przez urząd miasta, obecnie jest ponad 100 budynków niedokończonych, bez większej możliwości wynajęcia lub kupienia. Wiele budynków nie ma dróg dojazdowych, kanalizacji, a nawet energii elektrycznej. Miasto będzie musiało podjąć trudną decyzję, czy budynki zostaną wyburzone czy też pozostaną na swoim miejscu czekając na lepsze czasy.

</doc>
<doc id="687089" url="https://pl.wikipedia.org/wiki?curid=687089" title="Thorkild Rovsing">
Thorkild Rovsing

Niels Thorkild Rovsing (ur. 26 kwietnia 1862 w Flensborgu, zm. 14 stycznia 1927 w Kopenhadze) – duński chirurg, polityk, minister edukacji.
Kariera zawodowa.
Studia medyczne na Uniwersytecie Kopenhaskim ukończył w roku 1885. Tytuł doktora uzyskał w roku 1889. W roku 1899 Rovsing został profesorem chirurgii operacyjnej, a w 1904 także klinicznej na Uniwersytecie Kopenhaskim. Jednocześnie, w latach 1892-1902 kierował chirurgią w Louise-Kinderspital. Od roku 1904 zajmował stanowisko kierownika kliniki chirurgii królewskiego szpitala Frederiks Hospital w Kopenhadze.
Zasłynął jako chirurg jamy brzusznej i autor ponad 200 publikacji, w tym wielu na temat kamicy żółciowej oraz urologii (po niemiecku). Światową sławę przyniosły mu między innymi prace dotyczące gruźlicy układu moczowego. W 1908 roku razem z Eilertem A. Tscherningem (1851-1919) założył Duńskie Towarzystwo Chirurgiczne ("Dansk Kirurgisk Selskap"). W 1920 przez kilka dni był duńskim ministrem edukacji. Był właścicielem tygodnika lekarskiego "Hospitalstidende", który podarował Duńskiemu Towarzystwu Medycznemu.
Eponimy.
Nazwisko Rovsinga upamiętnia kilka eponimów:

</doc>
<doc id="687096" url="https://pl.wikipedia.org/wiki?curid=687096" title="Bajki pana Bałagana">
Bajki pana Bałagana

Bajki pana Bałagana – nakręcony w latach 1993-1994 w bielskim Studiu Filmów Rysunkowych 7-odcinkowy serial animowany dla dzieci według scenariusza Jerzego Niemczuka na podstawie jego książki o tym samym tytule. Trzech ostatnich bajek nie było w książce i można je spotkać tylko w serialu.
Odcinki serialu nawiązują do klasycznych bajek dla dzieci i są nazwane ich przekręconymi tytułami. Ogólnym założeniem jest zaprezentowanie nowych, niezwykłych wersji znanych i „oklepanych” bajek – wersji, w których wszystko „stoi na głowie”.
Kilka lat po wyprodukowaniu serialu powstało także słuchowisko radiowe, w którym autor zaprezentował nowe bajki, nie znajdujące się w książce i serialu animowanym.

</doc>
<doc id="687097" url="https://pl.wikipedia.org/wiki?curid=687097" title="Riccia fluitans">
Riccia fluitans



</doc>
<doc id="687099" url="https://pl.wikipedia.org/wiki?curid=687099" title="Chantransja">
Chantransja



</doc>
<doc id="687101" url="https://pl.wikipedia.org/wiki?curid=687101" title="Diamantina">
Diamantina



</doc>
<doc id="687105" url="https://pl.wikipedia.org/wiki?curid=687105" title="Jezioro Groom">
Jezioro Groom



</doc>
<doc id="687106" url="https://pl.wikipedia.org/wiki?curid=687106" title="Jarosław Bako">
Jarosław Bako

Jarosław Józef Bako (ur. 12 sierpnia 1964 w Olsztynie) – polski bramkarz.
35-krotny reprezentant Polski w latach 1988–1993. Występował w Stomilu Olsztyn, ŁKS Łódź, Legii Warszawa, Zagłębiu Lubin, Beşiktaş JK, Lechu Poznań, Hapoelu Tel Awiw i Hapoelu Jerozolima. Mistrz Polski w sezonie 1990/91 z Zagłębiem Lubin oraz mistrz Turcji w sezonie 1991/92 z Besiktasem. Został asystentem Piotra Stokowca w Polonia Warszawa, w której wcześniej zajmował się szkoleniem bramkarzy. Następnie został trenerem bramkarzy Zagłębia Lubin.

</doc>
<doc id="687107" url="https://pl.wikipedia.org/wiki?curid=687107" title="Małżeństwo morganatyczne">
Małżeństwo morganatyczne



</doc>
<doc id="687108" url="https://pl.wikipedia.org/wiki?curid=687108" title="Diamantina (miasto)">
Diamantina (miasto)

Diamantina – miasto we wschodniej Brazylii, w stanie Minas Gerais, w górach Serra do Espinhaço.
Miasto było ważnym ośrodkiem handlowym i górniczym. Wydobywano tutaj złoto i diamenty (stąd wzięła się jego nazwa). Obecnie znajduje się tutaj muzeum diamentów. W 1999 zabytkowe centrum miasta, w którym zachowały się barokowe zabytki architektury kolonialnej, zostało wpisane na listę światowego dziedzictwa UNESCO.
Z Diamantiny pochodził prezydent Brazylii Juscelino Kubitschek de Oliveira.

</doc>
<doc id="687110" url="https://pl.wikipedia.org/wiki?curid=687110" title="Sopwith 1½ Strutter">
Sopwith 1½ Strutter

Sopwith 1½ Strutter (dosł. „półtora zastrzałowiec”) – brytyjski jedno lub dwumiejscowy samolot myśliwski i rozpoznawczy z okresu I wojny światowej w układzie dwupłata zbudowany przez Sopwith Aviation Company. Nazwa maszyny 1½ Strutter pochodzi od konstrukcji skrzydeł samolotu, które były połączone jednym pełnym zastrzałem i drugim, mniejszym, łączącym tylko górny płat z kadłubem, który uznano za „połowę zastrzału”. Oficjalnie w służbie RFC maszyna nosiła oznaczenie Sopwith Two-Seater (ang. „dwumiejscowy Sopwith”), a w wersji morskiej wykorzystywanej przez Royal Navy Air Service Sopwith Type 9400.
Historia.
Sopwith 1½ Strutter został zbudowany w grudniu 1915 roku i oblatany 8 kwietnia 1916. Po wprowadzeniu do służby w 1916 stał się bardzo popularnym i wszechstronnie używanym samolotem. Pomimo pojawienia się w późniejszym okresie wojny doskonalszych konstrukcji 1½ Strutter został wycofany z frontu dopiero jesienią 1917, ale pozostał w służbie jeszcze przez kilka lat po zakończeniu działań wojennych jako maszyna szkolna. Samolot ten był pierwszą brytyjską maszyną wyposażoną w synchronizator karabinu maszynowego umożliwiający strzelanie przez śmigło. Początkowo, ze względu na zastosowanie dość zawodnego synchronizatora Rossa, nie wszystkie maszyny były w to urządzenie wyposażane. Niektóre Struttery pełniące zadania rozpoznawcze były pozbawione synchronizatora, a uzbrojenie pilota miało być używane tylko w ostateczności do samoobrony. Ewentualne odstrzelenie łopat śmigła pozbawiające maszynę napędu powodowało, że Strutter musiał polegać jedynie na zdolności nośnej skrzydeł i szybować w stronę własnych linii frontu. Dwumiejscowe maszyny posiadały drugi karabin maszynowy Lewisa zainstalowany w kabinie obserwatora początkowo na opracowanej przez Scarffa kolumnie, później obrotnicy zaadaptowanej z samolotów Nieuport, a ostatecznie na obrotnicy Scarffa.
Pierwsze zamówienie na 1½ Struttera wnosiło 1500 maszyn i zostało zrealizowane przez 10 brytyjskich wytwórni. Kolejne maszyny w liczbie od 4200 do 4500 budowano na licencji w czterech wytwórniach francuskich. 1½ Struttery znalazły się na wyposażeniu kilkudziesięciu eskadr brytyjskich, 32 francuskich, 3 belgijskich i 3 amerykańskich.
Brytyjski as myśliwski Geoffrey Cock latający na 1½ Strutterze zestrzelił 13 maszyn niemieckich.
Konstrukcja.
Sopwith 1½ Strutter był jedno lub dwumiejscowym dwupłatowcem konstrukcji zastrzałowej. Kadłub samolotu o przekroju prostokątnym wykonano z listew drewnianych wzmocnionych krzyżującymi się odciągami z drutu stalowego. Przednia część kadłuba, w której mieścił się silnik była pokryta blachą, kabina pilota i obserwatora sklejką, a pozostałe części płótnem. Płaty skrzydeł również były pokryte płótnem. Lotki umieszczono na obu płatach, natomiast hamulce aerodynamiczne tylko na dolnych. Chociaż 1½ Strutter był używany także jako myśliwiec, to ze względu na małą zwrotność i niską prędkość nie była najlepszym samolotem do pełnienia takich zadań. Zbudowana nieco później pomniejszoną wersją 1½ Struttera był Sopwith Pup (ang. szczeniak) zaprojektowany tylko do zadań myśliwskich. Maszyny 1½ Strutter w zależności od pory roku i użytkownika występowały w wersjach z podwoziem w postaci kół, nart lub pływaków.
Jednostkę napędową maszyny stanowiły silniki rotacyjne typu Clerget i Le Rhône różnych mocy. W zależności od wersji instalowano silniki Clerget o mocy 110, 130 lub 135 KM, albo Le Rhône o mocy 80, 110 lub 130 KM. Sopwith 1½ Strutter był budowany w wersjach jedno i dwumiejscowych. Wersje dwumiejscowe pełniły zadania rozpoznawcze i bombowe, a jednomiejscowe służyły jako bombowce i myśliwce. Zbudowano również wersję Ship Strutter zdolną do operowania z pokładów dużych okrętów pełniących rolę pierwszych lotniskowców. Wyposażone w pływaki maszyny startowały ze specjalnych ramp zainstalowanych na wieżach artyleryjskich, które przed startem obracano w kierunku wiatru. Lądowanie odbywało się na wodzie w pobliżu okrętu z wykorzystaniem pływaków.
Użycie w lotnictwie polskim.
Podczas walk z bolszewikami w latach 1919–1920 zdobyto trzy samoloty Sopwith 1½ Strutter:

</doc>
<doc id="687115" url="https://pl.wikipedia.org/wiki?curid=687115" title="Blumenau">
Blumenau

Blumenau – miasto w południowej Brazylii w stanie Santa Catarina.
W 2006 liczyło około 300 000 ludzi i zajmowało obszar 510 km².
Samo miasto posiada wiele historycznych i kulturalnych pamiątek z jego przeszłości, takich jak domy i inne budynki zbudowane w niemieckim stylu.
Blumenau zostało założone w 1850 przez dr Otto Hermana Blumenaua, wraz z 17 niemieckimi imigrantami. Kilka lat później, znany niemiecki biolog Fritz Müller również przeniósł się do tego miasta.
Blumenau posiada wysoki standard życia, ze wskaźnikiem rozwoju społecznego 0,856 w 2004. Przestępczość jest na bardzo niskim poziomie, a poziom analfabetyzmu wynosi zaledwie 2,85%.
Położenie.
Blumenau leży w dolinie przez którą przepływa rzeka Itajaí-Açu. Z tego powodu jest zagrożone powodziami. Pierwsza zarejestrowana powódź w Blumenau miała miejsce w 1880. Najbardziej tragiczna w skutkach miała miejsce w latach 1983 i 1984, gdy niższe tereny miasta znalazły się pod wodą.
Dzisiejsze Blumenau jest dobrze przygotowywane do tego typu sytuacji, jakkolwiek od tego czasu mieszkańcy zaczęli preferować osiedlanie się w wyżej położonych obszarach miasta.
Gospodarka.
Gospodarka miasta jest oparta na turystyce, handlu i przemyśle tekstylnym, gdyż miasto jest głównym włókienniczym centrum Brazylii. Blumenau jest także ważny ośrodkiem informatycznym i poligraficznym. Niedawno rozwinął się również przemysł piwowarski z wiodącą marką Eisenbahn.
Handel jest również ważny w gospodarce miasta. Główna ulica handlowa to Rua XV de Novembro. Blumenau ma również wiele centrów handlowych, z największym Neumarkt, z jego charakterystyczną wieżą.
Największa liczba turystów przyjeżdża do miasta w czasie tutejszego festiwalu Oktoberfest, o wybitnie bawarskim charakterze. 2005 zostało sprzedanych 365 288 biletów oraz wypito 266 811 litrów piwa. Rekordowy był rok 1992, w którym sprzedano ponad 1 milion biletów. Oktoberfest zainicjowano po wielkiej powodzi 1984, aby uhonorować bohaterską walkę mieszkańców oraz ożywić miasto.

</doc>
<doc id="687116" url="https://pl.wikipedia.org/wiki?curid=687116" title="Sopwith 1,5 Strutter">
Sopwith 1,5 Strutter



</doc>
<doc id="687121" url="https://pl.wikipedia.org/wiki?curid=687121" title="Hohenstadt (powiat Göppingen)">
Hohenstadt (powiat Göppingen)

Hohenstadt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Oberes Filstal. Leży w Jurze Szwabskiej, ok. 18 km na południe od Göppingen, przy autostradzie A8.

</doc>
<doc id="687124" url="https://pl.wikipedia.org/wiki?curid=687124" title="Maskarada (świat dysku)">
Maskarada (świat dysku)



</doc>
<doc id="687127" url="https://pl.wikipedia.org/wiki?curid=687127" title="Gimnazjum Samorządowe nr 1 w Iławie">
Gimnazjum Samorządowe nr 1 w Iławie



</doc>
<doc id="687128" url="https://pl.wikipedia.org/wiki?curid=687128" title="Filadelf">
Filadelf

Filadelf – imię męskie pochodzenia greckiego, od "φιλεω (fileo)" - "kochać" i "αδελφος (adelfos)" - "brat", co oznaczało "braterska miłość". Patronem tego imienia jest św. Filadelf, wspominany razem ze swoimi braćmi, św. Alfiuszem i Cyrynem (III wiek). 
Filadelf imieniny obchodzi 10 maja.
Żeński odpowiednik: Filadelfia.

</doc>
<doc id="687130" url="https://pl.wikipedia.org/wiki?curid=687130" title="Filadelfia (imię)">
Filadelfia (imię)

Filadelfia – imię żeńskie pochodzenia greckiego, od "φιλεω (fileo)" - "kochać" i "αδελφος (adelfos)" - "brat", co oznaczało "braterska miłość". Patronem tego imienia jest św. Filadelf, wspominany razem ze swoimi braćmi, św. Alfiuszem i Cyrynem (III wiek). 
Filadelfia imieniny obchodzi 10 maja.
Męski odpowiednik: Filadelf

</doc>
<doc id="687133" url="https://pl.wikipedia.org/wiki?curid=687133" title="Szaszka">
Szaszka

Szaszka (ros. шашка) – rodzaj lekko zakrzywionej szabli używanej głównie w Cesarstwie Rosyjskim i Związku Radzieckim.
Charakterystyczną cechą szaszki noszonej w pochwie zawieszonej na rapciach jest to, że wygięcie (ostrze) jest skierowane ku górze. Pozwala to na zadanie cięcia przy wyjmowaniu broni z pochwy, bez dodatkowego odwodzenia ręki do tyłu.
Geneza.
Szaszka powstała na Kaukazie wśród tamtejszych plemion. Do uzbrojenia Cesarskiej Armii Rosyjskiej wprowadzona została rozkazem z 1834 roku pod nazwą „szaszka żołnierska azjatyckiego wzoru 1834”, o otwartej rękojeści, noszona ostrzem do tyłu, w drewnianej obciągniętej skórą pochwie. Do 1880 roku wprowadzono nowe wzory szaszek z rękojeściami zamkniętymi dla formacji dragonów i artylerzystów konnych oraz z rękojeściami otwartymi dla Kozaków. W 1881 roku specjalnie do tego powołana komisja pod przewodnictwem generała Aleksandra Gorłowa, opracowała projekt nowego wzoru szaszek kozackich ze zmodernizowaną głownią, rękojeścią i głowicą oraz szaszek dragońskich ze zmodernizowaną rękojeścią i pochwą. Oba wzory szaszek o otwartej i zamkniętej rękojeści weszły do uzbrojenia Cesarskiej Armii Rosyjskiej w kwietniu 1881 roku, oznaczone jako „wzór 1881”.
Po rewolucji październikowej rozkazem Rewolucyjnej Rady Wojskowej Republiki z 13 listopada 1918 roku, do uzbrojenia nowo formowanej Armii Czerwonej przyjęto „szaszkę kozacką niskich rangą wzoru 1881”, zwaną przez polskich bronioznawców rosyjską szaszką kozacką wzoru 1881 lub szaszką kozacką wzoru 1881. W 1927 roku wprowadzono nowy wzór szaszek w dwóch odmianach: „szaszka kawaleryjska dla dowódców i naczelników wzoru 1927” bez pierścieni z gniazdami na bagnet oraz „szaszka kawaleryjska dla czerwonoarmistów i młodszych dowódców wzoru 1927” z pierścieniami z gniazdami na bagnet na zewnętrznej stronie pochwy. Obie szaszki dla radzieckiej kawalerii zmodernizowane przez byłego oficera Cesarskiej Armii Rosyjskiej Władimira Fiedorowa, miały skróconą głownię oraz krótszą i bardziej nachyloną rękojeść. W 1942 roku dążąc do skrócenia czasu wytwarzania i obniżenia kosztów produkcji, zmieniono szlif zbrocza głowni, głowicę rękojeści, rodzaj stosowanego metalu i materiał pochwy.
Szaszki produkowano w fabryce broni w Złatouście, a po roku 1918 także w Tule i Iżewsku.
Opis.
Szaszka to broń sieczno-kolna o zakrzywionej jednosiecznej głowni i rozdwojonej głowicy przypominającej z profilu stylizowaną głowę ptaka. Krzywizna głowni i środek ciężkości oddalony znacznie od rękojeści zwiększa siłę uderzenia szaszki i powierzchnię pola rażenia. Rękojeść szaszki może być z jelcem lub bez jelca (zamknięta lub otwarta), stosownie do wzoru.
W języku kabardyńskim broń ta nazywa się сэшхуэ (czytaj "saszchła"), co oznacza po polsku "duży nóż".
Użytkownicy.
Oprócz Cesarskiej Armii Rosyjskiej, Armii Czerwonej i oddziałów ukraińskich szaszka znajdowała się również na wyposażeniu polskich żołnierzy. W czasie trwania powstania styczniowego powstańcom często udawało się zdobywać broń i wyposażenie na wrogu. Stąd też na wyposażeniu Polaków trafiały się też szaszki. W czasie I wojny światowej w szaszki uzbrojeni byli żołnierze Wojska Polskiego na Wschodzie i Legionów Polskich. Po odzyskaniu niepodległości w zdobyczne szaszki uzbrojeni byli żołnierze Wojska Polskiego. W czasie II wojny światowej żołnierze Polskich Sił Zbrojnych w ZSRR a następnie ludowego Wojska Polskiego uzbrojeni byli w szaszki.
Szaszka jako nagroda.
W kwietniu 1920 roku wprowadzono nagrodę honorową dla wysokich dowódców Armii Czerwonej: szaszkę z przytwierdzonym do niej Orderem Czerwonego Sztandaru.

</doc>
<doc id="687137" url="https://pl.wikipedia.org/wiki?curid=687137" title="Epimach">
Epimach

Epimach – imię męskie pochodzenia greckiego, oznaczające "ten, kto pomaga w przeciwnościach losu". Patronem tego imienia jest m.in. św. Epimach, wspominany razem ze św. Gordianem.
Epimach imieniny obchodzi 10 maja i 12 grudnia.

</doc>
<doc id="687148" url="https://pl.wikipedia.org/wiki?curid=687148" title="Powstania jakobickie">
Powstania jakobickie



</doc>
<doc id="687151" url="https://pl.wikipedia.org/wiki?curid=687151" title="Blanda">
Blanda

Blanda — imię żeńskie pochodzenia łacińskiego, oznaczające "czarująca". Od tego imienia wywodzi się imię Blandyna. Jego patronką jest św. Blanda, wspominana razem ze św. Symplicjuszem i Feliksem.
Blanda imieniny obchodzi 10 maja.

</doc>
<doc id="687155" url="https://pl.wikipedia.org/wiki?curid=687155" title="Diatessaron">
Diatessaron

Diatessaron (z – „przez cztery [Ewangelie]”) – najsłynniejsze zestawienie czterech Ewangelii, tzw. harmonia ewangelijna (), tzn. próba złożenia jednego integralnego tekstu z 4 Ewangelii kanonicznych. Zachował się w przekładzie arabskim, łacińskim i ormiańskim.
Historia powstania.
Stworzył go Tacjan Syryjczyk około roku 170 n.e. w Rzymie, nie ma pewności czy w języku greckim czy w swym ojczystym syryjskim (albo czy też ewentualnie sam przełożył go na język syryjski).
Dostępne rękopisy.
W języku greckim zachował się jedynie jeden niewielki fragment oznaczony jako formula_1.
Teodoret z Cyru po objęciu urzędu biskupa znalazł w swojej diecezji wiele rozpowszechnionych kopii Diatessaronu (ok. 200), które kazał zniszczyć, bojąc się, że dzieło Tacjana, uznanego za heretyka, może zagrozić ortodoksyjnej wierze. Między innymi z tego powodu żadna kompletna kopia tego dzieła nie przetrwała do dzisiaj. Pomimo tego jego oddziaływanie pozostawało istotne przez długie stulecia. Ojcowie syryjscy często odwołują się do niego, a Efrem Syryjczyk w IV wieku napisał obszerny do niego komentarz, dzięki któremu przede wszystkim mamy dostęp do tego dzieła (w armeńskim tłumaczeniu, oraz od połowy XX wieku także w syryskim oryginale – ok. 3/4 całości). W XI wieku Abul Faraj Al Tayyeb przełożył Diatessaron z syryjskiego na arabski.
Odkryty w 1933 roku Dura Parchment 24 uchodził pierwotnie za fragment greckiego Diatessaronu, jednak w roku 1999 przekonanie to zostało zakwestionowane; wysunięto przypuszczenie, iż jest to inna wersja harmonizacji tekstu czterech Ewangelii. Aktualne badania stwierdzają wiele podobieństw, ale także znaczącą liczbę różnic, a tym samym prowadzą do wniosków, że manuskrypt na pewno nie jest tożsamy, ale być może w jakiś sposób zależny od Diatessaronu („tacjańskiej natury”). W tej kwestii wśród badaczy nie ma zgody.
Jednym z łacińskich rękopisów przekazujących tekst "Diatessaronu" jest Kodeks Fuldeński oraz jego kopia Codex Sangallensis 58. Fuldensis jest najważniejszą łacińską kopią Diatessaronu.
Charakterystyka tekstu.
Diatessaron reprezentuje zachodni typ tekstu Nowego Testamentu. Oparty jest głównie na Ewangelii Jana, której materiał przekazuje w ponad 90%. Bruce M. Metzger przypuszczał, że Tacjan oprócz czterech Ewangelii wykorzystał jeszcze piątą, apokryficzną. Starotestamentowe cytaty zostały przełożone z hebrajskiego tekstu, niezależnie od Septuaginty i dlatego są ważnym świadkiem tekstu Starego Testamentu.
Tekst.
Diatessaron nie zawiera Pericope adulterae, opuszcza obie genealogie Jezusa, Mateuszową i Łukaszową, Józef nigdy nie jest nazywany mężem Marii.
Treść "Diatessaronu" często dokonuje korekt, które odzwierciedlają poglądy sekty enkratytów, do której należał Tacjan, np. Jan Chrzciciel nie je mięsa (jedynie mleko i miód), nie wspomina się ani słowem o małżeństwie pomiędzy Józefem a Maryją, opuszcza się wzmiankę o upiciu się winem na weselu w Kanie (J 2,10), a słowa "„opuści człowiek swego ojca i swoją matkę i złączy się ze swoją żoną...”" (Mt 19,5) włożone są w usta Adama, a nie Boga itd.

</doc>
<doc id="687156" url="https://pl.wikipedia.org/wiki?curid=687156" title="Mühlhausen im Täle">
Mühlhausen im Täle

Mühlhausen im Täle – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Oberes Filstal. Leży w Jurze Szwabskiej, ok. 15 km na południe od Göppingen, przy wlocie drogi krajowej B466 do autostrady A8.

</doc>
<doc id="687158" url="https://pl.wikipedia.org/wiki?curid=687158" title="Muhlhausen im Tale">
Muhlhausen im Tale



</doc>
<doc id="687159" url="https://pl.wikipedia.org/wiki?curid=687159" title="Muehlhausen im Taele">
Muehlhausen im Taele



</doc>
<doc id="687161" url="https://pl.wikipedia.org/wiki?curid=687161" title="Zapomniana melodia">
Zapomniana melodia

Zapomniana melodia – polska komedia muzyczna z 1938 w reżyserii Konrada Toma i Jana Fethkego, z trzema znanymi piosenkami autorstwa Ludwika Starskiego do muzyki Henryka Warsa: „Ach, jak przyjemnie!” i „Już nie zapomnisz mnie” oraz rozbudowaną aranżacją utworu „Panie Janie”. Bohaterami filmu są zakochani w sobie pensjonarka Instytutu Dokształcającego dla Dziewcząt, Helenka Roliczówna (Helena Grossówna), i Stefan Frankiewicz (Aleksander Żabczyński). Młodzieniec śpiewa tytułową „zapomnianą melodię” („Już nie zapomnisz mnie”), lecz gdy dochodzi do serii nieporozumień między parą, ich uczucie zamiera i zapominają słowa piosenki. Jednak szczęśliwie dochodzą do porozumienia, Stefan przypomina sobie tekst utworu, po czym zakochani żyją długo i szczęśliwie. Ojciec Helenki, Bogusław Rolicz (Antoni Fertner) – prezes zakładów kosmetycznych, korzysta z „zapomnianej melodii”, aby zapamiętać recepturę swojego wynalazku i uchronić ją przed kradzieżą ze strony konkurenta z branży, Roxy’ego.
"Zapomniana melodia" stała się sukcesem kasowym, a towarzyszące jej piosenki zostały szlagierami. Krytycy międzywojenni nie byli zgodni co do wartości filmu, większość pozytywnie odnosiła się do produkcji, jednak w prasie branżowej pojawiły się również recenzje bardzo negatywne. W późniejszych latach filmoznawcy i historycy filmu z uznaniem odnosili się do tej produkcji. Jerzy Toeplitz napisał, że była ona „jedyną i udaną kulturalną komedią muzyczną w całym dorobku polskiej kinematografii przedwojennej (...)”, która „posiadała zgrabnie skonstruowaną fabułę, humor i wdzięk”.
Fabuła.
Helenka Roliczówna, córka bogatego przedsiębiorcy z branży kosmetycznej, jest pensjonarką w podwarszawskim Instytucie Dokształcającym dla Dziewcząt. Wraz ze swoją przyjaciółką, Jadzią Pietrusińską, przewodzą klasie w płataniu figli lubianemu nauczycielowi śpiewu o konserwatywnych poglądach – profesorowi Frankiewiczowi, który do upadłego każe im ćwiczyć śpiew piosenki „Panie Janie”. Z wizytą do profesora przypływa motorówką z Warszawy jego bratanek, Stefan Frankiewicz. Na rzece wdaje się w rozmowę z Helenką, która zderzyła się z jego łodzią, płynąc kajakiem do przystani po zakończeniu zajęć wychowania fizycznego. Na kolejnych zajęciach muzyki dziewczęta ponownie płatają figla swojemu pedagogowi, kierując do niego list miłosny. Odczytawszy wiadomość o potrzebie szybkiego spotkania, poirytowany profesor wyrzuca kartkę przez okno wprost w ręce Stefana, oczekującego na wizytę przy bramie szkoły. Młodzieniec, widząc w oknie sylwetkę przestraszonej zdarzeniem Helenki, uznaje że list jest zaadresowany do niego. Na przerwie Roliczówna i Pietrusińska nieskutecznie próbują porozmawiać ze Stefanem i naprawić nieporozumienie, lecz zostają przegonione przez Frankiewicza. Rozpoznaje on swojego bratanka i przepłasza go sprzed szkoły w obawie przed kolejnymi ekscesami, jakich dopuszczał się w nieodległej przeszłości.
W tym samym czasie Bogusław Rolicz dopina na ostatni guzik przygotowania do prezentacji radzie nadzorczej nowego, niesamowitego osiągnięcia: mydła o smaku czekolady, po odbiciu zachowującego się jak piłka. Obawia się jednak, że jego konkurent, pan Roxy, przejmie recepturę i zabierze mu wszystkie zyski. Za namową swojego sekretarza postanawia nauczyć się przepisu na pamięć, ponieważ z głowy nikt mu niczego nie zabierze. Tego samego dnia, jako prezes rady opiekuńczej Instytutu, wizytuje szkołę i przygląda się postępom córki. Wieczorem Helenka spotyka się ze Stefanem na przystani, zgodnie z informacją przekazaną w liście, aby wyjaśnić zaistniałe nieporozumienie. W trakcie żartobliwej kłótni mężczyzna wpada do wody, po czym udaje że tonie. Zalęknione pensjonariuszki ruszają mu na ratunek i przenoszą do Instytutu. Profesor Frankiewicz wyraża oburzenie ponownym spotkaniem z bratankiem, nalega na nie przyznawanie się do pokrewieństwa i jak najszybsze opuszczenie przez niego szkoły. Zdarzenie przybiera odmienny obrót. Aby nie kompromitować krewnego, młodzieniec informuje wszystkich, że nazywa się Stefan Roxy (nazwę wyczytał na buteleczce wody kolońskiej). Wkrótce pani dyrektor chwali się odwagą uczennic prezesowi Roliczowi. Wobec tego wydarzenia fabrykant zamierza ufundować szkole basen zimowy. Przełożona szkoły wyjawia nauczycielowi muzyki wesołą nowinę, następnie karci go, dowiedziawszy się, że ten wyrzucił chłopca ze szkoły. Profesor Frankiewicz namawia Stefana do powrotu. Między Helenką i Stefanem rodzi się coraz głębsza miłość.
Prezes Rolicz usilnie stara się wpoić sobie recepturę do głowy, lecz długotrwała nauka nie przynosi rezultatów. W pewnym momencie Helenka gra piosenkę, jaką zaśpiewał jej Stefan, wtedy fabrykant podkłada słowa formuły pod chwytliwą melodię i zaczyna robić postępy w zapamiętywaniu. Tymczasem tancerka Lili Fontelli, którą Stefan obdarowywał drogimi prezentami i wyznał miłość, rozpoczyna poszukiwania ukochanego w Instytucie. Podawszy woźnemu tylko jego nazwisko, wzbudza wśród pedagogów podejrzenia, że to profesor Frankiewicz jest adoratorem gwiazdy nocnego klubu. Wieczorem nauczyciel idzie do lokalu „Imperial”, gdzie występuje tancerka, aby wyjaśnić tę sytuację. W tym samym klubie Helenka, wkładając płaszcz pedagoga, odbywa dyskretne spotkanie ze Stefanem, natomiast nieświadomy tego ojciec wybiera się tam na spotkanie ze wspólnikami.
Profesor Frankiewicz wyjaśnia zaistniałą niedawno pomyłkę Lili Fontelli, po czym, nieprzywykły do picia alkoholu, za jej namową wypija drinka, co powoduje u niego nagłe pogorszenie zdrowia. Niedługo później tancerka zauważa Stefana i czule się z nim wita. Helenka, po zakończeniu randki zauważa, że zostawiła płaszcz, więc wraca po niego do „Imperialu”. Omylnie bierze uczucie Stefana i Lili za prawdziwe i odrzuca miłość chłopaka. Prezes Rolicz jest świadkiem niestosownego zachowania profesora i jest zszokowany obecnością córki z nieznajomym na dancingu, w dodatku jego sekretarz wmawia mu, że Stefan to syn konkurenta z branży. Rozgniewany prezes wypisuje Helenkę z Instytutu i zrzeka się mecenatu nad instytucją. Profesor Frankiewicz ustępuje ze stanowiska nauczyciela. Po kolejnych pomyłkach „zapomniana piosenka” doprowadza jednak do szczęśliwego zakończenia. Rolicz na posiedzeniu rady nadzorczej zapomniał wyuczonej receptury, a zdenerwowana Helenka nie potrafiła przypomnieć sobie melodii piosenki Stefana, musi go zatem – nie bez radości – przywrócić do łask; Stefan śpiewa „zapomnianą melodię”, prezes przypomina sobie recepturę i szczęśliwy akceptuje jednocześnie uczucie córki do niedawnego wroga. Usłyszawszy o zwolnieniu profesora, pensjonarki podejmują udane działania w celu uratowania jego posady w szkole. W ostatniej scenie wszyscy bohaterowie płyną kajakami, radośnie śpiewając „Ach, jak przyjemnie!”.
Obsada.
Opracowano na podstawie materiału źródłowego:
Produkcja.
W pierwszej połowie 1938 grupa filmowców i producentów założyła spółkę z ograniczoną odpowiedzialnością „Omnia-Film” w celu realizacji komedii muzycznej "Zapomniana melodia". Pierwsze informacje o rozpoczęciu tworzenia nowego projektu filmowego ukazały się w majowych numerach „Wiadomości Filmowych”, po czym nowe wieści pojawiły się również w tygodniku „Kino” i miesięczniku „Srebrny Ekran”. Reżyserami produkcji zostali Konrad Tom i Jan Fethke, za scenariusz odpowiadali Napoleon Sądek, Jan Fethke i Ludwik Starski. Muzykę przygotował Henryk Wars, natomiast teksty piosenek – „Ach, jak przyjemnie!”, „Już nie zapomnisz mnie” oraz uwspółcześnionej aranżacji podpisanej jako „Panie Janie (w stylu jazz)” ułożył Ludwik Starski.
Odtwórczynią głównej roli żeńskiej była Helena Grossówna, natomiast głównego bohatera zagrał Aleksander Żabczyński. Pozostałą obsadę aktorską tworzyli Antoni Fertner, Michał Znicz, Stanisław Sielański, Józef Orwid, Władysław Drabowski i Teodozja Bohdańska, Jadwiga Andrzejewska, Alina Żeliska i Renata Radojewska. W rolę pensjonarek, oprócz Grossówny, Andrzejewskiej i Radojewskiej, wcieliły się statystki, uczące się w szkole tańca Tacjanny Wysockiej (w prasie były reklamowane jako „najpiękniejsze warszawianki”).
Zdjęcia kręcono w warszawskim atelier Falanga przy ulicy Trębackiej, ujęcia plenerowe wykonano w podwarszawskim Zegrzynku, a inne, pomniejsze sceny, nakręcono na ulicach Warszawy, np. na ul. Traugutta. Ukończono je na początku listopada.
Premiera "Zapomnianej melodii" odbyła się 25 listopada 1938 w warszawskim kinie „Pan”. Film odniósł sukces kasowy. Publiczność tłumnie odwiedzała kina, a „Ach, jak przyjemnie!” i „Już nie zapomnisz mnie” stały się szlagierami. Helena Grossówna przyjęła propozycję wytwórni, aby była obecna na każdej premierze filmu w większych miastach Polski.
Odbiór.
Recenzje.
Stefania Heymanowa, związana z tygodnikiem „Bluszcz”, nie podzielała zachwytów widzów. Uważała, że "Zapomniana melodia" powtarza wszystkie niedoskonałości polskiej komedii: nieodzwierciedlanie polskich realiów miejsca akcji i prezentowanego środowiska, bezsensowność scenariusza i brak logiki fabularnej, ślepe naśladownictwo amerykańskiego życia i zwyczaju, brak pogłębionej charakterystyki postaci (pensjonarki „przypominają raczej zespół girlsów”; brak im indywidualnych cech). W podsumowaniu swojej recenzji napisała: „W sumie «"Zapomniana melodia"» to najwyżej farsa, z kilkoma miłymi piosenkami, i nie należy się łudzić, że jest to wzór dla polskiej komedii muzycznej”. Anna Zahorska z „Kultury” doceniła dość składny scenariusz, dowcip niektórych scen i grę aktorów (wyjątkiem był występ Żabczyńskiego, który „poza swoją urodą mało czym imponował, ruszał się jak od niechcenia”). W dalszej opinii wtórowała Heymanowej: „Czy fantazja scenarzystów nie mogła im poddać jakiejś sympatyczniejszej kombinacji? Te błahostki, amoralizmy, exhibicje niższości ludzkiej, ten niesłychanie niski poziom osób działających, ten lichy klimat każdego scenariusza, to pomieszanie szkoły z dancingiem zawsze charakteryzuje filmy, realizowane w Polsce”. Dodatkowo z przekąsem odniosła się do muzyki, która powinna stać na poziomie koncertowym, a nie rewiowym.
Inni recenzenci prasowi, m.in. „Kina”, „Wiadomości Filmowych”, „5-ej Rano”, „Kuriera Czerwonego” i „Kuriera Poznańskiego”, wytykając niektóre mankamenty filmu, wyrażali się jednak o nim pozytywnie. Niektórzy z nich początek "Zapomnianej melodii", śpiew piosenki przez uczennice podczas płynięcia kajakami, porównywali do pierwszych scen "Pensjonarki" (1938, reż. Norman Taurog) z Deanną Durbin na czele, gdzie grupa pensjonarek śpiewała jadąc rowerami po szerokiej alei. Ponadto zgodnie uznali, że gra aktorska była bardzo dobra. Sprawozdawca, ukrywający się pod pseudonimem Kl. był zdania, że: „Grossówna i Andrzejewska stają tu jakby do wyścigu szlachetnego o palmę pierwszeństwa, którą trzeba każdej z niech przyznać, bo stworzyły dwa odrębne typy pensjonarek: trzpiota i romantyczkę. Z amantami u nas bieda. Ale trzeba przyznać, że Żabczyński jest w swej roli bez zarzutu. Kocha się i śpiewa, jak trzeba, jest przystojny i fotogeniczny. Na brak drugiego Valentina nie tylko polska filmia się uskarża… Ciężar komizmu rozłożono na kilka gwiazd, zapożyczonych ze sceny: na niezawodnego Fertnera, na bez zawodu sekundującego mu w zabawnej roli oddanego sekretarza Sielańskiego, którym z kolei dotrzymują kroku zawsze doskonali nawet w epizodycznych rolach Orwid i Grabowski”.
Po latach.
Leszek Armatys poświęcił produkcji esej, w którym stwierdził, że sprawnie zrealizowana "Zapomniana melodia" przyniosła Polakom odprężenie i wesołość w czasie coraz realniejszej groźby wojny. Krytyk pochwalił twórców za skompletowanie śmietanki aktorskiej i powierzenie im ról zgodnych z ich emploi, odświeżenie schematu komediowego za pomocą dodania do filmu niewidzianej dotychczas w polskim filmie grupy dziewcząt, spełniających rolę rewiowych "girls". Ponadto docenił sprawne wykorzystanie schematu amerykańskich komedii sentymentalnych, napędzanie akcji ciągłymi nieporozumieniami i wykorzystanie scenek musicalowych (jazzowa wokalno-taneczna improwizacja kanonu „Panie Janie” przez dziewczęta na zestawionych ławkach szkolnych). Podsumowując wypowiedź, narzekał na eskapizm, miałkość i prostackość niektórych chwytów komediowych, lecz przede wszystkim chwalił "Zapomnianą melodię", „bo obok kilku innych filmów zrealizowanych u schyłku II Rzeczypospolitej był to utwór (wśród komedii – jedyny!), w którym zaczęła nareszcie procentować suma doświadczeń zebranych przez całe dziesięciolecia: ujawniła się pewna sprawność realizacji, oczekiwana od lat. I więcej jeszcze: jak gdyby pewien dystans do konwencji operetkowej stosowanej nagminnie w polskich komediach filmowych”. Tacy filmoznawcy i historycy filmu, jak Tadeusz Lubelski, Jan F. Lewandowski, Marek Haltof i Jerzy Toeplitz uznali "Zapomnianą melodię" za pierwszorzędną komedię muzyczną okresu międzywojennego pod względem warsztatowym.
Piosenki.
Piosenki śpiewane w filmie przez zespół autorski zostały niebawem wykonane przez różnych śpiewaków dla wytworni fonograficznych:
Od 2012 w Industrialnym Centrum Kultury w Rybniku-Niewiadomiu odbywa się coroczny konkurs piosenki filmowej „Zapomniana melodia”.

</doc>
<doc id="687163" url="https://pl.wikipedia.org/wiki?curid=687163" title="Żądło (ujednoznacznienie)">
Żądło (ujednoznacznienie)



</doc>
<doc id="687166" url="https://pl.wikipedia.org/wiki?curid=687166" title="Wyrażenie przyimkowe">
Wyrażenie przyimkowe

Wyrażenie przyimkowe – połączenie przyimka z rzeczownikiem, liczebnikiem, przysłówkiem, przymiotnikiem (w użyciu rzeczownym) albo zaimkiem. 
Według polskiej ortografii poszczególne składniki wyrażeń przyimkowych zapisuje się oddzielnie. 
Przykłady:
Wyjątek stanowią (brudne jaja) wyrażenia przyimkowe, które mają charakter zrostów, np.:

</doc>
<doc id="687168" url="https://pl.wikipedia.org/wiki?curid=687168" title="Pocisk balistyczny krótkiego zasięgu">
Pocisk balistyczny krótkiego zasięgu

Pocisk balistyczny krótkiego zasięgu, SRBM (od ang. "short-range ballistic missile") – rakietowy pocisk balistyczny krótkiego zasięgu, dla którego mierzona w linii prostej po powierzchni Ziemi maksymalna odległość między punktem startu a celem nie przekracza 1000 kilometrów. Kategoria ta związana jest najpowszechniej na świecie przyjętym amerykańskim podziałem pocisków balistycznych według ich zasięgu.
Według amerykańskiej i natowskiej klasyfikacji pociski balistyczne dzielone są na:

</doc>
<doc id="687174" url="https://pl.wikipedia.org/wiki?curid=687174" title="Tacjan Syryjczyk">
Tacjan Syryjczyk

Tacjan Syryjczyk, Tatianōs, łac. Tatianus (ur. ok. 130, zm. ok. 193) – chrześcijański pisarz greckojęzyczny i teolog pochodzący z Syrii.
Życie i twórczość.
Około roku 150 przyjął w Rzymie chrześcijaństwo. Podczas swojego pobytu w "Wiecznym Mieście" był uczniem Justyna Męczennika. Po jego śmierci porzucił gminę rzymską i około 172 r. wrócił
na Wschód, gdzie przyłączył się do sekty enkratytów (gr. wstrzemięźliwi), którzy odrzucali małżeństwo oraz spożywanie mięsa i picie wina (używali tylko wody, nawet podczas Eucharystii). Działał w Syrii, Cylicji i Pizydii.
Niektórzy autorzy dostrzegają w jego pismach ukrytą gnozę, charakterystyczną dla walentynian. Według Klemensa Aleksandryjskiego i Orygenesa interpretował on zdanie z opisu stworzenia świata: "niech stanie się światło" (Rdz 1,3) jako pytanie, a nie jako wyraz boskiej władzy stwórczej. Inni podkreślają w enkratyzmie tacjańskim spuściznę judeo-chrześcijańską.
Był apologetą oraz autorem "Mowy do Greków" ("Oratio ad Graecos"), w którym to utworze mocno zaatakował niemoralne mity pogan, ich kult, a także poglądy filozofów oraz bałwochwalczą sztukę. Jest również autorem słynnej harmonii ewangelijnej "Diatessaron", która zachowała się w kilku tłumaczeniach wschodnich i zachodnich, starożytnych i średniowiecznych (najważniejsze to komentarz Efrema, przekład na język arabski oraz łaciński – "Codex Fuldensis"). Krytykował niemal wszystko, co greckie, jednak pisał poprawną greczyzną, stosując figury stylistyczne.

</doc>
<doc id="687176" url="https://pl.wikipedia.org/wiki?curid=687176" title="Alberto Aquilani">
Alberto Aquilani

Alberto Aquilani (ur. 7 lipca 1984 w Rzymie) – włoski piłkarz występujący na pozycji pomocnika we hiszpańskim klubie UD Las Palmas. Były reprezentant Włoch.
Kariera klubowa.
Aquilani urodził się w Rzymie. Pierwsze piłkarskie kroki stawiał w szkółce tamtejszej AS Romy. Po przejściu z drużyny juniorskiej do kadry pierwszego zespołu w 2001, 1 sierpnia tamtego roku Alberto podpisał profesjonalny kontrakt z tym klubem. Przez rok grał jednak w rezerwach zespołu. Dopiero w sezonie 2002/2003 zadebiutował w Serie A. Miało to miejsce już pod koniec sezonu w 32. kolejce ligowej, 10 maja 2003 w wygranym 3:1 meczu z Torino FC. Nie pograł zbyt wiele, gdyż wszedł na boisko w 90. minucie meczu za Emersona. Po sezonie trener Romy, Fabio Capello stwierdził, iż lepiej dla Aquilaniego będzie, jak zostanie wypożyczony do innego klubu, by móc się ogrywać. Latem 2003 Alberto trafił więc na wypożyczenie do Triestiny Calcio, grającej w Serie B. Tam był podstawowym graczem drużyny, która zajęła 10. miejsce w lidze. Rozegrał 41 meczów i zdobył 4 bramki. Latem 2004 Aquilani powrócił do Romy, z której odszedł trener Capello. Nowy trener Luigi Delneri zaczął coraz częściej stawiać na Aquilaniego, któremu udało się wskoczyć do pierwszej jedenastki. W całym sezonie zagrał w 29 meczach, ale cała drużyna Romy wypadła w lidze słabo zajmując dopiero 8. miejsce i kwalifikując się do Pucharu UEFA, dzięki występowi w finale Pucharu Włoch. Po sezonie znów zmienił się trener i w nowym (2005/2006) zespół trenował Luciano Spalletti. Aquilani na ogół siedział na ławce rezerwowych, ale był jednym z pierwszych, którzy wchodzili w drugiej połowie. 8 stycznia 2006 zdobył jedyną bramkę dla Romy w wygranym 1:0 wyjazdowym meczu z Treviso FC – był to jego pierwszy gol w historii występów w Serie A. Aquilani miał także udział w ustanowieniu rekordowych 11 kolejnych zwycięstw w Serie A. W całym sezonie zdobył 3 bramki w 24 meczach, a z Romą po skorygowaniu tabeli po sezonie, został wicemistrzem kraju. W sezonie 2008/2009 w 14 spotkaniach zdobył 2 bramki. 7 sierpnia 2009 roku podpisał 5-letni kontrakt z Liverpoolem do którego przeniósł się za około 20 mln euro. W drużynie występował z numerem 4, z którym przed przejściem do Bayeru 04 Leverkusen występował Sami Hyypiä. W sezonie 2010–2011 grał na wypożyczeniu w Juventusie. 24 sierpnia został wypożyczony na rok do A.C. Milan z opcją pierwokupu . Jednakże do transferu nie doszło. 3 sierpnia 2012 roku podpisał kontrakt z Fiorentiną. 6 sierpnia 2015 został piłkarzem Sportingu, z którym związał się 3 letnim kontraktem.
Kariera reprezentacyjna.
Aquilani grał w reprezentacji Włoch w różnych kategoriach wiekowych od Under-15 do Under-21, w której to zaliczył 13 występów i zdobył 3 bramki. Największym jego sukcesem w kadrze Under-21 było zdobycie z Włochami Młodzieżowego Mistrzostwa Europy w 2004 roku na mistrzostwach rozegranych w Niemczech. Dobra gra w lidze w 2006 roku spowodowała, że selekcjoner Roberto Donadoni w ostatniej chwili powołał Alberto za kontuzjowanego Alessandro Del Piero na towarzyskie spotkanie z Turcją. W drugiej połowie tego rozegranego 15 listopada i zremisowanego 1:1 meczu Aquilani otrzymał więc szansę debiutu w pierwszej reprezentacji "Squadra Azzurra".

</doc>
<doc id="687177" url="https://pl.wikipedia.org/wiki?curid=687177" title="Cervantes (gwiazda)">
Cervantes (gwiazda)

Cervantes ("Mi Arae", "μ Ara") – gwiazda w gwiazdozbiorze Ołtarza, oddalona o około 51 lat świetlnych od Słońca. Gwiazda ta ma układ planetarny, w którym dotychczas odkryto cztery planety. Najbliższa gwieździe planeta była pierwszym z odkrytych „gorących neptunów”.
Nazwa.
Nazwa własna gwiazdy, Cervantes, nie jest nazwą tradycyjną, lecz została wyłoniona w publicznym konkursie w 2015 roku. Upamiętnia ona Miguela de Cervantesa, hiszpańskiego pisarza okresu renesansu. Nazwę tę, jak również nazwy planet wywodzące się z najsłynniejszej powieści pisarza, Don Kichot, zaproponowali pracownicy Planetario de Pamplona (Hiszpania).
Charakterystyka obserwacyjna.
Według pomiarów dokonanych przez sondę astrometryczną Gaia, Mi Arae ma paralaksę 0,064 sekundy kątowej, co odpowiada odległości 15,6 parseka. Widziana z Ziemi ma wielkość +5,15 i jest słabo widoczna okiem nieuzbrojonym.
Charakterystyka fizyczna.
Mi Arae to gwiazda o widmie podobnym do słonecznego, należąca do typu widmowego G3. Jest to już podolbrzym lub jeszcze gwiazda ciągu głównego. Ma temperaturę około 5700 K, a jej jasność jest o 70% większa od jasności Słońca. Jej promień jest równy około 1,2 promienia Słońca, ma ona o około 8% większą masę. Jest bogatsza od Słońca w tzw. metale (pierwiastki cięższe niż hel), ma prawie dwukrotnie więcej żelaza niż Słońce. Na podstawie niskiego poziomu aktywności chromosferycznej ocenia się, że Mi Arae ma około 6,41 miliarda lat, więcej niż Słońce, i opuszcza lub opuściła już ciąg główny ewolucji gwiazd.
Układ planetarny.
W latach 2000–2006 odkryto cztery planety pozasłoneczne krążące wokół Mi Arae. Trzy z nich mają duże masy i prawdopodobnie są gazowymi olbrzymami. Najbliższa gwieździe planeta ma masę porównywalną z masą Urana i może być małą planetą gazową, tzw. gorącym neptunem, bądź dużą planetą skalistą.
Badania.
W 2000 zespół wykorzystujący Teleskop Angielsko-Australijski ogłosił odkrycie planety-olbrzyma o masie 1,67 , krążącej wokół tej gwiazdy w odległości półtora raza większej niż Ziemia (1,5 au). Planeta ta, oznaczona Mi Arae b (później nazwana Quijote), krąży wokół giazdy po ekscentrycznej orbicie. Odkrycia dokonano przez analizę zmian prędkości radialnej mierzonej przez obserwację efektu Dopplera w widmie gwiazdy. Zmiany te są efektem przyciągania gwiazdy przez planetę.
Dalsze obserwacje wskazały sygnał, mogący świadczyć o obecności drugiego obiektu planetarnego w tym systemie (obecnie oznaczonej Mi Arae e i nazwanej Sancho); wykrycie z 2002 roku zostało wsparte lepszymi danymi w 2004 roku. W tym czasie parametry orbity nie były dobrze wyznaczone i wydawało się, że planeta ta ma okres obiegu około 8,2 lat i dużą ekscentryczność.
Później w 2004 ogłoszono odkrycie małej wewnętrznej planety (Mi Arae c, później nazwanej Dulcinea) o masie porównywalnej z masą Urana, lecz o dziewięciodniowym okresie obiegu. Była to pierwsza znana planeta z klasy „gorących neptunów”, w momencie odkrycia była najmniej masywną znaną planetą pozasłoneczną. Odkrycia dokonano przez precyzyjne pomiary prędkości radialnej za pomocą spektrografu HARPS (High Accuracy Radial Velocity Planet Searcher).
W 2006 dwa zespoły: jeden prowadzony przez Krzysztofa Goździewskiego, drugi – przez Francesco Pepe, niezależnie opublikowały modele wyjaśniające wyniki pomiarów prędkości kątowej Mi Arae. Modele te zakładały istnienie 4 planet, w tym nowej planety (Mi Arae d, później nazwanej Rocinante) o okresie obiegu ok. 310 dni, na niemal kołowej orbicie. Elementy orbitalne poprzednio odkrytych planet są w tych modelach lepiej wyznaczone, mają one mniej ekscentryczne orbity, niż wcześniej zakładano. Odkrycie czwartej planety uczyniło z Mi Arae drugi ze znanych układów planetarnych złożonych z czterech planet, po gwieździe 55 Cancri (Copernicus).
Struktura.
Układ Mi Arae tworzą trzy planety-olbrzymy na szerokich orbitach o małym mimośrodzie i mniejsza planeta na bardzo ciasnej orbicie. We wcześniej poznanych pozasłonecznych układach planetarnych planety o długim okresie obiegu odkrywano raczej na ekscentrycznych orbitach. Wewnętrzna planeta raczej nie jest jądrem gazowego olbrzyma obdartego z zewnętrznych warstw atmosfery przez promieniowanie gwiazdy, gdyż już w 2004 roku były znane masywniejsze planety krążące bliżej gwiazd. Prawdopodobnie nie zmieniła znacząco orbity od powstania i uformowała się w wewnętrznych rejonach systemu.
Okresy obiegów wewnętrznych gazowych olbrzymów d i b (Rocinante i Quijote) są bliskie rezonansu orbitalnego 2:1, przez co silnie ze sobą oddziałują. Model najlepiej odpowiadający danym obserwacyjnym jest niestabilny w czasie krótszym niż okres istnienia systemu, ale istnieją też stabilne rozwiązania. Planeta Mi Arae b nie pozwala na utrzymanie się planety typu ziemskiego na stabilnej orbicie w odległości 1,3 au, w centrum ekosfery wokół gwiazdy.

</doc>
<doc id="687178" url="https://pl.wikipedia.org/wiki?curid=687178" title="Lista najwyższych budynków w Europie">
Lista najwyższych budynków w Europie

Lista najwyższych budynków w Europie – zestawienie najwyższych europejskich wieżowców według wysokości mierzonej do najwyższego punktu (łącznie z antenami).
Wieżowce w Europie najwcześniej zaczęły powstawać w Londynie, Paryżu, Moskwie, Frankfurcie nad Menem, Stambule. Są one niższe od tych budowanych w Ameryce Północnej i Azji. Od 2018 roku najwyższy wieżowiec w Europie znajduje się w Petersburgu – jest nim Łachta Centr, który przewyższył moskiewskie budynki o rekordowej wysokości: Federację Wschód i OKO.
Lista najwyższych wieżowców w Europie.
Projekty w realizacji.
Lista zawiera projekty wieżowców w czasie realizacji, których wysokość wynosi ponad 200 m.

</doc>
<doc id="687186" url="https://pl.wikipedia.org/wiki?curid=687186" title="Patroni portów lotniczych w Polsce">
Patroni portów lotniczych w Polsce

Patroni polskich portów lotniczych – osoby i instytucje patronujące polskim portom lotniczym.
Nadawanie patronów portom lotniczym – na wzór amerykański i zachodnioeuropejski – zaistniało w Polsce dopiero w połowie lat 90. XX wieku. Pierwszym patronem – dla krakowskiego lotniska Balice – został papież Jan Paweł II.
Obecnie na 15 portów lotniczych, 9 ma patronów.
Prócz Jana Pawła II są to:

</doc>
<doc id="687187" url="https://pl.wikipedia.org/wiki?curid=687187" title="Bogusław Kitzmann">
Bogusław Kitzmann

Bogusław Kitzmann (ur. 1923 lub 1924, zm. 31 stycznia 2012) – polski pisarz i dziennikarz, magister inżynier, lotnik.
Życiorys.
Ukończył studia na Wydziale Lotniczym Politechniki Łódzkiej, równolegle studiując w konserwatorium w klasie fortepianu. Jako młody inżynier był pracownikiem Zakładu Badań w Locie Instytutu Lotnictwa. Wieloletni redaktor felietonów wstępnych w Młodym Techniku, do wprowadzenia stanu wojennego w 1981. Wydał zbiory felietonów: "Wyścig bez mety" (Nasza Księgarnia 1974) i "Krzyk kwiatów" (Nasza Księgarnia 1977). Jego głównym zawodem było lotnictwo – pracował na stanowisku adiunkta w Dziale Badań w Locie Instytutu Lotnictwa, był członkiem zespołu doskonalącego samolot PZL TS-11 Iskra.
W „Młodym Techniku” redagował także dział „Pomysły genialne, zwariowane i takie sobie” dla wynalazców. Pisał również do innych czasopism, m.in. Płomyka.

</doc>
<doc id="687188" url="https://pl.wikipedia.org/wiki?curid=687188" title="Sunita Williams">
Sunita Williams

Sunita Lyn „Suni” Williams z d. Pandya (ur. 19 września 1965 w Euclid) – amerykańska astronautka, pilot wojskowy, komandor United States Navy. Jej ojciec, Deepak Pandya, pochodzi z Indii.
Życiorys.
Wykształcenie i służba wojskowa.
Jako pilot wylatała ponad 2770 godzin na ponad trzydziestu typach śmigłowców i samolotów.

</doc>
<doc id="687191" url="https://pl.wikipedia.org/wiki?curid=687191" title="Kenny Loggins">
Kenny Loggins

Kenneth Clark „Kenny” Loggins (ur. 7 stycznia 1948 w Everett) – amerykański wokalista, kompozytor i gitarzysta. W 2000 odsłonił swoją gwiazdę na Hollywoodzkiej Alei Gwiazd.
Życiorys.
Kariera.
Urodził się w Everett w Waszyngtonie jako najmłodszy z trzech synów Liny (z domu Massie) i Roberta George’a Logginsa, sprzedawcy. Miał dwóch starszych braci: Roberta (ur. 7 stycznia 1941) i Dana. Wraz z rodziną mieszkał w Detroit i Seattle, zanim osiedlił się w Alhambra w Kalifornii, gdzie w 1966 ukończył szkołę katolicką San Gabriel Mission High School. Pasadena City College w Pasadenie.
Założył zespół o nazwie Second Helping, który wydał trzy single w 1968 i 1969 na Viva Records. We wczesnych latach 70. grał w zespole Gator Creek. Kontynuował karierę razem z Jimem Messiną, grając jako duet pod nazwą Loggins and Messina, co trwało do roku 1976. 
W 1977 wydał swój debiutancki, solowy album studyjny zatytułowany "Celebrate Me Home", który zawierał przebój „I Believe In Love”, zaśpiewany w oryginale przez Barbrę Streisand w filmie "Narodziny gwiazdy". W 1978 ukazała się jego druga płyta pt. "Nightwatch", na której znalazł się utwór „Whenever I Call You Friend”, nagrany w duecie ze Stevie Nicks z Fleetwood Mac. Rok później miał premierę album pt. "Keep The Fire", z którego pochodził m.in. przebój „This Is It”. 
W następnej dekadzie Kenny nagrywał z powodzeniem piosenki, które były wykorzystane jako ścieżki dźwiękowe do filmów, co sprawiło, że został nazwany „Królem ścieżki dźwiękowej”. Nagrał m.in. piosenkę „I'm Alright” do komedii Harolda Ramisa "Golfiarze" ("Caddyshack", 1980). Hitami stał się „Footloose” i „I’m Free (Heaven Helps the Man)” z filmu muzycznego Herberta Rossa "Footloose" (1984), „Danger Zone” i „Playin' With The Boys" z dramatu akcji Tony’ego Scotta "Top Gun" (1986) oraz „Meet Me Half Way” z filmu przygodowego Menahema Golana "Więcej niż wszystko" ("Over The Top", 1987). 
Uczestniczył też w nagraniu piosenki „We Are the World” wraz z USA for Africa. 
W latach 90. wydał albumy, takie jak "Leap of Faith" (1991) i "Return To Pooh Corner" (1993). 
W późniejszych latach zajął się twórczością dla dzieci. Z Sherman Brothers napisał i nagrał piosenkę „Your Heart Will Lead You Home”, utwór do filmu animowanego "Tygrys i przyjaciele" ("The Tigger Movie", 2000), a także stworzył ścieżkę dźwiękową do filmu "Mój mały kucyk – Ucieczka z pałacu ciemności" (2000).
1 stycznia 1977 ożenił się z Evą Ein, z którą ma troje dzieci: dwóch synów - Crosby’ego (ur. 15 grudnia 1980) i oraz córkę Isabellę (ur. 1988). 20 listopada 1990 doszło do rozwodu. 11 lipca 1992 poślubił Julię Cooper. Mają syna Lukasa (ur. 1993) i córkę Hannę (ur. 1997).

</doc>
<doc id="687192" url="https://pl.wikipedia.org/wiki?curid=687192" title="Lista najwyższych budynków w Filadelfii">
Lista najwyższych budynków w Filadelfii

Filadelfia jest jednym z największych miast w USA. Znajduje się tutaj przeszło 40 wysokich, ponad 100-metrowych budynków. W trakcie budowy znajdują się obecnie 4 budynki ponad 100 metrów wysokości. Wśród nich jest Comcast Center, który ma być najwyższym budynkiem w mieście po ukończeniu budowy. W 1999 roku został zburzony One Meridian Plaza. Ten 150-metrowy wieżowiec, został wybudowany w 1972 roku, lecz pożar z 1991, okazał się tak niszczący, że trzeba było go zburzyć. Prace nad wyburzaniem trwały w latach 1998-1999.

</doc>
<doc id="687193" url="https://pl.wikipedia.org/wiki?curid=687193" title="Lowlands">
Lowlands

Lowlands (Scottish Lowlands, ) – kraina historyczno-kulturowa obejmująca południową i wschodnią część Szkocji. Obejmuje przeważająco nizinne tereny, w tym Nizinę Środkowoszkocką (, ) oraz Wyżynę Południowoszkocką (). Tradycyjnie, od czasów średniowiecza, na obszarze tym dominował język scots, blisko spokrewniony z językiem angielskim (czasem uznawany za jego dialekt). Na północ znajduje się górzysto-wyżynna kraina Highlands, gdzie dominował celtycki język gaelicki.
W węższym znaczeniu termin używany bywa jako synonim Niziny Środkowoszkockiej.

</doc>
<doc id="687195" url="https://pl.wikipedia.org/wiki?curid=687195" title="Scottish Lowlands">
Scottish Lowlands



</doc>
<doc id="687198" url="https://pl.wikipedia.org/wiki?curid=687198" title="Włoszczowa Północ">
Włoszczowa Północ

Włoszczowa Północ – jedna z trzech stacji kolejowych położonych na Centralnej Magistrali Kolejowej (Grodzisk Mazowiecki – Zawiercie), na której zatrzymują się pociągi pasażerskie.
W roku 2017 stacja obsługiwała 200–299 pasażerów na dobę.
Historia.
Stacja została otwarta dla ruchu pasażerskiego 16 października 2006; ideę jej powstania wspierał m.in. Przemysław Gosiewski z Kancelarii Premiera RP. Według Prezesa PKP koszt budowy peronu wyniósł 909 tys. zł, z czego 300 tys. zł wyłożył samorząd miasta. Na początku listopada 2016 PKP PLK podpisała z przedsiębiorstwem Trakcja PRKiI umowa na modernizację stacji połączoną z dobudową drugiego peronu oraz dostosowaniem jej do budowy w przyszłości łącznicy nr 582 Czarnca – Włoszczowa Płn. Drugi peron otwarto w 2018 rok wraz z przejściem podziemnym. W 2022 otwarto łącznicę Włoszczowa Północ - Czarnca umożliwiającą połączenie Kielc z CMK.
Powiązania komunikacyjne.
Stacje Włoszczowa oraz Włoszczowa Północ są skomunikowane specjalną linią autobusową o nazwie "Dworcówka", uruchamianą przez PKS Włoszczowa jadącą także przez centrum miasta Włoszczowa. Linia ta umożliwia przesiadki z dworca herbskiego na CMK, a także dojazd z miasta do obu dworców.

</doc>
<doc id="687200" url="https://pl.wikipedia.org/wiki?curid=687200" title="Podatek (ujednoznacznienie)">
Podatek (ujednoznacznienie)



</doc>
<doc id="687204" url="https://pl.wikipedia.org/wiki?curid=687204" title="Alfa Romeo Spider (1966)">
Alfa Romeo Spider (1966)



</doc>
<doc id="687205" url="https://pl.wikipedia.org/wiki?curid=687205" title="Amnon">
Amnon

Amnon (hebr. אַמְנוֹן), (ur. po 1010 p.n.e. w Hebronie, zm. przed 970 p.n.e. w Baal-Chasor) – królewicz izraelski, najstarszy syn króla Dawida. Zgwałcił swoją przyrodnią siostrę Tamar. Został zamordowany przez jej rodzonego brata Absaloma.
Biogram.
Amnon był najstarszym synem Dawida. Jego matką była Achinoam z Jizreel.
Urodził się w czasie, gdy jego ojciec panował w Hebronie, czyli przypuszczalnie między 1010 p.n.e. a 1003 p.n.e. Jednak datacja rządów Dawida, a co za tym idzie data narodzin Amnona, pozostaje dyskusyjna.
Jak podaje Druga Księga Samuela Amnon zakochał się w swojej przyrodniej siostrze Tamar, córce Dawida i Maaki. Tamar przebywała jednak w domu przeznaczonym tylko dla kobiet. Za radą swojego brata stryjecznego - Jonadaba syna Szimei - Amnon zaczął udawać chorego. Poprosił, aby siostra przygotowała i podała mu jedzenie. Jak relacjonuje Druga Księga Samuela:
„"Tamar wzięła placki, które przygotowała i zaniosła bratu swojemu, Amnonowi, do sypialni. Gdy je przed nim położyła, aby jadł, schwycił ją i rzekł: „Chodź, połóż się ze mną, siostro moja”. Odpowiedziała mu: „Nie, mój bracie. Nie gwałć mię, bo tak się w Izraelu nie postępuje. Zaniechaj tego bezeceństwa. Dokąd się udam z moją zniewagą? A ty, ty stałbyś się jednym z przestępców w Izraelu! Porozmawiaj raczej z królem, on ci mnie nie odmówi”. On jednak nie posłuchał jej głosu, lecz zadał jej gwałt, zbezcześcił i obcował z nią. Potem Amnon poczuł do niej bardzo wielką nienawiść. Nienawiść ta była większa niż miłość, którą ku niej odczuwał. Rzekł do niej Amnon: „Wstań i odejdź stąd”. Odpowiedziała mu: „Nie czyń mi, wypędzając od siebie, jeszcze większej krzywdy od tej, jaką mi wyrządziłeś”. On jednak nie chciał jej posłuchać. Zawołał swego pachołka, który mu usługiwał i rzekł: „Wypędź tę ode mnie na ulicę i zamknij za nią drzwi”. (Była odziana w szatę z rękawami, gdyż tak ubierały się córki królewskie, dziewice). Sługa wyprowadził ją na ulicę i zamknął za nią drzwi. Wtedy Tamar posypała sobie głowę prochem, rozdarła szatę z rękawami, którą miała na sobie, położyła rękę na głowę i odeszła głośno się żaląc"".
Tamar schroniła się w domu swojego rodzonego brata Absaloma. Tymczasem król Dawid nie ukarał Amnona zgodnie z prawem, gdyż ten był jego najstarszym synem.
Dwa lata później Absalom urządził strzyżenie owiec w Baal-Chasor i urządził z tej okazji ucztę, na którą zaprosił m.in. Amnona. W trakcie uczty Absalom kazał swoim sługom zamordować Amnona.
Po zabójstwie starszego brata Absalom schronił się na dworze swojego dziadka Talmaja, króla Geszur.
Pod wpływem historii Tamar i Amnona, żydowscy rabini wprowadzili nakaz, aby niezamężna dziewczyna nie przebywała w jednym pomieszczeniu sam na sam z mężczyzną.
W tradycji żydowskiej krytycznie oceniano egoizm Amnona. Wygłaszanie w synagogach historii o postępku najstarszego syna króla Dawida jest zabronione.
Amnon w filmie.
W ekranizacjach losów króla Dawida pojawia się też postać jego najstarszego syna. W Amnona wcielali się:

</doc>
<doc id="687206" url="https://pl.wikipedia.org/wiki?curid=687206" title="Highlands (Szkocja)">
Highlands (Szkocja)

Highlands (ang. "Scottish Highlands", gael. "A' Ghàidhealtachd", scots "the Hielands") – górzysty region północnej Szkocji, obejmujący Góry Kaledońskie i Grampiany, Wyżynna Szkocja.
Highlands, region położony na północno-zachodnim wybrzeżu Szkocji, należy do najrzadziej zaludnionych w Europie. Urozmaicany licznymi jeziorami, często przeciwstawiany jest nizinnej krainie Lowlands, leżącej na południu. Highlands obejmuje również pobliskie wyspy. Jeszcze w późnym średniowieczu na terenie "Highlands" dominował celtycki język gaelicki, w przeciwieństwie do położonych na południu Szkocji nizin "Lowlands" (Niziny Szkockie), gdzie dominującym językiem był germański lallans/lowland scots.
Historia.
Pierwsze ślady obecności na tym obszarze ludów celtyckich, w tym Piktów, sięgają 500 roku p.n.e. W II wieku Rzymianie usiłowali
podbić region, ale bez powodzenia, Szkocja od początku opierała się najazdom z południa. Począwszy od IV wieku rywalizowali tu ze sobą Piktowie i Szkoci. Szkoci wprowadzili język gaelski (gaelicki), natomiast Piktowie pozostawali liczne zabytki archeologiczne, przede wszystkim bloki kamienne zdobione rytami.
W IX wieku Piktowie i Szkoci osiągnęli porozumienie, by wspólnie przeciwstawić się Skandynawom. Od XIII wieku stopniowa ingerencja Anglików doprowadziła do czasowego poddaństwa władców Szkocji wobec Anglii. Jednak ziemie Highlands nadal były miejscem oporu przeciw angielskiemu najeźdźcy. Szkocja przez długi czas zachowywała niepodległość, głównie dzięki bitwom toczonym przez armię szkocką pod dowództwem Williama Wallace'a (słynnego zwycięzcy armii angielskiej pod Stirling w 1297 roku, uznanego za szkockiego bohatera narodowego, którego losy w filmie Braveheart. Waleczne serce (1995) przedstawił Mel Gibson). W 1707 roku doszło do zawarcia unii pomiędzy Anglią i Szkocją i powstania Królestwa Wielkiej Brytanii. Około 1746 roku Anglicy, obawiając się kolejnych zamieszek, rozpoczęli egzekucje i deportacje mieszkańców Highlands; przystąpili do likwidacji struktury klanów, zabronili również przestrzegania tradycyjnych obyczajów. Chłopi, pozbawieni ziemi, emigrowali do Ameryki. Te straszne czasy nazywano "czystką" ("clearance"). Wprowadzony w 1886 roku "Crofters Act", który chronił prawa drobnych posiadaczy, zakończył okres wyludnienia Highlands. Do pierwszej połowy XIX wieku zarówno Highlands, jak i cała Szkocja były terenami nielegalnej produkcji whisky. Dopiero w 1823 roku uchwalono ustawę sankcjonującą legalną produkcję tego szkockiego alkoholu i opodatkowania dochodów z tej działalności w wysokości, którą gorzelnicy byli w stanie zaakceptować.

</doc>
<doc id="687207" url="https://pl.wikipedia.org/wiki?curid=687207" title="Scottish Highlands">
Scottish Highlands



</doc>
<doc id="687208" url="https://pl.wikipedia.org/wiki?curid=687208" title="Marcos Hernandez">
Marcos Hernandez

Marcos Hernandez (ur. 1982 w Phoenix) – amerykańsko-meksykański piosenkarz popowy, znany głównie z singla "If You Were Mine" (2005).

</doc>
<doc id="687210" url="https://pl.wikipedia.org/wiki?curid=687210" title="Christina Stürmer">
Christina Stürmer

Christina Stürmer (ur. 9 czerwca 1982 w Altenberg, k. Linzu, Górna Austria) – austriacka piosenkarka.
Kariera.
Od 1998 roku śpiewała w założonym przez siebie zespole rockowym. W 2003 roku zajęła drugie miejsce w austriackiej wersji „Idola” – Starmania. Zaraz potem wydała pierwszy singel – „Ich lebe”, który przez 9 tygodni był na pierwszym miejscu austriackiej listy przebojów. Kolejne piosenki: „Geh nicht wenn du kommst” i „Mama (Ana Ahabak)” również znalazły się na szczycie tych notowań.
Pierwszy album „Freier Fall” wydała tylko w Austrii. Tam też wyruszyła w pierwszą trasę koncertową, która została bardzo dobrze przyjęta. Kolejny album – „Soll das wirklich alles sein” pobił sukces poprzednika. Finałem trasy koncertowej „Wirklich alles!”, w którą Christina wyruszyła po wydaniu tej płyty, był koncert w Wiener Stadthalle, na który sprzedano 11 000 biletów i który wydano później na DVD.
W roku 2004 Christina Stürmer singlem „Vorbei” zadebiutowała – nie do końca udanie – w Niemczech. Dopiero w 2005 roku, z nową wersją „Ich lebe” udało jej się dotrzeć do czołówki niemieckiej listy.
Nowy album „Schwarz Weiss”, który tym razem ukazał się także w Niemczech i Szwajcarii, zawierał głównie nowe aranżacje piosenek z płyt poprzednich. Podczas trwającej 2 miesiące trasy Christina Stürmer z zespołem zagrali niemal 40 koncertów, we wszystkich niemieckojęzycznych krajach.
W kwietniu 2006 roku w Austrii pojawił się singel „Nie genug”, który błyskawicznie dotarł na szczyt listy przebojów i stał się tematem w kampanii reklamowej marki lodów Eskimo (w Polsce pod nazwą Algida). Ta sama piosenka pojawia się także w czołówce niemieckiego serialu produkcji RTL „To, co najważniejsze” (Alles was zählt).
We wrześniu 2006 roku ukazała się płyta „Lebe lauter”, która tak w Niemczech, jak i w Austrii zadebiutowała od razu na pierwszym miejscu notowań najlepiej sprzedających się albumów. Na luty 2007 roku zapowiadana jest trasa koncertowa.
Obecnie Christina Stürmer jest najbardziej znaną piosenkarką austriacką, wpisującą się w nurt tzw. Deutschrock, czyli artystów śpiewających po niemiecku (jest wśród nich w zasadzie jedyną przedstawicielką kraju innego niż Niemcy).
Dzięki popularności niemieckich stacji muzycznych, w których można ją zobaczyć, jest także znana w Polsce, choć oficjalnie nie wydała tu żadnej płyty.
Zespół.
Christina Stürmer und Band (jak brzmi pełna nazwa zespołu) ma skład międzynarodowy. Oprócz Christiny, tworzą go:

</doc>
<doc id="687220" url="https://pl.wikipedia.org/wiki?curid=687220" title="PNC Bank Building">
PNC Bank Building

PNC Bank Building – wieżowiec w Filadelfii w Stanach Zjednoczonych. Jest wysoki na 150 metrów. Został wybudowany w roku 1983. W jego budowę były zaangażowane m.in. takie firmy jak: HRPT Properties Trust, Skidmore, Owings &amp; Merrill LLP, George A. Kennedy &amp; Associates. Powstał on na miejscu, w którym wcześniej stał Fox Building.

</doc>
<doc id="687221" url="https://pl.wikipedia.org/wiki?curid=687221" title="Szerokość pasma">
Szerokość pasma

Szerokość pasma (przepustowość) – w telekomunikacji, szerokość zakresu (bądź zasięgu) częstotliwości, który jest wykorzystywany przez nadawane lub odbierane sygnały w danym medium transmisyjnym. Szerokość pasma jest wyrażana w różnicy pomiędzy najwyższą a najniższą częstotliwością składnika transmitowanego sygnału. Odkąd częstotliwość sygnału jest mierzona w hercach (Hz), dana przepustowość jest różnicą pomiędzy najwyższą a najniższą częstotliwością wykorzystywaną przez sygnał w ciągłym zakresie częstotliwości.
Przykładowo, charakterystyczny sygnał głosu na linii telefonicznej wykorzystuje pasmo (szerokość pasma) około trzech kiloherców (3 kHz), a telewizja analogowa nadaje sygnał wideo o przepustowości sześciu megaherców (6 MHz), czyli w ok. 2.000 razy szerszym zakresie niż wspomniany sygnał głosu.
W sieciach komputerowych, szerokość pasma jest miarą maksymalnej (teoretycznej) ilości informacji, które można przesłać siecią w danej jednostce czasu (którą zwykle jest sekunda), natomiast przepustowość oznacza rzeczywistą szerokość pasma mierzoną o określonej porze dnia przy użyciu określonych tras sieciowych i podczas transmisji siecią określonych zbiorów danych.
Określenie „przepustowość” bywa również stosowane jako synonim maksymalnej szybkości transferu danych – największej ilość danych, które mogą być przeniesione z jednego punktu do drugiego w danym czasie (najczęściej określonym w sekundach). Ta wartość jest wyrażana zazwyczaj w bitach na sekundę (jednostka bps lub b/s), rzadko w bajtach na sekundę (jednostka Bps lub B/s), a dawniej w bodach.
Przykładowo, modem na linii analogowej PSTN o szerokości pasma 64.000 bps pozwala na pracę z maksymalną szybkością transferu danych 57.600 bps, więc ma podwójną przepustowość modemu, który pracuje z szybkością 28.800 bps. Generalnie, sens wysokiej przepustowości jest jeden – aby móc przesyłać wystarczającą ilość informacji i zachować ciągłość transmisji.

</doc>
<doc id="687223" url="https://pl.wikipedia.org/wiki?curid=687223" title="Poliploidia">
Poliploidia



</doc>
<doc id="687226" url="https://pl.wikipedia.org/wiki?curid=687226" title="1818 Market Street">
1818 Market Street

1818 Market Street – wieżowiec w Filadelfii w USA. Ma 152 metrów wysokości i 40 pięter. Powstał w 1974 roku według projektu firmy Ewing Cole Cherry Brott. W chwili oddania do użytku był na 2. miejscu co do wysokości w tym mieście. Całkowita powierzchnia użytkowa tego biurowca wynosi . Znajduje się w nim 19 wind. Poza biurami w budynku znajduje się 6-kondygnacyjny parking na ponad 350 miejsc, restauracja oraz sklepy.

</doc>
<doc id="687227" url="https://pl.wikipedia.org/wiki?curid=687227" title="International Mobile Subscriber Identity">
International Mobile Subscriber Identity

IMSI (ang. "International Mobile Subscriber Identity") – unikatowy numer przypisany do każdej karty SIM w sieci GSM lub UMTS, jednoznacznie ją identyfikujący. Numer ten zapisany jest na karcie SIM oraz w rejestrze HLR, co pozwala na bezpośrednią identyfikację abonenta korzystającego z usług sieci komórkowej.
IMSI składa się z trzech części:
IMSI są tworzone tylko z cyfr (od 0 do 9). Ogólna liczba cyfr w IMSI nie może przekraczać 15. Przydziały krajowych numerów identyfikacyjnych abonentów ruchomych są dokonywane w uzgodnieniu z administracją łączności danego kraju.

</doc>
<doc id="687228" url="https://pl.wikipedia.org/wiki?curid=687228" title="Ben Nelson">
Ben Nelson

Earl Benjamin "Ben" Nelson (ur. 17 maja 1941) – amerykański polityk, senator ze stanu Nebraska (wybrany w 2000 i ponownie w 2006), członek Partii Demokratycznej. Gubernator Nebraski w latach 1991-1999.
Zdobył drugą kadencję w wyborach, które odbyły się 7 listopada 2006. Jego przeciwnikiem z Partii Republikańskiej był Pete Ricketts.
W 110. Kongresie USA (2007-09) był jedynym Demokratą ze stanowej delegacji kongresowej.

</doc>
<doc id="687229" url="https://pl.wikipedia.org/wiki?curid=687229" title="Kurfürst">
Kurfürst



</doc>
<doc id="687234" url="https://pl.wikipedia.org/wiki?curid=687234" title="Web designer">
Web designer



</doc>
<doc id="687235" url="https://pl.wikipedia.org/wiki?curid=687235" title="John Ensign">
John Ensign

John Eric Ensign (ur. 25 marca 1958 w Roseville, Kalifornia) – amerykański polityk, członek Partii Republikańskiej. W latach 1995–1999 był przedstawicielem stanu Nevada w Izbie Reprezentantów Stanów Zjednoczonych, a w roku 2000 i ponownie w 2006 został wybrany senatorem Stanów Zjednoczonych ze stanu Nevada. Drugą kadencję zdobył w wyborach, które odbyły się 7 listopada 2006. Jego przeciwnikiem z Partii Demokratycznej był Jack Carter, syn byłego prezydenta Jimmy’ego Cartera. Ustąpił z senatu w maju 2011.
Ensign jest członkiem zielonoświątkowego Kościoła Poczwórnej Ewangelii.

</doc>
<doc id="687236" url="https://pl.wikipedia.org/wiki?curid=687236" title="Nowa Wieś (gmina Dąbrowa Zielona)">
Nowa Wieś (gmina Dąbrowa Zielona)

Nowa Wieś – wieś w Polsce położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 miejscowość administracyjnie należała do województwa częstochowskiego.

</doc>
<doc id="687238" url="https://pl.wikipedia.org/wiki?curid=687238" title="Debbie Stabenow">
Debbie Stabenow

Deborah Ann "Debbie" Stabenow (ur. 29 kwietnia 1950 w Gladwin, Michigan) – amerykańska polityk, senator ze stanu Michigan (wybrana w 2000 i ponownie w 2006), członkini Partii Demokratycznej.
Zdobyła drugą kadencję w wyborach, które odbyły się 7 listopada 2006. Jej przeciwnikiem z Partii Republikańskiej był Mike Bouchard.
Wcześniej, w latach 1997–2001 była przedstawicielką stanu Michigan w Izbie Reprezentantów Stanów Zjednoczonych.

</doc>
<doc id="687239" url="https://pl.wikipedia.org/wiki?curid=687239" title="Skala polowa">
Skala polowa

Skala polowa – służy do wyrażania wielkości zmniejszenia powierzchni na mapie (np. powierzchnia jeziora, miasta). Np.: 1 m² – 1.000.000 mm² lub 1 m² → 1.000.000 mm².
Skalę polową można podać tylko dla map wykonanych w odwzorowaniach wiernopowierzchniowych (wiernopolowych) lub dla map w dużych skalach.

</doc>
<doc id="687240" url="https://pl.wikipedia.org/wiki?curid=687240" title="Słaboszewko">
Słaboszewko

Słaboszewko – kolonia w Polsce położona w województwie kujawsko-pomorskim, w powiecie mogileńskim, w gminie Dąbrowa na obszarze Pałuk przy drodze wojewódzkiej nr 254.
Do wybuchu II wojny światowej właścicielem majątku (425 ha) w Słaboszewku był Kazimierz Zdziechowski. Literat (w Słaboszewku napisał powieść „Podzwonne” wydaną w 1933 r.), posiadający liczne kontakty z polskimi twórcami np. z Elizą Orzeszkową. Zamordowany w 1942 roku, w obozie w Auschwitz wraz z zięciem Władysławem Krasickim oraz przyjacielem domu, znanym antropologiem dr Stanisławem Żejmo-Żejmisem. W Słaboszewku bywali Witold Gombrowicz, Witold Małcużyński (szkolny kolega Pawła Zdziechowskiego), Antoni Uniechowski (popularny ilustrator książek), Bolesław Miciński, Jerzy Andrzejewski, prof. Marian Zdziechowski – historyk, brat gospodarza zaprzyjaźniony z Lwem Tołstojem.
Kazimierz Zdziechowski był mężem Amelii Lebowskiej i ojcem Jana (1911), Pawła (1914) i Marii (1915).
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski z poł. XIX w., nr rej.: A/1662/1-3 z 15.07.2014:

</doc>
<doc id="687241" url="https://pl.wikipedia.org/wiki?curid=687241" title="Lincoln Chafee">
Lincoln Chafee

Lincoln Davenport Chafee (ur. 26 marca 1953 w Warwick, Rhode Island) – amerykański polityk, senator ze stanu Rhode Island (wyznaczony do Senatu w 1999, wybrany w 2000), do 2007 roku członek Partii Republikańskiej, w latach 2011-2015 gubernator stanu Rhode Island.
Gdy jego ojciec, John Chafee, senator od 1976, ogłosił, że odejdzie na emeryturę po roku 2000, Lincoln Chafee, który był wówczas burmistrzem Warwick, ogłosił chęć ubiegania się o zwolnione przez niego miejsce w wyborach roku 2000. Gdy John Chafee zmarł niespodziewanie 24 października 1999, gubernator stanu Rhode Island Lincoln Almond wyznaczył na jego miejsce jego syna, by zasiadał w Senacie do końca kadencji. Lincoln Chafee wygrał wybory w 2000 pokonując Roberta Weyganda stosunkiem głosów 57% do 41%.
Podczas swej kadencji Chafee okazał się najbardziej liberalnym senatorem ze swojej partii (podobnie jak wcześniej jego ojciec). Często krytykował działania administracji George’a W. Busha, a po wyborach prezydenckich roku 2004 oświadczył, że nie głosował na niego, wzywając wcześniej innych republikanów, aby uczynili to samo i zamiast Busha juniora dopisali na listę (co jest możliwe w amerykańskim prawie wyborczym) byłego prezydenta George’a H.W. Busha. Był jedynym senatorem z Partii Republikańskiej który zagłosował przeciwko rezolucji dającej prezydentowi Bushowi pozwolenie na użycie siły przeciwko Irakowi. Jako jedyny także głosował przeciwko zatwierdzeniu Samuela Alito na sędziego Sądu Najwyższego.
W wyniku tych działań Chafee zaliczany jest do tzw. RINO (republikanów tylko z nazwy).
Nie uzyskał drugiej pełnej kadencji, w wyborach które odbyły się 7 listopada 2006. Jego następcą z Partii Demokratycznej będzie Sheldon Whitehouse. Pomimo swoich liberalnych poglądów i popularności w stanie Chafee przegrał, ponieważ ludność stanu przeważająco popiera Partię Demokratyczną, a Chafee, mimo swojej wyraźnej opozycji wobec przywódców konserwatywnych partii, jednak należał do niej, co nie było, w zgodnej opinii ekspertów, czynnikiem dodatnim w tamtorocznej kampanii.
Jego kadencja upłynęła 4 stycznia 2007. Obecnie spekuluje się, iż poważnie myśli o opuszczeniu szeregów Partii Republikańskiej (mówiono o tym już w 2001 i 2003). Być może będzie wtedy mieć duże szansę na powrót na scenę polityczną, jako demokrata albo sprzymierzony z nimi niezależny (jak np. niegdyś Jim Jeffords). Atutem są liberalne poglądy oraz opinia przeciwnika głęboko niepopularnego, zwłaszcza w Nowej Anglii, Busha.
Chafee, poza opozycją wobec interwencji w Iraku i nominacjom sędziowskim, zajmuje też następujące stanowisko w różnych sprawach:

</doc>
<doc id="687242" url="https://pl.wikipedia.org/wiki?curid=687242" title="Robert Foster Bennett">
Robert Foster Bennett

Robert Foster Bennett, znany jako Bob Bennett (ur. 18 września 1933 w Salt Lake City, zm. 4 maja 2016 w Arlington) – amerykański polityk, senator ze stanu Utah (wybrany w 1992 i ponownie w 1998 i 2004), członek Partii Republikańskiej. Poprzednikiem Roberta był Edwin Jacob Garn.
Jego ojciec, Wallace Foster Bennett, był również przedstawicielem stanu Utah w Senacie Stanów Zjednoczonych.

</doc>
<doc id="687243" url="https://pl.wikipedia.org/wiki?curid=687243" title="Bob Bennett">
Bob Bennett



</doc>
<doc id="687244" url="https://pl.wikipedia.org/wiki?curid=687244" title="Robert Bennett">
Robert Bennett

5 osób o tym samym imieniu i nazwisku: 

</doc>
<doc id="687246" url="https://pl.wikipedia.org/wiki?curid=687246" title="Thomas R. Carper">
Thomas R. Carper

Thomas Richard „Tom” Carper (ur. 23 stycznia 1947 w Beckley, Wirginia Zachodnia) – amerykański polityk, członek Partii Demokratycznej. W latach 1983–1993 reprezentował stan Delaware w Izbie Reprezentantów Stanów Zjednoczonych. W latach 1993–2001 był gubernatorem tego stanu. Od 2001 roku reprezentuje Delaware w Senacie Stanów Zjednoczonych, wybrany w 2000 i ponownie w 2006 roku.
Zdobył drugą kadencję w wyborach, które odbyły się 7 listopada 2006. Jego przeciwnikiem z Partii Republikańskiej był Jan C. Ting. Carper pokonał go stosunkiem głosów 70% do 29%.

</doc>
<doc id="687247" url="https://pl.wikipedia.org/wiki?curid=687247" title="Tom Carper">
Tom Carper



</doc>
<doc id="687248" url="https://pl.wikipedia.org/wiki?curid=687248" title="Thomas Carper">
Thomas Carper



</doc>
<doc id="687249" url="https://pl.wikipedia.org/wiki?curid=687249" title="Natalia Rolleczek">
Natalia Rolleczek

Natalia Rolleczek, właściwie Natalia Rolleczek-Korombel (ur. 16 lutego 1919 w Zakopanem, zm. 8 lipca 2019)
– polska pisarka, głównie dla dzieci i młodzieży, dramatopisarka.
Życiorys.
W latach 1931–1933 przebywała w sierocińcu prowadzonym przez zakon sióstr felicjanek. Okres II wojny światowej przeżyła w Krakowie. Należała do Armii Krajowej. Znajoma Karola Wojtyły.
Debiutowała w 1945. Od 1952 należała Związku Literatów Polskich.
Autobiograficzna powieść "Drewniany różaniec", opowiadająca o pobycie w ośrodku felicjanek, została w 1964 zekranizowana przez Ewę i Czesława Petelskich.
Książka dla młodzieży "Kochana rodzinka i ja" została w 1976 uznana za najpopularniejszą przez czytelników „Płomyka”. W roku 1980 Natalia Rolleczek otrzymała nagrodę Prezesa Rady Ministrów za twórczość artystyczną dla dzieci i młodzieży. Była laureatką trzech konkursów Wydawnictwa „Nasza Księgarnia”.
Późniejsze utwory wykorzystują tematykę historyczną.
Książki Natalii Rolleczek były przekładane na języki obce (czeski, estoński, litewski, mołdawski).
Jest bohaterką filmu dokumentalnego "Tala od różańca" zrealizowanego przez Sławomira Rogowskiego i Stanisława Zawiślińskiego w 2012.
Życie prywatne.
Ojciec, niewidomy, zmarł przed narodzinami córki. Mąż – Bogumił Korombel, ekonomista, małżonkowie rozstali się. Synowie: Paweł Jakub Korombel, tłumacz książek z języka angielskiego oraz Hubert Korombel, przedsiębiorca.
Mieszkała m.in. w Zakopanem, Krakowie (m.in. w Domu Literatów przy ulicy Krupniczej), Drohobyczu, Tarnowie, Olkuszu, Bukownie.
Pochowana na Cmentarzu Rakowickim, kwatera LXXV, rząd 35, miejsce 12.
Ekranizacje.
Jej powieść z autobiograficznymi wątkami "Drewniany różaniec" została zekranizowana przez Ewę i Czesława Petelskich w 1964. Pisarka wystąpiła w tym filmie w roli samej siebie.
Powieść "Zwariowana noc" stała się pierwowzorem do filmu Zbigniewa Kuźmińskiego z 1967 roku o takim samym tytule.

</doc>
<doc id="687250" url="https://pl.wikipedia.org/wiki?curid=687250" title="Natalia Rolleczek-Korombel">
Natalia Rolleczek-Korombel



</doc>
<doc id="687255" url="https://pl.wikipedia.org/wiki?curid=687255" title="Max Baucus">
Max Baucus

Max Sieben Baucus (ur. 11 grudnia 1941) – amerykański polityk, senator ze stanu Montana (wybrany w 1978 i ponownie w 1984, 1990, 1996 i 2002), członek Partii Demokratycznej. Wcześniej, w latach 1975–1978, był przedstawicielem Montany w Izbie Reprezentantów Stanów Zjednoczonych.

</doc>
<doc id="687256" url="https://pl.wikipedia.org/wiki?curid=687256" title="Hajduk Veljko">
Hajduk Veljko

Hajduk Veljko Petrović (cyr. "Хајдук Вељко Петровић") (ok. 1780–1813) – serbski Hajduk, prowadził pierwszy serbski bunt przeciwko Imperium Osmańskiemu.
Mąż Čučuk Stany.

</doc>
<doc id="687257" url="https://pl.wikipedia.org/wiki?curid=687257" title="Paul Sarbanes">
Paul Sarbanes

Paul Spyros Sarbanes (ur. 3 lutego 1933 w Salisbury, zm. 6 grudnia 2020 w Baltimore) – amerykański polityk, senator ze stanu Maryland (wybrany w 1976 i ponownie w 1982, 1988, 1994 i 2000), członek Partii Demokratycznej. Nie ubiegał się o ponowny wybór do Senatu w 2006.
Jego rodzice byli imigrantami z Grecji.

</doc>
<doc id="687259" url="https://pl.wikipedia.org/wiki?curid=687259" title="Robert Menendez">
Robert Menendez

Robert „Bob” Menendez (ur. 1 stycznia 1954 w Nowym Jorku) – amerykański polityk, senator ze stanu New Jersey, członek Partii Demokratycznej. Wyznaczony do Senatu w styczniu 2006 przez nowo wybranego gubernatora stanu New Jersey Jona Corzine’a, który po zwycięstwie w wyborach musiał opuścić swoje miejsce w Senacie i mianować swojego następcę w tej izbie.
Kandydował na pierwszą pełną kadencję, w wyborach mających odbyć się 7 listopada 2006. Jego przeciwnikiem z Partii Republikańskiej był syn byłego gubernatora i stanowy senator Thomas Kean Jr. Wybory wygrał.
Jego rodzice byli imigrantami z Kuby.

</doc>
<doc id="687260" url="https://pl.wikipedia.org/wiki?curid=687260" title="Piątek z Pankracym">
Piątek z Pankracym

Piątek z Pankracym – program telewizyjny dla dzieci emitowany od marca 1978 do 22 czerwca 1990 roku, w piątki, około 16:40, w programie pierwszym telewizji polskiej (wszystkie oryginalne zapisy wideo zostały skasowane). Prowadzącym był najpierw Zygmunt Kęstowicz, później Tadeusz Chudecki i jako ostatni Artur Barciś (wtedy program ukazywał się pod tytułem Okienko Pankracego). Scenariusze pisał Maciej Zimiński. Pankracy był lalką imitującą psa, animowaną przez Huberta Antoszewskiego.
Program zastąpił "Porę na Telesfora", prowadzoną przez Zygmunta Kęstowicza, gdzie dwa smoki, Telesfor i Teodor, były lalkami, a pan Zygmunt, podobnie jak w "Piątku z Pankracym", panem Zygmuntem.
Czołówka "Piątek z Pankracym"
Czołówka "Okienko Pankracego"
Zakończenie "Okienko Pankracego"
Piosenkę pt. „Cztery łapy” zaśpiewali: Zygmunt Kęstowicz oraz Maciej Damięcki.
Nakładem Kameleon Records z okazji Dnia Dziecka – 1 czerwca 2022 roku ukazało się dwupłytowe wydawnictwo z piosenkami z programu telewizyjnego "Piątek z Pankracym".

</doc>
<doc id="687261" url="https://pl.wikipedia.org/wiki?curid=687261" title="Pora na Telesfora">
Pora na Telesfora

Pora na Telesfora – piątkowy, 35-minutowy program telewizyjny dla dzieci, emitowany w programie pierwszym Telewizji Polskiej w latach 70. XX wieku o godzinie 16:40. Telesfor, a w późniejszych odcinkach również jego młodszy kolega Teodor, byli smokami-pacynkami.
Program z początku prowadził Maciej Damięcki, a później Zygmunt Kęstowicz. Odznaczał się dużą dawką dziecięcego humoru i bogatą oprawą muzyczną. Na tę ostatnią składały się głównie beztroskie, dziecięce piosenki, wyróżniające się jednak treściami wychowawczo-edukacyjnymi. Telesforowi głosu użyczał Hubert Antoszewski, Teodorowi zaś Stefan Pułtorak.
Często śpiewaną piosenką były "Cztery zielone słonie" autorstwa Lucjana Mariana Kaszyckiego (muz.) i Anny Świrszczyńskiej (sł.):
Program został nagrodzony Złotym Ekranem za rok 1976.
W 1976 roku w świnoujskim Park Zdrojowym odsłonięto rzeźbę smoka Telesfora autorstwa Leonii Chmielnik. Figura częściowo wyłożona jest mozaiką z kolorowych kafelków. Pod koniec 2015 roku rzeźba została odrestaurowana.
Poczta Polska wyemitowała 30 sierpnia 1975 roku znaczek pocztowy o nominale 4 zł przedstawiający Smoka Telesfora. Znaczek wchodził w skład serii „Popularyzacja społecznej idei budowy Pomnika-Szpitala Centrum Zdrowia Dziecka”. Autorką projektu znaczka była grafik Helena Matuszewska. Znaczek wydano na papierze kredowanym, techniką rotograwiury, w liczbie 1 055 000 sztuk. Pozostawał w obiegu do 31 grudnia 1994 roku.

</doc>
<doc id="687262" url="https://pl.wikipedia.org/wiki?curid=687262" title="Jon Kyl">
Jon Kyl

Jon Llewellyn Kyl (ur. 25 kwietnia 1942) – amerykański polityk, członek Partii Republikańskiej. W latach 1987-1995 był przedstawicielem stanu Arizona w Izbie Reprezentantów Stanów Zjednoczonych, a jesienią 1994 roku został wybrany
senatorem Stanów Zjednoczonych z Arizony. W latach 2000 i 2006 skutecznie ubiegał się o reelekcję na to stanowisko. Trzecią kadencję zdobył w wyborach, które odbyły się 7 listopada 2006. Jego przeciwnikiem z Partii Demokratycznej był Jim Pederson. Nie startował w wyborach w 2012.
W 2018 roku po śmierci Johna McCaina Kyl został mianowany do kontynuowania jego kadencji przez gubernatora Arizony Douga Duceya. Urząd senatora sprawował tym razem przez niespełna 4 miesiące, gdyż zrezygnował wraz z końcem roku.

</doc>
<doc id="687268" url="https://pl.wikipedia.org/wiki?curid=687268" title="Jeff Bingaman">
Jeff Bingaman

Jesse Francis "Jeff" Bingaman Jr. (ur. 3 października 1943 w El Paso, Teksas) – amerykański polityk, senator ze stanu Nowy Meksyk w latach 1983–2013 (wybrany w 1982 i ponownie w 1988, 1994, 2000 i 2006), członek Partii Demokratycznej.
Zdobył piątą kadencję w wyborach, które odbyły się 7 listopada 2006. Jego przeciwnikiem z Partii Republikańskiej był Allen McCulloch. W 2012 nie ubiegał się o reelekcję.

</doc>
<doc id="687270" url="https://pl.wikipedia.org/wiki?curid=687270" title="Sam Brownback">
Sam Brownback

Sam Brownback, właśc. Samuel Dale Brownback (ur. 12 września 1956) – amerykański polityk, senator ze stanu Kansas od listopada 1996 (wybrany ponownie w 1998 i 2004), członek Partii Republikańskiej. W latach 2011-2018 roku gubernator stanu Kansas.
Wychował się na małej farmie w Kansas. W 1976 jako student brał udział w kampanii wyborczej Ronalda Reagana (który przegrał wówczas walkę z Geraldem Fordem o nominację. W 1994 zdobył miejsce w Izbie Reprezentantów (zasiadał w niej od 3 stycznia 1995). W listopadzie 1996 natomiast w prawyborach republikańskich senator Sheilę Frahm, po czym bez trudu wygrał walkę o dokończenie mandatu senatora Boba Dole’a, który ustąpił w czasie swej kampanii prezydenckiej w 1996. Wybrany na pełną kadencję w 1998 i ponownie w 2004. Ogłosił, że nie będzie ubiegać się o trzecią w 2010. Zamiast tego postanowił kandydować na gubernatora stanu Kansas. W przeprowadzonych 2 listopada 2010 wyborach pokonał kandydata Demokratów Toma Hollanda.
Przedstawiciel bardzo konserwatywnego skrzydła amerykańskiej sceny politycznej (czasami określa się go nawet jako przedstawiciela „skrajnej, religijnej prawicy”). Kandydował w wyborach prezydenckich w 2008. Oficjalnie kandydaturę zgłosił 20 stycznia 2007 w Topece. Liczył na duże poparcie w prawyborach, gdzie duża część aparatu podziela jego konserwatywne poglądy (i odnosi się do innych pretendentów, jak np. John McCain czy Mitt Romney, jako „zbyt liberalnych”), a w konsekwencji i nominację. Jednak jego szanse na zostanie prezydentem uważane były za niewielkie, nawet gdyby został kandydatem republikanów, ponieważ zbyt radykalne jego poglądy odstraszają umiarkowanych wyborców. Ostatecznie jednak Brownback zdobył znikome poparcie w pierwszych prawyborach i szybko wycofał swoją kandydaturę, a poparcie wielu konserwatywnych wyborców zdobył Mike Huckabee.
Wypowiedź Brownbacka w związku z premierą filmu o Irenie Sendlerowej, w której użył sformułowania „Polskie obozy koncentracyjne” wywołały protesty amerykańskiej Polonii.
Jest katolikiem.

</doc>
<doc id="687271" url="https://pl.wikipedia.org/wiki?curid=687271" title="Mike Crapo">
Mike Crapo

Mike Crapo, właśc. Michael Dean Crapo (ur. 20 maja 1951) – amerykański polityk, senator ze stanu Idaho (wybrany w 1998 i ponownie w 2004), członek Partii Republikańskiej. Wcześniej, w latach 1993-1999 był przedstawicielem drugiego okręgu wyborczego w stanie Idaho do Izby Reprezentantów Stanów Zjednoczonych.
Amerykańska Unia Konserwatywna przyznaje mu dożywotnią ocenę 90,89 pod względem konserwatyzmu. Jest członkiem mormońskiego Kościoła Jezusa Chrystusa Świętych w Dniach Ostatnich.
W 2012 roku miał incydent związany z jadą pod wpływem alkoholu, za co został skrytykowany w świetle zasad jego religii dotyczących wstrzemięźliwości.

</doc>
<doc id="687272" url="https://pl.wikipedia.org/wiki?curid=687272" title="Villanueva de Oscos">
Villanueva de Oscos

Villanueva de Oscos (ast. "Vilanova d'Ozcos") – gmina w Hiszpanii, w Asturii. Od północy graniczy z Vegadeo i Castropolem, od południa z San Martín i Santa Eulalia de Oscos, ze wschodu z San Martín i z zachodu z Taramundi.
Powierzchnia gminy wynosi 72 km². Zgodnie z danymi INE, w 2005 roku liczba ludności wynosiła 404, a gęstość zaludnienia 5,61 osoby/km². Najwyższy szczyt w gminie, O Filso ma wysokość 1202 metrów nad poziomem morza. Numer kierunkowy to +34, a tablice rejestracyjne rozpoczynają się od litery O. Burmistrzem gminy jest José Antonio González Braña.
Gmina dzieli się na cztery jednostki zwane parroquias:

</doc>
<doc id="687273" url="https://pl.wikipedia.org/wiki?curid=687273" title="Vilanova d'Ozcos">
Vilanova d'Ozcos



</doc>
<doc id="687274" url="https://pl.wikipedia.org/wiki?curid=687274" title="Asyryjski Kościół Wschodu w Indiach">
Asyryjski Kościół Wschodu w Indiach

Asyryjski Kościół Wschodu w Indiach – lokalny metropolitalny Kościół arcybiskupi w Indiach, podlegający patriarsze asyryjskiemu i będący częścią Asyryjskiego Kościoła Wschodu.
Nazwa.
Asyryjski Kościół Wschodu w Indiach jest bardziej znany pod nazwą Chaldejski Asyryjski Kościół Wschodu, choć na Bliskim i Środkowym Wschodzie przymiotnik "chaldejski" tradycyjnie odnosi się do asyryjskiego Kościoła unickiego. 
Struktura.
Głową Asyryjskiego Kościoła Wschodu jest katolikos patriarcha asyryjski Gewargis III. Kościołem w Indiach w jego imieniu kieruje metropolita Mar Aprem rezydujący w Kerali, zaś delegatem patriarchy jest Mar Timotheus. Wikariuszami metropolity są biskupi Mar Yohannan Yoseph i Mar Awgin Kuriakose. Metropolicie podlega około 30 tysięcy wiernych, kilkudziesięciu księży i diakonów stałych. Językami liturgicznymi są: asyryjski i malajalam. Główną świątynią Kościoła jest katedra Mart Mariam w Thrissur.
Historia.
Podobnie jak i inne Kościoły funkcjonujące w Indiach, także i ten korzeniami sięga czasów św. Tomasza Apostoła. Obecny kształt zawdzięcza zjednoczeniu z Kościołem chaldejskim, założonym przez Mar Toma, Mar Barthelomeu, Mar Addaia i Mar Mariego, będących apostołami i uczniami Jezusa z grupy siedemdziesięciu. Kościół prowadził w przeszłości energiczną akcję misyjną i posiadał liczne diecezje od Mezopotamii na zachodzie, po Chiny, a nawet Japonię na wschodzie. Hierarchowie owego Kościoła w IV wieku przyjęli naukę nestoriańską i odłączyli się od Kościoła powszechnego.
Kościół zjednoczył się z Kościołem Asyryjskim w XIX wieku, po oddzieleniu od Kościoła syromalabarskiego w wyniku tzw. schizmy Eliasza Mellusa.

</doc>
<doc id="687275" url="https://pl.wikipedia.org/wiki?curid=687275" title="Arlen Specter">
Arlen Specter

Arlen J. Specter (ur. 12 lutego 1930 w Wichita, zm. 14 października 2012 w Filadelfii) – amerykański polityk, senator ze stanu Pensylwania (wybrany w 1980 i ponownie w 1986, 1992, 1998 i 2004). Posiadał żydowskie korzenie.
Do kwietnia 2009 roku Specter pozostawał członkiem Partii Republikańskiej, ale przeszedł do Partii Demokratycznej w związku z częstymi konfliktami z konserwatywną większością republikańską (w czasie całej swej kariery uchodził za jednego z najbardziej liberalnych republikanów w Senacie).

</doc>
<doc id="687277" url="https://pl.wikipedia.org/wiki?curid=687277" title="Nicky Hayden">
Nicky Hayden

Nicky Hayden, właśc. Nicholas Patrick Hayden (ur. 30 lipca 1981 w Owensboro, zm. 22 maja 2017 w Cesenie) – amerykański motocyklista, mistrz świata w klasie MotoGP w sezonie 2006.
Życiorys.
Wywodził się z rodziny o tradycjach mocno zakorzenionych w wyścigach motocyklowych (bracia i ojciec, również ścigali bądź ścigają się na jednośladach w różnych dyscyplinach). Pierwsze kroki w swojej karierze stawiał w zawodach Dirt Track (popularna w USA dyscyplina motocyklowa, podobna do żużlu), natomiast w 1998 roku przesiadł się na motocykl szosowy w Mistrzostwach USA w klasie Supersport 600, gdzie odnosił swoje pierwsze triumfy. W roku 2000 przesiadł się na motocykl Honda w klasie Superbike (Mistrzostwa Stanów Zjednoczonych), gdzie został wicemistrzem, by sezon 2002 w tej samej klasie przypieczętować mistrzostwem klasy AMA Superbike (stając się najmłodszym mistrzem tej klasy w historii).
Swoją przygodę w klasie MotoGP rozpoczął w roku 2003, gdzie zasiadł za sterami Hondy w zespole Repsol Honda Team. Jego partnerem z zespołu był nie kto inny jak Valentino Rossi. Udany debiut przyniósł mu nagrodę „Rookie of the Year” dla najlepszego debiutanta, a sezon zakończył na 5 miejscu(130 punktów w tym dwa razy na trzecim miejscu podium).
Sezon 2004 to ten sam motocykl i ta sama klasa, jednak jego kolegą z zespołu został Alex Barros. Sezon bogaty w upadki dał Haydenowi dopiero 8 pozycję w ogólnym rozrachunku (117 punktów i dwa razy na trzecim stopniu podium).
W sezonie 2005 jego kolegą z zespołu został Max Biaggi. To był sezon w którym Hayden święcił swój pierwszy triumf. Na torze Laguna Seca podczas Grand Prix USA (pierwszy raz od 11 lat rozegrano to Grand Prix) zdeklasował rywali, wygrywając swój pierwszy wyścig w swojej karierze. Opowiadał później, że w 1994 roku kiedy razem z braćmi przeskakiwał przez ogrodzenie by dostać się na tor Laguna Seca, chcąc oglądać ostatnie wtedy GP USA, nigdy nie przypuszczał, że kiedyś w przyszłości będzie się ścigał w najwyższej klasie wygrywając na tym torze. Klasyfikacja końcowa to 3. miejsce (206 punktów, jedna wygrana, dwa drugie i trzy trzecie miejsca).
Sezon 2006 należał właśnie do Haydena. Jego partnerem z zespołu został wspaniale debiutujący Daniel Pedrosa. Równa jazda przez cały sezon sprawiła, że Hayden został mistrzem świata w swoim zaledwie czwartym sezonie w tej klasie. Złośliwi mówią o nim, że jest to „ciułacz punktów”, a mistrzostwo świata zawdzięcza pechowi jaki prześladował Valentino Rossiego (problemy z maszyną, problemy z oponami, wywrotki). Jednak Hayden przez cały sezon jeździł dosyć równo i tylko jeden raz nie zdobył punktów w GP Portugalii, kiedy kolega z zespołu Daniel Pedrosa wywrócił go na jednym z zakrętów. W ostatnim wyścigu Valentino Rossi miał ośmiopunktową przewagę nad Haydenem, jednak nie wytrzymał napięcia i wywrócił się na jednym z zakrętów z własnej winy. Rossi kontynuował jeszcze wyścig, ale nie odrobił już zbyt wiele punktów do Haydena, który ukończył wyścig na trzecim miejscu, co dało mu 5 punktów przewagi w klasyfikacji końcowej i tym samym mistrzostwo świata.
2007 był przedostatnim sezonem Haydena na fabrycznej Hondzie, zmienił też swój ulubiony numer 69 i używał 1. Obrona tytułu okazała się niemożliwa, Hayden został całkowicie zdominowany przez swojego team partnera, Daniego Pedrosę. Początek upadku miał miejsce podczas Grand Prix Francji i torze Le Mans, Amerykanin zaliczył upadek i spadł w klasyfikacji aż na 11 pozycję. Przed Grand Prix Wielkiej Brytanii, gdy zespół miał okazję przetestować kilka rozwiązań, Hayden poprosił, aby większość systemów elektronicznych wspomagających jazdę zostało wyłączonych. To lekko poprawiło wyniki „Kentucky Kida”, jednakże ogółem obrona mistrzowska w wykonaniu Haydena okazała się najgorsza od czasu Kenny’ego Robertsa juniora (zero zwycięstw i tylko 3 razy trzecie miejsce).
Po zdobyciu mistrzostwa przez Caseya Stonera, Hayden musiał wrócić do swojej ulubionej #69, Honda zaś po raz pierwszy zastosowała zawory pneumatyczne w swoich motocyklach i na początku testował je tylko Hayden. Potem stosunki na linii zawodnik-zespół bardzo się pogorszyły, stało się tak m.in. z powodu kontuzji Haydena i po zmianie ogumienia przez Daniego Pedrosę z Michelin na Bridgestone, decyzji, o której Hayden w ogóle nie wiedział. Te i inne nieporozumienia wznieciły falę spekulacji, jakoby Hayden miał opuścić Hondę pod koniec roku, co zresztą potwierdziło się we wrześniu 2008, gdy sam zainteresowany poinformował o tym podczas oficjalnej konferencji prasowej.
Nastąpił koniec współpracy, która trwała 10 lat, a #69 przeszedł do stajni Ducati, gdzie miał zostać kolegą zespołowym Caseya Stonera. Gdy nadszedł czas przedsezonowych testów, Hayden skarżył się na wiele problemów ze swoim GP9, podkreślał, że tył motocykla bardzo „pompuje” przy wyjściach z zakrętów, co skutkowało słabą trakcją. Podczas sesji kwalifikacyjnej przed Grand Prix Kataru, Amerykanin doznał urazu klatki piersiowej i kręgosłupa, następnie miał olbrzymie problemy ze swoim Ducati w deszczu, gdy karuzela mistrzostw świata zawitała do Japonii.
Ostatecznie rok zakończył na najgorszym w swojej karierze, 13. miejscu. Tylko raz udało mu się pojawić na podium (Indianapolis). Przedłużył kontrakt z Ducati o rok i 2010 rozpoczął ze spokojną głową. Osiągnął swoją najlepszą pozycję z włoskim zespołem raz stając na podium (163 pkt., 7. lokata). Zostając przy Desmosedici także w 2011, połączył siły z wielokrotnym mistrzem świata i legendą wyścigów motocyklowych, Valentino Rossim. Mimo o wiele większego doświadczenia od Rossiego z motocyklem Ducati, Hayden nie zdołał go pokonać w bezpośrednim pojedynku, na osłodę pozostało mu jedno podium (Jerez). Jakby tego było mało doznał kontuzji (złamany nadgarstek) w kraksie sprowokowanej przez Alvaro Bautistę. Uniemożliwiło mu to testowanie po ostatniej eliminacji sezonu, Grand Prix Walencji.
2012 nie różnił się tak bardzo od poprzedniego, „Kentucky Kid” znowu zajął 9. miejsce w klasyfikacji generalnej, nie zaliczając podium ani razu, po raz pierwszy w swojej karierze. Pożegnalny rok 2013 spędził już u boku Andrei Dovizioso, praktycznie przez cały czas walcząc z nim o miano najlepszego kierowcy Desmosedici, pojedynek niestety przegrał i zakończył 5 letnią przygodę z włoskim teamem.
Nie mając wielkiego wyboru ze względu na swój wiek i ciągły napływ nowych, utalentowanych zawodników z chociażby Moto2, Hayden zadowolił się motocyklem klasy „Open”, Hondą RCV1000RR zespołu DRIVE M7 Aspar.
Pochodził z Kentucky, stąd jego pseudonim – „Kentucky Kid”. Kojarzono go z siecią fast foodów KFC (KFC), lecz Hayden nie przywiązywał do tego wagi, nie jadał w takiej restauracji i podczas jednego z wywiadów powiedział, że w samej tylko Dosze (stolica Kataru, gdzie również odbywają się motocyklowe mistrzostwa świata) widział więcej restauracji tej sieci niż w całym stanie Kentucky. Dlatego też dziwił go fakt, że rodzinny stan kojarzy się tylko z tą siecią. „Łatę”, którą przykleili mu jego kibice z Europy, zaakceptował i używał właśnie tego pseudonimu.
W sezonie 2014 jeździł dla Aspar Racing Team, nie uczestniczył w czterech wyścigach, zajmując 16. miejsce w generalce. Sezon później w tym samym zespole z Eugene Laverym. Zebrał 16 punktów i zajął 20. miejsce w klasyfikacji końcowej.
17 maja 2017 uległ wypadkowi drogowemu podczas wycieczki rowerowej w pobliżu Rimini. Po wypadku został przetransportowany do szpitala w Cesenie z poważnymi obrażeniami głowy, jamy brzusznej oraz klatki piersiowej. Zmarł 22 maja 2017.

</doc>
<doc id="687278" url="https://pl.wikipedia.org/wiki?curid=687278" title="Ilustrowany Tygodnik Rozrywkowy">
Ilustrowany Tygodnik Rozrywkowy

Ilustrowany Tygodnik Rozrywkowy – radiowy autorski magazyn satyryczny emitowany na antenie Programu III Polskiego Radia od 1970 roku. Przerodził się w Ilustrowany Magazyn Autorów w 1974 roku. Reżyseria: Jerzy Markuszewski. Prowadzenie: Jacek Janczarski i Adam Kreczmar.
Kształt audycji.
Pierwszy odcinek ITR, trwający 1,5 godziny, wyemitowano 25 grudnia 1970, kolejne pojawiały się w piątki o godz. 20.25, a po pewnym czasie również w niedziele o godz. 10.00. W magazynie, przeplatanym komentarzem i dialogami Janczarskiego i Kreczmara z częstym włączaniem się Markuszewskiego, prezentowane były rozmaite autorskie "rubryki".
Wśród tych rubryk były m.in. "Dialogi na cztery nogi", "Fachowcy" (Jonasz Kofta i Stefan Friedmann), "Rodzina Poszepszyńskich" (Jacek Janczarski i Maciej Zembaty); wykłady "O wyższości świąt Wielkiej Nocy nad Świętami Bożego Narodzenia" wygłaszane przez profesora Katedry Mniemanologii Stosowanej (Jan Tadeusz Stanisławski), słuchowiska Marii Czubaszek (współpracującej z audycją od grudnia 1971) z serii "Z wizytą u Kazia", w których brali udział Jerzy Dobrowolski (pan Jurek), Irena Kwiatkowska (ciotka) i Wojciech Pokora (Kazio), a także czasami Bohdan Łazuka (Boguś), Barbara Krafftówna (Helka), Andrzej Zaorski (brat Bogusia) i Jolanta Zykun (panna Ziuta); reżyserował Jerzy Dobrowolski, "Samouczek" (Jerzy Kordowicz, Marek Dalba i Grzegorz Wasowski), dialogi M. Czubaszek "Serwus, jestem nerwus" i "Dzień dobry, jestem z "Kobry"!" (J. Dobrowolski, W. Pokora i B. Łazuka), "Magazynek kabaretu Elita", mikrosłuchowiska Marcina Wolskiego, rozmowy Teresy Kłys z małymi dziećmi ("Świat w oczach dziecka"). 
W ITR prezentowane były także piosenki, m.in. "Serce Słowianki", "Córka grabarza", piosenki które wykonywała Gaja (czyli Jadwiga Kofta, żona Jonasza Kofty; piosenkę ""Boże, daj Elizie szczęścia łut" śpiewała Eliza Czerwińska"), piosenki Edwarda Stachury i Jerzego Satanowskiego.

</doc>
<doc id="687280" url="https://pl.wikipedia.org/wiki?curid=687280" title="16 Blocks">
16 Blocks



</doc>
<doc id="687282" url="https://pl.wikipedia.org/wiki?curid=687282" title="Gruppenführer">
Gruppenführer

Gruppenführer – stopień służbowy w niemieckich organach bezpieczeństwa, takich jak Bundeswehr, czy Feuerwehr. Historycznie także, między innymi, w Nationale Volksarmee, SS, SA, Volkssturm, Nationalsozialistisches Fliegerkorps i Nationalsozialistisches Kraftfahrkorps. 
Od 1 grudnia 1939 stopień w SS był uznawany za równorzędny stopniowi wojskowemu generała porucznika. Pełna nazwa różniła się zależnie od organizacji. W SA brzmiała „SA-Gruppenführer”, a w SS „SS-Gruppenführer”.
Stopień Gruppenführera wprowadzono 13 maja 1933. Jego oznaką były 3 liście dębu na patkach kołnierzowych. W 1942 roku wprowadzono rozporządzenie zmieniające oznaczenia stosowane na patkach kołnierzowych, po którym oznaką stopnia Gruppenführera były 3 liście dębu i jeden biały kwadrat. W SA patki kołnierzowe Gruppenführera pozostały bez zmian.
W organizacjach paramilitarnych III Rzeszy poprzedzał stopień Obergruppenführera.
Stopień SS-Gruppenführera posiadali m.in.:
Gruppenführer w Volkssturmie.
W pospolitym ruszeniu (Volkssturm) stopień Gruppenführera był odpowiednikiem stopnia młodszego podoficera Wehrmachtu (Unteroffizier)

</doc>
<doc id="687283" url="https://pl.wikipedia.org/wiki?curid=687283" title="Obergruppenführer">
Obergruppenführer

Obergruppenführer – stopień paramilitarny obowiązujący w SS i SA. Jego odpowiednikiem w siłach lądowych i powietrznych Wehrmachtu był stopień generała. Od roku 1942 poprzedzał stopień Oberstgruppenführera. Pełna nazwa różniła się zależnie od organizacji. W SA brzmiała "SA-Obergruppenführer" a w SS "SS-Obergruppenführer". 
Początkowo jego oznaką były 3 liście dębu na patkach kołnierzowych i biały kwadrat. W 1942 roku wprowadzono rozporządzenie zmieniające oznaczenia stosowane na patkach kołnierzowych po której oznaką stopnia Obergruppenführera były 3 liście dębu i dwa białe kwadraty. W SA patki kołnierzowe Obergruppenführera pozostały bez zmian.

</doc>
<doc id="687285" url="https://pl.wikipedia.org/wiki?curid=687285" title="Synagoga Na Górce w Krakowie">
Synagoga Na Górce w Krakowie

Synagoga Na Górce w Krakowie (jid. "Auf'n Bergel") – nieistniejąca synagoga znajdująca się na Kazimierzu w Krakowie, przy ulicy Szerokiej.
Synagoga została założona na początku XVII wieku przez Mojżesza Jakubowicza dla swojego zięcia Natana Spiry, rabina i znanego kabalisty. Stała ona pomiędzy budynkiem nr 22 a Synagogą Starą. Na piętrze budynku znajdowała się główna sala modlitewna z uczelnią, na parterze mykwa i inne pomieszczenia.
Podczas II wojny światowej, w marcu 1941 roku polscy mieszkańcy Kazimierza zburzyli synagogę. Powodem tego miała być plotka, która mówiła, że w budynku podobno ukryte jest złoto. Nic jednak nie znaleziono.
Obecnie po budynku zachowały się jedynie ledwie widoczne fundamenty.

</doc>
<doc id="687286" url="https://pl.wikipedia.org/wiki?curid=687286" title="SS-Oberstgruppenführer">
SS-Oberstgruppenführer

SS-Oberstgruppenführer – najwyższy stopień paramilitarny w SS z korpusu generałów, wprowadzony 4 kwietnia 1942 roku. W siłach lądowych Wehrmachtu odpowiada mu stopień Generaloberst.
Otrzymały go niewiele osób, m.in.:

</doc>
<doc id="687291" url="https://pl.wikipedia.org/wiki?curid=687291" title="Mojave 3">
Mojave 3

Mojave 3 – brytyjski zespół założony przez: Neila Halsteada, Rachel Goswell, Simona Rowe’a, Alana Forrestera i Iana McCutcheona. Halstead i Goswell grali wcześniej w grupie Slowdive. 
Początkowo był to poboczny projekt członków Slowdive, jednak po przejściu ich macierzystej grupy do wytwórni Creation Records, już jako trio (Halstead, Goswell i McCutcheon), postanowili skierować się w stronę country rocka i muzyki folk. W rezultacie opuścili Slowdive i podpisali kontrakt z firmą 4AD.
Początkowo chcieli nazwać swoją grupę „Mojave”, jednak odkryli, że już istnieje taki zespół, więc dodali do nazwy człon „3”, będący oznaczeniem stanu liczbowego zespołu. Rowe (wcześniej w Chapterhouse) i Forrester dołączyli już po nagraniu pierwszego albumu.
Halstead (główny kompozytor piosenek zespołu) i Goswell nagrali swoje solowe albumy dla 4AD.

</doc>
<doc id="687293" url="https://pl.wikipedia.org/wiki?curid=687293" title="Zgład">
Zgład

Zgład metalograficzny – pobrana skośnie lub podłużnie i odpowiednio przygotowana próbka wykorzystywana do badań mikroskopowych lub makroskopowych. 
Badania makroskopowe dostarczają informacji o cechach materiału. Natomiast o jego właściwościach w znaczącym stopniu decyduje jego mikrostruktura, na podstawie której możliwe jest oszacowanie właściwości mechanicznych badanego przedmiotu. W przypadku badań mikroskopowych, próbki wymagają odpowiedniego przygotowania. Znaczącym jest fakt, że przygotowanie zgładów metalograficznych związane jest z wycięciem próbki, przez co badania należą do metod badań niszczących. W przypadku, gdy zniszczenie materiału jest niepożądane wykonuje się replikę i obserwuje się ją pod mikroskopem. W celu wykonania repliki miejsce, którego mikrostrukturę chcemy zbadać szlifuje się i poleruje ręcznie. Następnie z tak przygotowanej powierzchni zdejmuje się replikę, której obserwacja pod mikroskopem pozwala na ocenę mikrostruktury.
Przygotowanie próbek ma wpływ na wyniki otrzymane w badaniach metalograficznych. Błędy popełnione na etapie przygotowania zgładów mogą w istotny sposób wpływać na prawidłowość otrzymanych wyników. Cykl przygotowania próbek zależny jest od materiału przeznaczonego do badań oraz badań które będą na danym elemencie wykonywane. Należy to wykonywać ostrożnie, ponieważ nacisk (zwłaszcza w przypadku metali o małej twardości) bo może to odkształcić próbkę. Ten problem nie istnieje w przypadku polerowania elektrolitycznego. Jednak dobranie odpowiednich parametrów (napięcie, gęstość prądu, itd.) wymaga wielu prób, dlatego ta metoda jest najbardziej opłacalna przy badaniu wielu próbek o podobnym składzie chemicznym i strukturze.
W cyklu przygotowań wyróżnia się:
Sposób pobierania próbek.
Sposób pobierania próbek zależny jest od rodzaju materiału, który będzie podlegał badaniu. Wyróżnia się:
W przypadku odlewu należy pobrać próbki z miejsc o różnym przekroju, ponieważ mikrostruktura w odlewie może się zmieniać w zależności od szybkości stygnięcia. Przy badaniu półproduktów korzysta się z norm precyzujących sposoby pobierania próbek do badań właściwości mechanicznych. Próbki te mogą być wykorzystane do wykonania zgładu. Wykonując zgłady z przedmiotów obrobionych plastycznie należy uprzednio zbadać makrostrukturę, co pozwoli na wybór miejsc charakterystycznych, jakimi mogą być fragmenty w różnym stopniu odkształcone lub takie, w których materiał nie podlegał deformacji. W przypadku badań mikrostruktury przedmiotów obrobionych cieplnie należy obserwować zarówno powierzchnię, jak i rdzeń.
Pełny oraz dokładny obraz mikrostruktury materiału dużego przedmiotu uzyskujemy poprzez wykonanie kilku zgładów, pobranych z różnych miejsc. W przypadku analizowania przyczyn zniszczenia części maszyny należy wykonać zgłady metalograficzne z miejsca w pobliżu zniszczenia oraz z obszaru oddalonego od miejsca zniszczenia w celu porównania ewentualnych różnic występujących w budowie materiału.
Opis etapów przygotowywania zgładu.
Pobranie próbki.
Próbki do badań mikroskopowych pobiera się z miejsc, w których zaobserwowano pęknięcia, podejrzewa się wady materiału lub w których doszło do zniszczeń elementów konstrukcyjnych maszyn. Nie można dopuścić do lokalnego przegrzania próbki, bo mogłoby to zmienić miejscową mikrostrukturę materiału (i w konsekwencji zafałszować wyniki badań). Z przedmiotów bardzo dużych można uzyskać próbki wstępne do badań za pomocą palnika gazowego lub łuku elektrycznego. W celu uniknięcia wpływu ciepła wydzielającego się przy cięciu palnikiem lub łukiem elektrycznym próbki należy wyciąć w odległości co najmniej 50 mm od miejsca, w którym chcemy wykonać zgład metalograficzny. Następnie wycina się je za pomocą pił ręcznych oraz specjalnych przecinarek do wycinania próbek. W zależności od kierunku wycinania próbki wyróżniamy zgłady: podłużne, poprzeczne i ukośne. Przy wybieraniu miejsca i techniki pobierania należy uwzględnić m.in. budowę i warunki eksploatacji maszyny oraz technologię wytworzenia elementu. Optymalna powierzchnia próbki to 1-3 cm2.
Inkludowanie.
Polega na zatopieniu próbki w żywicy. Inkludowaniu poddaje się próbki: o nieregularnych kształtach, małe (o powierzchni poniżej 1 cm2), z materiałów poddanych wcześniej powierzchniowej obróbce cieplnej lub pokrytych powłokami ochronnymi. W przypadku próbek tworzyw termoutwardzalnych, w celu uniknięcia ich przegrzania, stosuje się żywice chemoutwardzalne.
Szlifowanie i polerowanie.
Próbkę szlifuje się najpierw na tarczach szlifierskich lub papierze ściernym, nie dopuszczając do przegrzania zatopionej próbki. Przy zmianie gradacji ziarna z większej na mniejszą należy zmienić kierunek szlifowania o 90°. Następnie, w celu uzyskania zwierciadlanej powierzchni, próbkę poleruje się mechanicznie lub elektrolitycznie. Polerowanie mechaniczne wykonuje się za pomocą obrotowych tarcz obciągniętych filcem zwilżonym zawiesiną diamentów, tlenków glinu lub żelaza.
Trawienie.
Stosowane w celu ujawnienia mikrostruktury stopów. Może być wykonywane chemicznie lub elektrolitycznie. W tym procesie wykorzystuje się różnice w tempie roztwarzania się poszczególnych faz lub ich barwienie w wyniku utleniania. Parametry, takie jak skład chemiczny odczynnika, czas trawienia czy temperaturę dobiera się w zależności od celu badania.
Jeśli celem badania jest ustalenie rodzaju, ułożenia, liczby tzw. wtrąceń niemetalicznych w stali albo wydzieleń grafitu w żeliwie lub zastosowano polerowanie elektrolityczne z obniżeniem napięcia pod koniec procesu, ten etap jest pomijany.

</doc>
<doc id="687296" url="https://pl.wikipedia.org/wiki?curid=687296" title="Most napędowy">
Most napędowy

Most napędowy – zespół elementów nośnych i mechanizmów napędowych, spełniające zadania osi przejmującej część ciężaru pojazdu oraz przekazuje napęd z wału napędowego na koła jezdne.
Podział mostów napędowych ze względu na usytuowanie mostu:
Podział mostów napędowych ze względu na sposób powiązania z kołami:
W skład mostów napędowych wchodzą następujące mechanizmy:

</doc>
<doc id="687307" url="https://pl.wikipedia.org/wiki?curid=687307" title="Liga Cybersport">
Liga Cybersport

Liga Cybersport (poprzednie nazwy: Heyah Logitech Cybersport, CyberSport Arena) – polska liga sportu elektronicznego założona w 2005 roku w Warszawie. Organizuje ona coroczne mistrzostwa Polski w grach komputerowych, przeznaczone zarówno dla profesjonalnych graczy, jak i dla amatorów.
Pierwsze zorganizowane mistrzostwa umożliwiały rozgrywkę w konkurencjach "Counter-Strike 1.6", "" oraz "FIFA Football 2005"; w eliminacjach uczestniczyło około 3500 graczy. W miarę czasu wzrastała popularność ligi. W 2009 roku okresowo zmieniono nazwę ligi na CyberSport Arena 36,6, dokonana została też reorganizacja rozgrywek.

</doc>
<doc id="687309" url="https://pl.wikipedia.org/wiki?curid=687309" title="Charles Vane-Tempest-Stewart (7. markiz Londonderry)">
Charles Vane-Tempest-Stewart (7. markiz Londonderry)

Charles Stewart Henry Vane-Tempest-Stewart, 7. markiz Londonderry KG, MVO (ur. 13 maja 1878, zm. 10 lutego 1949 w Mount Stewart w hrabstwie Down w Irlandii) – arystokrata i polityk, działający zarówno w Wielkiej Brytanii i Irlandii, jedyny syn Charlesa Vane-Tempest-Stewarta, 6. markiza Londonderry, i lady Theresy Talbot, córki 19. hrabiego Shrewsbury. W latach 1884–1915 był tytułowany wicehrabią Castlereagh.
Początki kariery politycznej.
Wykształcenie odebrał w Eton College oraz w Royal Military Academy w Sandhurst. W 1906 r., pod wpływem rodziców, wystartował w wyborach do Izby Gmin z okręgu Maidstone. Wybory wygrał i przez następne 9 lat był członkiem niższej izby brytyjskiego parlamentu z ramienia Partii Konserwatywnej. W pracach parlamentarnych nie uczestniczył zbyt aktywnie, a w 1914 r. zaciągnął się do armii i walczył podczas I wojny światowej. W 1915 r. zmarł jego ojciec i Charles odziedziczył tytuł markiza Londonderry z prawem do zasiadania w Izbie Lordów.
Po wojnie Londonderry wszedł w skład administracji zamku dublińskiego jako doradca lorda namiestnika Irlandii. W 1919 r. wszedł w skład Rady Lotnictwa, zaś rok później został podsekretarzem stanu w Ministerstwie Lotnictwa. Rozczarowany tym Londonderry wrócił do swoich rodowych posiadłości w Irlandii Północnej i w czerwcu 1921 r. został członkiem pierwszego rządu północnoirlandzkiego na stanowisku przewodniczącego Senatu i ministra edukacji. Próbował zreformować szkolnictwo, ale jego Education Act z 1923 r. spotkał się z oporem zarówno ze strony protestantów jak i katolików, i nie został wprowadzony z życie.
W gabinecie.
W 1926 r. zrezygnował z miejsca w irlandzkim parlamencie i przyłączył się do strajku generalnego w tym samym roku. Przyjął tam rolę umiarkowanego właściciela kopalń, co przyszło mu o tyle łatwo, że jego kopalnie w County Durham pracowały bardzo wydajnie i były wzorem dla innych. Udział w strajku przysporzył mu popularności i zwiększył jego notowania na scenie politycznej. W 1928 r. premier Stanley Baldwin powierzył mu funkcję pierwszego komisarza ds. prac publicznych. Sprawował tę funkcję ponownie w 1931 r. w rządzie MacDonalda. Wiele osób twierdziło, iż Londonderry uzyskał to stanowisko, dzięki bardzo bliskim relacjom swojej żony, Edith, z MacDonaldem.
Niedługo później w tym samym roku został ministrem lotnictwa. Występował w imieniu Wielkiej Brytanii na konferencji rozbrojeniowej Ligi Narodów w Genewie, gdzie sprzeciwiał się nadmiernemu rozbrojeniu RAF-u, co jego zdaniem było sprzeczne z interesami brytyjskimi. Krytykowany przez Clementa Attleego i laburzystów, został w 1935 r. usunięty ze stanowiska ministra lotnictwa, ale pozostał w rządzie jako lord tajnej pieczęci i przewodniczący Izby Lordów.
Ostatnie lata.
Lord Londonderry był zwolennikiem przyjaźni Wielkiej Brytanii z hitlerowskimi Niemcami. Często spotykał się z wysoko postawionymi niemieckimi dygnitarzami. Był za to powszechnie krytykowany w kraju. Aby bronić się przed oskarżeniami opublikował w 1938 r. książkę "Ourselves and Germany", w której wyjaśniał swoje stanowisko.
Jak sam twierdził odegrał tylko niewielką rolę w rezygnacji Neville’a Chamberlaina ze stanowiska premiera w 1940 r. Markiz nie doczekał się jednak uznania ze strony jego następcy i swojego kuzyna, Winstona Churchilla, i nie otrzymał żadnego stanowiska. W 1943 r. wydał krótkie wspomnienia pt. "Wings of Destiny". Był ponadto kanclerzem uniwersytetów w Durham i Belfaście.
Życie prywatne.
28 listopada 1899 r. poślubił Edith Helen Chaplin (3 grudnia 1879 – 23 kwietnia 1959), córkę Henry’ego Chaplina, 1. wicehrabiego Chaplin, i Florence Leveson-Gower, córki 3. księcia Sutherland. Charles i Edith mieli razem syna i dwie córki:

</doc>
<doc id="687310" url="https://pl.wikipedia.org/wiki?curid=687310" title="Rhino (samochód pancerny)">
Rhino (samochód pancerny)

Rhino Heavy Armoured Car (z ang. „nosorożec”) – australijski ciężki samochód pancerny z czasów II wojny światowej. Z powodu problemów konstrukcyjnych nigdy nie wyszedł z fazy prototypu.
Historia i opis.
Wybuch II wojny światowej uniemożliwił Wielkiej Brytanii zaspokojenie potrzeb Wspólnoty Narodów na samochody pancerne i inne wozy bojowe. W rezultacie wiele państw Wspólnoty podjęło prace nad skonstruowaniem własnych pojazdów.
Pod koniec 1941 roku parametry dla ciężkiego samochodu pancernego zostały wydane australijskiemu Departamentowi ds. Produkcji Pojazdów Opancerzonych ("Directorate of Armoured Fighting Vehicles Production"). W 1942 roku zbudowano i przetestowano dwa prototypy kadłubów i wieżyczek na tym samym podwoziu. Pojazdy te jednak posiadały za dużą masę, co było przyczyną anulowania projektu w 1943 roku.
W pojeździe wykorzystano podwozie i silnik wyprodukowany przez firmę General Motors Canada, model 8446 zamontowany z tyłu (to samo podwozie użyte było w kanadyjskim samochodzie pancernym Fox). Nadwozie zaprojektowano z australijskiej kuloodpornej blachy (ABP-3). Przód pojazdu wykonano z blachy o grubości 30 mm, natomiast z tyłu i boków posiadała ona grubość 11 mm. Pojazd był wyposażony w spawaną wieżyczkę w całości z 30 milimetrowej blachy z wyglądu podobnej do projektu z czołgu Crusader. Uzbrojenie składało się z dwufuntowej armaty Mk IX i 0,303-calowego (7,7 mm) sprzężonego karabinu maszynowego Vickers.
Zbudowany został także pilotażowy model transportera opancerzonego z otwartym kadłubem ("open-topped hull") bez wieżyczki.

</doc>
<doc id="687312" url="https://pl.wikipedia.org/wiki?curid=687312" title="Charles Stewart Henry Vane-Tempest-Stewart, 7. markiz Londonderry">
Charles Stewart Henry Vane-Tempest-Stewart, 7. markiz Londonderry



</doc>
<doc id="687314" url="https://pl.wikipedia.org/wiki?curid=687314" title="Łamanie słoniem">
Łamanie słoniem

Łamanie słoniem (także: "rozerwanie, (z)miażdżenie słoniem"; "łamanie, rozerwanie, (z)miażdżenie przez/przy pomocy słonia") – dawna powszechna metoda wymierzania kary śmierci w Azji Południowej i Południowo-Wschodniej. 
Stosowano ją zwłaszcza w Indiach, gdzie słonie azjatyckie wykorzystywano do miażdżenia, rozczłonkowania lub torturowania skazańców w publicznych egzekucjach. Zwierzęta tresowano do natychmiastowego zabijania ofiar albo do powolnego ich torturowania przez dłuższy czas. Praktyka ta w starożytności stosowana była także przez Kartagińczyków i Rzymian.
Aspekty kulturowe.
Inteligencja, udomowienie i wszechstronność słonia wykazały jego znaczną przewagę nad innymi dzikimi zwierzętami (lwy, niedźwiedzie) używanymi przez Rzymian w charakterze katów. Wyzyskano fakt większej podatności słoni agresję i walkę niż np. koni: w przeciwieństwie do konia słoń w walce będzie deptał 
wrogów, stąd popularność słoni bojowych w armiach starożytnego świata (m.in. Hannibala). Stwierdzono też, że słonie można szkolić do wykonywania egzekucji na różne sposoby, np. możliwe jest nauczenie ich umiejętnego przedłużania agonii ofiary poprzez zadawanie powolnej śmierci albo też szybkiego uśmiercania skazanych poprzez miażdżące nadepnięcie na głowę.
W Azji słonie stanowiące najczęściej własność rodzin królewskich, używane były do demonstrowania poddanym zarówno władzy absolutnej monarchy, jak i jego panowania nad dzikimi bestiami. Królowie Syjamu tresowali swe słonie (będące tam symbolem czci oraz władzy królewskiej), by toczyły skazanego „powoli po ziemi, tak aby nie doznał poważnych obrażeń”. W trakcie egzekucji słoń znajdował się pod stałą kontrolą kornaka, dzięki czemu władca mógł udzielić w ostatniej chwili ułaskawienia i okazać miłosierdzie, jak odnotowywano to w różnych azjatyckich monarchiach. Użycie słoni jako narzędzi władzy państwowej wskazywało, iż władca mógł przewodzić bardzo potężnym stworzeniom, znajdującym się całkowicie pod jego kontrolą. Tym samym był postrzegany jako utrzymujący moralną i duchową dominację nad dzikimi zwierzętami, zwiększając ich autorytet i mistykę wśród poddanych.
Zwierzęta czasami też wykorzystywano w ordaliach, gdy skazanego więźnia uwalniano, jeżeli udało mu się odeprzeć atak słonia (co przekraczało zwykłe uprawnienia władcy).
Zasięg geograficzny.
Podobną karę wykonywano również w części świata zachodniego, gdzie najwcześniejsze zapisy takich egzekucji w starożytności pochodzą z okresu klasycznego. Starożytni Rzymianie, Kartagińczycy i Macedończycy niekiedy wykorzystywali słonie do egzekucji: antyczni kronikarze odnotowywali zbuntowanych żołnierzy, dezerterów, jeńców oraz zbrodniarzy wojennych skazywanych na śmierć pod stopami słonia.
W czasach nowożytnych widok słoni zabijających skazańców zarówno przeraził, jak i wzbudził zainteresowanie europejskich podróżników, odnotowany w wielu współczesnych czasopismach i relacjach z życia w Azji. Praktyka ta została ostatecznie zlikwidowana przez państwa europejskie, które podporządkowały sobie i skolonizowały regiony Azji w XVIII i XIX wieku. 

</doc>
<doc id="687316" url="https://pl.wikipedia.org/wiki?curid=687316" title="Baracoa">
Baracoa

Baracoa – miasto we wschodniej Kubie, nad Oceanem Atlantyckim. Założone przez Diego Velazqueza – pierwszego gubernatora wyspy w 1511 roku jako pierwsza stolica hiszpańskiej kolonii.
Jest to miasto zamieszkane w dużej mierze przez potomków rdzennych mieszkańców Kuby - Indian Taino.
Szacuje się, iż we wschodniej Kubie żyje obecnie kilka lub kilkanaście tysięcy Indian czystej krwi, ale o wiele znaczniejsza część ludności Baracoa i okolic ma w sobie domieszkę krwi indiańskiej. Lokalnym bohaterem jest tu Hatuey – kacyk Indian Taino, który walczył z hiszpańskimi najeźdźcami i został przez nich spalony na stosie w 1512 roku.
W tutejszym kościele znajduje się pierwszy krzyż misyjny przywieziony przez Krzysztofa Kolumba do Nowego Świata.
Liczba mieszkańców w 2003 roku wynosiła ok. 67 tys.
W miejscowości działa port lotniczy Gustavo Rizo.

</doc>
<doc id="687321" url="https://pl.wikipedia.org/wiki?curid=687321" title="Barahona (miasto)">
Barahona (miasto)

Barahona – miasto w południowo-zachodniej Dominikanie w stanie Barahona, położone nad Morzem Karaibskim. Znajduje się tu port lotniczy Barahona-Maria Montez.

</doc>
<doc id="687323" url="https://pl.wikipedia.org/wiki?curid=687323" title="Gnieźnik leśny">
Gnieźnik leśny

Gnieźnik leśny, gniazdosz leśny ("Neottia nidus-avis") – gatunek byliny należący do rodziny storczykowatych ("Orchidaceae"). Występuje na większej części obszarów Europy, a także na Kaukazie i Uralu. W Polsce występuje na całym obszarze, ale jest rośliną rzadko spotykaną. Jest przedstawicielem nielicznej grupy heterotroficznych roślin bezzieleniowych.
Nazewnictwo.
Gatunek o wielu synonimach nazwy naukowej:
Biologia.
Roślina wieloletnia, która przez większą część roku jest ukryta pod ziemią. Jedynie w okresie kwitnienia wypuszcza nadziemne pędy, które obumierają po wydaniu nasion. Jest myko-heterotrofem, który substancje odżywcze konieczne do wzrostu czerpie z grzybów, na których pasożytuje. Nasiona kiełkować mogą dopiero po wniknięciu do ich środka strzępek grzyba.
Po raz pierwszy zakwita dopiero w dziewiątym roku życia, do tego czasu rozwój rośliny odbywa się pod ziemią. Kwiaty nie wydzielają odczuwalnego przez człowieka zapachu i nie wytwarzają nektaru, zwabiają jednak muchówki, które je zapylają. Często jest to zapylenie krzyżowe, jednak w niesprzyjających warunkach (zła pogoda, brak owadów) dochodzi do samozapylenia. Kwitnie od drugiej połowy maja do czerwca. Gnieźnikowi zdarza się kwitnąć również pod ziemią. Ma to miejsce wtedy, gdy ziemia jest bardzo twarda i pęd nie może się przez nią przebić lub jest głęboko pod ziemią. Jednak i wówczas wytwarza nasiona w wyniku samozapylenia.
Liczba chromosomów 2n = 36.
Ekologia.
Bylina, geofit. Rośnie w różnych typach lasów, szczególnie jednak w cienistych buczynach i grądach, na glebie umiarkowanie żyznej i bogatej w sole wapnia. Rośnie również na torfowiskach i wrzosowiskach. Zwykle na jednym stanowisku występuje od kilku do kilkunastu osobników. W górach występuje po regiel dolny. W klasyfikacji zbiorowisk roślinnych gatunek charakterystyczny dla O. "Fagetalia".
Zagrożenia i ochrona.
Od 2014 roku roślina objęta w Polsce częściową ochroną gatunkową. W latach 1946–2014 gatunek znajdował się pod ochroną ścisłą. Występuje w niemal wszystkich polskich parkach narodowych. Ogólnie gatunek nie jest zagrożony, jedynie miejscowo jego kolonie mogą ginąć w wyniku gospodarczego użytkowania lasów i niszczenia ich runa. 

</doc>
<doc id="687328" url="https://pl.wikipedia.org/wiki?curid=687328" title="Neottia nidus-avis">
Neottia nidus-avis



</doc>
<doc id="687329" url="https://pl.wikipedia.org/wiki?curid=687329" title="Ministrowie lotnictwa (Wielka Brytania)">
Ministrowie lotnictwa (Wielka Brytania)



</doc>
<doc id="687330" url="https://pl.wikipedia.org/wiki?curid=687330" title="Gniazdosz leśny">
Gniazdosz leśny



</doc>
<doc id="687331" url="https://pl.wikipedia.org/wiki?curid=687331" title="Bareli">
Bareli

Bareli (hindi: बरेली) - miasto w północnych Indiach (stan Uttar Pradesh), na Nizinie Hindustańskiej.
Populacja miasta w 2001 roku wynosiła 699 839 mieszkańców.

</doc>
<doc id="687333" url="https://pl.wikipedia.org/wiki?curid=687333" title="Bareilly">
Bareilly



</doc>
<doc id="687334" url="https://pl.wikipedia.org/wiki?curid=687334" title="Wojanowo">
Wojanowo

Wojanowo – osada w Polsce położona w województwie pomorskim, w powiecie gdańskim, w gminie Pruszcz Gdański w pobliżu drogi wojewódzkiej nr 226.
W latach 1975–1998 miejscowość administracyjnie należała do województwa gdańskiego.
Od 1763 do 1927 miejscowość znajdowała się we władaniu rodu Tiedeman-Brandis. Ostatnim właścicielem był Hugo Siewert. Znajdujący się tutaj do 1945 pałac został zniszczony przez Armię Czerwoną. Pozostały po nim pozostałości parku (ob. zespół przyrodniczo-krajobrazowy), z 450-letnim dębem o obwodzie 730 cm (obecnie przy boisku szkolnym). Nieopodal inny dąb o obwodzie 6 m. W 2018 przeprowadzono rewitalizację parku. W 2019 odkryto i zamontowano skrzydło oryginalnej bramy wjazdoweją o wymiarach 237 × 260 mm.
8 września 2018 oddano do użytku ścieżkę rowerową łączącą Wojanowo z Jagatowem.

</doc>
<doc id="687336" url="https://pl.wikipedia.org/wiki?curid=687336" title="Barinas">
Barinas

Geografia: 
Biologia:

</doc>
<doc id="687337" url="https://pl.wikipedia.org/wiki?curid=687337" title="Świńcz">
Świńcz

Świńcz (do 31 grudnia 2002 "Świncz", niem. "Schwintsch") – osada w Polsce położona w województwie pomorskim, w powiecie gdańskim, w gminie Pruszcz Gdański.
Miejscowość przy drodze wojewódzkiej nr 226, komunikację zapewniają autobusy linii 51, 418, 859 do Gdańska oraz 842 do Pruszcza Gdańskiego.
Przed 1975 miejscowość administracyjnie należała do utworzonego w 1945 województwa gdańskiego. Po roku 1975 przynależność ta nie uległa zmianie aż do roku 1998.
Osada stanowi sołectwo gminy Pruszcz Gdański.
Historia.
W roku 1400 miejscowość wymieniono w źródłach jako "Swintz". W kolejnych latach miejscowość występowała jako "Schwintsch", "Schwintz", "Schwint" oraz "Swintcz". W 1454 na mocy przywileju królewskiego wieś weszła w skład patrymonium miejskiego Gdańska. Ostatnim właścicielem majątku był Eduard Hoene.
W miejscowości istniały niegdyś karczma i szkoła, a od 1938 także placówka pocztowa. Znajdowała się tu również kopalnia bursztynu. W 1943 władze niemieckie wprowadziły dla miejscowości nazwę "Schwint". 1 stycznia 2003 nastąpiła zmiana nazwy z "Świncz" na "Świńcz".
Znajdujący się niegdyś we wsi dwór z rozległymi piwnicami uległ spaleniu w I dekadzie XXI wieku. Zachował się park podworski z zaniedbanym cmentarzem ewangelickim i nagrobkami dawnych właścicieli oraz brama wjazdowa do dawnego założenia dworskiego.

</doc>
<doc id="687339" url="https://pl.wikipedia.org/wiki?curid=687339" title="Czas Ciechanowa">
Czas Ciechanowa

Czas Ciechanowa – tygodnik lokalny, ukazujący się od września 2005 roku na terenie powiatu ciechanowskiego, obejmującego zasięgiem osiem gmin: Ciechanów, Glinojeck, Gołymin-Ośrodek, Grudusk, Ojrzeń, Opinogóra Górna, Regimin i Sońsk. Właścicielem gazety jest Arkadiusz Gołębiewski, dyrektor programowy tv Puls.

</doc>
<doc id="687345" url="https://pl.wikipedia.org/wiki?curid=687345" title="Hamline University">
Hamline University

Hamline University – amerykański metodystyczny uniwersytet prywatny w Saint Paul w Minnesocie. 
Uczelnia została założona w 1854 roku w Red Wing przez metodystycznego biskupa Leonidasa Lenta Hamline. W 1873 uniwersytet został przeniesiony do obecnej siedziny w Saint Paul.
Struktura organizacyjna.
W ramach uczelni działają następujące szkoły i colleges:

</doc>
<doc id="687346" url="https://pl.wikipedia.org/wiki?curid=687346" title="Hamline">
Hamline



</doc>
<doc id="687347" url="https://pl.wikipedia.org/wiki?curid=687347" title="Joachim Fest">
Joachim Fest

Joachim Clemens Fest (ur. 8 grudnia 1926 w Berlinie, zm. 11 września 2006 w Kronberg im Taunus) – niemiecki publicysta, historyk i pisarz, współwydawca gazety „Frankfurter Allgemeine Zeitung” w latach 1973–1993.
Życiorys.
Urodził się 8 grudnia 1926 w Berlinie w rodzinie konserwatywnego i antynazistowskiego nauczyciela Johannesa Festa, zwolnionego z pracy po dojściu do władzy Adolfa Hitlera w 1933. W 1936 jego rodzina odmówiła zapisania go do Hitlerjugend, w związku z czym Joachim został wydalony ze szkoły. Następnie uczył się w katolickiej szkole we Fryburgu Bryzgowijskim.
W grudniu 1944, kiedy osiągnął 18 lat, wstąpił do Wehrmachtu, głównie po to, aby uniknąć wcielenia do Waffen-SS. Służył w młodzieżowych oddziałach pomocniczych artylerii przeciwlotniczej, tzw. Luftwaffenhelfer. Pod koniec wojny dostał się do niewoli amerykańskiej. Po wypuszczeniu na wolność studiował prawo, historię, socjologię, literaturę niemiecką i historię sztuki na uniwersytetach we Fryburgu, Frankfurcie nad Menem i Berlinie.
Początkowo pracował w berlińskim radiu RIAS, które nadawało audycje po angielsku dla amerykańskiego sektora okupacyjnego. Prowadził audycje dotyczące głównie historii najnowszej. Prezentował najważniejsze niemieckie postaci historyczne, w tym też wysokich funkcjonariuszy III Rzeszy, jak Heinrich Himmler, czy Joseph Goebbels. W 1961 r. został redaktorem w telewizji Norddeutscher Rundfunk, gdzie odpowiadał za magazyn polityczny „Panorama”.
Pisarstwo i publicystyka.
Po rezygnacji, kiedy wpływy w telewizji chciała przejąć lewica, zajął się karierą literacką. Debiutem była książka pt. "Das Gesicht des Dritten Reiches: Profile einer totalitären Herrschaft". Najważniejszą książką była biografia A. Hitlera, pierwsza autorstwa pisarza niemieckiego. Jego twórczość skupiała się na okresie hitleryzmu, zyskując dużą popularność. Z drugiej strony wywołała silne kontrowersje, gdyż Fest jako konserwatysta, silnie uwypuklał lewicową stronę działalności przywódcy III Rzeszy i w ogóle narodowego socjalizmu. Napisał też biografię Alberta Speera.
Jedna z jego książek nosząca tytuł "Staatsstreich: Der lange Weg zum 20. Juli", dotyczyła niemieckiej opozycji wobec hitlerowców. Dużą rolę w jego twórczości zajmował problem tzw. „generacji Hitlerjugend”. Otrzymał kilka nagród literackich. Po sukcesie komercyjnym biografii Hitlera otrzymał pracę współwydawcy konserwatywnej gazety „Frankfurter Allgemeine Zeitung”, jednej z najbardziej wpływowych w Niemczech. W latach 1973–1993 redagował kulturalną sekcję gazety. Silnie krytykował wpływy lewicowe dominujące w niemieckim życiu kulturalnym. Po publikacji w 1986 r. przez Festa artykułu Ernsta Noltego "Vergangenheit, die nicht vergehen will", w którym ten twierdził, że hitleryzm był obronną reakcją na komunizm, a antysemityzm spowodowany był zaangażowaniem w komunizm wielu Żydów, rozgorzał między historykami spór, tzw. „Historikerstreit”, toczący się w latach 1986-1987, kiedy po stronie przeciwnej wystąpili m.in. Jürgen Habermas i Marcel Reich-Ranicki.
Zaangażował się także w dyskusję historyczną, starając się ograniczyć wpływ marksizmu na niemiecką historiografię w tym czasie. M.in. dramat Rainera Wernera Fassbindera "Der Müll, die Stadt und der Tod", sfilmowany pt "Schatten der Engel" ("Cienie aniołów") przez Daniela Schmida, skrytykował jako wyraz „faszyzmu lewicy”.
Krótko przed śmiercią podjął publiczną dysputę z lewicowym pisarzem Günterem Grassem w sprawie służby tego ostatniego w Waffen-SS w ostatnich miesiącach II wojny światowej. Joachim Fest krytykował Grassa, będącego jednocześnie silnym krytykiem narodowego socjalizmu, za utrzymywanie tego faktu przez długi czas w tajemnicy, .
W 2004 na podstawie jego książki pt. "Der Untergang: Hitler und das Ende des Dritten Reiches; eine historische Skizze" powstał głośny w Niemczech i innych krajach film pt. "Upadek".
Życie prywatne.
Jego synami są: wydawca Alexander Fest (ur. 1960) oraz dziennikarz i polityk Nicolaus Fest (ur. 1962).

</doc>
<doc id="687353" url="https://pl.wikipedia.org/wiki?curid=687353" title="Rekcin">
Rekcin

Rekcin – osada w Polsce położona w województwie pomorskim, w powiecie gdańskim, w gminie Pruszcz Gdański w pobliżu drogi wojewódzkiej nr 222.
Historia.
Historyczne nazwy Rekcina to: Krukowitz (1338 r.), Regkczyn (1472 r.), Rexyno (1526 r.), Rekckczin (1570 r.), Rexszin (1584 r.), Rekcin (1597 r., 1692 r.), Rekcino (1648 r.), Rekczyn (1710 r.), Retcin (1717 r.), Rexin (1740 r.), Recino (1749 r.), Reksyn.
Dokument lokacyjny wsi pochodzi z 1338 roku. Pierwotnie był to majątek rycerski podległy kasztelanii gdańskiej. Pierwsze dokumenty pisane pochodzą z 1400 roku dotyczą zobowiązań wojskowych przez wieś wobec Krzyżaków. Inne dokumenty spisane na tabliczkach woskowych związane są ze sprawami sądowymi komturstwa w Gdańsku i mówią o Marquarcie von Rexin i Hansie von Ryxin. Pochodzą one z 1398 i 1411 roku.
Znani są właściciele wsi w XVIII i XIX wieku: Johann Gerhard von Brandis, Sartawski, Piwnicki, Bystram, Parpart, Pogwish, Siwert, Richter, Behrendt, Tornier, Bertram, Schwarz.
W 1856 roku we wsi mieszkało 96 osób, a powierzchnia majątku liczyła 1129,46 morgów. W 1869 zanotowano 127 osób, w 1905 roku - 191, a w 1910 roku - 158.
W 1887 roku po reformie administracyjnej weszła w skład powiatu Danziger Höhe i podlegała obwodowi w Żuławie. W 1920 roku znalazła się w granicach utworzonego Wolnego Miasta Gdańska, a we wrześniu 1939 roku została wcielona do Rzeszy.
W latach 1975–1998 miejscowość administracyjnie należała do województwa gdańskiego. W czasach PRL-u wieś pegeerowska. Obecnie większość mieszkańców pracuje w aglomeracji gdańskiej w przemyśle i usługach. Na terenach popegeerowskich powstały zakłady przemysłu drzewnego oraz magazyny rolnicze. Wieś przynależy do parafii w Żuławie.
W 2015 kosztem 113 tys. zł dokonano rewitalizacji znajdującego się we wsi parku podworskiego.
Na terenie wsi dokonano w XIX wieku odkrycia archeologiczne datowane na epokę wczesnego żelaza.

</doc>
<doc id="687354" url="https://pl.wikipedia.org/wiki?curid=687354" title="Aleksander Król">
Aleksander Król

Aleksander Franciszek Król (ur. 13 września 1890 w Tarnowie, zm. 27 maja 1971 w Warszawie) – inżynier architekt, konserwator zabytków, historyk architektury, podpułkownik administracji Wojska Polskiego.
Życiorys.
Przed I wojną światową rozpoczął studia na Wydziale Architektury Politechniki Lwowskiej. W 1918 roku został przyjęty do Wojska Polskiego. Porucznik artylerii. W 1919 roku został przeniesiony do lotnictwa. Kontynuował studia na Wydziale Architektury Politechniki Warszawskiej, a następnie Politechniki Lwowskiej, w której w 1928 roku uzyskał dyplom inżyniera architekta. 
3 maja 1926 roku został awansowany na majora ze starszeństwem z 1 lipca 1925 roku i 1. lokatą w korpusie oficerów aeronautycznych. W 1928 roku pełnił służbę w Komisji Nadzoru Technicznego Lotnictwa, pozostając w ewidencji 2 Pułku Lotniczego. 31 marca 1930 roku, po ukończeniu studiów politechnicznych, został przeniesiony z dyspozycji szefa Departamentu Aeronautyki Ministerstwa Spraw Wojskowych do 2 pułku lotniczego w Krakowie na stanowisko dowódcy Oddziału Portowego. 26 marca 1931 roku został przeniesiony z korpusu oficerów aeronautycznych do korpusu oficerów inżynierii i saperów i przydzielony do Departamentu Budownictwa Ministerstwa Spraw Wojskowych w Warszawie. W departamencie pełnił służbę przez kolejnych osiem lat. W międzyczasie został awansowany na podpułkownika i przeniesiony do korpusu oficerów administracji. Mieszkał przy ulicy Racławickiej 120. W 1939 roku zajmował stanowisko szefa Wydziału Inspekcji. 11 września 1939 roku został wyznaczony na stanowisko kierownika I Rejonu Budowlanego w „Grupie płk inż. Jeleniewskiego Eugeniusza”.
Czynny przy konserwacji Zamku Królewskiego w Warszawie w latach 1921–1923. Inspektor nadzoru przy budowie Starego Miasta. Autor monografii "Zamek Królewski w Warszawie". Był redaktorem dwutomowej publikacji: 
Od 24 marca 1941 roku oficjalny przedstawiciel internowanych polskich żołnierzy przy rządzie węgierskim, jako kierownik sekcji polskiej w XXI Oddziale Ministerstwa Honwedów. Wiosną 1944 roku, w czasie niemieckiej okupacji Węgier został aresztowany przez Gestapo, a następnie wywieziony do obozu koncentracyjnego. W maju 1945 roku powrócił do kraju i podjął pracę w Społecznym Przedsiębiorstwie Budowlanym w Katowicach, później w Kielcach, a od 1948 roku w Warszawie.
W 1952 roku został dyrektorem Biura Odbudowy Zamku Królewskiego w Warszawie. Zmarł 27 maja 1971 roku w Warszawie. Pochowany na cmentarzu Powązkowskim w Warszawie (kwatera 165-1-19).

</doc>
<doc id="687356" url="https://pl.wikipedia.org/wiki?curid=687356" title="Odcinkowe zapalenie jelita">
Odcinkowe zapalenie jelita



</doc>
<doc id="687357" url="https://pl.wikipedia.org/wiki?curid=687357" title="Odcinkowe zapalenie jelit">
Odcinkowe zapalenie jelit



</doc>
<doc id="687361" url="https://pl.wikipedia.org/wiki?curid=687361" title="Bill Russell">
Bill Russell

William Felton „Bill” Russell (ur. 12 lutego 1934 w Monroe, zm. 31 lipca 2022 w Mercer Island) – amerykański koszykarz i pierwszy czarnoskóry trener w NBA, jedenastokrotny mistrz z drużyną Boston Celtics (w tym dwukrotnie jako grający trener). Mistrz olimpijski w koszykówce mężczyzn z Melbourne w 1956.
Ukończył University of San Francisco, gdzie dwukrotnie zdobył mistrzostwo NCAA. W 1956 został wybrany w drafcie przez St. Louis Hawks, ale grał od początku w Celtics, zdobywając z tą drużyną jedenastokrotnie tytuł Mistrza NBA, w latach 1957, 1959–1966, 1968–1969. Pięciokrotnie został ogłoszony MVP sezonu, w latach 1958, 1961, 1962, 1963, 1965. Dwunastokrotnie grał w Meczu Gwiazd.
Przede wszystkim znakomity obrońca, pierwszy koszykarz NBA, który przekroczył średnią liczbę 20 zbiórek w sezonie. Jego rekord wynosi 51 (drugi wynik w historii), a średnia z całej kariery 22,5. Podstawowy gracz słynnej bostońskiej dynastii Reda Auerbacha.
W sezonach 1958/1959 i 1959/1960 zajął drugie miejsce w głosowaniu na MVP fazy zasadniczej.
Wyznaczony przez Auerbacha w 1966 na swego następcę, został pierwszym w historii amerykańskich lig zawodowych czarnoskórym trenerem. Potem trenował drużyny Seattle SuperSonics (w latach 1973–1977) i Sacramento Kings (1987–1988), ale nie odniósł już tak wielkich sukcesów.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
W 1975 uhonorowany członkostwem w Basketball Hall of Fame. Wybierany do wszystkich ogłoszonych Anniversary Teams: drużyny 25-lecia, drużyny 35-lecia, 50. najwybitniejszych graczy wszech czasów oraz drużyny 75-lecia.
Pracował także jako komentator telewizyjny i pisał książki.
Od 2009 roku jego imieniem nazywana jest nagroda MVP Finałów NBA.

</doc>
<doc id="687363" url="https://pl.wikipedia.org/wiki?curid=687363" title="Zapalenie pęcherza miodowego miesiąca">
Zapalenie pęcherza miodowego miesiąca



</doc>
<doc id="687364" url="https://pl.wikipedia.org/wiki?curid=687364" title="Choroba miodowego miesiąca">
Choroba miodowego miesiąca



</doc>
<doc id="687365" url="https://pl.wikipedia.org/wiki?curid=687365" title="Borders">
Borders

Borders (z ang. „Pogranicze”) – historyczne określenie regionów południowej Szkocji graniczących z Anglią. Do krainy zaliczają się historyczne hrabstwa Berwickshire, Roxburghshire, Dumfriesshire oraz Kirkcudbrightshire.
Region ten od XIII do XVIII wieku był terenem wyjątkowo niespokojnym, nękanym przez liczne wojny szkocko-angielskie, jak i prywatne wojny nadgranicznych baronów.
Głównymi miastami na obszarze Borders są Dumfries, Hawick oraz Jedburgh.

</doc>
<doc id="687366" url="https://pl.wikipedia.org/wiki?curid=687366" title="Arciszewo (województwo pomorskie)">
Arciszewo (województwo pomorskie)

Arciszewo () – osada w Polsce położona w województwie pomorskim, w powiecie gdańskim, w gminie Pruszcz Gdański przy drodze wojewódzkiej nr 222.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975–1998 do tzw. małego województwa gdańskiego.
W centrum miejscowości znajduje się prawie dwuhektarowy park podworski (jesienią 2014 r. zakończyła się jego renowacja) przylegający do historycznego dworku szlacheckiego rodu Arciszewskich herbu Prawdzic, związanego z wsią od początków XV w. W parku zachowały się okazałe egzemplarze klonów, buków, dębów i jesionów. Znajduje się tu obelisk upamiętniający admirała Krzysztofa Arciszewskiego.
W 1648 r. we wsi na krótko osiadł Andrzej Wiszowaty, filozof, kaznodzieja i jeden z przywódców braci polskich, radykalnej sekty protestanckiej, przyjaciel K. Arciszewskiego. Wiszowaty wygłaszał kazania w okolicznych zborach ariańskich.

</doc>
<doc id="687369" url="https://pl.wikipedia.org/wiki?curid=687369" title="EUIG">
EUIG



</doc>
<doc id="687370" url="https://pl.wikipedia.org/wiki?curid=687370" title="Grodzisk Mazowiecki (stacja kolejowa)">
Grodzisk Mazowiecki (stacja kolejowa)

Grodzisk Mazowiecki – stacja kolejowa w Grodzisku Mazowieckim, w województwie mazowieckim w Polsce. Według klasyfikacji PKP posiada kategorię dworca aglomeracyjnego.
Historia.
Była jedną z pierwszych stacji Kolei Warszawsko-Wiedeńskiej (Droga Żelazna Warszawsko-Wiedeńska) – linii kolejowej łączącej Warszawę z granicą zaboru austriackiego (Galicją). Pierwsza linia kolejowa na ziemiach ówczesnego Królestwa Polskiego. Pierwszy odcinek wybudowano w 1845. Obecny budynek dworca wybudowano w latach 1922-1924 według projektu Romualda Millera, na miejscu zniszczonego w czasie I wojny światowej. Od 1972 roku jest wpisany do rejestru zabytków. W latach 90. XX w. budynek przeszedł gruntowny remont. Ufundowano wówczas tablicę, która upamiętnia przyjazd w dniu 14 czerwca 1845 r. pierwszego pociągu Kolei Warszawsko-Wiedeńskiej do stacji Grodzisk. W 2016 roku zewnętrznie i wewnętrznie przeszedł remont, wyremontowany został też tunel.
Od 15 grudnia 2019 pociągi spółki PKP Intercity zatrzymują się na stacji w Grodzisku Mazowieckim, a od 15 czerwca 2020 roku zatrzymują się także pociągi InterREGIO.
Pasażerowie.
W roku 2017 wymiana pasażerska wyniosła 8–10 tys. osób dziennie.
W roku 2018 stacja obsługiwała 8–10 tys. pasażerów na dobę, co dawało jej, wespół z przystankiem Gdynia Wzgórze Św. Maksymiliana, 25. miejsce w kraju.
W roku 2019 wymiana pasażerska wyniosła 6–8 tys. osób dziennie.
W roku 2020 wymiana pasażerska wyniosła 8–10 tys. osób dziennie.
W roku 2021 wymiana pasażerska wyniosła 10–12 tys. osób dziennie.
Połączenia.
Na stacji zatrzymują się pociągi regionalne KM, jak i dalekobieżne IC.
Zatrzymują się także pociągi międzynarodowe do Pragi.
Wnętrze budynku dworca.
W budynku dworca kolejowego w Grodzisku Mazowieckim znajdują się kasy biletowe KM oraz PKS, poczekalnia, toalety oraz Centrum Informacji Turystycznej „PKP Przestrzeń Kulturze Przyjazna”. Na terenie poczekalni mieści się też nowoczesna instalacja jaką jest "Książkomat".

</doc>
<doc id="687373" url="https://pl.wikipedia.org/wiki?curid=687373" title="Henri Bénard">
Henri Bénard

Henri Bénard (ur. 25 października 1874 Lieurey, Normandia, zm. 29 marca 1939, w Neuilly-sur-Seine, koło Paryża) – francuski fizyk, odkrywca komórek konwekcyjnych obserwowanych w podgrzanej cieczy, nazwanych od jego imienia komórkami Bénarda.
Życiorys.
Był synem Felixa Bénarda (1851–1884) i Heleny M. Mangeant (1837–1901). Bénard skończył szkołę podstawową w dystrykcie Lisieux oraz w Caen a następnie przeniósł się do Paryża gdzie studiował w Liceum Louis le Grand, W 1894 dostał się do École normale supérieure w Paryżu gdzie studiował na jednym roku z Paulem Langevinem i matematykiem Henrykiem Lebesgue. 
W 1897 roku skończył ENS i zaczął pracować w katedrze fizyki eksperymentalnej Collège de France, gdzie był asystentem Eleuthere Mascarta oraz Marcela Brillouina. Specjalizował się z początku w optyce a następnie w mechanice cieczy. 15 marca 1901 obronił doktorat, w jego komitecie byli Gabriel Lippmann, Edmond Bouty oraz Emile Duclaux. 23 grudnia 1901 ożenił się z Clementine Malhevre, z którą nie miał dzieci. W następnym roku zaczął pracować w Lionie. W roku 1910 został profesorem w Uniwersytecie w Bordeaux. W roku 1914, po wybuchu Pierwszej Wojny Światowej, został zmobilizowany jako oficer. Zajmował się transportem mięsa na front i opracował oszacowanie przewodnictwa cieplnego ścian wagonów. Zajmował się też zastosowaniami optyki w marynarce wojennej. W roku 1922 przeniósł się z Bordeaux do Paryża gdzie został profesorem na Sorbonie. W roku 1926 został profesorem zwyczajnym. W roku 1928 został prezydentem Francuskiego Towarzystwa Fizycznego. W roku 1929 zaczął pracować w Instytucie Mechaniki Cieczy i w roku 1930 został profesorem doświadczalnej mechaniki cieczy. Jego studentami i współpracownikami w tym czasie byli m.in. Dusan Avsec, Michel Luntz, H. Journaud, Victor Volkovisky, Paul Schwarz, V. Romanovsky, G. Sartory, Francois-Joseph Bourrieres.
W roku 1898 zaobserwował przypadkowo nieregularne komórki w rozpuszczonej parafinie, w której dodano pył grafitowy. Następnie odkrył heksagonalne komórki w podgrzanej od dołu cieczy "tourbillons cellulaires" – które z czasem zostały nazwane komórkami Bénarda. Odkrył istnienie innych wielokątnych komórek. Zajmował się badaniem przepływu cieczy w komórkach konwekcyjnych. Zbadał relację pomiędzy stosunkiem długości i wysokości cieczy w komórkach. Odkrył rolki konwekcyjne. W roku 1916 Rayleigh opisał teoretycznie fizykę komórek Bénarda gdzie założył, że wyporność jest głównym mechanizmem ruchu cieczy w komórkach. W 1956 roku Myron Block zasugerował, że w eksperymentach Bénarda głównym mechanizmem nie jest konwekcja, ale zmiany napięcia powierzchniowego z temperaturą.
Bénard interesował się związkami i analogiami pomiędzy konwekcyjnymi komórkami w cieczy a innymi zjawiskami w przyrodzie, m.in. komórkami obserwowanymi w atmosferze, m.in. w altocumulusie stratiformis oraz komórkami w tkankach. W meteorologii zainteresowano się komórkami Bénarda po publikacji Idraca w 1920, ale już w roku 1901 Bénard dostrzegał związki z chmurami altocumulus (chmury z elementami jak łuska makreli). 
W roku 1937 na Międzynarodowej Wystawie Sztuki i Techniki (Exposition Internationale des Arts et Techniques dans la Vie Moderne), w budynku który obecnie zajmuje Pałac Nauki w Paryżu w pawilonie meteorologicznym zespół kierowany przez Bénarda pokazał eksperymenty obrazujące powstanie rolek konwekcyjnych ważnych w opisie chmur cirrocumulus, altocumulus oraz stratocumulus. W latach 1930 Bénard pracował w Komisji Turbulencji Atmosferycznej, której przewodniczącym był Philippe Wherle, dyrektor francuskiego Instytutu Meteorologicznego. Ostatnie prace Bénarda poświęcone były zjawiskom meteorologicznym.

</doc>
<doc id="687378" url="https://pl.wikipedia.org/wiki?curid=687378" title="M1941">
M1941



</doc>
<doc id="687379" url="https://pl.wikipedia.org/wiki?curid=687379" title="Tab Two">
Tab Two

Tab Two – niemiecki zespół acidjazzowy, założony na początku lat 90. XX wieku przez basistę Hellmuta Hattlera i trębacza Joo Krausa. Pierwszy wyraz nazwy zespołu jest skrótem od "Trumpet and Bass", a "Two" oznacza dwóch wykonawców (reszta muzyki była wykonywana na instrumentach elektronicznych).
Byli obok Us3 uznawani za ikony acid-jazzu. Muzycy stworzyli swój niepowtarzalny styl, który określali mianem Hip-jazz – połączenie hip-hopu i acid-jazzu. W ich utworach często było słychać typowo hip-hopowy wokal – zawsze po angielsku z elementami francuskimi, co było spowodowane znaczącym wpływem amerykańskiej kultury na muzyków w czasie ich młodości, gdy mieszkali oni w Ulm, w amerykańskiej strefie okupacyjnej Niemiec.
Zespół rozpadł się w 1999 r. w dość niejasnych okolicznościach. W ciągu swojej prawie 10-letniej kariery, muzycy nagrali 8 albumów. Na scenę ponownie powrócili w 2012 r.

</doc>
<doc id="687380" url="https://pl.wikipedia.org/wiki?curid=687380" title="Płetwal">
Płetwal

Płetwal ("Balaenoptera") – rodzaj ssaka z rodziny płetwalowatych (Balaenopteridae).
Występowanie.
Rodzaj obejmuje gatunki występujące w oceanach całego świata.
Morfologia.
Długość ciała 650–3260 cm; masa ciała 2000–150000 kg; samice są nieco większe i cięższe od samców.
Systematyka.
Podział systematyczny.
Rodzaj "Balaenoptera" jest najwyraźniej parafiletyczny w odniesieniu do "Megaptera" i "Eschrichtius", co sugeruje, że albo "Balaenoptera" należy podzielić na wiele rodzajów, albo że "Megaptera" i "Eschrichtius" powinny być umieszczone w obrębie "Balaenoptera". Do rodzaju należą następujące występujące współcześnie gatunki:
oraz gatunki wymarłe:

</doc>
<doc id="687381" url="https://pl.wikipedia.org/wiki?curid=687381" title="Balaenoptera borealis">
Balaenoptera borealis



</doc>
<doc id="687383" url="https://pl.wikipedia.org/wiki?curid=687383" title="Port lotniczy Singapur-Changi">
Port lotniczy Singapur-Changi

Lotnisko Changi (ang. "Singapore Changi Airport") – międzynarodowy port lotniczy w Singapurze, położony we wschodniej części wyspy Singapur. Uważane jest za jedno z pięciu najważniejszych lotnisk Azji. Lotnisko jest stale powiększane. Jego budowę rozpoczęto w latach 70. XX wieku zaś oficjalne otwarcie miało miejsce 29 grudnia 1981.
Lotnisko posiada cztery terminale:
W latach 2006-2011 istniał dodatkowo tzw. Budget Terminal. Po jego zamknięciu, na jego miejscu 1 października 2011 rozpoczęto budowę Terminala 4, który ukończony został i oddany do użytku w 2017 roku. W 2013 rozpoczęto budowę specjalnego kompleksu pomiędzy terminalami 1, 2 i 3 nazwanego Klejnot (ang. "Jewel"). Klejnot jest połączeniem ogrodu, terminala pasażerskiego (ze stanowiskami do odprawy i sprzedaży biletów) oraz centrum handlowo-rozrywkowego. Klejnot został ukończony i oddany do użytku na początku 2019 roku.
Jest zdobywcą nagrody „World's Best Airport Award 2010” i „World's Best Airport Award 2013”. Lotnisko zajęło także 1. miejsce w rankingu „The World’s Top 10 Airports of 2015” opublikowanego przez Skytrax.
Lotnisko jest 7. najbardziej ruchliwym portem lotniczym na świecie w ruchu międzynarodowym. W roku 2015 obsłużyło ponad 55 milionów pasażerów.
Główne kierunki lotów w roku 2015 to w kolejności:
W roku 2015 najwięcej lotów wykonano do następujących lotnisk:

</doc>
<doc id="687384" url="https://pl.wikipedia.org/wiki?curid=687384" title="Singapore Changi Airport">
Singapore Changi Airport



</doc>
<doc id="687385" url="https://pl.wikipedia.org/wiki?curid=687385" title="Goszyn (powiat gdański)">
Goszyn (powiat gdański)

Goszyn (niem. "Goschin", kaszb. "Gòszën") – osada w Polsce położona w województwie pomorskim, w powiecie gdańskim, w gminie Pruszcz Gdański.
We wsi funkcjonuje zespół piłkarski GTS Goszyn.
Historia.
Goszyn podobnie jak większość sąsiednich wsi posiada starożytną metrykę, o której świadczą znaleziska archeologiczne. Odnaleziono tu groby zawierające rzymskie srebrne denary, a w 1893 odkryto grób skrzynkowy z okresu wczesnego żelaza z popielnicami twarzowymi. Jedna z pierwszych pisanych wzmianek o wsi Gosschin(o) dotyczy powinności wojskowych sprawowanych przez wieś na rzecz Krzyżaków i pochodzi z około 1400 roku.
Goszyn był jednym z większych dawnych majątków rycerskich przejętych przez Krzyżaków drogą wykupu od przedstawicieli rycerstwa pomorskiego. Do majątku w Goszynie należał również folwark Chudomin, odnotowany w krzyżackich dokumentach już w 1427 roku, a w 1881 roku włączony do majątku goszyńskiego. Wieś w owym czasie znana była z gorzelni i owczarni liczącej 1200 sztuk owiec. Miejscowi uczniowie uczęszczali do szkoły w pobliskim Bielkówku. W 1427 roku przywilej na osadę uzyskał Mikołaj ze Świńcza, a jego ród od nazwy majątku przyjął nazwisko Goszyńscy. 16 czerwca 1454 roku na mocy przywileju Kazimierza Jagiellończyka wszedł w skład gdańskiego patrymonium. 
Znani są niektórzy właściciele wsi: Bartliński (1570), Czapski (1648), Ferber (1682), Giese (1706). W czasie zaborów folwark należał do skarbu państwa i był wydzierżawiany szlachcie. Właścicielami byli między innymi: Blumenthal, Pruszak, Kirschenstein, Gerwartowski, Ferber, Carl Tiedemann (1753-1768), Owidzki (1768), Ludwik Tiedemann (1789-1814), Heyer (1873).
W 1583 roku we wsi żyło 16 chłopów uczęszczających do kościoła w Pręgowie, w 1856 roku zanotowano 134 mieszkańców, a w 1869 roku – 207 osób mieszkających w 15 budynkach mieszkalnych. 
W roku 1874 kaznodzieja Gehrt przekazał gdańskiemu „Naturforschenden Geselschaft" żelazną ostrogę odnalezioną przez Arnolda z Goszyna.
Po reformie administracyjnej z 1887 roku obszar dworski, po którym pozostał zespół folwarczny z niewielkim parkiem, stał się częścią powiatu wiejskiego Gdańskie Wyżyny. Dwór uległ zniszczeniu po wojnie, a na jego miejscu postawiono biurowiec zakładu rolnego. Siedziba obwodu i urząd stanu cywilnego mieściły się na miejscu. Kościół ewangelicki znajdował się w Lublewie Gdańskim, a katolicki w Pręgowie. W 1920 roku istniejąca od 15 lat królewska domena i obwód Goszyn stały się częścią Wolnego Miasta Gdańska i powiatu Gdańskie Wyżyny. 
W latach 1975–1998 miejscowość administracyjnie należała do województwa gdańskiego.
W roku 1967 mieszkaniec Goszyna Grzegorz Faralich został mistrzem Polski w konkursie orek.
Zabytki.
Według rejestru zabytków NID na listę zabytków wpisany jest zespół folwarczny z XIX/XX w. przy ul. Derkowskiego, nr rej.: A-1517 z 15.02.1995:

</doc>
<doc id="687386" url="https://pl.wikipedia.org/wiki?curid=687386" title="Roger Avary">
Roger Avary

Roger Avary (ur. 23 sierpnia 1965 we Flin Flon w Kanadzie) – amerykański scenarzysta i reżyser filmowy. Laureat Oscara.
Avary urodził się w Kanadzie, jednak dorastał i wychowywał się w Kalifornii. W połowie lat 80. poznał Quentina Tarantino i razem przeszli drogę od młodzieńczej fascynacji kinem do zawodowego zajmowania się tą dziedziną sztuki. Tarantino i Avary współpracowali nad scenariuszami "Wściekłych psów", "Prawdziwego romansu" i "Pulp Fiction". Scenariusz "Pulp Fiction" został w 1995 uhonorowany Oscarem.
Reżyserskie próby Avary’ego (m.in. "Żyć szybko, umierać młodo") są oceniane raczej krytycznie – filmowiec nie zbliżył się w nich do poziomu prezentowanego przez Tarantino.

</doc>
<doc id="687388" url="https://pl.wikipedia.org/wiki?curid=687388" title="Klan Morgan (MacKay)">
Klan Morgan (MacKay)



</doc>
<doc id="687391" url="https://pl.wikipedia.org/wiki?curid=687391" title="M202">
M202



</doc>
<doc id="687392" url="https://pl.wikipedia.org/wiki?curid=687392" title="Białoruska Obrona Krajowa">
Białoruska Obrona Krajowa

Białoruska Obrona Krajowa (biał. "Беларуская краёвая абарона", niem. "Weißruthenische Heimwehr", BKA) – białoruska kolaboracyjna formacja zbrojna działająca od końca lutego 1944 r. do stycznia 1945 r. Powołana za zgodą władz niemieckich przez Białoruską Centralną Radę na terytorium Okręgu Generalnego Białoruś. Trzon stanowiły Białoruska Samoobrona i Białoruska Policja Pomocnicza.
Zarys historyczny.
Hitlerowscy przedstawiciele na Białorusi, generalny komisarz Rzeszy (gauleiter) Wilhelm Kube, a po jego śmierci w nocy z 21 na 22 września 1943 r. nowy gaulaiter (wcześniej wyższy dowódca SS i policji na Okręg Generalny) SS-Obergruppenführer Curt von Gottberg prowadzili politykę nastawioną generalnie na pozyskanie ludności białoruskiej. Jednym z jej elementów było powołanie pod koniec grudnia 1943 r. w Mińsku Białoruskiej Centralnej Rady jako oficjalnego przedstawicielstwa narodu białoruskiego, którego podstawowym celem jest walka z bolszewizmem.
W lutym 1944 r. Adolf Hitler wydał zezwolenie na przeprowadzenie na obszarze Białorusi mobilizacji wojskowej. W rezultacie C. von Gottberg wydał 18 (23) lutego na wniosek prezydenta BCR Radosława Ostrowskiego rozkaz utworzenia białoruskiej formacji zbrojnej pod nazwą Białoruska Obrona Krajowa. 6 (10) marca R. Ostrowski wydał rozporządzenie, szeroko rozpowszechnione poprzez prasę i akcję plakatową, wzywające wszystkich mężczyzn urodzonych w latach 1908-1924 do służby w oddziałach BKA. Mobilizacji podlegali przede wszystkim byli oficerowie, podoficerowie i szeregowi żołnierze armii polskiej i sowieckiej. Rozporządzenie zobowiązywało Białorusinów do stawienia się w ciągu 3 godzin od otrzymania wezwania do punktu poborowego. Niewykonanie rozkazu groziło wyrokiem sądu wojskowego za dezercję. Wojskowe komisje BKA powstały w Mińsku, Baranowiczach, Słucku, Nowogródku, Wilejce, Słonimiu i Głębokiem. Do połowy marca zgłosiło się łącznie ok. 40 tys. ludzi. Wywołało to duże wrażenie na okupacyjnych władzach niemieckich.
Taki masowy akces Białorusinów nie odpowiadał jednak planom C. von Gottberga, który zamierzał powołać jednostkę białoruską jedynie do prowadzenia walki z partyzantami. Miała ona wchodzić w skład większej formacji wespół z brygadą Bronisława Kaminskiego oraz oddziałami kozackimi i kaukaskimi w służbie niemieckiej. Natomiast Białorusini liczyli na przyszłe rozwinięcie BKA w narodową samodzielną siłę zbrojną. W rezultacie C. von Gottberg odesłał do domu 50% zgłaszających się, pozostawiając w batalionach BKA ok. 19 tys. ludzi. W ciągu następnych dni liczba ta wzrosła, dochodząc ostatecznie w końcu marca do ok. 25 tys. Według stanu z połowy kwietnia sformowano z nich 39 batalionów piechoty i 6 batalionów saperów (sapersko-budowlanych). Batalion był największą jednostką bojową BKA, liczył 600 żołnierzy. W jego skład wchodziły trzy roty (kompanie) tworzone przez cztery zwiazy (plutony). W skład plutonu wchodziły cztery drużyny będące najmniejszą jednostką organizacyjną. Rozkazem mjr Kuszela z 31 marca 1944 bataliony rozmieszczono następująco: okręg baranowicki - 8, głębocki - 8, nowogródzki - 3, miński - 6, słucki - 5, wilejski - 5, słonimski - 4.
Na mocy rozkazu C. von Gottberga z 10 marca zostało zniesione stanowisko niemieckiego komendanta oddziałów policyjnych (Schutzmannschaften), które wraz z batalionami BKA przeszło pod dowództwo mjr. Franciszka Kuszla, szefa Wydziału Wojskowego Białoruskiej Centralnej Rady. Na bazie Wydziału utworzono naczelne dowództwo BKA, później nazwane sztabem. Wobec nie przysłania z Berlina odpowiedniej liczby karabinów, co było spowodowane głównie obawami przed dezercją, Białorusini otrzymali jedynie pewną ich liczbę z miejscowych magazynów, po 1 karabinie na 6-7 ludzi. Taka ilość broni pozwalała tylko na prowadzenie zajęć szkoleniowych. Natomiast bataliony saperskie pozostały nieuzbrojone i wykorzystywano je do różnych robót polowych w ramach Organizacji Todt. Możliwe, że te posunięcia mogły być sposobem na zmniejszenie zbytnich ambicji Białorusinów. Doprowadziło to rozluźnienia dyscypliny i licznych dezercji, do czego przyczyniała się także antyniemiecka i antykolaboracyjna działalność propagandowa partyzantów.
W połowie maja prezydent Białoruskiej Centralnej Rady zmuszony był wystąpić z wnioskiem o redukcję liczebności BKA do stanu posiadanego uzbrojenia. W tym czasie zaczęły napływać nieduże ilości broni, ale nie zahamowało to stopniowego zmniejszania stanu osobowego batalionów, tak że w ostatnich tygodniach okupacji ich liczebność była mniejsza niż w okresie utworzenia. Słabo uzbrojone bataliony BKA Niemcy zdążyli jeszcze wykorzystać do walki z partyzantką. 15 czerwca, tj. na 2 tygodnie przed ewakuacją, otwarta została w Mińsku szkoła oficerska BKA dla 280 słuchaczy, ale ten fakt nie miał już żadnego znaczenia. Kiedy Armia Czerwona doszła do okolic Mińska bataliony BKA uległy rozwiązaniu. Wprawdzie C. von Gottberg prawdopodobnie zarządził ich ewakuację na zachód, ale okręgowi komendanci policji w większości demobilizowali je. Ponadto po wyjechaniu na zachód tzw. niemieckiego sztabu łączności dowództwo BKA pozostało bez środków łączności i nie mogło przekazać podległym oddziałom żadnych rozkazów. W rezultacie tylko niewielka część białoruskich żołnierzy uciekła do Niemiec, zaś większość powróciła do domów. W połowie lipca Białorusini wywodzący się z batalionów BKA weszli w skład 30 Dywizji Grenadierów Waffen-SS. Natomiast w połowie września działająca teraz w Niemczech Białoruska Centralna Rada utworzyła w Berlinie 1 Kadrowy Batalion BKO. Pozostał on jednak nieuzbrojony i nieumundurowany. Przyjęto założenie, że skoro BKA nie została formalnie rozwiązana, to nie trzeba na nowo jej powoływać. Zgromadzono kilkuset Białorusinów (żołnierzy i oficerów oraz osoby cywilne). Na zewnątrz działacze białoruscy przedstawiali go jako batalion szkoleniowy BKA, szkołę oficerską itp., starając się o jego legalizację. W grudniu prezydent Białoruskiej Centralnej Rady, R. Ostrowski zamierzał już rozwiązać batalion, tracąc nadzieję na uzyskanie pomocy od władz niemieckich, ale wówczas Główny Urząd SS wydał zgodę na utworzenie białoruskiej formacji zbrojnej w sile brygady pod nazwą Waffen-SS Grenadier-Brigade „Weissruthenien”. W jej skład weszli m.in. byli członkowie BKA.
Umundurowanie i stopnie wojskowe.
W BKA nie występowało jednolite umundurowanie. Żołnierze nosili czarne mundury policji pomocniczej, feldgrau batalionów policyjnych, szare Sicherheitsdienst oraz kroje własne oficerów. Jedynym znakiem charakterystycznym były czerwone patki na kołnierz z krzyżem jagiellońskim koloru białego (oficerowie posiadali białą obwódkę patki) i noszona na lewym ramieniu tarcza w barwie biało-czerwono-białej i krzyżem jagiellońskim pośrodku.
Zgodnie ze wzorem z 18 marca 1944 stopnie wojskowe noszono na pięciokątnych pagonach z następującymi oznaczeniami (w nawiasach projekt wzoru z kwietnia 1944):
Powstał także projekt pagonów wzorowanych na III Rzeszy z patkami w barwach broni, ujednoliconymi mundurami i stopniami generalskimi: generałem-majorem, generałem-porucznikiem, generałem-pułkownikiem oraz Marszałkiem Białorusi.
Żołnierze BKA byli odznaczani hitlerowskim Medalem Narodów Wschodnich i ustanowionym w 1944 białoruskim trzystopniowym (złoty, srebrny i żelazny) Orderem "Krzyż Zasługi" (z mieczami lub bez mieczy). Po wojnie nagradzano ich odznaczeniami emigracyjnych Białoruskiej Centralnej Rady i Rady BRL ().

</doc>
<doc id="687393" url="https://pl.wikipedia.org/wiki?curid=687393" title="Megaptera novaeangliae">
Megaptera novaeangliae



</doc>
<doc id="687395" url="https://pl.wikipedia.org/wiki?curid=687395" title="Robin Vane-Tempest-Stewart">
Robin Vane-Tempest-Stewart

Robin Vane-Tempest-Stewart, właśc.: Edward Charles Stewart Robert Vane-Tempest-Stewart, 8. markiz Londonderry (ur. 18 listopada 1902, zm. 17 października 1955) – brytyjski arystokrata, syn Charlesa Vane-Tempest-Stewarta, 7. markiza Londonderry i Edith Chaplin, córki 1. wicehrabiego Chaplin.
Pracował jako honorowy attaché ambasady brytyjskiej w Rzymie oraz jako dyrektor Londonderry Collieries. W latach 1931-1945 zasiadał w Izbie Gmin jako deputowany z okręgu Down. W 1949 r. odziedziczył tytuł markiza Londonderry i zasiadł w Izbie Lordów. Zapalony fan piłki nożnej, w latach 1939-1946 był prezesem Arsenalu Londyn.
31 października 1931 r. poślubił Romaine Combe (1916 - 19 grudnia 1951), córkę majora Boyce'a Combe'a. Robin i Romaine mieli razem syna i córkę:

</doc>
<doc id="687396" url="https://pl.wikipedia.org/wiki?curid=687396" title="Kronika Bychowca">
Kronika Bychowca

 
Kronika Bychowca – wersja "Kroniki Wielkiego Księstwa Litewskiego i Żmudzkiego" spisana w XVI w. przez prawosławnego Rusina. Powstała prawdopodobnie na zamówienie rodziny Gasztołdów i spokrewnionych z nimi Holszańskich i Olelkowiczów-Słuckich. Najstarszą wersją "Kronik Wielkiego Księstwa Litewskiego i Żmudzkiego" są jednak latopisy Krasińskich i latopis Jewrieinowski.
"Kronika Bychowca" opisuje wydarzenia w Księstwie od XIII wieku. Przedstawia głównie historię wojen polsko-litewskich, bitew z Tatarami i Krzyżakami. Relacjonuje też zmagania Rusinów o zachowanie tożsamości narodowej i ich działania skierowane przeciwko litewskiej i polskiej dominacji. Jest jedynym dziełem średniowiecznej historiografii, które podaje najdłuższą genealogię litewskich władców Połocka.
Historyk Kazimierz Chodynicki twierdził, że "Kronika Bychowca" jest kompilacją informacji (podawanych przez Jana Długosza, dzieła Piccolominiego, Macieja Miechowity, latopis nowogrodzki) wzbogaconych, nieraz w sposób dowolny, o własne wiadomości. Duża część tekstu pokrywa się z tekstem Kroniki Stryjkowskiego. Dzieło jest kontrowersyjne i nie uznawane za wiarygodne źródło informacji historycznych, ponieważ zdaniem wielu historyków autor mitologizuje oraz podaje informacje sprzeczne ze stanem faktycznym. Według informacji z "Księgi Bychowca", Bitwa pod Grunwaldem toczyła się wyłącznie pomiędzy rycerstwem litewskim a Krzyżakami. Rycerstwo polskie nie ingerowało w tok walki, lecz było biernymi widzami. Hufiec Jagiełły wziął udział tylko przy uśmiercaniu niedobitków.
Nazwa kroniki pochodzi od nazwiska jej „odkrywcy”, XIX-wiecznego historyka amatora, Aleksandra Bychowca. Historyk natknął się na nią w 1840 przeglądając zbiory rękopisów swego krewnego mieszkającego w Wołkowysku na Białorusi. Spopularyzowana w 1846 przez Teodora Narbutta, który wydał ją sumptem własnym. W roku 1907, "Kronikę Bychowca" włączono do 17. tomu dzieła „Kroniki ruskie” zawierającego zbiór wszystkich wschodniosłowiańskich rękopisów.

</doc>
<doc id="687397" url="https://pl.wikipedia.org/wiki?curid=687397" title="M1902">
M1902



</doc>
<doc id="687398" url="https://pl.wikipedia.org/wiki?curid=687398" title="Vadodara">
Vadodara

Vadodara (gudźarati: વડોદરા, "do 1974 Baroda") – miasto w zachodnich Indiach w stanie Gudźarat, w międzyrzeczu Mahi i Narbady.
Liczba mieszkańców w 2003 roku wynosiła ok. 1,6 mln.
W mieście rozwinął się przemysł bawełniany, wełniany, chemiczny, metalowy, ceramiczny oraz spożywczy.
W pobliżu miasta rozwinięta eksploatacja rud manganu.

</doc>
<doc id="687399" url="https://pl.wikipedia.org/wiki?curid=687399" title="M1919">
M1919



</doc>
<doc id="687400" url="https://pl.wikipedia.org/wiki?curid=687400" title="Edward Charles Stewart Robert Vane-Tempest-Stewart, 8. markiz Londonderry">
Edward Charles Stewart Robert Vane-Tempest-Stewart, 8. markiz Londonderry



</doc>
<doc id="687401" url="https://pl.wikipedia.org/wiki?curid=687401" title="Wyżnia Jarząbcza Polana">
Wyżnia Jarząbcza Polana

Wyżnia Jarząbcza Polana – polana reglowa znajdująca się w Dolinie Jarząbczej (górne odgałęzienie Doliny Chochołowskiej) w Tatrach Zachodnich. Znajduje się na płaskim, lekko tylko wznoszącym się terenie, na wysokości 1130–1160 m n.p.m. i z wszystkich stron otoczona jest lasem. Po zachodniej stronie polany, za niewielkim skrawkiem lasu płynie Wyżni Chochołowski Potok.
Z polany widoki w południowym kierunku na szczyty Tatr Zachodnich: Jarząbczy Wierch, Łopatę (zbocze północne porośnięte lasem zwanym Hotarzem) i Wołowiec. Szczyty te tworzą panoramę zamykającą horyzont od południowej strony. Panorama ta przypomina nieco widok z dolnej części Dolinę Małej Łąki. Od strony zachodniej widoki przesłaniają zbocza Rakonia i Długiego Upłazu, od wschodu Trzydniowiańskiego Wierchu. Było to jedno z ulubionych miejsc Karola Wojtyły w Tatrach. Bywał tutaj wielokrotnie. W czerwcu 1983 roku już jako papież Jan Paweł II odbył tędy wycieczkę, po której spotkał się z Lechem Wałęsą.
Polana będąca własnością Wspólnoty Leśnej Uprawnionych Ośmiu Wsi dawniej była wypasana i wchodziła w skład Hali Jarząbczej. Nazwa polany pochodzi od nazwiska dawnych właścicieli Jarząbków z Bańskiej. Istniejący na skraju polany krzyż ufundował ks. Wojciech Roszek z Poronina. Na polanie w 1897 r. austriacki żandarm zastrzelił Józka Stękałę-Pytlowca, który jako dezerter ukrywał się w Tatrach przez 3 lata. Uważany był on za ostatniego zbójnika.
Wyżnia Polana Jarząbcza znajduje się w odległości ok. 20 min od Polany Chochołowskiej.

</doc>
<doc id="687402" url="https://pl.wikipedia.org/wiki?curid=687402" title="Herold Szkocji">
Herold Szkocji



</doc>
<doc id="687404" url="https://pl.wikipedia.org/wiki?curid=687404" title="M1914">
M1914



</doc>
<doc id="687407" url="https://pl.wikipedia.org/wiki?curid=687407" title="M1935">
M1935



</doc>
<doc id="687410" url="https://pl.wikipedia.org/wiki?curid=687410" title="M07">
M07



</doc>
<doc id="687412" url="https://pl.wikipedia.org/wiki?curid=687412" title="M1918">
M1918



</doc>
<doc id="687413" url="https://pl.wikipedia.org/wiki?curid=687413" title="Polsk riksdag">
Polsk riksdag

Polsk riksdag (, pol. „polski riksdag, polski parlament, sejm”) – określenie funkcjonujące w społeczeństwach skandynawskich, oznaczające burzliwą, chaotyczną i bezproduktywną dyskusję, w szerszym znaczeniu: bezład, chaos. Powstałe w XVIII w. jako krytyczne stereotypowe określenie stosowanej w sejmie Rzeczypospolitej zasady liberum veto.
To samo wyrażenie funkcjonuje w języku niderlandzkim pod postacią "Poolse landdag" czy już od 1747 roku jako wyrażenie "Poolse rijksdag".

</doc>
<doc id="687415" url="https://pl.wikipedia.org/wiki?curid=687415" title="King of Arms">
King of Arms

King of Arms (ang. - "król herbowy") - tytuł heroldów w Zjednoczonym Królestwie.
Naczelnymi heroldami w Zjednoczonym Królestwie są:
Wielkiemu Heroldowi Anglii prócz dwóch innych królów herbowych pomagają heroldowie ("Heralds of Arms"):
oraz persewanci, czyli heroldowie pomocnicy ("Pursuivants of Arms"):
prócz tego powoływani są jeszcze nadzwyczajni heroldowie-pomocnicy i inni urzędnicy heroldii odpowiedzialni za poszczególne kraje i regiony Brytyjskiej Wspólnoty.
Wielkiemu Heroldowi Szkocji podlegają heroldowie:
którym, podobnie jak w heroldii Anglii pomagają:
Niekiedy niezwykle brzmiące tytuły królów herbowych, heroldów i persewantów są zazwyczaj dyktowane bardzo starą tradycją, ich określenia nawiązują do godeł królestwa, godeł rodów królewskich i książęcych, nazw orderów (np. Garter - Order Podwiązki) lub dóbr (np. Fitzallan Pursuivant od baronii Fitzallan w dobrach księcia Norfolk). 
W latach 1992-1995 zaszczytną funkcję Garter Principal King of Arms pełnił sir Conrad Marshall Swan, pierwszy w historii tego urzędu Kanadyjczyk, pochodzący ze starego polskiego rodu szlacheckiego Święcickich herbu Jastrzębiec.
Zobacz też.
Herold,
Heroldia,
Court of Lord Lyon,
Finlaggan Pursuivant

</doc>
<doc id="687416" url="https://pl.wikipedia.org/wiki?curid=687416" title="Lord Lyon King of Arms">
Lord Lyon King of Arms



</doc>
<doc id="687418" url="https://pl.wikipedia.org/wiki?curid=687418" title="Choszczak">
Choszczak

Choszczak – kolonia w Polsce, położona w województwie mazowieckim, w powiecie mińskim, w gminie Dębe Wielkie.
W latach 1975–1998 Choszczak administracyjnie należał do województwa siedleckiego.
Przed 2023 r. miejscowość była częścią wsi Bykowizna.

</doc>
<doc id="687421" url="https://pl.wikipedia.org/wiki?curid=687421" title="Herb Kalwarii Zebrzydowskiej">
Herb Kalwarii Zebrzydowskiej

Herb Kalwarii Zebrzydowskiej – jeden z symboli miasta Kalwaria Zebrzydowska i gminy Kalwaria Zebrzydowska w postaci herbu.
Wygląd i symbolika.
Herb przedstawia w polu czerwonym złotą chorągiew kościelną o trzech polach, z frędzlami, zawieszoną na poprzecznym drzewcu ze złotym krzyżem kawalerskim bezpośrednio na nim opartym. 
Herb nawiązuje do herbu Radwan Mikołaja Zebrzydowskiego – fundatora sanktuarium pasyjno-maryjnego oo. bernardynów w Kalwarii Zebrzydowskiej.
Historia.
Jan Zebrzydowski (syn Mikołaja) w 1640 r. nadał miastu przywileje i nazwę Nowy Zebrzydów. Władzę w mieście za zezwoleniem pańskim sprawował wójt, władzą zwierzchnią był Jan Zebrzydowski, który sygnował akta urzędowe pieczęcią z herbem rodowym zebrzydowskim Radwan, aby w ten sposób podkreślić przynależność i posiadanie miasta. Na pieczęci wokół tarczy znalazło się osiem krzyży, cztery ćwiekowe na bokach tarczy, zaś cztery luzem pomiędzy nimi. Krzyże nawiązywały do pielgrzymkowego charakteru miasta i jego nazwy. W XVIII i XIX w osiem krzyży, zastąpiono sześcioma czaszkami rozmieszczonymi wokół tarczy z zaćwieczonymi na nich krzyżami. Czaszki zwieńczone krzyżykami to nawiązanie do nazwy miasta (Słowo "Calvaria" z hebrajskiego "golgotha"- czaszka). 
Herb przyjęty został uchwałą rady miejskiej nr XII/102/99 z 2 grudnia 1999 r.

</doc>
<doc id="687425" url="https://pl.wikipedia.org/wiki?curid=687425" title="Łaszczyzna">
Łaszczyzna

Łaszczyzna – część wsi Ostrów-Kania w Polsce, położona w województwie mazowieckim, w powiecie mińskim, w gminie Dębe Wielkie.
W latach 1975–1998 Łaszczyzna administracyjnie należała do województwa siedleckiego

</doc>
<doc id="687426" url="https://pl.wikipedia.org/wiki?curid=687426" title="Krzysztof Król (piłkarz)">
Krzysztof Król (piłkarz)

Krzysztof Król (ur. 6 lutego 1987 w Wodzisławiu Śląskim) – polski piłkarz grający na pozycji bocznego obrońcy.
Kariera klubowa.
Jest wychowankiem Górnika Radlin. Przez sześć lat trenował jako junior w WSP Wodzisław Śląski. Reprezentował również barwy Amiki Wronki, Dyskobolii Grodzisk Wlkp. oraz Realu Madryt B i Realu Madryt C. Wraz z młodzieżowymi reprezentacjami Polski grał na Mistrzostwach Europy U-19 w 2006 roku oraz Mistrzostwach Świata U-21 w 2007 roku. 25 listopada 2010 Chicago Fire zrezygnowało z opcji pierwokupu i zawodnik wrócił do Jagiellonii. 17 stycznia 2011 roku klub z Białegostoku wypożyczył go do Polonii Bytom. W dniu 11 lipca 2011 rozwiązał za porozumieniem stron obowiązujący kontrakt z Jagiellonią. 18 lipca 2011 związał się dwuletnią umową z beniaminkiem Ekstraklasy Podbeskidziem Bielsko-Biała. 4 stycznia 2013 Krzysztof Król rozwiązał za porozumieniem stron kontrakt z Podbeskidziem Bielsko-Biała. W sezonie 2013/2014 grał w Piaście Gliwice, a latem 2014 przeszedł do Montreal Impact. Na przełomie lat 2015/16 występował w greckim AEL Kallonis.
Życie osobiste.
17 czerwca 2010 w Chicago poślubił amerykańską modelkę polskiego pochodzenia, Patrycję Mikula, jednak po sześciu latach małżeństwa, rozstali się. Wraz z nią ma syna – Cristiano.

</doc>
<doc id="687427" url="https://pl.wikipedia.org/wiki?curid=687427" title="Physeteridae">
Physeteridae



</doc>
<doc id="687431" url="https://pl.wikipedia.org/wiki?curid=687431" title="Tomasz Jodłowiec">
Tomasz Jodłowiec

Tomasz Jodłowiec (ur. 8 września 1985 w Żywcu) – polski piłkarz, występujący na pozycji pomocnika w polskim klubie Podbeskidzie Bielsko-Biała. Reprezentant Polski w latach 2008–2016, uczestnik Mistrzostw Europy 2016.
Kariera klubowa.
Jodłowiec jest wychowankiem Koszarawy Żywiec. Piłkarskie szlify zbierał także w szkołach mistrzostwa sportowego w Bielsku-Białej i Łodzi. W 2004 trafił do Widzewa Łódź, który był jego pierwszym profesjonalnym klubem w karierze. Później występował jeszcze w Stali Głowno, Podbeskidziu Bielsko-Biała, a także zaliczył epizod w ŁKS-ie. W 2006 został piłkarzem Dyskobolii Grodzisk Wielkopolski. Z tym klubem, w sezonie 2006/07 sięgnął po Puchar Polski. Było to pierwsze klubowe trofeum w jego karierze. W 2008 wraz ze sprzedaniem klubu z Grodziska Wielkopolskiego trafił ze swoimi kolegami do Polonii Warszawa. Latem 2008 był bliski przejścia do włoskiego SSC Napoli, ale ostatecznie do transferu nie doszło. 31 lipca 2012 został graczem Śląska Wrocław, którego barwy reprezentował przez pół roku. 19 lutego 2013 został piłkarzem Legii Warszawa. W barwach warszawskiego klubu zdobył cztery mistrzostwa i trzy Puchary Polski.
20 stycznia 2018 został wypożyczony na pół roku do Piasta Gliwice. Wraz z zakończeniem sezonu 2018/2019, po zdobyciu z Piastem Gliwice tytułu Mistrza Polski, powrócił do Legii Warszawa. 2 września 2019, tym razem na zasadzie transferu definitywnego, ponownie zasilił szeregi piłkarzy Piasta Gliwice.
1 lipca 2022 roku dołączył do Podbeskidzia Bielsko-Biała, z którym podpisał kontrakt obowiązujący do czerwca 2023 roku. 
Kariera reprezentacyjna.
Jodłowiec debiutował w polskiej kadrze 11 października 2008 w meczu eliminacyjnym Mistrzostw Świata 2010 z Czechami. Był jednak na boisku zaledwie dwie minuty, w doliczonym czasie gry. Zastąpił na boisku Rafała Murawskiego. 14 grudnia tego samego roku rozegrał swój pierwszy mecz w pełnym wymiarze, przeciwko Serbii. 9 czerwca 2011 w meczu towarzyskim przeciwko ekipie Francji strzelił gola samobójczego. Został powołany do kadry Polski na Euro 2012, ale trener Franciszek Smuda zrezygnował z niego, podobnie jak z Michała Kucharczyka i Kamila Glika.
5 listopada 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią. 12 maja 2016 został powołany przez selekcjonera Adama Nawałkę do szerokiej kadry na Mistrzostwa Europy 2016 we Francji. 30 maja 2016 Adam Nawałka oficjalnie powołał go do ścisłego składu na mistrzostwa Europy.

</doc>
<doc id="687432" url="https://pl.wikipedia.org/wiki?curid=687432" title="Adam Wawrzyniec Rzewuski">
Adam Wawrzyniec Rzewuski

Adam Wawrzyniec Rzewuski (ros. Адам Станиславович Ржевуский) herbu Krzywda, krypt.: "A. R. K. W.", (ur. 1760 w Nieświeżu, zm. 1825 w Pohrebyszczach) – polski poseł, polityk i dyplomata, pisarz polityczny, mówca, poeta i teoretyk literatury oraz tłumacz, przedostatni kasztelan witebski, przedstawiciel dyplomatyczny Rzeczypospolitej w Królestwie Danii w 1789 roku, po rozbiorach urzędnik rosyjski.
Życiorys.
Urodził się jako syn Stanisława Ferdynanda (chorąży wielki litewski), i Katarzyny Karoliny Radziwiłł (wojewodzianka wileńska); wnuk Wacława Rzewuskiego (hetmana koronnego) i Michała Kazimierza Radziwiłła (wojewodę wileńskiego i hetmana litewskiego). Przez 6 kolejnych lat (1771–1776) uczył się w warszawskich szkołach jezuickich (Collegium Nobilium), a następnie pojezuickich.
Działalność polityczna.
Wielokrotnie pełnił funkcję posła na sejm reprezentującego województwa: nowogródzkie (1778 i 1782), wołyńskie (1784) i bracławskie (1786). Sędzia sejmowy ze stanu rycerskiego w 1782 roku. Był także podpułkownikiem 14. regimentu pieszego im. Potockich (ufundowanego przez S. Sz. Potockiego w roku 1785). Poseł na sejm walny 1786 roku. Pisarz polityczny, mówca, właściciel dóbr Pohrebyszcze, rotmistrz kawalerii narodowej od 1778, kasztelan witebski w latach (1790 – 1793), marszałek szlachty guberni mohylewskiej, senator rosyjski, najwybitniejszy publicysta obozu staroszlacheckiego, członek konfederacji Sejmu Czteroletniego. przeciwnik Konstytucji 3 Maja. Był członkiem loży wolnomularskiej Orzeł Biały w Petersburgu.
Zasługi.
Za zasługi odznaczony Orderem Orła Białego 11 maja 1791. W 1789 został kawalerem Orderu Świętego Stanisława.
Rodzina i potomstwo.
W grudniu roku 1790 poślubił córkę swej siostry Franciszki – Justynę Rdułtowską (podkomorzanka nowogródzka).
Twórczość.
Przez 2 lata (1776-1777) ogłaszał część swych wierszy w czasopiśmie „Zabawy Przyjemne i Pożyteczne”, a do roku 1779 był współautorem niektórych innych publikacji.
Ważniejsze mowy i dzieła.
Rzewuski pisywał także wiersze, niektóre z nich ogł. "Zabawy Przyjemne i Pożyteczne" (1776, t. 14, cz. 2, s. 272-279, 366-367; 1777, t. 15, cz. 2, s. 309-313). Wiersz: Urzędy nic sławie cnotliwego nie przydają. Do Stanisława Potockiego wojewody ruskiego – zachowany w rękopisach Biblioteki Jagiellońskiej, sygn. 101, 1461, 4365.

</doc>
<doc id="687433" url="https://pl.wikipedia.org/wiki?curid=687433" title="Kubilay Türkyılmaz">
Kubilay Türkyılmaz

Kubilay "Kubi" Türkyılmaz – (ur. 4 marca 1967 roku w Bellinzonie), szwajcarski piłkarz pochodzenia tureckiego. W Szwajcarii grał m.in. w Servette FC, AC Lugano, FC Luzern i w Grasshopper Club oraz za granicą w Bolonii, Galatasaray SK i w Brescii. W reprezentacji Szwajcarii rozegrał 62 mecze, strzelił 34 gole i do niedawna był najlepszym strzelcem drużyny Helwetów w jej historii.

</doc>
<doc id="687434" url="https://pl.wikipedia.org/wiki?curid=687434" title="Estok">
Estok

Estok (niem. "panzerbrecher", fr. "estoc", ang. "tuck") – miecz dwuręczny wykorzystywany od XIV do XVII wieku, charakteryzujący się rękojeścią w kształcie krzyża i prostym, bezkrawędziowym, ostro zakończonym ostrzem.
Historia.
Wraz z rozwojem zbroi zmieniły się również metody jej atakowania. Szybko zdano sobie sprawę, że broń sieczna traci na skuteczności, więc zaczęto wykorzystywać broń obuchową miażdżącą, taką jak buławy czy młoty bojowe. Wykorzystywana była również broń służąca do pchnięć, która mogła rozerwać kółka kolczugi lub spoiny i szczeliny zbroi płytowej. Długi, zwężający się miecz mógł być również używany jako kopia, gdy ta prawdziwa pękła – w ten sposób rozwinął się estok. Francuskie słowo "estoc" oznacza „pchnięcie”.
Opis.
Dwuręczny estok będący odmianą jednoręcznego koncerza, przeznaczony był do walki z przeciwnikami w kolczugach lub zbrojach płytowych i nie posiadał krawędzi tnącej. Przekroje ostrza mogły być trójkątne, kwadratowe, romboidalne lub sześciokątne, co w praktyce wykluczało możliwość cięcia. Większość odmian estoka posiadała długie ricasso z hakami do parowania ("parrierhaken"), co dawało posiadaczowi miecza przewagę w postaci dodatkowej dźwigni, dzięki której mógł pchnąć estokiem z większą precyzją i siłą. Niektóre estoki posiadały ochronne pierścienie na palce, zakrzywione jelce lub inne odmiany głowic. Początkowo estok przytroczony był do siodła i zawieszany na pasie, gdy żołnierz zsiadał z konia. W miarę rozwoju broni piechota zaczęła nosić go w pochwie.

</doc>
<doc id="687437" url="https://pl.wikipedia.org/wiki?curid=687437" title="Województwo wołyńskie (I Rzeczpospolita)">
Województwo wołyńskie (I Rzeczpospolita)

Województwo wołyńskie – województwo Wielkiego Księstwa Litewskiego, później Korony I Rzeczypospolitej, część prowincji małopolskiej. Utworzone w 1566, na sejmie w Lublinie w roku 1569 przyłączone do Korony. Istniało do III Rozbioru Polski w 1795 r. Herbem województwa był biały krzyż w czerwonym polu z tarczą sercową z białym orłem. Senatorów większych było w województwie wołyńskim trzech: biskup łucki, wojewoda i kasztelan wołyńscy. Województwo dzieliło się na trzy powiaty: łucki, włodzimierski i krzemieniecki. Każdy z tych powiatów miał swoje starostwo grodowe w mieście powiatowym. Sejmikowało zaś województwo w Łucku, obierając z każdego powiatu po dwóch posłów sejmowych i jednym deputacie.
Miasta.
Miasta królewskie:
Prywatne miasta szlacheckie:
Prywatne miasta duchowne:
Bibliografia.
Z. Zychyliński „Złota księga szlachty polskiej” T. XIII, s. 210 Miączyńscy herbu Suchekomnaty

</doc>
<doc id="687438" url="https://pl.wikipedia.org/wiki?curid=687438" title="Jarosław Lato">
Jarosław Lato

Jarosław Lato (ur. 17 czerwca 1977 w Świdnicy) – były polski piłkarz grający na pozycji lewego pomocnika.
Kariera.
Swoją piłkarską karierę rozpoczynał w Stali Świdnica. Następnie grał w Lechii Dzierżoniów, Śląsku Wrocław, RKS-ie Radomsko, Widzewie Łódź, Groclinie Grodzisk Wielkopolski, Polonii Warszawa i Jagiellonii Białystok.
16 września 2009 stołeczny klub rozwiązał z nim kontrakt, ze względu na słabą formę oraz możliwe powiązania ze sprawą korupcyjną. 30 listopada 2009 roku podpisał 2,5-letnią umowę z Jagiellonią Białystok. Kontrakt obowiązuje jednak od 1 stycznia 2010 roku, dlatego zawodnik nie mógł wystąpić w dwóch ostatnich meczach rundy jesiennej.
W czerwcu 2011 mimo obowiązującego kontraktu piłkarza, władze klubu poinformowały, że nie będzie już występować w Jagiellonii. Kontrakt został rozwiązany 25 czerwca za pozrozumieniem stron, mimo że był on ważny jeszcze przez rok. Ostatnie swoje trzy sezony piłkarskie Lato rozegrał w rodzinnej Polonii/Sparcie Świdnica grającej w III lidze.

</doc>
<doc id="687447" url="https://pl.wikipedia.org/wiki?curid=687447" title="Przemoc parlamentarna">
Przemoc parlamentarna

Przemoc parlamentarna (także: "przemoc legislacyjna", "przemoc w parlamencie") – termin odnoszący się do szerokiej klasy starć i czynnych kłótni pomiędzy przedstawicielami władzy ustawodawczej często powodowanymi przez kontrowersyjne tematy i pełne napięcia głosowania.
Tego typu incydenty zdarzają się głównie w „świeżo upieczonych” demokracjach (takich jak Tajwan), ale także i w dojrzałych demokracjach włączając w to takie kraje jak Wielka Brytania czy też Stany Zjednoczone występowały tego rodzaju bulwersujące opinię publiczną przypadki agresji zwłaszcza w czasie gdy były one jeszcze w trakcie eksperymentów nad jej kształtem.
Chociaż legislatura nie wydaje się stosownym miejscem do burd i bójek pomiędzy politykami to jednak jej pracownicy tak jak i w każdym innym stresującym miejscu pracy mają skłonność do wybuchów gniewu. Konfrontacyjny charakter polityki i duże stawki o jakie toczy się gra często dodają swój niebagatelny wpływ na przemoc, która buzuje pod jej powierzchnią.

</doc>
<doc id="687448" url="https://pl.wikipedia.org/wiki?curid=687448" title="Polskie litery">
Polskie litery



</doc>
<doc id="687449" url="https://pl.wikipedia.org/wiki?curid=687449" title="Gruppenfuhrer">
Gruppenfuhrer



</doc>
<doc id="687450" url="https://pl.wikipedia.org/wiki?curid=687450" title="Stanisław Kaczor-Batowski">
Stanisław Kaczor-Batowski



</doc>
<doc id="687452" url="https://pl.wikipedia.org/wiki?curid=687452" title="Obergruppenfuhrer">
Obergruppenfuhrer



</doc>
<doc id="687453" url="https://pl.wikipedia.org/wiki?curid=687453" title="Oberstgruppenfuhrer">
Oberstgruppenfuhrer



</doc>
<doc id="687455" url="https://pl.wikipedia.org/wiki?curid=687455" title="Przemoc w parlamencie">
Przemoc w parlamencie



</doc>
<doc id="687457" url="https://pl.wikipedia.org/wiki?curid=687457" title="Pływaczowate">
Pływaczowate



</doc>
<doc id="687459" url="https://pl.wikipedia.org/wiki?curid=687459" title="Oberguppenfuhrer">
Oberguppenfuhrer



</doc>
<doc id="687460" url="https://pl.wikipedia.org/wiki?curid=687460" title="Eschrichtiidae">
Eschrichtiidae



</doc>
<doc id="687461" url="https://pl.wikipedia.org/wiki?curid=687461" title="Eschrichtius robustus">
Eschrichtius robustus



</doc>
<doc id="687462" url="https://pl.wikipedia.org/wiki?curid=687462" title="Marcin Nowacki">
Marcin Nowacki

Marcin Nowacki (ur. 12 marca 1981 w Brzegu) – polski piłkarz grający na pozycji pomocnika oraz trener. Znany głównie z występów w Ekstraklasie w Odrze Wodzisław Śląski, Dyskobolii Grodzisk Wielkopolski i Ruchu Chorzów.
Kariera piłkarska.
Początkowo zawodnik BTP Brzeg, następnie gracz Odry Wodzisław Śląski. W jej barwach 12 listopada 2000 roku zadebiutował w Ekstraklasie w przegranym 0:4 meczu Odry z Amicą Wronki. Pierwszego gola w tych rozgrywkach strzelił 20 kwietnia 2002 w spotkaniu z Ruchem Chorzów, przyczyniając się do zwycięstwa drużyny z Wodzisławia Śląskiego 3:1. Od rundy wiosennej sezonu 2002/2003 był podstawowym zawodnikiem Odry. Na początku kolejnych rozgrywek zadebiutował w europejskich pucharach – zagrał w dwóch pojedynkach Pucharu Intertoto z irlandzkim Shamrock Rovers; w pierwszym z nich zdobył honorową bramkę dla swojego zespołu. Bardzo dobra gra w Odrze przyczyniła się do sukcesu indywidualnego, w 2003 r. w Plebiscycie Piłki Nożnej został wybrany "odkryciem roku".
W lutym 2004 roku przeszedł z Odry Wodzisław do Dyskobolii Grodzisk Wielkopolski. W nowym zespole nie wywalczył jednak miejsca w podstawowym składzie, przez co w rundzie wiosennej sezonu 2004/2005 występował w klubie partnerskim drużyny z Grodziska, Obrze Kościan. W 2005 roku wraz z Dyskobolią zdobył puchar Polski – w drugim finałowym meczu z Zagłębiem Lubin zagrał w podstawowym składzie. W sezonie 2005/2006 przebywał na wypożyczeniu w Koronie Kielce, w której regularnie występował jedynie jesienią. Następnie powrócił do Dyskobolii, zaś od 2007 roku ponownie był zawodnikiem Odry Wodzisław Śląski. W styczniu 2008 podpisał trzyletni kontrakt z Ruchem Chorzów. W latach 2010–2011 był podstawowym piłkarzem Wisły Płock, natomiast od lipca 2011 do 2014 występował w Miedzi Legnica. W 2013 na krótko został wypożyczony do Energetyka ROW Rybnik. W latach 2014-2016 występował w MKS Kluczbork, a następnie przeniósł się do III-ligowej Stali Brzeg.
Występował w reprezentacji Polski do lat 21, w której zadebiutował w 2003 roku. Uczestniczył m.in. w eliminacjach do mistrzostw Europy U-21 w 2004 – w kwalifikacjach do turnieju w Niemczech strzelił gola w spotkaniu ze Szwecją, zapewniając Polsce remis 1:1. Rozegrał jeden mecz w kadrze seniorskiej – 21 lutego 2004 roku wystąpił w towarzyskim pojedynku z reprezentacją Wysp Owczych (6:0), w którym na początku drugiej połowy zastąpił Damiana Gorawskiego.
Po zakończeniu kariery piłkarskiej trenował drużyny GKS Rychtal i Stali Brzeg.

</doc>
<doc id="687463" url="https://pl.wikipedia.org/wiki?curid=687463" title="Cmentarz Komunalny Południowy">
Cmentarz Komunalny Południowy

Cmentarz Komunalny Południowy – założona w 1999 roku nekropolia Warszawy, zlokalizowana w miejscowości Antoninów w gminie Piaseczno. Obiektem zarządza Miasto Stołeczne Warszawa – Zarząd Cmentarzy Komunalnych.
Pierwszego pochówku dokonano tu w październiku 1999 roku. Jako jedyny cmentarz komunalny w stolicy ma pozwolenie na budowanie grobowców w formie kapliczek.
Położenie.
Cmentarz leży w pobliżu trasy wylotowej na Kraków (7 (E77)), w Antoninowie (w pobliżu Magdalenki i Piaseczna), na skraju Lasów Sękocińskich. Powierzchnia całkowita nekropolii zajmuje ponad 50 ha, z czego do użytku dotychczas oddano 27 ha.
Opis.
Cmentarz Komunalny Południowy został zaprojektowany przez Piotra Szaroszyka.
Zgodnie z planem, groby najgłębsze (z największą liczbą kondygnacji) umieszczano po zachodniej stronie, natomiast te płytsze po wschodniej. Na cmentarzu wybudowano już pierwszy grobowiec w formie kapliczki. Obłożona polnymi kamieniami budowla może pomieścić 30–40 ciał.
Na terenie nekropolii możliwe są wszystkie formy pochówku, a oprócz tego prochy zmarłych można również rozsypać na „Łące pamięci”. 
Uroczystości pogrzebowe odbywają się w Domu Przedpogrzebowym, mieszczącym dwie sale ceremonialne. Jedna z sal ceremonialnych pełni funkcję katolickiej kaplicy cmentarnej pod wezwaniem Zmartwychwstania Pańskiego, w której katolicką posługę pogrzebową sprawują kapłani parafii Najświętszego Serca Pana Jezusa w Przypkach. W kaplicy tej w każdą niedzielę odprawiane są również msze święte. Druga z sal jest salą świecką, w której wykonywane są ceremonie świeckie i różnych wyznań.
Cmentarz Komunalny Południowy jest cmentarzem miejskim, zarządzanym przez Miasto Stołeczne Warszawę – Zarząd Cmentarzy Komunalnych.

</doc>
<doc id="687464" url="https://pl.wikipedia.org/wiki?curid=687464" title="Piotr Rocki">
Piotr Rocki

Piotr Rocki (ur. 11 stycznia 1974 w Warszawie, zm. 1 czerwca 2020 w Bytomiu) – polski piłkarz, występujący na pozycji pomocnika oraz napastnika.
Kariera.
Przed przyjściem do Legii w 2008 grał w Polonezie Warszawa, MTS Marcovii Marki, Polonii Warszawa, Hetmanie Zamość, Górniku Zabrze, Odrze Wodzisław Śląski i Dyskobolii Grodzisk Wielkopolski.
Przed sezonem 2008/2009 przyszedł do Legii Warszawa. W drugim spotkaniu dla stołecznego zespołu (20 lipca 2008) Rocki został bohaterem finału Superpucharu Polski – w 87. minucie spotkania zdobył bramkę na 2:1 w meczu z Wisłą Kraków, przypieczętowując tym samym zdobycie trofeum przez Legię. Rockiemu nie przedłużono kontraktu z Legią Warszawa. Po sezonie 2008/2009 „Rocky” odszedł ze stołecznego klubu. 30 czerwca 2009 roku popularny Rocky podpisał kontrakt z Podbeskidziem Bielsko-Biała występującym w I lidze. 28 lipca 2010 roku podpisał roczny kontrakt z Ruchem Radzionków.
W Odrze Wodzisław Śląski Piotr Rocki zasłynął jako zawodnik wykonujący oryginalne „cieszynki” po strzeleniu bramki, np. po zdobyciu gola, w meczu przeciwko Wiśle Kraków odegrał Lajkonika, przeciw Dyskobolii Grodzisk- Dyskobola, zaś przeciwko Lechowi Poznań udawał parowóz, biegając po całym boisku. Kiedy Odra Wodzisław została mistrzem jesieni trener Ryszard Wieczorek pasował Rockiego i kolegów z drużyny na „rycerzy jesieni”.
Śmierć.
31 maja 2020 roku Rocki trafił w ciężkim stanie do szpitala po pęknięciu tętniaka mózgu. Dzień później zmarł w godzinach wieczornych. Miał 46 lat. Po ceremonii pogrzebowej, urna z prochami piłkarza spoczęła na cmentarzu parafii św. Franciszka w Zabrzu.
Życie prywatne.
Był kibicem Legii Warszawa.

</doc>
<doc id="687466" url="https://pl.wikipedia.org/wiki?curid=687466" title="Alvin Patterson">
Alvin Patterson

Alvin „Seeco” Patterson, właśc. Francisco Willie (ur. 30 grudnia 1930 w Hawanie, zm. 1 listopada 2021 w Kingston) – jamajski rastaman i muzyk reggae – perkusjonista.
Urodzony w Hawanie 30 grudnia 1930 jako Francisco Willie. Grał na perkusji i bębnach afrykańskich. Członek zespołu Boba Marleya – The Wailers. Alvin poznał Marleya w Trenchtown, dzielnicy slumsów w Kingston na Jamajce. Alvin nagrywał z Marleyem już w czasie wczesnej kariery wailersów, ale dołączył do zespołu dopiero w 1974, kiedy to z zespołu odeszli Bunny Wailer i Peter Tosh. Alvin pozostał w zespole już na stałe. Zmarł 1 listopada 2021 w Kingston.

</doc>
<doc id="687471" url="https://pl.wikipedia.org/wiki?curid=687471" title="Szymon Kaźmierowski">
Szymon Kaźmierowski

Szymon Kaźmierowski (ur. 2 lipca 1987 roku w Poznaniu) − polski piłkarz, wychowanek Dyskobolii Grodzisk Wielkopolski grający na pozycji napastnika. Obecnie reprezentuje barwy Orła Międzyrzecz.
Kariera klubowa.
W Ekstraklasie zadebiutował 26 listopada 2005 r. w ramach 15. kolejki w meczu przeciwko Koronie Kielce. Wraz z Dyskobolią zdobył Puchar Polski w sezonie 2006/07 oraz Puchar Ekstraklasy w sezonach 2006/07 i 2007/08. W swoim najlepszym sezonie rozegrał 14 spotkań ligowych oraz strzelił 2 gole. Jesienią 2007 roku przechodził rehabilitację po odniesionej kontuzji.
Kariera reprezentacyjna.
Szymon Kaźmierowski był w orbicie zainteresowań trenera Michała Globisza przed Mistrzostwami Europy U-19 w 2006 roku, które odbywały się w Wielkopolsce. Niestety, występ na tej imprezie uniemożliwiła mu kontuzja.

</doc>
<doc id="687473" url="https://pl.wikipedia.org/wiki?curid=687473" title="Hyperoodon ampullatus">
Hyperoodon ampullatus



</doc>
<doc id="687474" url="https://pl.wikipedia.org/wiki?curid=687474" title="Lepiarkowate">
Lepiarkowate

Lepiarkowate (Colletidae) - rodzina z nadrodziny pszczół (Apoidae), do której należy pięć podrodzin, ok. 54 rodzaje i ok. 2000 gatunków. W Polsce stwierdzono występowanie 41 przedstawicieli tej rodziny (stan na 2003). Najwięcej z nich żyje na kontynencie australijskim. W strefie umiarkowanej półkuli północnej występują tylko 2 rodzaje:
lepiarka ("Colletes") i samotka ("Hylaeus").
Charakterystyka rodziny lepiarkowatych.
Lepiarkowate to pszczoły obejmujące rodzaje o wielkości od kilku do ok. 15 mm. Gnieżdżą się w ziemi lub pustych łodygach roślin. Ich języczek jest krótki (do 4 mm) i szeroki, na końcu rozdwojony. Niektóre rodzaje lepiarkowatych odznaczają się brakiem owłosienia. Najnowsze badania wykazały, że rodzina ta nie jest, jak dotąd myślano, najbardziej prymitywną, ale najbardziej zaawansowaną ewolucyjnie (cechy, które uważano za odziedziczone po grzebaczowatych, jak krótki języczek, okazały się być adaptacjami do specyficznego sposobu konstrukcji gniazda). 

</doc>
<doc id="687475" url="https://pl.wikipedia.org/wiki?curid=687475" title="Dogling">
Dogling



</doc>
<doc id="687476" url="https://pl.wikipedia.org/wiki?curid=687476" title="Reichsführer-SS">
Reichsführer-SS

Reichsführer SS – najwyższy stopień w całej SS. W tłumaczeniu: "wódz SS w całej Rzeszy". Stopień ten w Wehrmachcie odpowiadał stopniowi feldmarszałka. Stopień ten był również najwyższym stopniem policji III Rzeszy – osoba posiadająca go dowodziła nie tylko całą SS, ale też całą policją.
Początkowo, kiedy SS było podporządkowane SA, Reichsführer nie posiadał insygniów osobnych dla swej rangi. Dopiero Noc Długich Noży sprawiła, iż wyzwoliwszy się spod nadzoru SA, SS jako pełnoprawna jednostka paramilitarna Rzeszy uzyskała odpowiedni jej statusowi stopień dowódcy.
Ranga ta jest znana jako tytuł Heinricha Himmlera. W historii było łącznie czterech Reichsführerów, ale to trzeci, czyli Heinrich Himmler, był nim na tyle długo i efektywnie, by w powszechnej opinii Reichsführer był używany wymiennie z jego imieniem. Himmler był także jedynym Reichsführerem, który nosił oznaki swojego stopnia.

</doc>
<doc id="687477" url="https://pl.wikipedia.org/wiki?curid=687477" title="Marcelo Gallardo">
Marcelo Gallardo

Marcelo Daniel Gallardo (ur. 18 stycznia 1976 w Merlo, Buenos Aires), argentyński trener piłkarski i były piłkarz grający jako pomocnik.
Obecnie jest trenerem River Plate.
Z powodu młodzieńczych rysów twarzy w trakcie kariery nazywany był "el Muñeco" czyli laleczka.
Kariera piłkarska.
Argentyńczyk jest wychowankiem River Plate, w którego zespole zadebiutował już jako siedemnastolatek, w spotkaniu przeciwko Newell's Old Boys (2-0). W trakcie siedmiu lat gry dla "Los Millonarios" wywalczył z klubem szereg tytułów mistrza kraju oraz najbardziej prestiżowe Copa Libertadores w 1996 roku.
W 1999, za kwotę 10 milionów dolarów, został piłkarzem występującego w lidze francuskiej AS Monaco, z którym już w swoim pierwszym sezonie zdobył tytułu mistrza Francji. Piłkarz miał w tym sukcesie spory udział, czego dowodem było przyznanie mu nagrody najlepszego piłkarza ligi. Po objęciu stanowiska trenera przez Didiera Deschampsa, Argentyńczyk stracił miejsce w podstawowym składzie, co doprowadziło do jego powrotu do River w 2003 roku. Drugi pobyt w macierzystym klubie, okazał się znacznie słabszy, klub nie zdobyli wówczas żadnego tytułu.
Niespodziewanie w 2007 roku, piłkarz wrócił do Francji i podpisał kontakt z zespołem Paris Saint-Germain. Pobyt w PSG trwał jedynie rok, w którym udało mu się zdobyć z Paryżanami trofeum - Coupe de la Ligue. W trakcie sezonu 2007/2008 roku Argentyńczyk postanowił odejść z zespołu i podpisał kontrakt z klubem Major League Soccer - DC United. W amerykańskim zespole rozegrał jedynie piętnaście spotkań i po okresie pół roku po raz kolejny został piłkarzem River Plate.
Karierę piłkarską zakończył jako piłkarz urugwajskiego Nacionalu Montevideo w 2011 roku.
Kariera reprezentacyjna.
W reprezentacji Argentyny debiutował jako nastolatek w 1994 roku, w meczu przeciwko Chile.
Wraz z reprezentacją U-23, zdobył srebrny medal Igrzyskach Olimpijskiej w Atlanty.
Był częścią kadry "Albicelestes" na Pucharze Konfederacji 1995, dwóch turniejach o Copa America (1995, 1997) oraz na dwóch mundialach (1998, 2002).
Łącznie rozegrał w reprezentacyjnej koszulce 44 spotkania i zdobywając 14 bramek.
Kariera trenerska.
Kilka dni po zakończeniu kariery został ogłoszony nowym trenerem urugwajskiego Nacionalu Montevideo. Już w swoim pierwszym sezonie pracy, zdobył z klubem mistrzostwo Urugwaju, co przełożyło się na decyzje włodarzy River Plate, o zatrudnieniu go na stanowisku trenera zespołu w czerwcu 2014 roku. Od tego czasu zdobył z macierzystym klubem szereg tytułów wymieniając dwa tytuły Copa Libertadores.
Jego sukcesy zostały dostrzeżone przez ekspertów przez co uzyskał nominację do nagrody najlepszego dla trenera FIFA oraz dwa razy został nagrodzony tytułem najlepszego trenera w Ameryce Południowej.

</doc>
<doc id="687478" url="https://pl.wikipedia.org/wiki?curid=687478" title="Reichsfuhrer">
Reichsfuhrer



</doc>
<doc id="687480" url="https://pl.wikipedia.org/wiki?curid=687480" title="Będzieszyn (powiat gdański)">
Będzieszyn (powiat gdański)

Będzieszyn (niem. "Bangschin", kaszb. "Bãdzëszënò" lub "Bendzieszënò") – osada w Polsce położona w województwie pomorskim, w powiecie gdańskim, w gminie Pruszcz Gdański na zachód od obwodnicy Trójmiasta.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
Od listopada 2011 do wiosny 2012 przeprowadzono rewaloryzację znajdującego się we wsi parku podworskiego (usunięcie śmieci, wycinka samosiejek, oczyszczenie stawu, wytyczenie ścieżek, montaż ławek, koszy na śmieci i tablic z nazwami gatunkowymi drzew). Po przeprowadzonej inwentaryzacji stwierdzono tutaj występowanie takich gatunków, jak: klon jawor, jesion wyniosły, grab pospolity, buk zwyczajny, lipa drobnolistna, olsza czarna, leszczyna turecka, sosna czarna, głóg jednoszyjkowy, topola czarna w odmianie włoskiej, topola balsamiczna, wierzba szara i dąb szypułkowy. Udostępniony do zwiedzania teren parku należy do firmy Polhoz.
W 2014 prace przy rewaloryzacji parku (przygotowanie tzw. ścieżki zdrowia, nowe nasadzenia krzewów i bluszczu) miały być kontynuowane, jednakże zadanie to uległo przesunięciu na rok 2018. 

</doc>
<doc id="687482" url="https://pl.wikipedia.org/wiki?curid=687482" title="Stanisław Rzewuski (powieściopisarz)">
Stanisław Rzewuski (powieściopisarz)

Stanisław Aleksander Marian Witold Konrad Wacław Bronisław Leoncjusz Adam Antoni Rzewuski pseud. „Stanisław Stanisławski” (ur. 27 lipca 1864 w Wierzchowni, zm. 17 maja 1913 w Paryżu) – powieściopisarz i dramatopisarz polski i francuski, hrabia (tytuł potwierdzony w Rosji w 1885) .
Życiorys.
Syn Adama, generała rosyjskiego i Jadwigi, brat Katarzyny Radziwiłłowej.
Odbył nauki w korpusie paziów i uniwersytecie petersburskim. Autor zapomnianych dramatów, poematów i powieści. Około 1880 osiadł w Paryżu i pracował w redakcji „Gaulois”. Współpracował też z pismami „Figaro”, „La Commedia” , „Siecle”, „L’action”.
Twórczość.
oraz szereg studiów literackich w języku polskim i francuskim.

</doc>
<doc id="687486" url="https://pl.wikipedia.org/wiki?curid=687486" title="Rzeka graniczna">
Rzeka graniczna

Rzeka graniczna – rzeka, wzdłuż której została wytyczona granica danego terytorium lub jednostki administracyjnej.

</doc>
<doc id="687488" url="https://pl.wikipedia.org/wiki?curid=687488" title="Łukcze">
Łukcze

Łukcze – jezioro pochodzenia krasowego położone na Równinie Łęczyńsko-Włodawskiej, w województwie lubelskim, w powiecie łęczyńskim, w gminie Ludwin, 11 km na północny wschód od Łęcznej, na obrzeżach wsi Rogóźno, na wysokości 163 m n.p.m.
Ma powierzchnię 57 ha, długość 1,4 km, szerokość 500 m, głębokość 9 m. Łukcze składa się z części południowej i północnej oddzielonych przewężeniem, na brzegu na ogół pas roślinności wodnej o szerokości kilkunastu metrów, występuje też brzeg piaszczysty. Jezioro jest odpływowe, użytkowane dla celów rekreacji. Nad wschodnimi brzegami zlokalizowane są zakładowe ośrodki wypoczynkowe, przy brzegu południowym również był zlokalizowany taki ośrodek (obecnie zamknięty). W otoczeniu jest wiele działek prywatnych, a na nich domki letniskowe. 
Najbliższe wsie to Krzywe i Rogóźno.

</doc>
<doc id="687496" url="https://pl.wikipedia.org/wiki?curid=687496" title="Aston Barrett">
Aston Barrett

Aston Francis Barrett (ur. 22 listopada 1946 w Kingston na Jamajce) – jamajski basista. 
Nazywany jest również „Family Man” lub „Fams”. Aston to jeden z braci Barrettów (drugi to perkusista Carlton Barrett), którzy grali w zespołach takich jak The Wailers Boba Marleya i The Upsetters. Ma pseudonim „Family Man”, ponieważ spłodził 52 dzieci z różnymi kobietami.

</doc>
<doc id="687501" url="https://pl.wikipedia.org/wiki?curid=687501" title="Coleman Milne">
Coleman Milne

Coleman Milne – firma z Wielkiej Brytanii, specjalizująca się w przebudowie seryjnych samochodów na karawany pogrzebowe, limuzyny, pojazdy policyjne i inne pojazdy specjalistyczne według zamówienia klienta.
Historia.
Firma Coleman Milne została założona przez Rodericka Milne i Johna Colemana w 1953. W początkowym okresie działalności firma specjalizowała się w naprawach karoserii i produkcji przyczep do przewozu koni. Wkrótce firma znalazła niszę na rynku branży motoryzacyjnej i zaczęła produkować limuzyny i karawany pogrzebowe. W 1992 firma przechodzi pod zarząd holdingu Woodall Nicholson Limited.
Modele.
Firma produkuje następujące auta sygnowane jako model własny.
oraz limuzyny którym nie nadawała własnych nazw:
Modele Grosvenor (lepsza wersja bogato wyposażona) i Dorchester (tańsza wersja)
powstawały na bazie aut:

</doc>
<doc id="687503" url="https://pl.wikipedia.org/wiki?curid=687503" title="Rechberghausen">
Rechberghausen

Rechberghausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Östlicher Schurwald. Leży na przedpolu Jury Szwabskiej, ok. 2 km na północ od Göppingen, przy drodze krajowej B297.
Współpraca.
Miejscowość partnerska:

</doc>
<doc id="687509" url="https://pl.wikipedia.org/wiki?curid=687509" title="Adelberg (gmina)">
Adelberg (gmina)

Adelberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Östlicher Schurwald. Leży w Schurwaldzie, ok. 8 km na północ od Göppingen.

</doc>
<doc id="687517" url="https://pl.wikipedia.org/wiki?curid=687517" title="Birenbach">
Birenbach

Birenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Östlicher Schurwald. Leży pomiędzy Schurwaldem a Jurą Szwabską, ok. 6 km na północ od Göppingen, przy drodze krajowej B297.

</doc>
<doc id="687524" url="https://pl.wikipedia.org/wiki?curid=687524" title="With Me">
With Me

„With Me” – singel amerykańskiego zespołu Destiny’s Child. Utwór pochodzi z ich debiutanckiego albumu Destiny’s Child (z 1998 roku). Piosenkę napisali Jermaine Dupri, Master P oraz Manuel Seal Jr.
Teledysk.
W teledysku Beyoncé Knowles jest przedstawiona jako syrena, która znajduje się w okrągłym akwarium. LaTavia pojawia się jako Genie w pomarańczowo-kolorowym pokoju. Kelly Rowland jest gigantem która znajduje się w mieści w nocy. LeToya jest „kobietą-pająkiem”, znajduje się na wykonanej z metalu pajęczynie, tło jest purpurowe.

</doc>
<doc id="687525" url="https://pl.wikipedia.org/wiki?curid=687525" title="Börtlingen">
Börtlingen

Börtlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Östlicher Schurwald. Leży w Schurwaldzie, ok. 5 km na północ od Göppingen.

</doc>
<doc id="687526" url="https://pl.wikipedia.org/wiki?curid=687526" title="Bortlingen">
Bortlingen



</doc>
<doc id="687527" url="https://pl.wikipedia.org/wiki?curid=687527" title="Boertlingen">
Boertlingen



</doc>
<doc id="687528" url="https://pl.wikipedia.org/wiki?curid=687528" title="Artyleria dywizji">
Artyleria dywizji

Artyleria dywizji - oddziały i pododdziały artylerii wchodzące organicznie w skład dywizji zmechanizowanej, pancernej itp. niepodlegające bezpośrednio dowódcy dywizji. Większa część artylerii dywizji tworzy artylerię bezpośredniego wsparcia.

</doc>
<doc id="687532" url="https://pl.wikipedia.org/wiki?curid=687532" title="Artyleria dywizyjna">
Artyleria dywizyjna

Artyleria dywizyjna (AD) - oddziały bądź pododdziały artylerii wchodzące organicznie w skład dywizji piechoty (zmechanizowanej lub pancernej) i podlegające dowódcy artylerii dywizyjnej.
Artyleria dywizyjna służy głównie do wzmocnienia poszczególnych pułków wykonujących główne zadanie, a także do organizacji dywizyjnych elementów ugrupowania bojowego dywizji tj. dywizyjnej grupy artylerii i odwodu przeciwpancernego. W skład artylerii dywizyjnej wchodzą zasadniczo armaty kalibru do 100 mm, haubice do 122 mm i moździerze do 120 mm, a czasem i pewna część sprzętu ciężkiego.

</doc>
<doc id="687535" url="https://pl.wikipedia.org/wiki?curid=687535" title="Bad Boll">
Bad Boll

Bad Boll (do 31 maja 2007 "Boll") – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Raum Bad Boll. Leży w Jurze Szwabskiej, ok. 6 km na południe od Göppingen.
Współpraca.
Miejscowość partnerska:

</doc>
<doc id="687537" url="https://pl.wikipedia.org/wiki?curid=687537" title="Zespół Hinmana">
Zespół Hinmana

Zespół Hinmana (nieneurogenny-neurogenny pęcherz moczowy) – nieneurogenna przyczyna dyssynergii (rozkojarzenia) wypieraczowo-zwieraczowej pęcherza moczowego powstała na podłożu czynnościowym (głównie czynniki psychogenne).
W dostępnych badaniach brak organicznych zmian w zakresie układu nerwowego i moczowego. 
Obejmuje objawy:

</doc>
<doc id="687539" url="https://pl.wikipedia.org/wiki?curid=687539" title="Artyleria pułkowa">
Artyleria pułkowa

Artyleria pułkowa - pododdziały artylerii wchodzące organicznie w skład pułku piechoty, kawalerii, pułku zmechanizowanego, czołgów itp. podlegające bezpośrednio dowódcy pułku.

</doc>
<doc id="687540" url="https://pl.wikipedia.org/wiki?curid=687540" title="Artyleria pułku">
Artyleria pułku

Artyleria pułku pododdziały artylerii wchodzące organicznie w skład pułków: piechoty, kawalerii, czołgów, pułków zmechanizowanych itp., niepodlegające bezpośrednio dowódcy pułku.

</doc>
<doc id="687543" url="https://pl.wikipedia.org/wiki?curid=687543" title="Aichelberg (powiat Göppingen)">
Aichelberg (powiat Göppingen)

Aichelberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Raum Bad Boll. Leży w Jurze Szwabskiej, ok. 10 km na południe od Göppingen, przy autostradzie A8.

</doc>
<doc id="687544" url="https://pl.wikipedia.org/wiki?curid=687544" title="Rafał Lasocki">
Rafał Lasocki

Rafał Lasocki (ur. 2 lipca 1975 w Ostrowcu Świętokrzyskim) – polski piłkarz grający na pozycji obrońcy oraz trener. Wychowanek KSZO Ostrowiec Św. W 2022 roku jeden z członków sztabu szkoleniowego seniorskiej reprezentacji Polski u boku Czesława Michniewicza, w trakcie baraży do finałów MŚ, Ligi Narodów oraz finałów Mistrzostw Świata w Katarze. 
Posiada licencję trenerską UEFA PRO.
Występował w takich zespołach jak Lech Poznań, Dyskobolia Grodzisk Wielkopolski, Zawisza Bydgoszcz SA, Wisła Płock czy Śląsk Wrocław.
Reprezentacja Polski.
Rafał Lasocki rozegrał także trzy mecze w reprezentacji Polski. Zadebiutował w niej 14 lutego 2003 w wygranym 3:0 spotkaniu z Macedonią, w którym strzelił jedną z bramek. Wystąpił również w pojedynkach z Belgią oraz Stanami Zjednoczonymi.
Kariera trenerska.
Od 2019 roku prowadzi reprezentację Polski do lat 15.
Od 2022 członek sztabu szkoleniowego seniorskiej reprezentacji Polski u boku Czesława Michniewicza.

</doc>
<doc id="687545" url="https://pl.wikipedia.org/wiki?curid=687545" title="Barotse">
Barotse



</doc>
<doc id="687548" url="https://pl.wikipedia.org/wiki?curid=687548" title="Dürnau (powiat Göppingen)">
Dürnau (powiat Göppingen)

Dürnau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Raum Bad Boll. Leży w Jurze Szwabskiej, ok. 7 km na południe od Göppingen.

</doc>
<doc id="687552" url="https://pl.wikipedia.org/wiki?curid=687552" title="Barotse (równina)">
Barotse (równina)

Barotse - równina w zachodniej Zambii.
Średnią wysokością jest 1000 m n.p.m. Występują lasy galeriowe i sawanny. W porze deszczowej występują powodzie, spowodowane wylewami Zambezi.

</doc>
<doc id="687558" url="https://pl.wikipedia.org/wiki?curid=687558" title="I liga urugwajska w piłce nożnej (2003)">
I liga urugwajska w piłce nożnej (2003)

Mistrzostwa Urugwaju w roku 2003 podzielone zostały na dwa turnieje – Apertura i Clausura. Zwycięzcy obu tych turniejów zmierzyli się w półfinałowym meczu o mistrzostwo Urugwaju. Zwycięzca miał potem zmierzyć się z pierwszą drużyną w tabeli całorocznej. Ponieważ zwycięzcą półfinału i pierwszym w tabeli całorocznej był ten sam klub, nie było już konieczności rozgrywania kolejnego meczu i mistrzem Urugwaju został CA Peñarol. Tabela sumaryczna zadecydowała o tym jakie trzy kluby spadną do drugiej ligi. Były to dwa najsłabsze zespoły z Montevideo i jeden najsłabszy z prowincji. Na koniec rozegrano turniej Pre-Liguilla, mający na celu wyznaczenie klubów, które reprezentować będą Urugwaj w międzynarodowych pucharach w roku 2004.
Tabela całoroczna 2003.
Tabela decydowała o tym, który z klubów spadnie do drugiej ligi.
Do drugiej ligi spadły dwa najgorsze według całorocznej tabeli kluby z Montevideo (River Plate Montevideo i Villa Española Montevideo) oraz najgorszy z klubów z prowincji (Juventud Las Piedras).
Najlepsi strzelcy całego sezonu.
Klasyfikacja obejmuje turnieje Apertura i Clausura.
Campeonato Uruguay 2003.
O mistrzostwo kraju mogli ubiegać się w sezonie 2003: zwycięzca turnieju Apertura (Club Nacional de Football), zwycięzca turnieju Clausura (CA Peñarol) oraz klub, który zajmie pierwsze miejsce w tabeli całorocznej (CA Peñarol). Po rozegraniu półfinału pomiędzy mistrzami turniejów Apertura i Clausura, zwycięzca półfinału miał się zmierzyć z zespołem, który zajął pierwsze miejsce w tabeli całorocznej.
Teraz zwycięzca półfinału (CA Peñarol) miał się zmierzyć z pierwszą drużyną w tabeli całorocznej. Ponieważ pierwszym zespołem był również klub CA Peñarol, klub ten został mistrzem Urugwaju w 2003 roku. Wicemistrzem Urugwaju został Club Nacional de Football.
Liguilla Pre-Libertadores 2003.
Tabela Liguilla Pre-Libertadores 2003.
Ze względu na równą liczbę punktów drugi i trzeci zespół w tabeli rozegrali ze sobą mecz barażowy o wicemistrzostwo turnieju Liguilla.
Copa Libertadores 2004
Copa Sudamericana 2004

</doc>
<doc id="687559" url="https://pl.wikipedia.org/wiki?curid=687559" title="Rejon obrony">
Rejon obrony

Rejon obrony - część terenu przygotowana do obrony przez batalion. Składa się z kompanijnych punktów oporu, połączonych ze sobą systemem ognia i zapór inżynieryjnych. Mówiąc inaczej jest to teren ograniczony z przodu przednią linią obrony, z pozostałych trzech stron liniami rozgraniczenia. W tym terenie prowadzi się decydującą walkę, w zależności od założonego celu obrony.
W rejonie obrony organizuje się pozycje obronne i ryglowe. Usytuowanie pozycji powinno zapewnić dobre warunki obserwacji, prowadzenia ognia oraz skrytego manewru (odejścia) wojsk własnych, a jednocześnie utrudniać przeciwnikowi obserwację, rozwijanie wojsk i prowadzenie natarcia.
Podstawę pozycji obronnych stanowią przygotowane do obrony okrężnej batalionowe rejony obrony oparte na kompanijnych punktach oporu osłoniętych zaporami inżynieryjnymi, zwłaszcza przeciwpancernymi polami minowymi powiązanymi z przeszkodami naturalnymi.
Pozycje ryglowe rozbudowuje się w celu uniemożliwienia nacierającemu przeciwnikowi rozprzestrzeniania się w stronę skrzydeł. Mogą one również stanowić rubieże rozwinięcia do kontrataków lub rubieże ogniowe dla odwodów.
Oddziały broniące rejonu obrony mogą mieć następujące zadania:

</doc>
<doc id="687560" url="https://pl.wikipedia.org/wiki?curid=687560" title="Emotion">
Emotion

Emotion – singel promujący trzeci album grupy Destiny’s Child zatytułowany "Survivor". „Emotion” jest coverem piosenki Samanthy Sang z 1978 roku.
29 września 2001 roku singel zadebiutował na liście Billboard Hot 100 na 65. miejscu i w ciągu dziesięciu tygodni zdołał osiągnąć dziesiąte miejsce. Okazał się także hitem m.in. w Wielkiej Brytanii (sprzedaż w wysokości 108 tysięcy egzemplarzy), w Nowej Zelandii, Irlandii i Holandii.
„Emotion” to druga po „No, No, No Part One” ballada Destiny’s Child, którą wybrano na singel.

</doc>
<doc id="687561" url="https://pl.wikipedia.org/wiki?curid=687561" title="Barra (Szkocja)">
Barra (Szkocja)

Barra, (gael.: "(Eilean) Bharraigh") – wyżynna wyspa w archipelagu Hebrydów Zewnętrznych.
Najdalej na południe położona z głównych wysp archipelagu Hebrydy, który znajduje się w pobliżu zachodniego wybrzeża Szkocji. Długości wyspy wynosi około 16 km. Zachodnie wybrzeże to głównie piaszczyste plaże, wschodnie jest skaliste. Większość obszaru wyspy jest górzysta, najwyższy punkt -to góra Hewa (383 m).
Według spisu z 2001 r. liczba ludności wyspy Barra wynosiła 1078 osób. Główna miejscowość Castlebay, znajduje się na południowym wybrzeżu. Językiem dominującym jest gaelicki (62%), a większość ludności to katolicy. Ludność wyspy zajmuje się hodowlą owiec.
Wyspa ma lądowisko dla samolotów o piaszczystym pasie startowym, możliwym do wykorzystania tylko w czasie odpływu. Połączona jest groblą z wyspą Waters. Sieć drogowa ma około 22 km długości. Istnieją połączenia promowe na wyspy Eriskay, South Uist i do Oban.
Jedną z atrakcji turystycznych jest zamek Kismul, niedaleko Castlebay.

</doc>
<doc id="687564" url="https://pl.wikipedia.org/wiki?curid=687564" title="Barranqueras">
Barranqueras

Barranqueras − miasto w północno-wschodniej Argentynie, w prowincji Chaco, nad Paraną.
W mieście jest huta ołowiu. Liczba mieszkańców wynosi ok. 20 tys.

</doc>
<doc id="687565" url="https://pl.wikipedia.org/wiki?curid=687565" title="Stand Up for Love">
Stand Up for Love

„Stand Up for Love (2005 World Children's Day Anthem)” – singiel amerykańskiego zespołu Destiny’s Child, który promuje pożegnalną składankę #1's z największymi przebojami tria oraz Exclusive Bonus CD Sampler. Twórcami piosenki są David Foster i Amy Foster-Gillies.
Historia.
Inspiracją do napisania piosenki była tragedia po przejściu huraganu Katrina i wołanie o pomoc dla poszkodowanych.

</doc>
<doc id="687568" url="https://pl.wikipedia.org/wiki?curid=687568" title="Stanisław Tyczyński">
Stanisław Tyczyński

Stanisław Robert Tyczyński (ur. 25 stycznia 1958 w Krakowie) – polski przedsiębiorca, założyciel radia RMF FM – pierwszej komercyjnej stacji radiowej w Polsce.
Życiorys.
Studiował fizykę na Uniwersytecie Jagiellońskim, jednak w stanie wojennym przerwał studia i stał się aktywnym działaczem ruchu solidarnościowego. W 1981 roku w czasie strajku w Hucie im. Lenina po wprowadzeniu stanu wojennego zainicjował powstanie Radia Wolna Polska.
W latach 1984–1989 mieszkał we Francji, po powrocie uruchomił RMF FM. Do marca 2004 roku pełnił funkcję prezesa zarządu spółki Radio Muzyka Fakty, a następnie został prezesem zarządu Broker FM (obecnie Grupa RMF) oraz przewodniczącym rady nadzorczej spółki zależnej – Radio Muzyka Fakty Sp. z o.o. W październiku 2006, wraz z innymi znaczącymi udziałowcami spółki Grupy RMF, podpisał umowę zbycia większościowego pakietu akcji na rzecz wydawnictwa Bauer. Jest głównym inwestorem studia Alvernia Studios.
Jego żoną jest była aktorka i modelka, reżyserka i montażystka – Renata Gabryjelska.

</doc>
<doc id="687570" url="https://pl.wikipedia.org/wiki?curid=687570" title="Możliwości ogniowe">
Możliwości ogniowe

Możliwości ogniowe - zdolność pododdziału, oddziału lub związku taktycznego do wykonania w określonym czasie typowych zadań ogniowych przy użyciu określonej ilości amunicji. Określa głównie stan ukompletowania wojsk w broń, jej właściwości taktyczno-techniczne, oraz poziom wyszkolenia żołnierzy którzy ją obsługują.

</doc>
<doc id="687572" url="https://pl.wikipedia.org/wiki?curid=687572" title="Barry (Walia)">
Barry (Walia)

Barry () – miasto portowe w południowej Walii, ośrodek administracyjny hrabstwia Vale of Glamorgan, historycznie w hrabstwie Glamorgan. Leży nad Kanałem Bristolskim. W 2011 roku liczyło 51 502 mieszkańców.
Miejscowość jest centrum usługowo-handlowym dla regionu oraz popularnym nadmorskim kurortem.
Historia.
W XI w. Normani wybudowali w pobliżu zamek. W 1889 r. w Barry otwarto nowe doki dla statków, co spowodowało gwałtowny rozwój miejscowości. Główną część obrotów stanowił wówczas eksport węgla, który stopniowo ustępował miejsca na rzecz m.in. importowi bananów czy oleju.

</doc>
<doc id="687573" url="https://pl.wikipedia.org/wiki?curid=687573" title="David Vitter">
David Vitter

David Bruce Vitter (ur. 3 maja 1961) – amerykański polityk, członek Partii Republikańskiej, od 2005 do 2017 roku senator Stanów Zjednoczonych z Luizjany. Wcześniej, w latach 1999–2005, reprezentował ten stan w Izbie Reprezentantów Stanów Zjednoczonych.
Linki zewnętrzne.
 

</doc>
<doc id="687576" url="https://pl.wikipedia.org/wiki?curid=687576" title="Kochanówka (województwo podkarpackie)">
Kochanówka (województwo podkarpackie)

Kochanówka – wieś położona w Polsce, w województwie podkarpackim, w powiecie dębickim, w gminie Dębica, stanowiąca odrębne sołectwo.
W latach 1975–1998 miejscowość administracyjnie należała do województwa tarnowskiego.
Historia.
Od swojego powstania (około XVI wieku) do stycznia 2014 roku Kochanówka była przysiółkiem Paszczyny, mimo, dość dużej odległości od niej (4 km) i dzieliła wraz z nią losy ziemi dębickiej. Leopold Regner, w swojej książce "Ścieżki i drożyny Paszczyny" informuje, powołując się na badania dr Jerzego Fiericha, że "w Paszczynie ludzi, którzy nie chcieli odrabiać pańszczyzny wysyłano na osobny przysiółek do Kochanówki. Mieszkańcy Kochanówki zyskiwali sobie sympatię, zwłaszcza, że dbali o oświatę i zabiegali o szkołę".

</doc>
<doc id="687577" url="https://pl.wikipedia.org/wiki?curid=687577" title="Przylądek Barrow">
Przylądek Barrow



</doc>
<doc id="687582" url="https://pl.wikipedia.org/wiki?curid=687582" title="Kozłów (województwo podkarpackie)">
Kozłów (województwo podkarpackie)

Kozłów – wieś w Polsce położona w województwie podkarpackim, w powiecie dębickim, w gminie Dębica. Leży przy drodze wojewódzkiej nr 985.
W latach 1975–1998 miejscowość administracyjnie należała do województwa tarnowskiego.

</doc>
<doc id="687583" url="https://pl.wikipedia.org/wiki?curid=687583" title="Barrow-in-Furness">
Barrow-in-Furness

Barrow-in-Furness – miasto w Wielkiej Brytanii, w Anglii, w hrabstwie Kumbria, w dystrykcie Barrow-in-Furness, położone nad Morzem Irlandzkim, na obszarze Furness. W 2001 roku miasto liczyło 47 194 mieszkańców. W mieście rozwinął się przemysł stoczniowy, maszynowy, włókienniczy oraz papierniczy.

</doc>
<doc id="687584" url="https://pl.wikipedia.org/wiki?curid=687584" title="Conrad Marshall Swan">
Conrad Marshall Swan

Conrad Marshall John Fisher Swan (ur. 13 maja 1924 w Kolumbii Brytyjskiej, zm. 10 stycznia 2019) – kanadyjski heraldyk, w latach 1992–1995 wielki herold Anglii ("Garter Principal King of Arms").
Jego ojciec, który wyemigrował z Litwy pod koniec I wojny światowej, pochodził ze starego rodu Święcickich herbu Jastrzębiec. Ze względów praktycznych przybrał nazwisko Swan. W czasie II wojny światowej Conrad Swan służył jako kapitan w pułku madraskim ("Madras Regiment") w Indiach. Po wojnie ukończył na Uniwersytecie Londyńskim studia na wydziale orientalistyki i afrykanistyki, następnie obronił prace licencjacką i magisterską na Uniwersytecie Zachodniego Ontario. Jednocześnie pogłębiał zainteresowanie sprawami Brytyjskiej Wspólnoty Narodów, co w 1955 zaowocowało doktoratem na Uniwersytecie w Cambridge.
Zajmował się pracą naukową i dydaktyczną, piastując stanowiska wykładowcy na Uniwersytecie Wniebowzięcia w Windsor, Uniwersytecie Yale i Uniwersytecie Alberty. Jednocześnie poświęcał się studiom nad heraldyką, stając się jednym z międzynarodowych autorytetów w tej dziedzinie, co znalazło wyraz w mianowaniu go na kolejne urzędy angielskiej heroldii.
W 1962 został pomocniczym heroldem ("Rouge Dragon Pursuivant of Arms"), w 1968 heroldem Yorku ("York Herald of Arms"). Na tych stanowiskach uczestniczył w uroczystościach pogrzebowych Winstona Churchilla, inwestyturze księcia Walii i brytyjskiej wizycie papieża Jana Pawła II. W 1992 został, jako pierwszy Kanadyjczyk, wielkim heroldem Anglii, którą to funkcję złożył w 1995 z powodów zdrowotnych.
Conrad Swan jest autorem wielkiej liczby publikacji naukowych i popularnonaukowych z zakresu heraldyki. Z racji swych urzędów, ale także i poza nimi, zaprojektował wielką liczbę herbów rodowych, miejskich, terytorialnych, organizacyjnych oraz udzielał licznych konsultacji heraldycznych rządowi kanadyjskiemu.
Za wybitne zasługi Swan został odznaczony Krzyżem Komandorskim Orderu Wiktorii, Wielkim Krzyżem Orderu Narodu, Krzyżem Komandorskim Orderu Zasługi RP, Krzyżem Komandorskim Orderu Wielkiego Księcia Giedymina, Krzyżem Kawalerskim Zakonu Maltańskiego.
Jest członkiem wielu towarzystw naukowych, między innymi Royal Heraldry Society of Canada, Society of Antiquaries of London, Heraldic Garden. W 1996 otrzymał honorowe członkostwo Polskiego Towarzystwa Heraldycznego.

</doc>
<doc id="687589" url="https://pl.wikipedia.org/wiki?curid=687589" title="Ćwiczenie jednostronne">
Ćwiczenie jednostronne

Ćwiczenie jednostronne - forma ćwiczenia taktycznego, operacyjnego lub strategicznego, w którym szkolony jest zespół tylko w chrakterze wojsk własnych. W roli przeciwnika występuje kierownictwo ćwiczenia.

</doc>
<doc id="687595" url="https://pl.wikipedia.org/wiki?curid=687595" title="Barauni">
Barauni

Barauni – miasto w północno-wschodnich Indiach (Bihar), w dystrykcie Begusarai, w dolinie Gangesu. Liczba mieszkańców w 2003 roku wynosiła ok. 77 000.
W mieście znajduje się rafineria ropy naftowej Indian Oil. Miasto jest znane z dziewczęcej drużyny piłkarskiej "Bihar's football crazy girls" .

</doc>
<doc id="687597" url="https://pl.wikipedia.org/wiki?curid=687597" title="Pac’s Life">
Pac’s Life

Pac’s Life – siódmy pośmiertny album 2Paca. Został wydany 21 listopada 2006 w Stanach Zjednoczonych i 20 listopada 2006 w Europie. Data wydania albumu zbiegła się z 10. rocznicą śmierci artysty. W ciągu pierwszego tygodnia sprzedaży, płyta znalazła 159.000 nabywców. Taki wynik pozwolił zadebiutować na 9. miejscu listy Billboard 200. Płyta sprzedała się w ilości ponad 500.000, co dało jest status złotej płyty.

</doc>
<doc id="687601" url="https://pl.wikipedia.org/wiki?curid=687601" title="Basejn">
Basejn

Basejn (birm. ပုသိမ်မြို့ "Puthein", ang. "Pathein") – miasto w Mjanmie, w delcie Irawadi.
Jest stolicą prowincji Irawadi. Liczba mieszkańców w 2003 roku wynosiła ok. 213 tys.

</doc>
<doc id="687602" url="https://pl.wikipedia.org/wiki?curid=687602" title="Ćwiczenie kontrolne">
Ćwiczenie kontrolne

Ćwiczenie kontrolne – rodzaj ćwiczenia taktycznego (operacyjnego) mającego na celu sprawdzenie stanu wyszkolenia dowódców, sztabów i wojsk.

</doc>
<doc id="687603" url="https://pl.wikipedia.org/wiki?curid=687603" title="Alvis">
Alvis



</doc>
<doc id="687608" url="https://pl.wikipedia.org/wiki?curid=687608" title="Ćwiczenie lotno-taktyczne">
Ćwiczenie lotno-taktyczne

Ćwiczenie lotno-taktyczne - jedna z form szkolenia bojowego jednostek i związków wojsk lotniczych dotycząca wykonywania praktycznych lotów.

</doc>
<doc id="687612" url="https://pl.wikipedia.org/wiki?curid=687612" title="Sombrero">
Sombrero

Sombrero (hisz. "sombrero" kapelusz) to wysoki kapelusz słomiany lub filcowy z miękkim, szerokim rondem. Był używany w Hiszpanii w XV i XVI wieku. Stamtąd trafił do hiszpańskich kolonii w Ameryce Środkowej i Południowej. Stanowi narodowe nakrycie głowy Meksykanów i Chilijczyków.
Jedna z galaktyk z racji swojego kształtu została nazwana Galaktyką Sombrero.

</doc>
<doc id="687615" url="https://pl.wikipedia.org/wiki?curid=687615" title="Ćwiczenie metodyczne">
Ćwiczenie metodyczne

Ćwiczenie metodyczne - rodzaj ćwiczenia mającego na celu rozwijanie umiejętności i opanowanie sposobów opracowywania (organizowania i przeprowadzania) ćwiczeń w procesie dydaktycznym wojska.

</doc>
<doc id="687618" url="https://pl.wikipedia.org/wiki?curid=687618" title="Baskunczak">
Baskunczak

Baskunczak (ros. Баскунчак) – słone jezioro w Rosji, na Nizinie Nadkaspijskiej. Drugie najniżej położone miejsce na lądzie w Europie.
Znajduje się ono 21 m p.p.m. Ma powierzchnię 106 km². Jest bezodpływowe. W okolicy wydobywa się sól kamienną.
Nad jeziorem znajduje się Rezerwat przyrody „Bogdinsko-Baskunczakskij”.

</doc>
<doc id="687620" url="https://pl.wikipedia.org/wiki?curid=687620" title="Gammelshausen">
Gammelshausen

Gammelshausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Raum Bad Boll. Leży w Jurze Szwabskiej, ok. 7 km na południe od Göppingen.
Współpraca.
Miejscowość partnerska:

</doc>
<doc id="687623" url="https://pl.wikipedia.org/wiki?curid=687623" title="Hattenhofen (Badenia-Wirtembergia)">
Hattenhofen (Badenia-Wirtembergia)

Hattenhofen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Raum Bad Boll. Leży na przedpolu Jury Szwabskiej, ok. 7 km na południowy zachód od Göppingen.

</doc>
<doc id="687625" url="https://pl.wikipedia.org/wiki?curid=687625" title="Destiny Fulfilled">
Destiny Fulfilled

Destiny Fulfilled – czwarty album Destiny’s Child. Został wydany 15 listopada 2004 roku. Jest to jak na razie ostatni album studyjny grupy, ale Kelly Rowland zapowiedziała, że w 2009 roku Destiny’s Child powrócą z nowym materiałem. Album promują cztery single. Album zdobył trzykrotną platynę w USA.
Informacje.
Produkcja albumu rozpoczęła się w lecie 2004, gdy każda z dziewczyn wydała swój solowy album (Michelle wydała 2). Już wtedy zaczęły się plotki o rychłym zakończeniu działalności Destiny’s Child, ponieważ Beyoncé odniosła spory sukces dzięki swojemu albumowi- "Dangerously in Love". Ale dziewczyny miały wiele projektów na przyszłość.
Jednak Kelly powiedziała wtedy, że to ostatni ich wspólny powrót do studia. Knowles skomentowała to słowami „Kto wie, co będzie za 3, 5, 10 lat?
Najważniejsza jest nasza przyjaźń i to, że robimy to dlatego, że chcemy- a nie dla dobrego biznesu."

</doc>
<doc id="687627" url="https://pl.wikipedia.org/wiki?curid=687627" title="Batak">
Batak

 

</doc>
<doc id="687628" url="https://pl.wikipedia.org/wiki?curid=687628" title="Muzyka programowa">
Muzyka programowa

Muzyka programowa – rodzaj muzyki o treści pozamuzycznej, która wskazana jest przez tytuł lub program utworu programowego (pobudzający wyobraźnię kompozytora); jej przeciwieństwem jest muzyka absolutna. Treścią muzyki może być ciąg zdarzeń, sytuacji obrazów lub myśli. Muzyka taka ma za zadanie wywołać pewne skojarzenia i wyobrażenia - fantazje słuchaczy prowadzone są w określonym kierunku. Termin ten jest stosowany niemal wyłącznie do dzieł muzyki poważnej (zwłaszcza w muzyce romantycznej powstałej w XIX wieku).
Do utworów muzyki programowej zalicza się m.in.:
Muzyka programowa w kanonie muzyki zachodniej.
Muzyka tworzona na potrzeby opery lub baletu jest także muzyką programową. Aaron Copland był rozbawiony, gdy pewna kobieta powiedziała mu po wysłuchaniu jego baletu Appalachian Spring, że „mogła zobaczyć Appalachy i czuć Wiosnę”. Muzyka filmowa jest zawsze muzyką programową i czasami (tak jak np. muzyka do filmu Aleksander Newski skomponowana przez Siergieja Prokofjewa) znajduje miejsce w klasycznym repertuarze koncertowym.
Muzyka popularna.
Określenie "muzyka programowa" nie jest powszechnie używane w odniesieniu do muzyki popularnej. Ponieważ przeważającą większość tego typu muzyki stanowią piosenki, wydaje się, że muzyka taka ma jak najbardziej programowy charakter: mamy słowa piosenki, w związku z tym jest to coś więcej niż czysta muzyka. Tradycyjna czysto orkiestrowa muzyka programowa kontynuowana jest w utworach na big bandy (szczególnie przyczynił się do tego Duke Ellington). Kompozycje instrumentalne w muzyce popularnej często opisywane są tytułami, które sugerują zakwalifikowanie ich do muzyki programowej. Istnieje także kilka całkowicie instrumentalnych albumów poświęconych treści pozamuzycznej – noszą one nazwy albumów koncepcyjnych (np. China Vangelisa lub The Songs of Distant Earth Mike'a Oldfielda). Niektóre z popularnych gatunków muzycznych mają szczególnie więcej cech muzyki programowej niż innej. Zalicza się do nich m.in.:
Muzycy i zespoły rocka progresywnego szczególnie eksperymentowali z muzyką programową w latach 70. XX wieku. Przykładem może być grupa Rush ze swoim albumem "Permanent Waves" posiadającym wyraźny wpływ cyklu sześciu poematów symfonicznych "Má vlast" Bedřicha Smetany.
Wyrażanie zjawisk pozamuzycznych.
Naśladowanie wrażeń słuchowych.
Naśladowanie wrażeń słuchowych polega na akustycznym naśladownictwie. Za ich pomocą można oddać tylko treści brzmieniowe.
Symbolika dźwiękowa.
Symbolika dźwiękowa polega na analogii. Za jej pomocą można oddać tylko obrazowe treści wizualne. W muzyce barokowej określone figury dźwiękowe zyskały wartość semantyczną.
Przedstawianie uczuć i nastrojów.
Przedstawianie uczuć i nastrojów jest najbardziej typowym dla muzyki środkiem wyrazu. 

</doc>
<doc id="687629" url="https://pl.wikipedia.org/wiki?curid=687629" title="Ćwiczenie na mapach">
Ćwiczenie na mapach

Ćwiczenie na mapach - rodzaj ćwiczenia taktycznego będącego jednocześnie jedną z zasadniczych metod szkolenia kadry oficerskiej bez udziału wojsk. Ćwiczenia te przeprowadza się na mapach i stołach plastycznych lub na mapach i w terenie. Według charakteru zagadnień szkoleniowych na mapach dzielą się na dowódcze, dowódczo-sztabowe, tyłowe i specjalne. Według liczby szczebli ćwiczących na jednoszczeblowe, dwuszczeblowe i wieloszczeblowe, według zaś liczby stron biorących udział w ćwiczeniu na jednostronne i dwustronne. Pod względem rozmachu ćwiczenia na mapach dzielą się na taktyczne, operacyjne i strategiczne, a według sposobu dowodzenia - ze środkami łączności i bez środków łączności.

</doc>
<doc id="687630" url="https://pl.wikipedia.org/wiki?curid=687630" title="Zell unter Aichelberg">
Zell unter Aichelberg

Zell unter Aichelberg, Zell u. A. – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Raum Bad Boll. Leży na przedpolu Jury Szwabskiej, ok. 9 km na południowy zachód od Göppingen.
Według danych na 31 grudnia 2010 roku gminę zamieszkuje 3 028 osób.
Współpraca.
Miejscowość partnerska:

</doc>
<doc id="687631" url="https://pl.wikipedia.org/wiki?curid=687631" title="Flaga Chin Ludowych">
Flaga Chin Ludowych



</doc>
<doc id="687634" url="https://pl.wikipedia.org/wiki?curid=687634" title="This Is the Remix (album Destiny’s Child)">
This Is the Remix (album Destiny’s Child)

This Is The Remix – to album z remiksami największych hitów amerykańskiej grupy Destiny’s Child. Zawiera on remiksy piosenek z albumów: Destiny’s Child, The Writing’s on the Wall i Survivor. Album zawiera też singel Michelle Williams „Heard A Word”.
Pozycje na listach przebojów.
Album był zaskoczeniem dla fanów. Został wydany w gorącym okresie dla remiksowych albumów (zaczęło się od "" Jennifer Lopez). Album zadebiutował na 29. pozycji na "Billboard 200". W pierwszym tygodniu sprzedano ponad 37 000 kopii. Jednak po siedmiu tygodniach album, który nie był specjalnie promowany, wyleciał z listy "Billboard". Sprzedano 100 000 kopii w USA. Najlepiej usytuował się w Nowej Zelandii, gdzie zadebiutował na 8. pozycji i było to jego jedyne wejście do pierwszej dziesiątki na listach przebojów. Sprzedano tam ponad 750 000 kopii albumu.

</doc>
<doc id="687636" url="https://pl.wikipedia.org/wiki?curid=687636" title="Bathurst (Nowa Południowa Walia)">
Bathurst (Nowa Południowa Walia)

Bathurst – miasto w Australii (Nowa Południowa Walia), nad rzeką Macquarie.
Założone w 1815 roku. Liczba mieszkańców w 2006 roku wynosiła ok. 29 tys.
W Bathurst urodził się Bluey Wilkinson – żużlowiec, mistrz świata z 1938.
W mieście rozwinął się przemysł spożywczy, odzieżowy, meblarski oraz chemiczny.

</doc>
<doc id="687638" url="https://pl.wikipedia.org/wiki?curid=687638" title="Albershausen">
Albershausen

Albershausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład wspólnoty administracyjnej Uhingen. Leży ok. 6 km na zachód od Göppingen, przy drogach krajowych B10 i B297.

</doc>
<doc id="687641" url="https://pl.wikipedia.org/wiki?curid=687641" title="Survivor">
Survivor

w książce:
w TV:
w muzyce:

</doc>
<doc id="687644" url="https://pl.wikipedia.org/wiki?curid=687644" title="The Writing’s on the Wall">
The Writing’s on the Wall

The Writing’s on the Wall – drugi album amerykańskiej grupy Destiny’s Child i jednocześnie ostatnie wydawnictwo tej grupy jako kwartetu. Został wydany 27 lipca 1999 przez wytwórnię Columbia Records.
Album był wielkim sukcesem (9x platyna w USA) i został sprzedany w 13 milionach egzemplarzy na całym świecie. Był to najlepiej sprzedający się album w latach 1999 i 2000. Został nagrodzony jako najlepszy album R&amp;B/Soul żeńskiej grupy. Piosenka „Say My Name” przyniosła grupie dwie nagrody Grammy w 2001 roku.

</doc>
<doc id="687646" url="https://pl.wikipedia.org/wiki?curid=687646" title="Muzyka autonomiczna">
Muzyka autonomiczna



</doc>
<doc id="687647" url="https://pl.wikipedia.org/wiki?curid=687647" title="Eschenbach (Badenia-Wirtembergia)">
Eschenbach (Badenia-Wirtembergia)

Eschenbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, wchodzi w skład związku gmin Voralb. Leży ok. 6 km na południe od Göppingen.

</doc>
<doc id="687651" url="https://pl.wikipedia.org/wiki?curid=687651" title="8 Days of Christmas">
8 Days of Christmas

8 Days of Christmas – album Destiny’s Child wydany 5 listopada 2001 roku. Jest to album świąteczny. Został wydany ponownie w 2004 roku. Reedycja zawiera wcześniej niewydane piosenki.
Album zadebiutował na 75. pozycji U.S. "Billboard 200". Został sprzedany w 23 000 kopii w pierwszym tygodniu po wydaniu i, kilka tygodni później, przeskoczył na 34. pozycję. Otrzymał złotą płytę od RIAA w grudniu 2001 za sprzedaż ponad 500 000 kopii w USA.

</doc>
<doc id="687652" url="https://pl.wikipedia.org/wiki?curid=687652" title="Heiningen (Badenia-Wirtembergia)">
Heiningen (Badenia-Wirtembergia)

Heiningen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen, siedziba związku gmin Voralb. Leży na przedpolu Jury Szwabskiej, ok. 6 km na południe od Göppingen.

</doc>
<doc id="687653" url="https://pl.wikipedia.org/wiki?curid=687653" title="Survivor (album Destiny’s Child)">
Survivor (album Destiny’s Child)

Survivor – trzeci album grupy Destiny’s Child, pierwsze wydawnictwo grupy jako trio. Został wydany 1 maja 2001. Promuje go piosenka tytułowa „Survivor”.
Pozycje na listach przebojów i certyfikaty.
W Polsce album uzyskał certyfikat złotej płyty.

</doc>
<doc id="687655" url="https://pl.wikipedia.org/wiki?curid=687655" title="Evan Bayh">
Evan Bayh

Birch Evans „Evan” Bayh III (ur. 26 grudnia 1955) – amerykański polityk, senator ze stanu Indiana (wybrany w 1998 i ponownie w 2004), członek Partii Demokratycznej. W latach 1989-1997 gubernator stanu Indiana. Uważany za jednego z potencjalnych kandydatów w wyborach prezydenckich roku 2008, dopóki 15 grudnia 2006 nie oznajmił, iż nie będzie się starać o nominację.

</doc>
<doc id="687657" url="https://pl.wikipedia.org/wiki?curid=687657" title="Trzaskowo">
Trzaskowo

Trzaskowo – wieś w Polsce położona w województwie wielkopolskim, w powiecie poznańskim, w gminie Czerwonak.
W latach 1975–1998 miejscowość administracyjnie należała do województwa poznańskiego.
Historia.
Miejscowość pod nazwą "Trostkowo" wymieniona jest w łacińskim dokumencie wydanym w Poznaniu w 1282 roku sygnowanym przez króla polskiego Przemysła II.

</doc>
<doc id="687660" url="https://pl.wikipedia.org/wiki?curid=687660" title="Böhmenkirch">
Böhmenkirch

Böhmenkirch – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Leży w Jurze Szwabskiej, ok. 20 km na wschód od Göppingen, przy drodze krajowej B466.

</doc>
<doc id="687662" url="https://pl.wikipedia.org/wiki?curid=687662" title="Bohmenkirch">
Bohmenkirch



</doc>
<doc id="687664" url="https://pl.wikipedia.org/wiki?curid=687664" title="Boehmenkirch">
Boehmenkirch



</doc>
<doc id="687666" url="https://pl.wikipedia.org/wiki?curid=687666" title="Epibolia">
Epibolia

Epibolia – typ ruchu gastrulacyjnego, polegający na rozrastaniu się warstwy komórkowej, co prowadzi do obrastania, czyli pokrywania innej warstwy. Najczęściej zachodzi w wyniku spłaszczania i dzielenia się lub tylko dzielenia komórek ułożonych w nabłonek, a także w wyniku interkalacji.
Epibolia występuje zwykle jako proces uzupełniający inne sposoby gastrulacji (np. u płazów). Jako jedyny proces gastrulacji występuje bardzo rzadko (np. u żebropławów).

</doc>
<doc id="687669" url="https://pl.wikipedia.org/wiki?curid=687669" title="Jay Rockefeller">
Jay Rockefeller

John Davison Rockefeller IV, znany jako Jay Rockefeller (ur. 18 czerwca 1937) - polityk amerykański, senator ze stanu Wirginia Zachodnia (wybrany w 1984 i ponownie w 1990, 1996, 2002 i 2008), członek Partii Demokratycznej. W latach 1977-1985 był gubernatorem stanu Wirginia Zachodnia. 3 stycznia 2015 roku przestał być senatorem.

</doc>
<doc id="687670" url="https://pl.wikipedia.org/wiki?curid=687670" title="Medal Afryki Południowej (1901–1902)">
Medal Afryki Południowej (1901–1902)

Medal Afryki Południowej (ang. "King’s South Africa Medal") – brytyjski medal autoryzowany w roku 1902.
Zasady nadawania.
Przyznawany wszystkim żołnierzom, którzy służyły w Afryce Południowej przed 1 stycznia 1902 lub uzupełnili służbę do minimum 18 miesięcy przed 1 czerwca 1902. Medal nie był nigdy wydawany sam, ale zawsze z medalem Queen’s South Africa Medal.
Opis medalu.
Okrągły, srebrny medal o średnicy 1,52 cala.
awers: popiersie króla Edwarda VII w mundurze marszałka polnego i legenda "EDWARDVS VII REX IMPERATOR".
rewers: Brytania trzymająca flagę Zjednoczonego Królestwa w lewej ręce i wieniec laurowy w prawej. W tle maszerujące wojsko i dwa okręty wojenne. Dookoła słowa "SOUTH AFRICA".
Na grzbiecie medalu grawerowano nazwisko nagrodzonego.

</doc>
<doc id="687672" url="https://pl.wikipedia.org/wiki?curid=687672" title="Piotrowice Dolne">
Piotrowice Dolne

Piotrowice Dolne – część wsi Piotrowice w Polsce położona w województwie dolnośląskim, w powiecie kłodzkim, w gminie Bystrzyca Kłodzka, dawniej osada.
W latach 1975–1998 miejscowość należała administracyjnie do województwa wałbrzyskiego.
Inne miejscowości o nazwie "Piotrowice": Piotrowice

</doc>
<doc id="687676" url="https://pl.wikipedia.org/wiki?curid=687676" title="Bitwa pod Ossowem">
Bitwa pod Ossowem



</doc>
<doc id="687677" url="https://pl.wikipedia.org/wiki?curid=687677" title="Zarzyczka górska">
Zarzyczka górska

Zarzyczka górska, kortuza górska ("Primula matthioli" ) – gatunek byliny należący do rodziny pierwiosnkowatych. Pochodzi ze środkowej i południowo-zachodniej Europy. W Polsce jest gatunkiem rzadkim, na terenie sąsiedniej Słowacji występuje dość licznie, w niektórych miejscach masowo. W Polsce objęty ochroną.
Rozmieszczenie geograficzne.
Zarzyczka górska jest gatunkiem o występowaniu wybitnie dysjunktywnym, w tym wypadku podzielonym na dwa odrębne, odległe obszary. Obszar zachodni obejmuje góry środkowej Europy: Alpy, Karpaty i grupy górskie Półwyspu Bałkańskiego. Obszar wschodni obejmuje środkowy i północny Ural oraz szereg rozproszonych stanowisk w dorzeczach Dwiny i Peczory aż po północne koło podbiegunowe. Poza tym rośnie na jednym izolowanym stanowisku w okolicach Moskwy.
W Europie występuje głównie w górach: w Alpach na wysokości 1080–1870 m, w Karpatach na wysokości 500–2154 m, na Półwyspie Bałkańskim i na Uralu. W Karpatach Zachodnich występuje w Beskidach, Tatrach, na Wielkim Choczu, w Małej Fatrze, Wielkiej Fatrze, Niżnych Tatrach. Występuje także w niektórych pasmach Karpat Wschodnich i Południowych. Poza górami występuje tylko w północno-wschodnich rejonach Europy, dochodząc tam po 70° szerokości geograficznej.
W Polsce zlokalizowano około 15 stanowisk, rozrzuconych w kilku grupach górskich Karpat: w Beskidzie Żywieckim (masyw Pilska), w pasmie Policy, w Gorcach oraz w Tatrach i na Podhalu. Spośród nich siedem znajduje się na obszarach chronionych: w Tatrzańskim i Gorczańskim Parku Narodowym oraz w rezerwacie im. prof. Z. Klemensiewicza na Policy. Jak dotychczas nie udało się odnaleźć zarzyczki w masywie Babiej Góry, podczas gdy występuje ona w obu sąsiednich, wyraźnie niższych masywach (Pilsko i Polica).
Najdalej wysunięte na zachód stanowisko zarzyczki znajduje się na północnych stokach Pilska. Najniższe znane stanowiska w Beskidach znajdują się na północnych stokach Policy (810 m n.p.m.), a w dolinie Białki na Podhalu nawet niżej (740 m n.p.m.). Najliczniejsze stanowiska znajdują się na Policy, w dolinach potoków Łopuszanka, Kamienica Gorczańska i Koninka w Gorcach oraz w Dolinie Małej Łąki w Tatrach. Inne stanowiska tatrzańskie znajdują się w Dolinie Waksmundzkiej (pojedyncze okazy), w Dolinie Białego, w Dolinie Kościeliskiej w rejonie Polany Pisanej, w Dolinie Chochołowskiej w rejonie Siwiańskich Turni oraz (nieliczne) w Stanikowym Żlebie, a także nad Cichą Wodą pod Karpielówką.
Systematyka i nazewnictwo.
Gatunek tradycyjnie zaliczany był do rodzaju zarzyczka "Cortusa", który na przełomie XX i XXI wieku włączony został do rodzaju pierwiosnek "Primula". Nazwę rodzajową "Cortusa" nadał roślinie włoski naturalista XVI stulecia, Pierandrea Matthioli. Uczynił to dla uczczenia pamięci swego przyjaciela Giacomo Antonio Cortuso, botanika z Padwy, który jako pierwszy zwrócił uwagę na zarzyczkę w dolinie Stagna w Alpach. Nazwę gatunkową "Matthioli" wprowadził z kolei w XVIII w. twórca współczesnego systemu klasyfikacji organizmów, Karol Linneusz, uwieczniając w ten sposób samego Matthioliego.
W obrębie gatunku wyróżnianych jest 11 podgatunków:
W Polsce występuje jeden – subsp. "sibirica" zwany zarzyczką syberyjską.
Zagrożenia i ochrona.
Roślina została objęta w Polsce ścisłą ochroną gatunkową w 2001 roku. Od 2014 roku podlega ochronie częściowej.
Została wpisana na Czerwoną listę roślin i grzybów Polski (2006) w kategorii R, czyli wśród gatunków rzadkich, potencjalnie zagrożonych. W wydaniu z 2016 roku otrzymała kategorię NT (bliski zagrożenia). Znalazła się także w Polskiej Czerwonej Księdze Roślin (2001) w kategorii LR – gatunków niskiego ryzyka. W wydaniu z 2014 roku otrzymała kategorię NT – bliska zagrożeniu.
Duża liczebność populacji występujących w Gorcach, oraz występowanie ich w miejscach odległych od szlaków turystycznych, a nawet dróg i ścieżek powoduje, że wydają się one niezagrożone. W niewielkim stopniu zagrożone są populacje tatrzańskie – w niektórych miejscach grozi im zarastanie przez las. Na niektórych stanowiskach roślina ta jednak wyginęła wskutek zniszczenia nadrzecznych kamieńców. Z powodu małej liczby osobników silnie zagrożone są natomiast stanowiska w Dolinie Waksmundzkiej i na Pilsku (o ile jeszcze istnieją).
Zastosowanie.
Bywa uprawiana jako roślina ozdobna. Szczególnie nadaje się do ogródków skalnych. Może rosnąć w zacienionym miejscu. Wymaga wilgotnej, próchnicznej i żyznej gleby o odczynie zasadowym. Mrozoodporność wystarczająca. Można ją rozmnażać wiosną lub w sierpniu przez podział kęp, najlepiej jednak przez nasiona, na ogół zresztą rozsiewa się sama.

</doc>
<doc id="687679" url="https://pl.wikipedia.org/wiki?curid=687679" title="Cortusa matthioli">
Cortusa matthioli



</doc>
<doc id="687681" url="https://pl.wikipedia.org/wiki?curid=687681" title="Borr">
Borr

Borr, Burr (również Bor lub Bur) – w mitologii nordyckiej syn Búriego, syn Bestli, ojciec Odyna, Wilego i We. W Eddzie pojawia się w poemacie "Gylfaginning", inne źródła milczą o nim. Jego rola w panteonie nordyckim jest nieznana, ale nie ma przesłanek, by twierdzić, że był obiektem czci.

</doc>
<doc id="687684" url="https://pl.wikipedia.org/wiki?curid=687684" title="Bauta">
Bauta

Bauta – miasto i gmina w zachodniej części Kuby.
Liczba mieszkańców gminy w 2003 roku wynosiła ok. 43 tys.

</doc>
<doc id="687685" url="https://pl.wikipedia.org/wiki?curid=687685" title="Pogrom w Przytyku">
Pogrom w Przytyku

Pogrom w Przytyku, zajścia w Przytyku – starcia pomiędzy ludnością polską i żydowską, mające miejsce 9 marca 1936 w miejscowości Przytyk, niedaleko Radomia, w ówczesnym województwie kieleckim. W trakcie zajść zginęły 3 osoby: żydowskie małżeństwo i Polak.
Geneza.
Po przewrocie majowym i przegranych wyborach z 1928 roku, Narodowa Demokracja straciła parlamentarne możliwości działania. Jej radykalizujący się zwolennicy podjęli ostrą walkę z politycznymi przeciwnikami, m.in. ze społecznością żydowską. Powodem walki miała być poprawa bytu Polaków i wspieranie polskiej przedsiębiorczości. Działacze endecji ustawiali pikiety, prowadzili bojkot gospodarczy, używali publicznego ostracyzmu i szerokiej akcji propagandowej przeciwko społeczności żydowskiej. W odpowiedzi na to prasa żydowska otwarcie pisała o konieczności zatrudniania Żydów przed Polakami. W miejsce zwolnionych Polaków zatrudniano członków żydowskiej gminy wyznaniowej. Nowo powstałe polskie sklepy, których właścicieli podejrzewano o członkostwo lub sprzyjanie SN były również bojkotowane, szykanowane i nękane dumpingowymi cenami. Wypowiadano im najem lokali, a żydowscy hurtownicy odmawiali dostarczania towaru. Obie strony konfliktu stosowały też metody bojówkarskie. Polacy zatrudniali bezrobotnych i kryminalistów do tworzenia pikiet, a Żydzi płacili innym za ich rozbijanie. Przemoc była zjawiskiem powszechnym. Siłą załatwiano często porachunki osobiste, rodzinne czy handlowe. Bili się między sobą sąsiedzi, czasem nawet całe wsie, a także grupy zwolenników politycznych wewnątrz obu społeczności.
Konflikty między Polakami a Żydami były też z różnych powodów nadmiernie wzmacniane propagandowo przez wszystkie zainteresowane strony. Endecy celowo przejaskrawiali skalę konfliktów chcąc ukazać „ogrom problemu żydowskiego”, co miało jakoby jednoczyć całe społeczeństwo polskie i tworzyć wrażenie powszechnego poparcia. Dla Żydów informacje o prześladowaniach sprzyjały konsolidacji wspólnoty, ułatwiały prowadzenie własnej polityki w konfrontacji z endecją i wewnątrz społeczności (np. walki między socjalistyczno-marksistowskim Bundem, a syjonistycznym Bejtarem), a także uzyskiwanie pomocy finansowej z zagranicy. Władze państwowe przejaskrawiały obraz stanu bezpieczeństwa na podległych terenach dla zwiększenia ilości pieniędzy od skarbu państwa. Większość raportów policyjnych donoszących o planowanych akcjach terrorystycznych i pogromach nie znalazła odzwierciedlenia w rzeczywistości. Zdarzały się prowokacje, a każde najmniejsze zdarzenie było natychmiast przesadnie nagłaśniane przez prasę. Konflikty polsko-żydowskie nie miały ostrego przebiegu w porównaniu do tego, co działo się w tym samym czasie z ludnością żydowską w Niemczech, gdzie otwierano obozy koncentracyjne, czy z Ukraińcami na polskich Kresach, gdzie częste były zamachy bombowe. Tam główną przyczyną przemocy była ideologia, a na terenach polskich brało się to głównie z powodów ekonomicznych: biedy i przeludnienia.
Głęboki kryzys gospodarczy panujący w Rzeczypospolitej spowodował drastyczne obniżenie poziomu życia na wsi, a co za tym idzie zaostrzenie antagonizmów i radykalizację postaw. Chłopi, których dochody z uprawy ziemi zmniejszały się coraz bardziej, zaczynali zajmować się handlem, szukając w nim lepszego sposobu utrzymania. Łatwo przenikające do umysłów ludności wiejskiej hasła nawołujące do bojkotu Żydów wskazywały ubogiej ludności winnego i były wsparciem dla „chrześcijańskiej” przedsiębiorczości. W połowie 1935 roku Stronnictwo Narodowe ogłosiło w powiecie radomskim powszechny bojkot sklepów żydowskich. Działały tam też endeckie bojówki, które odganiały kupujących od żydowskich sklepów i wypędzały handlarzy z targów, w czasie tych działań zdarzały się pobicia.
W grudniu 1935 roku w Przytyku, wobec powtarzających się aktów przemocy i narastającej atmosfery wzajemnej agresji, grupa około 20 młodych Żydów pod przywództwem Icka Frydmana zaczęła tworzyć zbrojną, nielegalną samoobronę (jid. „zelbszuc”). Ten, jako podoficer rezerwy Wojska Polskiego, uczył ich posługiwania się bronią palną i taktyki walki w mieście. Grupa wyposażyła się w nielegalnie zakupione rewolwery, żelazne łomy, kastety i pałki. Jej zadaniem było zmobilizowanie całej ludności żydowskiej w razie konfliktu.
W Przytyku odbywał się coroczny jarmark, zwany kazimierzowskim, na który zazwyczaj przybywało około 2000 chłopów. W przygotowaniu do niego wzmocniono lokalny posterunek policji, na co dzień liczący pięciu funkcjonariuszy, o kolejnych 11 policjantów, co jednak później okazało się liczbą niewystarczającą do stłumienia zamieszek. W Radomiu stacjonował ponadto dwudziestokilkuosobowy oddział prewencyjny, gotowy do przybycia w razie poważniejszych kłopotów.
Przebieg wydarzeń.
9 marca 1936 wczesnym rankiem doszło do pierwszego incydentu. Żydowscy kupcy przewrócili i uszkodzili kram polskiego czapnika, który zajął miejsce ich kolegi. Zwaśnionych rzemieślników natychmiast uspokoiła policja, wyznaczając im ściśle określone miejsca. Około godziny 15 przed straganem żydowskiego piekarza pojawił się chłopski sprzedawca, członek Stronnictwa Narodowego Józef Strzałkowski. Okrzykami „swój do swego!” agitował przeciwko handlowaniu z żydowskimi kupcami. Zdenerwowany handlarz kopnął laskę pokrzykującego, na której ten się opierał, a ten niewiele myśląc uderzył go nią w ramię. Piekarz od razu poszedł ze skargą na komisariat, skąd dwuosobowy patrol natychmiast udał się w miejsce zajścia w celu wyjaśnienia sprawy. Wobec odmowy wylegitymowania się Strzałkowski został aresztowany. W jego obronie stanęła kilkudziesięcioosobowa grupa włościan, która zmusiła policjantów do wycofania się na posterunek, gdzie zostali zablokowani. Wezwano telefonicznie posiłki z Radomia. Po około 20 minutach nerwowa atmosfera uspokoiła się znacznie i ludzie zaczęli się rozchodzić. Resztę, zarówno okupujących komisariat chłopów, jak i zbierające się w różnych miejscach rynku grupki żydowskiej młodzieży, rozpędzili policjanci. Odsiecz odwołano.
Mniej więcej w tym samym czasie, kiedy skończyła się awantura pod posterunkiem, na drugim końcu rynku, u wylotu ulicy Warszawskiej, rozpoczęła się kolejna. Tam na dźwięk gwizdka Icka Frydmana, nie czekając na interwencję policji, uzbrojona w rewolwery, kamienie, kastety i pałki grupa Żydów z „zelbszucu” zaatakowała polskich chłopów. Prawdopodobnie – gdyż nie udało się ustalić szczegółowego przebiegu wypadków – była to interwencja w obronie kilku handlujących tam Żydów napadniętych przez trzech chłopów. Samoobrona zaczęła atakować również włościan uciekających ulicą. Wielu zostało dotkliwie pobitych i poranionych, w tym kobiety i dzieci. Jak ustalił Sąd Okręgowy w Radomiu do ataku przyłączyli się spontanicznie inni przedstawiciele żydowskiej części mieszkańców Przytyku, w tym miejscowa elita ("Żydzi doskakiwali do wozów, a kobiety na wozach zasłaniały się chustkami przed padającymi razami ze strony Żydów, kamieniami i uderzeniami pałek"). Wtedy to, do przechodzącego obok Stanisława Kubiaka, strzelił Luzer Kirszencwajg, trafiając go w plecy i postrzelono w łopatkę Stanisława Popiela. Oddano w sumie kilkanaście strzałów. Przerażeni strzałami chłopi zaczęli gromadzić się pod kościołem, po drugiej stronie rzeki Radomki. Świadomi swojej przewagi liczebnej i domagający się rewanżu zaczęli powracać zwartą grupą w kierunku rynku pod kierownictwem Szczepana Zarychty. W okolicach mostu doszło do kolejnej bójki. Zaatakowano stragany Żydów, bijąc sprzedających i niszcząc towary. Policja, po przybyciu na miejsce targu, zastała tam obie grupy obrzucające się kamieniami. Żydzi rzucali z okien i bocznych uliczek, a Polacy z ulicy Warszawskiej, usiłując przedrzeć się do centrum. Interweniowały oddziały policji. Pierwszy rozpędzał chłopów pod kościołem, a drugi (pięcioosobowy) usiłował poradzić sobie z Żydami wciąż atakującymi Polaków na rynku za pomocą kamieni i żelaznych narzędzi. Wkrótce w centrum pojawił się oddział policji spod kościoła, a za nim coraz liczniejszy tłum rzucający po drodze kamieniami w szyby żydowskich mieszkań. W reakcji na to policjanci zawrócili, starając się wypchnąć obie walczące grupy z centrum miasta. Według komunistycznego dziennikarza Juliana Bruna: "policja po pierwszych „nieporozumieniach” szybko weszła w rolę: kierowała broń tylko przeciw gromionym Żydom".
Kiedy policja usuwała chłopów z miasteczka, powoli opanowując zamieszki, z wybitego okna jednego z domów padły strzały. Jeden z niebiorących w ogóle udziału w zamieszkach chłopów – Stanisław Wieśniak, został zastrzelony przez Żyda o nazwisku Szulim Chil Leska, członka nacjonalistyczno-religijnej partii Mizrachi, który strzelił z okna swojego mieszkania. Policjanci wymierzyli z karabinów w okno, lecz Leska oddał pistolet koledze i zbiegł. Strzały spowodowały natychmiastową ucieczkę chłopów z rynku na drugą stronę rzeki. Śmiertelnie rannego Wieśniaka zaniesiono do domu lekarza, znajdującego się w pobliżu kościoła, gdzie ponownie gromadzili się uciekający Polacy. W tym momencie policja straciła całkowicie kontrolę nad sytuacją. Rozwścieczony zabiciem kolegi tłum chłopów, liczący około 1000 osób, zaatakował i zdemolował kilkadziesiąt żydowskich domów, bijąc ich mieszkańców kłonicami, drągami i kamieniami. W trakcie ataku zniszczono m.in. dom Sury Borensztajn, w którym schroniło się kilkanaście osób. Trzech napastników weszło do środka po wyłamaniu okna, pobiło właścicieli i zniszczyło wyposażenie domu. Zniszczono też kilka sklepów i warsztatów rzemieślniczych, m.in. sklep Fajgi Szuchowej, którą kilku napastników pobiło pałkami. Całkowicie zniszczono mieszkanie Altera Kozłowskiego, które, po wyłamaniu okien, obrzucone zostało kamieniami przez grupę około 30 osób. Część domów i warsztatów zniszczono pod nieobecność właścicieli. W następstwie tego ataku śmierć poniosły dwie osoby – małżeństwo Chaja i Josek Minkowscy mieszkający naprzeciw domu doktora. Szewc Josek zginął w sieni swojego mieszkania, z którego wybiegł w czasie ataku, zabity prawdopodobnie ciosem siekierą. Chaja została ciężko pobita na podwórzu domu i zmarła po przewiezieniu do szpitala w Radomiu. W wyniku ataku tłumu na żydowskie domy ranne zostały 24 osoby. Julian Brun pisał, że "bito w łóżku położnicę, zasłaniającą sobą niemowlę. Szewca-chałupnika Joska Minkowskiego i jego żonę zamordowano w obecności dzieci, patrzących spod jedynego łóżka-barłogu (...). Potem wywleczono dzieci i ciężko poraniono".
Wszystkie te zajścia trwały około 45 minut. Przybyły po tym czasie oddział policji z Radomia okazał się już niepotrzebny. Niezwłocznie zajął się rozpędzaniem grupujących się miejscami włościan. W poufnym raporcie władz kieleckich do Ministerstwa Spraw Wewnętrznych napisano: "Omawiane zajścia przybrały tak poważny rozmiar jedynie na skutek użycia przez żydów broni palnej, ofiarą której padł Wieśniak, co spowodowało dopiero dalsze krwawe zaburzenia".
Reakcje.
Zginęły więc 3 osoby, a ponad 20 zostało rannych, w większości Żydów. Według oceny władz rannych Polaków było znacznie więcej, ale część z nich nie zgłosiła się do szpitala ani na policję z obawy przed aresztowaniem. Niemal natychmiast zostało wszczęte dochodzenie prokuratorskie. Początkowo aresztowano jedynie Szulima Leskę i jego ojca oraz jednego Polaka wskazanego przez świadków jako przywódcę tłumu. Ponieważ władze nie dowierzały wersji wydarzeń przedstawionej przez chłopów, 10 marca aresztowano 22 Polaków, w tym działaczy SN, którzy w ogóle w walkach nie brali udziału. 16 marca, kiedy okazało się, że przebieg zajść nie był tak jednoznaczny, jak się początkowo wydawało, aresztowano również trzech członków „zelbszucu”: Icka Bandę, Luzera Kirszencwajga i Chaima Świeczkę, a mieszkania przytyckich Żydów zostały przeszukane w poszukiwaniu broni. Radomscy liderzy endecji odmówili interwencji w sprawie uwięzionych za wybijanie szyb kolegów, gdyż ci działali bez wiedzy i zgody organizacji. Już 12 marca sprawa zajść przytyckich nabrała rozgłosu, gdyż na forum parlamentu wystąpił żydowski senator Mojżesz Schorr przedstawiając wersję wydarzeń, nagłośnioną później przez prasę żydowską w kraju i na świecie. Zarzucił władzom administracyjnym i policji sprzyjanie rozruchom. Podał liczbę "bestialsko zamordowanych Żydów" – 3 osoby, ale „zapomniał” o tym, że jedna z nich była narodowości polskiej (podczas gdy znał wszystkie nazwiska działaczy endeckich w Przytyku, którzy uczestniczyli w walkach). Oskarżył endecję o zaplanowanie pogromu Żydów, a miejscowych antysemitów o napadanie na spokojnych mieszkańców miasteczka. Według Gontarczyka swoją mową spowodował wytworzenie tzw. "szumu informacyjnego", czyli odpowiedniego nastawienia opinii publicznej, zanim do prasy przedostały się obiektywne informacje. Zamieściły ją wszystkie największe żydowskie dzienniki w kraju, a przez Żydowską Agencję Telegraficzną trafiła do prasy zagranicznej, utrwalając u polskich i zagranicznych Żydów jednostronną wersję wydarzeń. Krakowski Nowy Dziennik opublikował artykuł jednego z przywódców syjonistycznych, posła Ozjasza Thona, w którym ten pisał o dwóch ludzkich ofiarach w Przytyku, ponieważ uzbrojeni chłopi napadli na Żydów. Jako pierwszy wprowadził jako nazwę dla tych zamieszek słowo „pogrom”. Palestyńska prasa żydowska wypowiadała się jeszcze ostrzej, pisząc o próbach zniszczenia 3,5 miliona Żydów polskich przez duchowieństwo i narodowców, w ogóle nie biorąc pod uwagę wiarygodności ustaleń śledztwa, gdyż te zostały dokonane na podstawie zeznań gojów. Wyjątkiem była gazeta „Dawar”, która jako jedyna podała informację, że Żydzi ponoszą odpowiedzialność za zajścia, ponieważ to Żyd pierwszy zastrzelił chłopa.
W odpowiedzi na zajścia w Odrzywole i Przytyku żydowskie partie robotnicze na czele z Bundem ogłosiły jednodniowy ogólnopolski strajk protestacyjny wsparty przez PPS, który objął większość skupisk żydowskich w kraju. W Radomiu demonstranci zaatakowali policję. Zdarzały się wypadki odwetowego pobicia Polaków przez Żydów, a nawet morderstwa – w Mińsku Mazowieckim wachmistrz ułanów został zastrzelony przez pijanego Żyda, co wywołało odwetowe zamieszki ze strony polskich mieszczan. Mniej więcej w tym samym czasie 10 członków SN ponownie zaatakowało kamieniami szyby w mieszkaniach przytyckich Żydów. Po natychmiastowej interwencji policji aresztowano 6 osób. Powtarzające się incydenty między oboma społecznościami groziły eskalacją konfliktu. Przytyckich Żydów wspomogła solidarność rodaków. Zbiórkę datków, głównie od diaspory amerykańskiej, firmowały nazwiska żydowskich polityków, wybitnych naukowców i profesorów uniwersyteckich. Według lokalnych społeczności żydowskich pomoc ta (żywność, krowy mleczne i stałe zasiłki pieniężne) przybrała takie rozmiary, że wkrótce stopa życiowa mieszkańców była znacznie wyższa niż przed zamieszkami. Według Gontarczyka ta i podobnego typu zbiórki pieniędzy dla zubożałej ludności żydowskiej wpłynęły bardzo negatywnie na opinię o Polsce w USA, gdyż zbierający je ochotnicy (licząc na zwiększanie darowizn) malowali tam obraz Polski jako „dzikiego kraju pogromów”, w którym nie robi się nic innego, jak tylko prześladuje Żydów. Rozchodzenie się po świecie tendencyjnych lub nieprawdziwych informacji dotyczących sytuacji Żydów sprzyjało powstawaniu negatywnych nastrojów i fałszywych stereotypów „Polaka-antysemity” oraz „Żyda-wroga Polski”.
Proces.
Przed Sądem Okręgowym w Radomiu stanęło 57 osób, w większości młodych mężczyzn. Z tej grupy 43 osoby były narodowości polskiej, a 14 żydowskiej. Nikt nie przyznał się do winy. Z całej grupy oskarżonych skazano 35 osób, pozostałych uniewinniono.
Szulim Chil Leska, zabójca Stanisława Wieśniaka, skazany został na osiem lat więzienia. Luzer Kirszencwajg i trzeci z Żydów posługujących się w starciu bronią palną, skazani zostali na sześć i pięć lat więzienia. Wyroki nie utrzymały się w wyższej instancji. Ostatecznie Leska został skazany na siedem lat więzienia, a Kirszencwajg prawdopodobnie na trzy i pół roku. Ośmiu innych Żydów skazano na wyroki od 6 do 10 miesięcy pozbawienia wolności.
Czwórkę Polaków oskarżonych o zabójstwo Minkowskich uniewinniono („wobec powagi dopuszczenia się zabójstwa Minkowskich przez kilku oskarżonych Sąd nie znalazł w przewodzie sądowym dostatecznych dowodów do skazania ich za tę zbrodnię”). Przywódcy chłopskiego tłumu, który zaatakował żydowskie domostwa – Szczepan Zarychta, Wacław Kasperski i Józef Pytlewski otrzymali w pierwszej instancji kary jednego roku więzienia (jednak Sąd Apelacyjny w Lublinie podwyższył im kary do 18 miesięcy i dwóch lat). W sumie 22 Polaków skazano na wyroki od 6 miesięcy do roku pozbawienia wolności.

</doc>
<doc id="687686" url="https://pl.wikipedia.org/wiki?curid=687686" title="Mark Pryor">
Mark Pryor

Mark Lunsford Pryor (ur. 10 stycznia 1963) – amerykański polityk, działacz Partii Demokratycznej, który w latach 2003–2015 roku reprezentował rodzinny stan Arkansas w Senacie Stanów Zjednoczonych.
Życiorys.
Jest synem byłego gubernatora (1975–1979) i senatora z Arkansas, Davida Pryora (notabene zajmuje to samo miejsce w Senacie co ojciec). Po czterech latach w roli prokuratora generalnego Arkansas zdobył miejsce w izbie wyższej Kongresu w wyborach 2002 roku. Był wtedy jedynym demokratą który przejął miejsce z rąk republikanów (demokraci w tych wyborach stracili kilka miejsc i większość).
Był jednym z bardziej umiarkowanych, a nawet konserwatywnych demokratów w Senacie. Jako jeden z zaledwie kilku (obok Bena Nelsona czy Boba Caseya) sprzeciwiał się prawu do przerywania ciąży. Głosował jednak przeciwko projektowi poprawki do konstytucji zakazującej desakracji flagi.
Jest żonaty z Jill Pryor. Ma córkę Porter i syna Adamsa. Jest ewangelikaninem.
W rankingu pod względem wpływów poszczególnych senatorów zdobył ostatnie (setne) miejsce.
Członek Senackiej Komisji Etyki.

</doc>
<doc id="687688" url="https://pl.wikipedia.org/wiki?curid=687688" title="Wyżnia Polana Jarząbcza">
Wyżnia Polana Jarząbcza



</doc>
<doc id="687692" url="https://pl.wikipedia.org/wiki?curid=687692" title="Franz von Hipper">
Franz von Hipper

Franz Ritter von Hipper (ur. 13 września 1863, zm. 25 maja 1932) – niemiecki admirał.
Urodził się w Weilheim in Oberbayern w Bawarii w rodzinie właściciela sklepu. W latach 1873–79 uczył się w gimnazjum w Monachium, które ukończył, nie przystępując jednak do matury. Zgłosił się do armii Bawarii jako ochotnik, po czym wstąpił do Kaiserliche Marine w 1881 roku jako 18-letni kadet. Służył na fregatach SMS „Niobe” i SMS „Leipzig”, na której odbył rejs dookoła świata w latach 1882–1884. W 1885 roku uzyskał stopień oficerski. Od 1892 do 1894 roku dowodził torpedowcami, a od 1895 roku całą II Rezerwową Flotyllą Torpedowców. Od 1898 roku służył jako nawigator na okręcie flagowym floty SMS „Kurfürst Friedrich Wilhelm”, a od kolejnego roku na jachcie cesarskim „Hohenzollern”. W 1906 roku objął dowództwo krążownika pancernego „Friedrich Karl”. W październiku 1913 został wyznaczony na stanowisko dowódcy Morskich Sił Zwiadowczych.
Po rozpoczęciu I wojny światowej, w 1914 Hipper dowodził krążownikami liniowymi podczas sporadycznych rajdów przeciwko nadbrzeżnym angielskim miastom, m.in. w grudniu 1914 atakując Scarborough. Dowodził niemieckimi krążownikami liniowymi podczas bitwy o Dogger Bank w styczniu 1915 roku.
Podczas bitwy jutlandzkiej (31 maja – 1 czerwca 1916) zadał Royal Navy poważne straty, zatapiając 3 krążowniki liniowe przeciwnika. Niedługo potem król Ludwik III Bawarczyk nadał mu tytuł rycerski. W sierpniu 1918 Hipper został awansowany do rangi admirała i uzyskał stanowisko głównodowodzącego floty pełnomorskiej.
Odszedł ze służby 30 listopada 1918 i spędził resztę życia w Othmarschen niedaleko Hamburga. Po śmierci urna z jego prochami została odesłana do rodzinnego miasta. Podczas II wojny światowej jego imieniem ochrzczono niemiecki ciężki krążownik – „Admiral Hipper”.

</doc>
<doc id="687693" url="https://pl.wikipedia.org/wiki?curid=687693" title="Bekobod">
Bekobod

Bekabad ("Bekobod") – miasto w Uzbekistanie, nad Syr-darią założone w 1899, a na prawach miejskich od 1945 roku.
Liczba mieszkańców w 1991 roku wynosiła ok. 83 tys., a w 2009 już 101 tys.
Miastem partnerskim jest Ostrowiec Świętokrzyski (od 2004 roku).

</doc>
<doc id="687699" url="https://pl.wikipedia.org/wiki?curid=687699" title="Ewa Mańkowska-Grin">
Ewa Mańkowska-Grin

Ewa Mańkowska-Grin (ur. w 1964 r. w Krakowie) – polska artystka malarka.
Życiorys.
Córka architekta Tomasza Mańkowskiego i żona Irka Grina.
W latach 1984–1989 studiowała na Wydziale Malarstwa w krakowskiej Akademii Sztuk Pięknych, w pracowni profesora Juliusza Joniaka, a w latach 1987–1988 na Wydziale Malarstwa Uniwersytetu Tsukuba w Japonii. W latach 1990–1991 była stypendystką rządu japońskiego i na tej samej uczelni studiowała podyplomowo. Wystawiała m.in. w Nowym Jorku, Tokio, Tsukubie (Japonia), Velmarze (Niemcy) i Pradze. W 1989 roku zdobyła II nagrodę Przeglądu Sztuki Młodych w Krakowie.
Ewa Mańkowska jest właścicielką Wydawnictwa EMG, którego nakładem ukazują się książki z serii Polska Kolekcja Kryminalna.

</doc>
<doc id="687700" url="https://pl.wikipedia.org/wiki?curid=687700" title="Aparat słuchowy">
Aparat słuchowy

Aparat słuchowy – urządzenie służące do wzmacniania głośności dźwięków u osób niedosłyszących. W przeszłości funkcję prymitywnych aparatów słuchowych pełniły specjalne trąbki wkładane do uszu, które dzięki rozszerzeniu u wlotu mogły skupiać fale dźwiękowe i poprawiać nieznacznie komfort słyszenia.
Obecnie nowoczesne aparaty słuchowe mają postać układów elektronicznych. Główne części, z których składa się takie urządzenie to: mikrofon, który zamienia fale akustyczne w sygnał elektroakustyczny; wzmacniacz – służący do wzmocnienia sygnału i słuchawki, która doprowadza dźwięk przez wkładkę uszną w pobliże błony bębenkowej. Z początku aparaty słuchowe były stosunkowo duże i ciężkie. Współcześnie, dzięki miniaturyzacji możliwe jest ich umieszczanie na małżowinie usznej albo w uchu zewnętrznym.
Współczesne aparaty słuchowe nie tylko "pogłaśniają" dźwięki otoczenia ale potrafią też w inny sposób wzmacniać różne dźwięki otoczenia (osobne wzmocnienie dla dźwięków cichych, osobne dla dźwięków głośnych). Dzięki zaawansowanym układom cyfrowym są w stanie wyodrębnić z dźwięków otoczenia mowę, wzmocnić ją a zredukować szum i hałas otoczenia, co w znaczącym stopniu poprawia rozumienie mowy i komfort słuchania.
Historia aparatów słuchowych.
Za pierwszy naturalny aparat słuchowy uważa się ludzką rękę, którą przykładano do ucha podczas nasłuchiwania. Takie rozwiązanie dawało słuchaczowi zysk około 12 dB dla częstotliwości 1 kHz. Kolejne wynalazki wspomagające słyszenie były urządzeniami mechanicznymi, a należały do nich:
Przełomowymi wynalazkami dla rozwoju elektrycznej ery aparatów słuchowych były :
Pierwsze aparaty słuchowe oparte na mikrofonach węglowych, nie posiadały układu wzmacniającego. Dopiero wynalezienie lampy elektronowej, a później tranzystora umożliwiło znaczne wzmocnienie poziomu sygnału emitowanego do ucha. Firmą która jako pierwsza rozpoczęła produkcję aparatów słuchowych to Deutsche Akustik (1904) – późniejszy Siemens.
W 1938 roku Joseph Poliakoff wymyślił aparat słuchowy który umożliwiał komunikację z wykorzystaniem sprzężenia indukcyjnego cewki aparatu słuchowego z cewką słuchawki telefonicznej. Pierwszy aparat słuchowy który posiadał wbudowaną cewką telefoniczną był to „Multitone VPM” wyprodukowany w 1938 roku Londynie przez firmę Multitone Electric Co. Ltd.
System pętli indukcyjnej audio wykorzystywany jest obecnie w urządzeniach wspomagania słuchu które zainstalowane są w niektórych: w kasach biletowych, punktach obsługi klientów, kinach, teatrach oraz środkach komunikacji publicznej umożliwiając użytkownikom aparatów słuchowych słyszeć czysty dźwięk bez hałasu z otoczenia, rozmów osób postronnych. Aparaty słuchowe pracują zwykle w dwóch trybach: M – wykorzystujący wbudowany mikrofon, umożliwiający odbiór dźwięków z otoczenia lub T – włączenie odbioru sygnału z pętli indukcyjnej.
Kolejne etapy rozwoju aparatów słuchowych wyglądały następująco :
Rodzaje aparatów słuchowych.
Ze względu na technologię stosowaną w aparacie, urządzenia te można podzielić na:
Ponadto wyróżnia się aparaty:
Sprzedaż i dopasowanie aparatów słuchowych.
Obecnie w Polsce i na świecie sprzedażą aparatów słuchowych zajmują się protetycy słuchu, audiolodzy oraz specjalnie do tego wyspecjalizowani akustycy. Osoby te muszą posiadać co najmniej wykształcenie policealne lub wyższe licencjackie. Protetyka słuchu to nauka interdyscyplinarna. Absolwent, który ukończył szkołę z zakresu protetyki słuchu musi posiadać wiedzę z zakresu takich dziedzin jak: akustyka, fizjologia i patologia słuchu, psychoakustyka, elektronika, metody badania słuchu. Uregulowanie prawne zawodu było konieczne, ponieważ aparat słuchowy w Polsce jest przedmiotem refundowanym przez Narodowy Fundusz Zdrowia, aby móc zajmować się sprzedażą oraz dopasowaniem aparatów słuchowych należy spełnić przynajmniej jeden z określonych warunków:
lub
lub
lub

</doc>
<doc id="687702" url="https://pl.wikipedia.org/wiki?curid=687702" title="Drgania własne cząsteczki">
Drgania własne cząsteczki

Drgania własne cząsteczki nazywane są w chemii jej drganiami normalnymi. Każde drganie swobodne układu o n stopniach swobody można zapisać jako pewną sumę n drgań własnych (normalnych), które spełniają warunki ich wzajemnej ortogonalności.
W chemii drganie normalne to:
Przykładowo, drgania atomów w cząsteczce wody można przedstawić jako złożenie 3 drgań normalnych, drgania te kolejno odpowiadają głównie za: symetryczne rozciąganie cząsteczki, niesymetryczne rozciąganie oraz za jej zginanie.
Podział drgań normalnych.
Podział według zmian w długościach wiązań lub kątach walencyjnych.
Wiele drgań normalnych polega głównie na oscylacjach w jednej grupie funkcyjnej (zob. drganie charakterystyczne). Klasyfikuje się je ze względu na dominujące ruchy w cząsteczce, na:
Galeria drgań normalnych.
Drgania normalne tetraedrycznej cząsteczki. 

</doc>
<doc id="687704" url="https://pl.wikipedia.org/wiki?curid=687704" title="Medal Morza Śródziemnego">
Medal Morza Śródziemnego

Medal Morza Śródziemnego (ang. "Queen’s Mediterranean Medal") – jeden z brytyjskich medali kampanii, autoryzowany w roku 1900.
Zasady nadawania.
Medal nadawany garnizonom nad Morzem Śródziemnym, które nadzorowały więźniów wojen burskich, głównie członkom ochotniczych milicji.
Przyznano około pięciu tysięcy takich medali.
Opis medalu.
Medal jest identyczny z wersją 3 medalu Queen’s South Africa Medal, ale słowa „MEDITERRANEAN” zastępują tekst „SOUTH AFRICA” na rewersie tego medalu.
Tak jak medal Queen’s South Africa Medal, ten medal był grawerowany na krawędzi nazwiskiem odbiorcy.

</doc>
<doc id="687707" url="https://pl.wikipedia.org/wiki?curid=687707" title="Dorotów (województwo wielkopolskie)">
Dorotów (województwo wielkopolskie)

Dorotów – osada w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Karolew".
W latach 1975–1998 miejscowość administracyjnie należała do województwa leszczyńskiego.

</doc>
<doc id="687711" url="https://pl.wikipedia.org/wiki?curid=687711" title="Królewski Order Wiktoriański">
Królewski Order Wiktoriański

Królewski Order Wiktoriański, daw. Order Królewski Wiktorii (ang. "The Royal Victorian Order") – brytyjski order dynastyczny ustanowiony przez królową Wiktorię 21 kwietnia 1896. Przyznawany jest osobom, które oddały szczególne zasługi monarsze brytyjskiemu.
Święto orderu obchodzone jest 20 czerwca, w dzień koronacji królowej Wiktorii. Mottem orderu jest "Victoria" – imię królowej lub "zwycięstwo".
Historia.
Główną przyczyną powstania orderu był fakt, że dwa pozostałe odznaczenia, które monarcha brytyjski może nadawać bez konsultacji z rządem – Order Podwiązki i Order Ostu – mają ściśle limitowaną liczbę jednocześnie żyjących kawalerów. Ponadto należą one do najwyższych honorów państwowych i winny być przyznawane tylko postaciom najwybitniejszym. Królewski Order Wiktoriański może być nadawany bez żadnych ograniczeń, w związku z tym jest najczęściej stosowaną formą symbolicznych podziękowań dla osób zasłużonych dla monarchów.
Podział na klasy.
Order dzieli się na pięć klas:
z dodatkowo afiliowanym do orderu trzystopniowym Królewskim Medalem Wiktoriańskim. 
Pierwsza klasa może zostać nadana w postaci łańcucha. Odznaczenie Brytyjczyków pierwszymi dwoma klasami oznacza nadanie również osobistego tytułu szlacheckiego.
Wyglądem odznaki i nazwą nawiązuje do niego również Królewski Łańcuch Wiktoriański, będący jednak zupełnie oddzielnym odznaczeniem.
Kolejność starszeństwa.
W kolejności starszeństwa brytyjskich odznaczeń państwowych poszczególne klasy są wymieszane z innymi klasami różnych orderów w kolejności:

</doc>
<doc id="687720" url="https://pl.wikipedia.org/wiki?curid=687720" title="Anton Polster">
Anton Polster

Anton ("Toni") Polster (ur. 10 marca 1964 w Wiedniu) – austriacki piłkarz, wielokrotny reprezentant kraju, grający na pozycji napastnika.
Polster zaczynał trenować w juniorskiej drużynie Austrii Wiedeń w 1973 roku. Dziewięć lat później, przeniósł się do 1. Simmeringer SC, w tym samym roku powrócił do wiedeńskiego zespołu, jednak już do pierwszej drużyny. W ciągu lat spędzonych w klubie, Polster zdobył z nim trzykrotnie mistrzostwo Austrii i Puchar Austrii. Trzy lata z rzędu (1985, 1986 i 1987) był królem strzelców austriackiej Bundesligi. Latem 1987 roku piłkarz wyjechał do Włoch – do Torino FC. Po roku tam spędzonym wyjechał do Hiszpanii. Grał tam w trzech drużynach – Sevilla FC, CD Logroñés i Rayo Vallecano. Z żadną z tych drużyn nie odnosił jednak znaczących sukcesów. Kolejny etap swojej kariery, Polster spędził w Niemczech – najpierw w 1. FC Köln, następnie w Borussii Mönchengladbach. Piłkarz zakończył karierę w 2000 roku, grając jednak wcześniej w ojczystej Austrii Salzburg. Na stanowisku trenera Polster nie odnosił żadnych sukcesów – pracował w Mönchengladbach jako zarządca ds. marketingu i w Austrii Wiedeń jako generalny menedżer.
W niemieckiej Bundeslidze rozegrał 181 meczów strzelając przy tym 90 bramek. W reprezentacji Austrii, wystąpił 95-krotnie zdobywając 44 gole. Był uczestnikiem mistrzostw świata w 1990 i 1998 roku.

</doc>
<doc id="687722" url="https://pl.wikipedia.org/wiki?curid=687722" title="Kaszan">
Kaszan

Kaszan (Język perski: , "Kāshān") – miasto w środkowym Iranie (ostan Isfahan), na południe od jeziora Namak, ok. 260 kilometrów na południe od stolicy – Teheranu. Liczba mieszkańców w 2003 roku wynosiła 216 tys.
Na terenie miasta znaleziono ślady osadnictwa ludzkiego sprzed 6000 p.n.e. Wykopaliska Tepe Sialk obejmują najstarszy na świecie ziggurat, datowany na III tysiąclecie p.n.e. Kaszan jest pierwszą dużą oazą na drodze Kom-Kerman, wiodącej wzdłuż największych pustyń Iranu.
Historia.
Wykopaliska archeologiczne prowadzone w okolicach zigguratu Tepe Sialk wskazują na początki osadnictwa sprzed 6000 p.n.e. Sam ziggurat pochodzi z czasów elamickich. Atrakcyjność tego miejsca wiązała się prawdopodobnie z obfitymi źródłami wody, bezcennej w pustynnych warunkach.
Wykopane w Sialk Tepe obiekty znajdują się m.in. w paryskim Luwrze, nowojorskim Metropolitan Museum of Art, Nelson-Atkins Museum of Art w Kansas City czy teherańskim muzeum Narodowym Iranu.
Według chrześcijańskiej tradycji to właśnie z Kaszanu wyruszyli Trzej Królowie, kierując się do Betlejem. Choć prawdziwość tej historii jest wątpliwa, wskazuje na duże znaczenie tego miasta na początkach naszej ery.
Piruz Nahawandi (znany w źródłach arabskich jako Abu Lulua), perski żołnierz, który wzięty przez arabskie wojska w niewolę, zabił w 644 roku kalifa Umara ibn al-Chattaba w odwecie za złe traktowanie podbitych Persów, prawdopodobnie zbiegł do Kaszanu po dokonaniu morderstwa. W mieście znajduje się poświęcone mu mauzoleum.
W XI wieku seldżukidzki władca Malikszah I kazał wybudować w mieście fortecę. Jej pozostałości w postaci fragmentu murów obronnych stoją w Kaszanie do dziś.
W okresie panowania safawidzkiego Kaszan stał się miejscem wypoczynku królów. Podczas rządów Abbasa I w Kaszanie zbudowano Bagh-e Fin, jeden z najbardziej znanych przykładów perskiej architektury ogrodowej, który obecnie jest atrakcją turystyczną i został wpisany na listę światowego dziedzictwa UNESCO. Ogród korzysta z tych samych źródeł wody, które zasilały Sialk Tepe.
W łaźni Bagh-e Fin, w 1852 roku, zamordowany został Amir Kabir, sławny premier Persji.
Trzęsienie ziemi w 1778 roku niemalże zrównało miasto z ziemią. Owocem odbudowy jest zespół zachowanych do dziś domów, należących do bogatych kupców, które stanowią jedne z najbardziej znanych przykładów architektury okresu Kadżarów.
W 1974 roku w Kaszanie założono uniwersytet, a w 1986 roku szkołę medyczną, która w 1993 także uzyskała rangę uniwersytetu.
Gospodarka.
Ze względu na lokalizację na dogodnym szlaku transportowym, Kaszan przez wieki był miejscem postoju karawan przemierzających pustynne centrum obecnego Iranu. Pozostałością po tym okresie jest duży bazar, będący dziś jedną z atrakcji turystycznych. Oprócz handlu, gospodarka miasta opierała się na rolnictwie i drobnym rzemiośle, w tym ręcznej produkcji wysokiej jakości dywanów. Po odkryciu złóż surowców w mieście rozpoczął się rozwój przemysłu, głównie wydobycia miedzi i marmuru.
Historyczne pozostałości przyciągają do miasta turystów, jednakże ta gałąź gospodarki ciągle jest słabo rozwinięta. Kaszan jest też początkowym punktem wycieczek do mniejszych, trudniej dostępnych miejscowości, takich jak Abyaneh, Niasar i Qamsar.

</doc>
<doc id="687724" url="https://pl.wikipedia.org/wiki?curid=687724" title="Powiat koźmiński">
Powiat koźmiński

Powiat koźmiński – powiat istniejący w latach 1887–1932 na terenie obecnego województwa wielkopolskiego. Jego ośrodkiem administracyjnym był Koźmin (obecnie Koźmin Wielkopolski). 
Po I wojnie światowej w skład powiatu wchodziły miasta Koźmin, Borek i Pogorzela. Powiat został zniesiony 1 kwietnia 1932 r., a jego terytorium włączono do powiatu krotoszyńskiego.

</doc>
<doc id="687726" url="https://pl.wikipedia.org/wiki?curid=687726" title="Płyn ustrojowy">
Płyn ustrojowy

Płyn ustrojowy – roztwór zdysocjowanych substancji jonowych zwany elektrolitem, a także niejonowych substancji tworzących układ koloidalny. Występuje w komórkach i przestrzeniach pozakomórkowych.
Do płynów ustrojowych należą m.in.:
Pełni funkcje homeostatyczne.

</doc>
<doc id="687731" url="https://pl.wikipedia.org/wiki?curid=687731" title="Nikołaj Watutin">
Nikołaj Watutin

Nikołaj Fiedorowicz Watutin, (ur. we wsi Czepuchino k. Wałujek, zm. 14 kwietnia 1944 w Kijowie) – radziecki dowódca wojskowy, generał armii, Bohater Związku Radzieckiego (1965).
Życiorys.
Wcielony do Armii Czerwonej w 1920 roku. Brał udział w walkach z oddziałami chłopskimi na Ukrainie, dowodzonymi przez Nestora Machno. W WKP (b) począwszy od 1921, następnie ukończył: Wyższą Szkołę Wojskową w Kijowie w 1926, Akademię Wojskową im. Michaiła Frunzego w 1929 roku, a także Akademię Sztabu Generalnego w 1937 roku.
Od 1937 do 1940 roku pełnił funkcję zastępcy szefa sztabu Kijowskiego Okręgu Wojskowego. W 1939 roku uczestniczył w opracowywaniu planów podziału terytorium Polski pomiędzy ZSRR a III Rzeszę, który nastąpił na mocy paktu Ribbentrop-Mołotow.
W 1940 roku pod dowództwem gen. Gieorgija Żukowa, uczestniczył w aneksji Besarabii. W uznaniu zasług został awansowany przez Józefa Stalina do stopnia generała porucznika oraz mianowany szefem Zarządu Operacyjnego Sztabu Generalnego.
Po napaści Niemiec na ZSRR, w latach 1941–1944 pełnił funkcję dowódcy Frontu Północno-Zachodniego. W 1942 roku dowódca Frontu Woroneskiego, a w latach 1942–1943 dowódca Frontu Południowo-Zachodniego. Dowodził tymi frontami w bitwach pod Stalingradem i Kurskiem. W lutym 1943 roku awansował do stopnia generała armii. W roku 1944 objął dowództwo 1 Frontu Ukraińskiego (przemianowany Front Woroneski), prowadzącego działania w ramach operacji dnieprowsko-karpackiej. Jadąca w stronę frontu kolumna pojazdów w której znajdował się gen. Watutin, wpadła w zasadzkę zorganizowaną 29 lutego 1944 roku przez Ukraińską Powstańczą Armię. 
Generał został śmiertelnie ranny, w konsekwencji czego zmarł 6 tygodni później w szpitalu.

</doc>
<doc id="687732" url="https://pl.wikipedia.org/wiki?curid=687732" title="Domanice-Majątek">
Domanice-Majątek

Domanice-Majątek – osada w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Celestynów".
W latach 1975–1998 miejscowość administracyjnie należała do województwa leszczyńskiego.

</doc>
<doc id="687733" url="https://pl.wikipedia.org/wiki?curid=687733" title="Cegła silikatowa">
Cegła silikatowa



</doc>
<doc id="687735" url="https://pl.wikipedia.org/wiki?curid=687735" title="Nowotwory">
Nowotwory



</doc>
<doc id="687738" url="https://pl.wikipedia.org/wiki?curid=687738" title="Prawo Hooka">
Prawo Hooka



</doc>
<doc id="687739" url="https://pl.wikipedia.org/wiki?curid=687739" title="Cykl barrayarski">
Cykl barrayarski



</doc>
<doc id="687740" url="https://pl.wikipedia.org/wiki?curid=687740" title="Rudsar">
Rudsar

Rudsar (, "Roudsar") – miasto w Iranie. Znajduje się między Morzem Kaspijskim, a Elbrusem. W pierwszej dekadzie XX wieku teren ten okupowany był przez Rosję.

</doc>
<doc id="687746" url="https://pl.wikipedia.org/wiki?curid=687746" title="Powiat odolanowski">
Powiat odolanowski

Powiat odolanowski – powiat istniejący w latach 1793–1932 z siedzibą do 1815 w Odolanowie, po 1815 przeniesiono ją do Ostrowa Wielkopolskiego. 
Odolanów był od końca XIV wieku siedzibą starostwa niegrodowego w województwie kaliskim. Samodzielny powiat odolanowski utworzono w 1793, po zajęciu w II rozbiorze Polski województwa kaliskiego przez Królestwo Prus i włączeniu go do Prus Południowych. W latach 1795–1807 powiat odolanowski wchodził w skład departamentu kaliskiego Prus Południowych, a w latach 1807–1815 w skład departamentu kaliskiego Księstwa Warszawskiego. W 1815 powiat odolanowski został ponownie zajęty przez Królestwo Prus, a siedziba powiatu została wraz z niektórymi instytucjami (sąd powiatowy, kasa powiatowa) przeniesiona do Ostrowa, m.in. dzięki staraniom właściciela tego ostatniego, księcia Antoniego Radziwiłła. W 1887 z powiatu odolanowskiego wydzielono powiat ostrowski. 
Po I wojnie światowej w skład powiatu wchodziły miasta Odolanów, Sulmierzyce i Raszków. Przyłączono również część śląskiego powiat sycowskiego. 1 kwietnia 1932 powiat odolanowski włączono do powiatu ostrowskiego.

</doc>
<doc id="687756" url="https://pl.wikipedia.org/wiki?curid=687756" title="Droga R1 (Belgia)">
Droga R1 (Belgia)

Droga R1 lub Wewnętrzna Obwodnica Antwerpii (fla. "Kleine Ring rond Antwerpen") – obwodnica belgijskiego miasta Antwerpia o parametrach autostrady.
Obwodnica łączy najważniejsze autostrady dochodzące do Antwerpii, jednocześnie pełniąc funkcję drogi tranzytowej.
W latach 2004–2005 przeprowadzono gruntowną przebudowę autostrady. Na całej długości jest ona drogą ośmiopasmową.
Odcinki międzynarodowe.
Przebieg drogi R1 pokrywa się z trasami europejskimi E19 oraz E34.

</doc>
<doc id="687757" url="https://pl.wikipedia.org/wiki?curid=687757" title="Wilma Rudolph">
Wilma Rudolph

Wilma Glodean Rudolph (ur. 23 czerwca 1940 w Clarksville, zm. 12 listopada 1994 w Nashville) – amerykańska lekkoatletka, sprinterka, trzykrotna mistrzyni olimpijska.
Urodziła się przedwcześnie i w bardzo wczesnym dzieciństwie zachorowała na polio. Pomimo wyzdrowienia jej lewa noga uległa paraliżowi, przez co zmuszona była do noszenia specjalnych metalowych klamr. Jej rodzina (składająca się także z 21 rodzeństwa) jeździła z nią regularnie z Clarksville do Nashville w poszukiwaniu działań mających na celu przywrócenie sprawności jej chorej kończynie. Przed ukończeniem 12. roku życia Wilma przeszła także szkarlatynę, ospę wietrzną, krztusiec i odrę.
W 1952 roku, w wieku dwunastu lat, Wilma odzyskała sprawność. Jedna z jej starszych sióstr należała do drużyny koszykarskiej i Wilma postanowiła pójść w jej ślady. Jako licealistka i członkini zespołu koszykarskiego została dostrzeżona przez trenera lekkoatletyki Edwarda S. Temple. Rudolph miała wcześniej doświadczenie w tej dziedzinie sportu, gdyż należała do szkolnej drużyny lekkoatletycznej - głównie po to, żeby mieć zajęcie między sezonami koszykarskimi.
Podczas Letnich Igrzysk Olimpijskich w Melbourne w 1956 zdobyła brązowy medal w sztafecie 4 x 100 m. Podczas kolejnych igrzysk w Rzymie w 1960 zdobyła trzy złote medale: w biegu na 100 m i 200 m oraz w sztafecie 4 x 100 m. 
Wycofała się z biegania w roku 1962 w wieku 22 lat. W roku 1963 poślubiła swoją licealną miłość, Roberta Eldridge. Mieli czworo dzieci: Yolandę (ur. 1958), Djuannę (ur. 1964), Roberta Juniora (ur. 1965) i Xurry (ur. 1971). Wilma i Robert później rozwiedli się.
W lipcu 1994 roku, wkrótce po śmierci jej matki, u Wilmy zdiagnozowano nowotwór mózgu i gardła. Zmarła 12 listopada w wieku 54 lat w swoim domu w Nashville. W chwili śmierci miała czworo dzieci, ośmioro wnuków i wielu siostrzeńców oraz bratanków. W dniu jej pogrzebu, 17 listopada, flagi państwowe były w całym Tennessee opuszczone do połowy masztu.
W 1994 roku odcinek autostrady 79 w Clarksville został nazwany jej imieniem, a w 1997 roku gubernator Don Sundquist ogłosił, że 23 czerwca będzie obchodzony jako Dzień Wilmy Rudolph (Wilma Rudolph Day) w Tennessee.

</doc>
<doc id="687758" url="https://pl.wikipedia.org/wiki?curid=687758" title="Chicago (film)">
Chicago (film)

Chicago – amerykański musical z 2002 roku w reżyserii Roba Marshalla. Nominowany do 13 Oscarów. Film zdobył 6 statuetek.
Film jest przeniesieniem na duży ekran broadwayowskiego musicalu z 1975 roku w reżyserii Boba Fosse, opartego na sztuce pod tym samym tytułem z roku 1926. Historia jest luźno oparta na prawdziwej historii z roku 1924.
Fabuła.
Chicago, lata 20. XX wieku. Velma Kelly (Catherine Zeta-Jones), gwiazda kabaretu trafia do więzienia oskarżona o zamordowanie męża i siostry, których przyłapała "in flagranti". Do więzienia trafia też marząca o karierze scenicznej lecz nikomu nieznana Roxie Hart (Renée Zellweger), która w przypływie złości zastrzeliła odchodzącego kochanka. Przy pomocy prawnika Billy’ego Flynna (Richard Gere), Roxie staje się więzienną gwiazdą i ulubienicą prasy. Velma zepchnięta z piedestału postanawia się zemścić.

</doc>
<doc id="687760" url="https://pl.wikipedia.org/wiki?curid=687760" title="Zacisze (powiat gostyński)">
Zacisze (powiat gostyński)

Zacisze – osada w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Zalesie".
W latach 1975–1998 miejscowość należała administracyjnie do województwa leszczyńskiego.
Inne miejscowości o nazwie "Zacisze": Zacisze

</doc>
<doc id="687761" url="https://pl.wikipedia.org/wiki?curid=687761" title="Powiat śmigielski">
Powiat śmigielski

Powiat śmigielski – powiat istniejący w latach 1887-1932 na terenie obecnego województwa wielkopolskiego. Jego ośrodkiem administracyjnym był Śmigiel. Z dniem 1 kwietnia 1932 powiat został zniesiony, a jego obszar włączony do powiatu kościańskiego.
Pod względem administracji poborowej powiat należał do Powiatowej Komendy Uzupełnień Kościan.

</doc>
<doc id="687764" url="https://pl.wikipedia.org/wiki?curid=687764" title="Zaburzenia z niedoboru jodu">
Zaburzenia z niedoboru jodu

Zaburzenia z niedoboru jodu (ang. iodine defficiency disorders, IDD) – zespół zaburzeń związany z niedoborem jodu, uważany przez WHO za grupę chorób społecznych o znaczeniu globalnym, gdyż według posiadanych przez nią danych, na świecie na niedobór jodu narażonych jest ponad 2 miliardy ludzi (ponad 35% populacji światowej), w tym około 300 milionów dzieci.
Patofizjologia niedoboru jodu.
Najbardziej niebezpieczny jest niedobór jodu w trakcie ciąży, gdyż może doprowadzać w sposób bezpośredni do zaburzeń rozwoju płodu, których najcięższą postacią jest kretynizm.
U dorosłych niedobór jodu prowadzi do zmniejszonej syntezy hormonów tarczycy i głównym syntetyzowanym hormonem staje się T3, podczas gdy w warunkach prawidłowych synteza T3 stanowi jedynie 10 - 15% ogólnej ilości hormonów tarczycy (głównym produkowanym hormonem w warunkach prawidłowych jest T4). 
Stopniowo rozwija się wole tarczycy. Według klasyfikacji WHO, najprostszy sposób klasyfikacji stopnia zaawansowania rozwoju wola przedstawia się następująco:
Diagnostyka niedoboru jodu.
Oprócz powyżej opisanej klasyfikacji niedoboru, opartej na kryterium wielkości tarczycy w badaniu palpacyjnym, zdecydowanie bardziej dokładnym jest ocena objętości tarczycy na podstawie pomiarów uzyskanych w trakcie badania USG szyi.
Można również ocenić niedobór jodu na podstawie badanie zawartości jodu w moczu. W warunkach prawidłowych (czyli braku niedoboru jodu), zawartość jodu w moczu przekracza 100 μg/l.
O niedoborze jodu świadczy również poziom TSH przekraczający 5 mj.m/l.
Profilaktyka niedoboru jodu.
Rys historyczny.
W Polsce po raz pierwszy wprowadzono profilaktykę niedoboru jodu w 1935, kiedy to rozpoczęto profilaktyczne jodowanie soli kuchennej na terenach endemicznego występowania wola, głównie w rejonie Karpat. W latach powojennych zaniechano jodowania soli kuchennej. W 1989 wprowadzono nieobligatoryjne zalecenia jodowania soli. W latach 1992-1993 w trakcie badań populacyjnych, stwierdzono niedobór jodu na obszarze całej Polski (zwłaszcza w rejonie Karpat). W 1996 rozporządzeniem Ministra Zdrowia i Opieki Zdrowotnej wprowadzono zakaz produkcji i wprowadzaniu do obrotu soli kuchennej bez dodatku jodku potasu. Rozporządzenie weszło w życie 1 stycznia 1997 i nadal jest obowiązujące.
Leczenie.
W przypadku objawów niedoczynności tarczycy spowodowanej niedoborem jodu, konieczne jest stosowanie preparatów jodu lub tyroksyny (kobiety w ciąży bezwzględnie).
Wystarczającą dawką tyroksyny jest 50-100 μg/dobę.
Możliwe powikłania.
Długotrwałe stosowanie jodu może doprowadzić do rozwoju nadczynności tarczycy. W Polsce w latach 2000-2001 przeprowadzono badania populacyjne, które wykluczyły, aby przewlekła suplementacja jodu niosła ryzyko rozwoju nadczynności tarczycy. Tym samym uznano obowiązujący w Polsce model profilaktyczny za bezpieczny.

</doc>
<doc id="687765" url="https://pl.wikipedia.org/wiki?curid=687765" title="Stacja energetyczna">
Stacja energetyczna



</doc>
<doc id="687768" url="https://pl.wikipedia.org/wiki?curid=687768" title="Liż">
Liż

Liż – osada w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Jeżewo".
Z tych terenów pochodzą ślady najstarszego osadnictwa na ziemiach wchodzących w skład powiatu gostyńskiego. Wzmianka z roku 1400 nazywa to miejsce Slesz. W późniejszych źródłach pojawiają się także inne nazwy: (1425) Hylzly, (1445) Ylsza, (1502) Gyslesch seu Gylsch oraz (1846 r.) Lisz.
Na terenie osady Liż obecnie znajduje się regularny stożek o obwodzie w szczycie 110 metrów, w przyziemiu 220 metrów i wysokości 8 metrów. Wzgórze jest tworem sztucznym usypanym przez pradawnych mieszkańców tych ziem z czystego piasku.
W latach 1975–1998 miejscowość administracyjnie należała do województwa leszczyńskiego.

</doc>
<doc id="687769" url="https://pl.wikipedia.org/wiki?curid=687769" title="Powiat radzymiński">
Powiat radzymiński

Powiat radzymiński – historyczny powiat istniejący w latach 1867–1916, 1919–1939 i 1945–1952 na terenie obecnego woj. mazowieckiego. Granice powiatu odpowiadały w przybliżeniu obszarowi dzisiejszego powiatu wołomińskiego. Ośrodkiem administracyjnym był Radzymin.
Powiat powstał w 1867 roku, krótko po upadku powstania styczniowego, w związku ze zmianami administracyjnymi przeprowadzonymi przez władze carskie. Powiat został utworzony z części dawnego powiatu stanisławowskiego i obejmował 9 gmin: radzymińską (z Kobyłką), klembowską, małopolską, ręczajską (z Wołominem), międzyleską, zabrodzką, rudzienkowską, strachowską i jadowską. Od 1889 w skład powiatu wchodziła również gmina Kamieńczyk, składająca się z osady miejskiej Kamieńczyk (do 1870 miasta), przyłączona z powiatu węgrowskiego. Z pozostałej części powiatu stanisławowskiego utworzono powiat nowomiński. Osady Marki i Ząbki (obecnie miasta) pozostały w powiecie warszawskim.
W 1872 powiat radzymiński obejmował 309 wsi i osad, 99 folwarków i jedno miasto – Radzymin. Ludność powiatu liczyła wówczas 44 942 osoby. Przemysł składał się z kilku gorzelni, 2 browarów, fabryki materiałów drzewnych, 10 cegielni i 2 kaflarni.
W 1916 r. generał gubernator Hans von Beseler nadał miejscowości Tłuszcz wraz z okolicznymi wsiami status gminy; gminę Tłuszcz utworzono z części gminy Klembów. 22 marca 1916 generał-gubernator warszawski zarządził likwidację powiatu i tak 1 kwietnia 1916 przyłączono gminy Radzymin i Ręczaje (w całości) oraz Małopole i Klembów (w części) do powiatu warszawskiego, a pozostałe tereny do nowo utworzonego powiatu mińskomazowieckiego. Dopiero wiosną 1919 reaktywowano powiat radzymiński. 1 czerwca 1919 od powiatu radzymińskiego odłączono gminę Rudzienko, przyłączając ją do powiatu mińskiego w woj. warszawskim.
Od 27 października 1939 region należał administracyjnie do dystryktu warszawskiego Generalnego Gubernatorstwa. Przeprowadzono nowe zmiany administracyjne, przyłączając m.in. powiat radzymiński do warszawskiego. Jedną z jego części stanowiła jednostka „Warszawa Wieś-radzymiński”. Ze względu na znaczną odległość siedziby starosty warszawskiego do tejże jednostki, Niemcy utworzyli w Radzyminie tzw. "Landkomisariat". Objął on swym zasięgiem miasta Radzymin i Wołomin oraz gminy Jadów, Kamieńczyk, Klembów, gmina Kobyłka, gmina Małopole, Międzyleś, Radzymin-wieś, Ręczaje, Strachówka, Tłuszcz, Wołomin-wieś i Zabrodzie.
Po II wojnie światowej przywrócono w dawnych granicach powiat radzymiński. W 1952 roku siedzibę starostwa przeniesiono z Radzymina do przerastającego go Wołomina. Zmieniono również nazwę powiatu na wołomiński i dołączono do niego gminy Marki i Ząbki. Powiat wołomiński zlikwidowano w 1975 i przywrócono w 1999 w związku z kolejnymi reformami administracyjnymi.

</doc>
<doc id="687775" url="https://pl.wikipedia.org/wiki?curid=687775" title="Ahmed Abdallah Sambi">
Ahmed Abdallah Sambi

Ahmed Abdallah Mohamed Sambi (ur. 5 czerwca 1958 w Mutsamudu, Anjouan) – komoryjski polityk, prezydent Komorów od 26 maja 2006 do 26 maja 2011.
Edukacja i życie prywatne.
Ahmed Abdallah Sambi urodził się w 1958 na wyspie Anjouan. Uczęszczał do szkoły koranicznej oraz szkoły podstawowej i średniej w rodzinnym mieście Matsamudu. Następnie wyjechał na studia koraniczne do Arabii Saudyjskiej i Sudanu. Na koniec kształcił się w prestiżowej szkole Hawzat Al Qaaim w Iranie. Studiom w tym państwie i zamiłowaniu do noszenia turbanu zawdzięcza swój przydomek „Ajatollah”.
W 1980 powrócił na Komory, gdzie rozpoczął działalność religijną i edukacyjną. Kilkakrotnie wyjeżdżał zagranicę, udzielając wykładów w miejscowych meczetach. W 1982 wyjechał na Madagaskar, w 1984 na Mauritius, w 1987 do Egiptu, w 1989 ponownie na Mauritius.
W 1986 założył szkołę islamską (medresę) dla dziewcząt. Jednakże z nakazu władz została ona zamknięta, a Sambi został aresztowany na 21 dni. W latach 1987–1989 władze odebrały mu paszport, zakazując opuszczania kraju. W 1988 poślubił Hadjirę Djoudi, z którą ma 7 dzieci.
Kariera polityczna.
W latach 90. zaangażował się w działalność polityczną. W wyborach prezydenckich w 1990 wspierał kandydaturę Mohamedem Takim Abdoulkarima, który jednakże przegrał z Saidem Mohamedem Djoharem. Założył wówczas własną partię Front Narodowy Sprawiedliwości ("Front National pour la Justice", FNJ), a także radio oraz telewizję „Ulezi” (Edukacja). W 1994 wyjechał udzielać wykładów do Francji. Po powrocie protestował przeciwko nawiązaniu przez Komory stosunków dyplomatycznych z Izraelem, za co został później aresztowany.
W wyborach prezydenckich w 1996 ponownie wsparł kandydaturę Mohameda Takiego Abdoulkarima, który tym razem zwyciężył. W tym samym roku objął mandat deputowanego do Zgromadzenia Narodowego, w którym objął także funkcję przewodniczącego Komisji Legislacyjnej. Po ogłoszeniu przez wyspę Anjouan secesji w 1997 sprzeciwił się rządowym planom wysłania na wyspę sił zbrojnych w celu stłumienia rebelii. Zrezygnował z mandatu deputowanego, a w grudniu 1998 wyjechał na Madagaskar.
Do kraju powrócił w marcu 2000. Rozpoczął wówczas prywatną działalność gospodarczą i założył w Matsamudu sklep z materacami „The House of Mattresses”, nad którym sam zamieszkał. W 2003 założył przedsiębiorstwo produkujące perfumy i wodę kolońską, a rok później rozlewnię butelkowanej wody.
Prezydentura.
W maju 2005 zapowiedział zamiar startu w wyborach prezydenckich jako kandydat niezależny. W 2006 prezydentura przypadała wyspie Anjouan. W czasie kampanii wyborczej zapowiadał walkę z korupcją, tworzenie nowych miejsc pracy i budowę nowych mieszkań. Deklarował również sprzeciw wobec przekształcenia Komorów w państwo islamskie. W pierwszej turze wyborów 16 kwietnia 2006 uzyskał najlepszy rezultat spośród wszystkich trzynastu kandydatów, zdobywając 23,7% głosów. W drugiej turze wyborów 14 maja 2006 uzyskał zdecydowane zwycięstwo z wynikiem 58% głosów, pokonując dwóch rywali: znanego polityka Ibrahima Halidi (28%) oraz byłego oficera francuskich sił zbrojnych Mohameda Djaanfariego (14%). 26 maja 2006 objął stanowisko prezydenta Komorów, zastępując prezydenta Azalego Assoumaniego. Dwa dni później mianował swój rząd, w którym stanowisko wiceprezydentów objęli Ikililou Dhoinine oraz Idi Nadhoim.
W marcu 2008 wojska rządowe i siły Unii Afrykańskiej dokonały inwazji na Anjouan w celu zmuszenia nieuznawanego prezydenta wyspy do rezygnacji z urzędu. W grudniu 2009 partia prezydenta Sambiego wygrała wybory parlamentarne.
W maju 2009 z inicjatywy prezydenta Sambiego w kraju odbyło się referendum konstytucyjne, w wyniku którego wprowadzone zostały zmiany do ustawy zasadniczej, wydłużające o 18 miesięcy kadencję prezydenta (do listopada 2011). Prezydent argumentował zmianę potrzebą harmonizacji daty wyborów prezydenckich oraz wyborów gubernatorów trzech wysp. Jednak w maju 2010 zmiany w konstytucji unieważnił Sąd Konstytucyjny, który orzekł, że kadencja Sambiego dobiegła końca 26 maja 2010. Dopuścił przy tym pełnienie przez niego urzędu szefa państwa, przy ograniczonych kompetencjach, do czasu wyboru następcy. Wybory prezydenckie zostały wyznaczone na listopad i grudzień 2010. Zwyciężył w nich Ikililou Dhoinine, który objął urząd 26 maja 2011.

</doc>
<doc id="687778" url="https://pl.wikipedia.org/wiki?curid=687778" title="Powiat pilzneński">
Powiat pilzneński

Powiat pilzneński – powiat istniejący od połowy XIX wieku do 1932 roku na terenie obecnego województwa podkarpackiego. Od 1921 roku do momentu zniesienia należał do województwa krakowskiego II Rzeczypospolitej. Jego ośrodkiem administracyjnym było Pilzno. 1 kwietnia 1932 został zniesiony, a jego obszar został włączony do powiatów ropczyckiego i jasielskiego.
Wcześniej powiat istniejący od połowy XV w. do 1772 roku na terenie województwa sandomierskiego za czasów I Rzeczypospolitej. Ośrodkami administracyjnymi były początkowo Tarnów i Pilzno, a potem od 1510 roku tylko to drugie miasto.

</doc>
<doc id="687792" url="https://pl.wikipedia.org/wiki?curid=687792" title="American McGee’s Alice">
American McGee’s Alice

American McGee’s Alice – komputerowa, przygodowa gra akcji zaprojektowana przez Americana Jamesa McGee, stworzona przez Rogue Entertainment, wydana w 2000 roku przez Electronic Arts; polskim dystrybutorem gry jest Cenega Poland.
Ścieżkę dźwiękową do gry skomponował Chris Vrenna – były perkusista Nine Inch Nails. "American McGee’s Alice" wykorzystuje ten sam silnik co m.in. gra "".
Oprócz wersji na komputery osobiste, gra miała się również ukazać na konsolę PlayStation 2 z czego ostateczne jednak zrezygnowano. Razem z premierą kontynuacji gry, "American McGee’s Alice" zostanie wydana na konsolę PlayStation 3 i Xbox360. Przy zakupie "Alice: Madness Returns" (w wersji na konsole) uzyska się kod, który umożliwi darmowe pobranie pierwszej części gry za pomocą usług PlayStation Store oraz Xbox Live Arcade. Dla osób nie posiadających kodu, gra będzie dostępna za opłatą wynoszącą 10$ lub 800 MSP.
Świat gry i fabuła.
Gra jest alternatywną wersją powieści "Alicja w Krainie Czarów" i "Po drugiej stronie lustra" Lewisa Carrolla.
Gra rozpoczyna się od animacji, w której ukazany jest pokój Alicji. Po chwili widać kota, który przeciąga się po obudzeniu, przewracając tym samym stos książek oraz lampę naftową, która doprowadza do powstania pożaru. W wyniku tego wypadku giną oboje rodzice Alicji. Szok wywołany tym zdarzeniem oraz poczucie winy Alicji, że śmierć rodziców to jej wina doprowadza ją do problemów natury psychicznej co powoduje, że zostaje zamknięta w szpitalu psychiatrycznym "Rutledge Asylum" i oddana pod opiekę dra Heironymousa Wilsona.
Do gry dołączony jest drukowany dziennik (org. casebook) lekarza Alicji. Zawarte w nim wpisy datowane są na pomiędzy 4 listopada 1864 a 24 sierpnia 1874 roku, co wskazuje, że pobyt w szpitalu trwa od prawie 10 lat. Z notatek w nim zawartych wynika, że Alicja nie wykazuje praktycznie żadnego kontaktu z otoczeniem i znajduje się w stanie katatonii.
W ostatnich sekundach animacji początkowej gry widać Alicję leżącą w szpitalnym łóżku trzymającą w ręku pluszowego królika. Doznaje ona halucynacji, w których królik zwraca się do niej słowami: "Save us Alice!" (pol. "Uratuj nas Alicjo!"). Po tych słowach główna bohaterka traci kontakt z rzeczywistością i przenosi się do Krainy Czarów będącej wytworem jej umysłu.
Świat Krainy Czarów ukazany w "American McGee’s Alice" jest zupełnie inny od tego przedstawianego w książkach Carrolla. Jest miejscem mrocznym, przypominającym koszmar senny. W grze występują ci sami bohaterowie co w powieściach "Alicja w Krainie Czarów" i "Po drugiej stronie lustra" jednak są postaciami tak samo mrocznie odmienionymi jak cała Kraina Czarów.
Zadaniem Alicji jest pokonanie Królowej Kier, która jest odpowiedzialna za obecny stan Krainy Czarów. Królowa Kier jest tak naprawdę odzwierciedleniem choroby głównej bohaterki i jej pokonanie jest jedyną drogą do uzyskania przez nią zdrowia psychicznego.
Ostatnie z poziomów gry przypominają miejscami wnętrze człowieka; krótko przed zakończeniem historii Alicja przemierza miejsce wyglądające jak szyja i trafia do lokacji będącej jakby głową w której znajduje się Królowa Kier.
W animacji końcowej następującej po pokonaniu Królowej pokazane zostaje jak Kraina Czarów przemienia się w piękne miejsce, widoczni są również bohaterowie, którzy wcześniej zostali zabici. Następnie zostaje ukazana uśmiechnięta Alicja wychodząca przez bramę szpitala psychiatrycznego trzymając w jednej ręce walizkę a w drugiej kota, który doprowadził do powstania całej historii.
Odbiór gry.
Gra otrzymała ogółem pozytywne recenzje. Oceny wahają się od średnich (7.3/10 serwis GameSpot) do dobrych (8/10 – Eurogamer; 88% – PC Gamer UK). "American McGee’s Alice" została wysoko oceniona przez wortale: IGN (9.4/10) oraz GameZone (10/10).
Polski serwis GRY-OnLine ocenił grę dość słabo (na 6.0) a gameplay.pl dał wysoką ocenę 93/100.
Alice: Madness Returns.
W czerwcu 2011 roku, została wydana kontynuacja gry o tytule "". Gra ukazała się na platformach Microsoft Windows, Mac OS X, PlayStation 3 oraz Xbox 360.
4 marca 2011 roku został opublikowany pierwszy zwiastun zawierający gameplay oraz na końcu przewidywaną datę premiery gry – 14 czerwca 2011 roku. Na oficjalnej stronie gry znajdują się również, wcześniej wyemitowane, trzy teasery oraz screeny i grafiki concept art.
Dwa dni później na oficjalnym profilu gry w serwisie Facebook zostały umieszczone dwa filmy ukazujące wersję demo "Alice: Madness Returns", która została zaprezentowana na odbywającym się w tym samym roku Game Developers Conference.
15 kwietnia 2011 roku został uruchomiony oficjalny sklep internetowy oferujący klientom produkty związane z grą. W ofercie znajdują się koszulki, wyroby poligraficzne oraz inne gadżety.

</doc>
<doc id="687795" url="https://pl.wikipedia.org/wiki?curid=687795" title="Powiat grybowski">
Powiat grybowski

Powiat grybowski – powiat istniejący przejściowo w XVI wieku, a następnie w latach 1867–1932 na terenie obecnego województwa małopolskiego. Jego ośrodkiem administracyjnym był Grybów.
Powiat został reaktywowany w 1867 roku (po długiej przerwie) pod zaborem austriackim i obejmował 72 gminy jednowioskowe w dorzeczu Białej od Ciężkowic do głównego wododziału. W 1918 roku powiat znalazł się w granicach Polski, od 1920 roku jako część województwa krakowskiego. Jego powierzchnia wynosiła 585 km².
Powiat grybowski został zlikwidowany 1 kwietnia 1932, a jego obszar został podzielony pomiędzy powiaty nowosądecki, gorlicki i tarnowski.

</doc>
<doc id="687798" url="https://pl.wikipedia.org/wiki?curid=687798" title="Siatka walcowa">
Siatka walcowa

Siatka walcowa – siatka kartograficzna skonstruowana przez flamandzkiego kartografa Merkatora w 1569 roku. Południki i równoleżniki są na niej liniami prostymi i przecinają się pod kątem prostym,
tak jak na globusie. Używana jest do przedstawiania kuli ziemskiej lub jej fragmentu w postaci walca.
Siatka powstaje przez rzutowanie powierzchni kuli na powierzchnię walca stycznego do kuli. Zniekształcenia są najmniejsze wzdłuż linii styczności i rosną w miarę oddalania się od niej. Punkt oddalony o 90° od linii styczności nie zostanie odwzorowany.
Dla map pokazujących całą Ziemię i map używanych w nawigacji morskiej walec jest styczny do kuli wzdłuż równika. Dla map wojskowych używa się walca stycznego jak najbliżej miejsca pokazanego na mapie.
Siatka walcowa ma zastosowanie w nawigacji morskiej, powietrznej, militarnej oraz w mapach o skali mniejszej niż 1:250 000 (np. mapa tematyczna przedstawiająca strefy czasowe).
Jej zaletami są: Stosunkowo łatwy pomiar odległości, przedstawienie loksodromy jako linii prostej, małe zniekształcenia przy przedstawianiu niewielkich obszarów.
Wady: Ortodroma jest linią krzywą, duże zniekształcenia przy przedstawianiu obszarów w wysokich szerokościach geograficznych, trudny pomiar odległości na mapach w małej skali, zniekształcenia powierzchni na mapach o małej skali (Grenlandia leżąca blisko bieguna północnego ma powierzchnię zbliżoną do Afryki).
Przekształcenie matematyczne.
Dla siatki walcowej prostej siecznej (lub stycznej)
gdzie:
Siatki walcowe nie proste.
W praktyce nie stosuje się innych siatek walcowych niż proste jednakże można je wygenerować. Ze względu na duże przekłamania siatki te są bardzo niepraktyczne.

</doc>
<doc id="687799" url="https://pl.wikipedia.org/wiki?curid=687799" title="San Cristobo">
San Cristobo

 
San Cristobo (hiszp. "San Cristóbal") – miejscowość w Hiszpanii i parafia w Asturii w gminie Villanueva de Oscos.
Według danych INE z 2012 roku, liczba ludności wynosiła 14. Powierzchnia parafii to 21,68 km². Inne miejscowości wchodzące w skład San Cristobo to: A Bovia, Busdemouros, El Busquete, Moureye i A Sela de Murias.

</doc>
<doc id="687802" url="https://pl.wikipedia.org/wiki?curid=687802" title="2062 Atena">
2062 Atena



</doc>
<doc id="687804" url="https://pl.wikipedia.org/wiki?curid=687804" title="Pan Ibrahim i kwiaty Koranu">
Pan Ibrahim i kwiaty Koranu

Pan Ibrahim i kwiaty Koranu (fr. "Monsieur Ibrahim et les fleurs du Coran") – powieść autorstwa Érica-Emmanuela Schmitta opowiadająca o jedenastoletnim chłopcu. We Francji została wydana w 2001 roku, w Polsce w 2005 przez wydawnictwo Znak.

</doc>
<doc id="687808" url="https://pl.wikipedia.org/wiki?curid=687808" title="Barrayar (powieść)">
Barrayar (powieść)

Barrayar, ) powieść amerykańskiej pisarki Lois McMaster Bujold, druga w Sadze Vorkosiganów. Książka zdobyła nagrodę Hugo za najlepszą powieść oraz nagrodę Locusa w kategorii Powieść s-f za rok 1992.
Fabuła.
Cordelia Naismith jest już żoną Arala Vorkosigana i nosi tytuł Lady Vorkosigan. Sam Aral został niedawno regentem cesarstwa. Oboje czekają na swoje pierwsze dziecko. Sytuacja polityczna na planecie Barrayar nie jest dobra. W dodatku pechowy incydent przysparza nowemu regentowi śmiertelnego wroga wśród vorowskiej arystokracji. Niedługo potem zamachowiec atakuje dom Vorkosiganów pociskiem z toksycznym gazem. Małżonkowie uchodzą z życiem, poważnie uszkodzony zostaje jednak płód. Jedynym ratunkiem jest przeniesienie go do replikatora macicznego (rodzaju inkubatora). Sytuacja się pogarsza – wkrótce wybucha wojna domowa, w której wojska cesarskie zostają zepchnięte do defensywy. Cordelia wraz z kilkoma ludźmi musi chronić się w niedostępnych górach, zaś replikator z rozwijającym się Milesem zostaje na obszarze opanowanym przez rebeliantów. Cordelia chce za wszelką ceną go odzyskać. Wraz z garstką wiernych przyjaciół decyduje się na iście komandoską misję.

</doc>
<doc id="687810" url="https://pl.wikipedia.org/wiki?curid=687810" title="Stawiszyn (powiat gostyński)">
Stawiszyn (powiat gostyński)

Stawiszyn – mała osada leśna w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Jeżewo".
W latach 1975–1998 miejscowość administracyjnie należała do województwa leszczyńskiego.
Inne miejscowości o nazwie "Stawiszyn": Stawiszyn

</doc>
<doc id="687812" url="https://pl.wikipedia.org/wiki?curid=687812" title="Grupa Ateny">
Grupa Ateny



</doc>
<doc id="687821" url="https://pl.wikipedia.org/wiki?curid=687821" title="Dekanat Chojnów">
Dekanat Chojnów

Dekanat Chojnów – jeden z 28 dekanatów w rzymskokatolickiej diecezji legnickiej. 
W skład dekanatu wchodzi 9 parafii:

</doc>
<doc id="687828" url="https://pl.wikipedia.org/wiki?curid=687828" title="Majol">
Majol

Majol – imię męskie pochodzenia łacińskiego, od słowa oznaczającego "maj". Patronem tego imienia jest św. Majol, opat Cluny (X wiek).
"Majol" imieniny obchodzi 11 maja.

</doc>
<doc id="687831" url="https://pl.wikipedia.org/wiki?curid=687831" title="Nir Dawidowicz">
Nir Dawidowicz

Nir Dawidowicz (ur. 17 grudnia 1976) – izraelski piłkarz występujący na pozycji bramkarza.
Swoją karierę rozpoczynał w Maccabi Hajfa, w 1995 roku został przesunięty do pierwszej drużyny klubu. Swój pierwszy występ w reprezentacji narodowej zaliczył 3 lata później – przeciwko Turkom – nie wpuścił wówczas żadnego gola. Swój pierwszy mistrzowski tytuł zdobył z Maccabi, w sezonie 2000/2001 – przepuszczając 28 bramek. W 2001 roku w meczu przeciwko Hiszpanii, Davidovich doznał kontuzji kolana, która wyeliminowała go z gry przez najbliższe kilkanaście miesięcy. Bramkarz powrócił dopiero na decydujące mecze sezonu 2002/2003. W następnym sezonie został MVP sezonu. Zdobył z Maccabi mistrzostwo Izraela. W kadrze narodowej rozegrał 51 spotkań.

</doc>
<doc id="687833" url="https://pl.wikipedia.org/wiki?curid=687833" title="Majola">
Majola

Majola – imię żeńskie pochodzenia łacińskiego, od słowa oznaczającego "maj". Patronem tego imienia jest św. Majol, opat Cluny (X wiek).
Majola imieniny obchodzi 11 maja.

</doc>
<doc id="687834" url="https://pl.wikipedia.org/wiki?curid=687834" title="Olej arganowy">
Olej arganowy

Olej arganowy – olej produkowany z nasion arganii żelaznej.
Produkcja.
Tradycyjna metoda wytwarzania polega na zmieleniu w ręcznych żarnach nasion drzewa arganowego do oleistej pasty, z której ręcznie wyciska się olej. Ponieważ nasiona trudno otworzyć, zbiera się je wyplute lub wydalone w odchodach przez kozy. Następnie się je oczyszcza, rozłupuje, suszy, praży, dodaje wody i dopiero mieli. Obecnie olej wytwarza się głównie maszynowo.
Charakterystyka.
Olej arganowy jest nieznacznie ciemniejszy niż oliwa, z czerwonawym zabarwieniem.

</doc>
<doc id="687837" url="https://pl.wikipedia.org/wiki?curid=687837" title="Stara Synagoga w Sanoku">
Stara Synagoga w Sanoku

Stara Synagoga w Sanoku – pierwsza, drewniana synagoga znajdująca się w Sanoku przy Rynku głównym.
Synagoga została zbudowana w drugiej połowie XVII wieku. Pierwszy raz wzmiankowana w 1685 roku, wówczas szkolnikiem synagogi był Aron Izraelowicz, następnie w 1697 roku – Jakub i w 1703 roku – Chaim.
W 1718 roku w synagodze wybuchł pożar, który ją doszczętnie strawił. W 1720 roku na jej miejscu wzniesiono nową, murowaną synagogę (pozwolenie wydał król August II Mocny).

</doc>
<doc id="687846" url="https://pl.wikipedia.org/wiki?curid=687846" title="Wielka Synagoga w Sanoku">
Wielka Synagoga w Sanoku

Synagoga w Sanoku, zwana też Wielka Synagoga – nieistniejąca synagoga w Sanoku.
Historia.
Znajdowała się przy dużym rynku, z wejściem od ulicy Zamkowej.
Synagoga została zbudowana w 1720 roku na mocy przywileju króla Augusta II Mocnego, na miejscu starej, drewnianej bożnicy. W roku 1764 sanocka gmina wyznaniowa uzyskała samodzielność.
Rabinami w Sanoku byli: w 1895 Natan Dym, w 1935 Alter Riwen Spira.
Do 1939 prowadzone były prace przy budowie szkoły rabinackiej przy bożnicy, lecz wybuch II wojny światowej przerwał te prace.
W okresie od 10 do 30 września 1939 urząd w mieście sprawował burmistrz Stepan Wanczycki. W tym czasie w nocy z 16 na 17 września 1939 przypadającej w dzień żydowskiego Nowego Roku czczonego w synagogach jako Post Gedaliasza hitlerowcy spalili tę oraz dwie inne synagogi gminy żydowskiej. Podobne akcje przeciw-żydowskie miały również miejsce w gminie Bukowsko oraz objęły dolny bieg "granicznego" Sanu. 1 października 1939 wycofano z Sanoka ostatnie pododdziały zgrupowania Bernolak, wcześniej rozformowując Legion Romana Suszki.
W pozostałej najniższej kondygnacji okupanci urządzili warsztat samochodowy.
Naprzeciw miejsca istnienia synagogi został wzniesiony budynek tzw. Zajazdu.
Współczesność.
Atmosferę panującą w tej synagodze, woń gorejących świec, zapach czarnej tabaki, ścisk i tłok żebraków przysiadujących przy wejściu opisał Kalman Segal w opowiadaniu "Raz w roku przebaczyć". Wspomina w nim, że na podwyższeniu wzdłuż wschodniej ściany siedzieli prominenci, ludzie bogaci, mądrzy i uczeni. Sufit był okopcony, pamiętający lepsze czasy gdy na firmamencie widoczne było jeszcze błękitne niebo i gwiazdy ze złoconego drzewa, blask płynął z dużego elektrycznego żyrandola. Nad głównym ołtarzem lwy skrzydlate z otwartymi paszczami. W małej galeryjce szlochające kobiety ukryte za firanami a w drzwiach w ścianie za ołtarzem kantor intonujący Kol Nidre, modlitwy powstałej w Hiszpanii przed wypędzeniem z niej Żydów.
W 1969 miejscu istnienia synagogi powstał biurowiec, w którym funkcjonowała administracja i dyrekcja Sanockiego Przedsiębiorstwa Budowlanego, a równocześnie także hotel robotniczy. W trakcie archeologicznych badań ratunkowych w roku 1972 przy budowie obiektu socjalnego SPB na działce należącej do byłej synagogi odkryto pozostałości ośrodka garncarskiego w tym duże ilości ceramiki średniowiecznej i nowożytnej, zarówno potłuczonych jak i gotowych przedmiotów glinianych. Drugi ośrodek garncarski datowany na XVI wiek w Sanoku zlokalizowany był na terenie dzielnicy Żydowskiej.
Naprzeciw miejsca położenia synagogi w czerwcu 2014, został ustanowiony kamień pamiątkowy wraz z tablicą upamiętniającą "Żydów pomordowanych w latach II wojny światowej w Sanoku". Zgodę wyraziła Rada Miasta Sanoka uchwałą z 25 kwietnia 2013, zaś środki celem ufundowania obiektu zapewniono w budżecie miasta. Inskrypcja o treści zaproponowanej przez Towarzystwo Przyjaźni Izrael–Polska, w języku polskim, hebrajskim i angielskim brzmi: "Naprzeciw znajdowała się synagoga, zbezczeszczona i spalona przez niemieckich okupantów. Pamięci ponad 10 000 Żydów z Sanoka i okolic zamordowanych w latach II wojny światowej przez niemieckich ludobójców".

</doc>
<doc id="687849" url="https://pl.wikipedia.org/wiki?curid=687849" title="Drzewo arganowe">
Drzewo arganowe



</doc>
<doc id="687857" url="https://pl.wikipedia.org/wiki?curid=687857" title="Isidore Mvouba">
Isidore Mvouba

Isidore Mvouba (ur. 1954 w Kindambie) – kongijski polityk, premier Konga od 7 stycznia 2005 do 15 września 2009, przewodniczący Zgromadzenia Narodowego od 19 sierpnia 2017.
Życiorys.
Isidore Mvouba urodził się w 1954 w Kindambie w regionie Pool, w pobliżu stolicy kraju Brazzaville. Jest członkiem Kongijskiej Partii Pracy (PCT, "Parti Congolais du Travail") i bliskim współpracownikiem prezydenta Denisa Sassou-Nguesso.
W 1976 rozpoczął pracę w firmie kolejarskiej "Chemin de fer Congo-Océan", obsługującej połączenie kolejowe z nadmorskiego miasta Pointe-Noire ze stolicą. W późniejszym czasie zaangażował się w politykę. W 1992 kierował kampanią prezydencką prezydenta Sassou-Nguesso. Ten jednak przegrał elekcję. Mvouba odmówił nowemu prezydentowi Pascalowi Lissoubie objęcia teki ministra handlu w jego gabinecie.
Od czerwca do października 1997 w Kongu toczyła się wojna domowa między zwolennikami startujących, w zaplanowanych na lipiec wyborach, kandydatów: prezydenta Lissouby oraz byłego prezydenta Sassou-Nguesso. W tym czasie Mvouba pełnił funkcję rzecznika prasowego sił popierających Sassou-Nguesso. W wyniku walk wybory prezydenckie odwołano, a władzę w kraju przejął Sassou-Nguesso. Isidore Mvouba pod koniec października 1997 objął stanowisko ministra- szefa gabinetu prezydenta.
12 stycznia 1999 Mvouba zajął urząd ministra transportu, lotnictwa cywilnego i handlu morskiego. Przed wyborami prezydenckimi 10 marca 2002 pełnił funkcję szefa kampanii prezydenckiej Sassou-Nguesso. W wyniku wyborów prezydent został wybrany na kolejną kadencję. 18 sierpnia 2002 Mvouba został mianowany ministrem transportu i prywatyzacji. W czasie prezydentury Sassou-Nguesso sprawował różne funkcje w partii. Był sekretarzem PCT oraz Unii Kongijskiej Młodzieży Socjalistycznej (UJSC).
7 stycznia 2005 Isidore Mvouba został mianowany przez prezydenta premierem (jednakże bez rangi szefa rządu). Wcześniej urząd premiera nie był obsadzony od października 1997.
W wyborach parlamentarnych w czerwcu i lipcu 2007 Mvouba został wybrany członkiem Zgromadzenia Narodowego z okręgu Kadimba. W listopadzie 2007 objął funkcję sekretarza generalnego Kongijskiej Partii Pracy (PCT).
15 września 2009, po zwycięstwie w lipcowych wyborach prezydenckich w Kongu, prezydent Sassou-Nguesso mianował nowy rząd, znosząc jednocześnie urząd premiera. Isidore Mvouba w nowym gabinecie objął stanowisko ministra stanu ds. transportu, lotnictwa cywilnego i floty handlowej.

</doc>
<doc id="687858" url="https://pl.wikipedia.org/wiki?curid=687858" title="Iddan Tal">
Iddan Tal

Iddan Tal (ur. 13 września 1975 w Jerozolimie) – izraelski piłkarz występujący na pozycji pomocnika, obecnie trener piłkarski.
Życiorys.
Zawodową przygodę z futbolem rozpoczął w 1994 roku w Hapoelu Jerozolima, kontynuował ją w Maccabi Petach Tikwa i Hapoelu Tel Awiw, skąd w 1998 roku został wypożyczony do hiszpańskiego klubu CP Mérida, występującego wtedy w Segunda División (w ciągu roku rozegrał 38 meczów i strzelił 5 bramek). I chociaż po powrocie do swojego kraju zagrał tylko 7 razy w barwach pierwszej drużyny Maccabi, to podczas letniego okienka transferowego zatrudnić go zdecydował się szanowany angielski klub Everton. Pod opieką Waltera Smitha, a potem Davida Moyes'a rozegrał 27 spotkań w Premiership. Ponieważ nie spełnił pokładanych w nim nadziei, postanowiono oddać go do Rayo Vallecano, gdzie również zawiódł i został zmuszony do powrotu do Izraela - grał w barwach Maccabi, ale tego z Hajfy. To właśnie tutaj święcił swoje największe triumfy - czterokrotnie wywalczył z nim tytuł mistrzowski i dwa razy Puchar Ligi, w ciągu czterech lat gry rozgrywając ponad 100 spotkań w pierwszej drużynie.
W sezonie 2006/2007 był piłkarzem Boltonu, a latem 2007 wrócił do Izraela i został zawodnikiem Beitaru Jerozolima. Ostatnim klubem w jego karierze został inny klub z tego miasta, Hapoel. W 2013 roku został tam trenerem.
W reprezentacji Izraela Tan zadebiutował w 1998 roku. Grał w niej do 2007 roku i wystąpił w niej 69 razy oraz strzelił 5 goli.

</doc>
<doc id="687860" url="https://pl.wikipedia.org/wiki?curid=687860" title="Stanisław Dydo">
Stanisław Dydo

Stanisław Dydo ps. „Steinert” (ur. 23 lutego 1922 w Brzezówce, zm. 27 listopada 1948 we Wrocławiu) – żołnierz AK i WiN, kierownik łączności wewnętrznej Obszaru Południowego WiN. W chwili śmierci w stopniu podporucznika Armii Krajowej.
Życiorys.
W latach 1929-1932 uczęszczał do szkoły powszechnej w Brzezówce, a po przeniesieniu służbowym ojca do szkoły powszechnej w Babicach k. Oświęcimia. W latach 1935-1939 uczył się w Gimnazjum im. Ks. Stanisława Konarskiego w Oświęcimiu, uzyskując małą maturę. W czerwcu 1939 zdał egzaminy do Liceum Mechanicznego w Katowicach.
Po agresji III Rzeszy na Polskę we wrześniu 1939 uczestniczył w organizowaniu obrony przeciwlotniczej w Babicach. Jako uchodźca wojenny dotarł z rodziną pod Kock, po agresji ZSRR na Polskę powrócił do Babic, pracował w drogerii w Oświęcimiu jako laborant-fotograf. W 1940 wstąpił do Związku Walki Zbrojnej (ZWZ), kolportował prasę podziemną i gromadził broń. 6 marca 1941 wysiedlony wraz z rodziną z Oświęcimia do Tarnowa. W latach 1942-1943 uczestniczył w zajęciach tajnego nauczania i konspiracyjnego kursu podchorążych. Po jego ukończeniu objął dowództwo plutonu dywersyjnego w Placówce Ropczyce I Obwodu Dębickiego Armii Krajowej, prowadził instruktaż wojskowy, organizował akcje specjalne. 
W maju 1944. przeszedł do ośmioosobowej bojówki dyspozycyjnej Podobwodu Sędziszów Małopolski AK. Przeprowadzał akcje uwalniania więźniów z niemieckich transportów, zdobywania sprzętu technicznego i broni dla miejscowych struktur AK, wykonywał zadania rozpoznawcze. W czerwcu 1944 w Brzeźnicy dowodził odbiciem 12 więźniów z rąk Niemców. Kilka dni później na czele grupy dywersyjnej z Witkowic, zdobył 12 aparatów nadawczo-odbiorczych z niemieckiego magazynu szkoły ogrodniczej w Ropczycach. 
Na początku akcji Burza był dowódcą grupy dyspozycyjnej przy dowództwie I rejonu walki (Sędziszów-Gnojnica-Chechły). 31 lipca 1944 uczestniczył w akcji wysadzenia torów kolejowych na linii Ropczyce-Brzezówka. W sierpniu walczył w II rejonie zgrupowania mjr. Adama Lazarowicza ps. „Klamra” przy odpieraniu niemieckiego szturmu na wzgórzu Kałużówka pod Dębicą. 
Od września 1944 do stycznia 1945, po demobilizacji oddziałów partyzanckich i ustabilizowaniu się linii frontu na Wisłoce, ukrywał się najpierw w leśnej ziemiance, następnie w Przyborowie i Grodkowicach koło Pilzna. Awansowany do stopnia podporucznika. Po przejściu frontu, w marcu 1945 wyjechał do Krakowa. Od 14 kwietnia 1945 student Studium Wychowania Fizycznego Uniwersytetu Jagiellońskiego, otrzymał stypendium ministra oświaty. 
Wiosną 1945 z polecenia mjr. Łukasza Cieplińskiego, działającego w sztabie krakowskiej „NIE”, zorganizował i prowadził wspólnie z ppor. Ludwikiem Kubikiem punkty przerzutowe dla zagrożonych aresztowaniem żołnierzy i oficerów AK z Rzeszowszczyzny, ewakuujących się na Ziemie Zachodnie. 
Od września 1945 w krakowskich strukturach WiN - łącznik w Zarządzie Okręgu Krakowskiego, a od stycznia 1946 kierownikiem łączności wewnętrznej Obszaru Południowego. Obsługiwał punkty pocztowe dla kurierów z Okręgów wchodzących w skład Obszaru, odbierał i przekazywał przesyłki organizacyjne, zapewniał łączność między członkami Zarządu Obszaru, przewoził materiały konspiracyjne do Rzeszowa, Wrocławia i Jeleniej Góry, udostępniał mjr. Cieplińskiemu swoje mieszkanie na odprawy i spotkania organizacyjne. 21 czerwca 1946. został aresztowany w zasadzce urządzonej przez UB w kościele Kapucynów w Krakowie na punkcie kontaktowym przeznaczonym dla kurierów z Okręgu Jelenia Góra WiN, rozbitego przez dolnośląskie UB kilkanaście dni wcześniej.
Częściowo zdekonspirowany, podczas przesłuchania przyznał się do roli łącznika. Chcąc uprzedzić możliwe postępy śledztwa, zgodził się podpisać zobowiązanie do współpracy agenturalnej z UB.
Jego zadaniem miała być pomoc w ujęciu poszukiwanego intensywnie płk. Franciszka Niepokólczyckiego, prezesa II Zarządu Głównego WiN. Po zwolnieniu Dydo natychmiast zameldował o swej sytuacji przełożonemu Ludwikowi Kubikowi „Stanisławowi”. Polecono mu zerwać kontakty organizacyjne i wysłano do Wrocławia. Przeniósł się na Dolny Śląsk, oficjalnie przerywając studia WF „z powodu wypadku”. Od października 1946 do października 1947 r. był kierownikiem organizacyjnym odtwarzanych przez mjr. Adama Lazarowicza i mjr. Ludwika Marszałka dolnośląskich struktur WiN. Studiował na Uniwersytecie i Politechnice Wrocławskiej na Wydziale Prawno-Administracyjnym. Był kierownikiem sekcji lekkoatletycznej Akademickiego Związku Sportowego we Wrocławiu.
10 października 1947 wyjechał do Poznania. Około 10 listopada 1947 powiadomiony o penetracji przez agentów UB jego byłego wrocławskiego mieszkania, przeniósł się do Gliwic, a następnie do Spytkowic. 18 grudnia 1947, po powrocie z Gdańska, został ściągnięty przez Bronisława P. (aresztowanego 12 grudnia działacza Zarządu Obszaru Zachodniego) do Wrocławia na umówiony punkt kontaktowy, kontrolowany już przez funkcjonariuszy operacyjnych wojewódzkiego UB i aresztowany w zasadzce zorganizowanej we wrocławskim kościele Św. Józefa. W śledztwie był okrutnie torturowany.
10 sierpnia 1948, w procesie członków Zarządu Okręgu Wrocławskiego WiN, został skazany przez Wojskowy Sąd Rejonowy we Wrocławiu na karę śmierci. Oskarżał prokurator Jan Orliński, wyrok wydał sędzia Zygmunt Bukowiński. 17 sierpnia 1948 r. został przetransportowany do więzienia karnego przy ul. Kleczkowskiej i osadzony w pojedynczej celi śmierci na oddziale II A w pawilonie I. 29 października 1948 r. Najwyższy Sąd Wojskowy w Warszawie utrzymał wyrok śmierci w mocy. 19 listopada Bolesław Bierut nie skorzystał z prawa łaski. 27 listopada 1948 o godz. 17.30 został rozstrzelany razem z mjr. Ludwikiem Marszałkiem, Władysławem Ciskiem i por. Janem Klamutem na terenie dziedzińca więzienia przy ul. Kleczkowskiej. Pochowano go w bezimiennym grobie na Cmentarzu Osobowickim.

</doc>
<doc id="687868" url="https://pl.wikipedia.org/wiki?curid=687868" title="Mesalazyna">
Mesalazyna

Mesalazyna ("kwas 5-aminosalicylowy") – organiczny związek chemiczny, aminowa pochodna kwasu salicylowego. Stosowany jako niesteroidowy lek przeciwzapalny, głównie w leczeniu wrzodziejącego zapalenie jelita grubego i choroby Leśniowskiego-Crohna.
Mechanizm działania.
Mechanizm działania mesalazyny polega na hamowaniu syntezy prostaglandyny PGE2, prostacykliny PGI2, tromboksanu A2 oraz leukotrienu B4. Ponadto bierze udział w hamowaniu reakcji utleniania w błonie śluzowej okrężnicy.
Lek jest zwykle dobrze tolerowany, jednak nie można zupełnie wykluczyć działania ogólnego, bo niewielka część tego kwasu dostaje się z jelit do krwiobiegu.
Przeciwwskazania.
Ostrożnie:
Preparaty.
"Asamax", "Colitan", "Jucolon", "Mesalazyna", "Pentasa", "Salofalk", "Crohnax"

</doc>
<doc id="687869" url="https://pl.wikipedia.org/wiki?curid=687869" title="Kwas 5-aminosalicylowy">
Kwas 5-aminosalicylowy



</doc>
<doc id="687871" url="https://pl.wikipedia.org/wiki?curid=687871" title="Syzyniusz (imię)">
Syzyniusz (imię)

Syzyniusz – imię męskie o niejasnej etymologii. Być może jest to imię łacińskie pochodzące od miejscowości "Sisenna" w Dalmacji lub zgrecyzowana forma dzierżawna utworzona od imienia boga "Sisennesa". Kościół katolicki notuje około 10 świętych o tym imieniu i jednego papieża.
Syzyniusz imieniny obchodzi 11 maja, 29 maja, 23 listopada i 29 listopada.

</doc>
<doc id="687873" url="https://pl.wikipedia.org/wiki?curid=687873" title="5-ASA">
5-ASA



</doc>
<doc id="687874" url="https://pl.wikipedia.org/wiki?curid=687874" title="Better Dayz">
Better Dayz

Better Dayz – piąty pośmiertny album 2Paca wydany 26 listopada 2002 przez jego matkę we współpracy z Death Row Records. Był to szósty i zarazem ostatni dwupłytowy album artysty. Według fanów jest to ostatni „porządny” i reprezentujący dobry poziom album 2 Paca jaki wydano do dzisiaj.
W pierwszym tygodniu sprzedaży uzyskano wynik 366 000 egzemplarzy albumu. W USA płyta uzyskała status potrójnie platynowej.

</doc>
<doc id="687880" url="https://pl.wikipedia.org/wiki?curid=687880" title="Okręgi wyborcze Nauru">
Okręgi wyborcze Nauru

Nauru dzieli się na 8 okręgów wyborczych, z których wybierani są członkowie do parlamentu Nauru:

</doc>
<doc id="687881" url="https://pl.wikipedia.org/wiki?curid=687881" title="Mała Synagoga w Sanoku">
Mała Synagoga w Sanoku

Mała Synagoga w Sanoku, zwana też Klaus Sadogóra / Sadygierer klojz / Sadogórska lub Dom Modlitwy – synagoga w Sanoku.
Budynek (klaus, klojz) jest zlokalizowany pod adresem ul. Rynek 10, określanym także jako plac Zamkowy 3. Jego elewacja frontowa wychodzi na Rynek, zaś tylna jest położona od ulicy Zamkowej (w przeszłości naprzeciwko nieistniejącej już głównej synagogi).
Synagoga została zbudowana w 1924 roku z inicjatywy chasydów z Sadagóry, zwolenników cadyka Izraela Friedmana. Wejście do niej znajdowało się od strony Rynku głównego oraz od ulicy Zamkowej. Synagoga przetrwała okres II wojny światowej bez zniszczeń. Po zakończeniu wojny jej wnętrze oraz częściowo układ okien, zostały przebudowane z przeznaczeniem na Archiwum Państwowe. Budynek został przekazany na rzecz sanockiego archiwum w 1982 (wówczas mieścił się pod adresem Plac Rewolucji Październikowej 9).
Podjęto prace przygotowawcze celem utworzenia we wnętrzach synagogi "muzeum Żydów sanockich". Wsparciu temu projektowi ma służyć wizyta w Sanoku ambasadora Izraela w Polsce we wrześniu 2008 oraz spotkanie z burmistrzem miasta.
Cadykami byli Dawid ben Meir Szapiro (1870-1933, syn Meira Jehudy Szapiro, cadyka z Bukowska, a potem z Dynowa), jego syn Eleazar Szapiro z Dynowa (ur. 1900).
Istnieje prawdopodobieństwo, że w budynku mieściła się jesziwa (rodzaj wyższej szkoły rabinackiej o charakterze talmudycznym). Inne źródło podało, że rozpoczęto budowę szkoły rabinackiej, którą przerwał wybuch II wojny światowej.
Na ścianie synagogi znajduje się tablica pamiątkowa w języku polskim i hebrajskim o treści:
Została odsłonięta 26 sierpnia 1991 roku, a inicjatorami jej umieszczenia byli sanoccy Żydzi mieszkający w Tel Awiw-Jafa, Lea i Szamaj Silbermanowie i Jakub Gurfein.
Do 2012 w pomieszczeniach budynku mieściło się Archiwum państwowe w Sanoku.
Budynek został wpisany do wojewódzkiego (1991) oraz do gminnego rejestru zabytków miasta Sanoka.

</doc>
<doc id="687890" url="https://pl.wikipedia.org/wiki?curid=687890" title="Nasir al-Muhammad al-Ahmad as-Sabah">
Nasir al-Muhammad al-Ahmad as-Sabah

Nasir al-Muhammad al-Ahmad as-Sabah (ur. 22 grudnia 1940 w Kuwejcie) – kuwejcki polityk, premier Kuwejtu od 7 lutego 2006 do 4 grudnia 2011, były ambasador i minister.
Kariera polityczna.
Szejk Nasir w 1964 ukończył nauki polityczne i ekonomię na Uniwersytecie Genewskim w Szwajcarii. Po zakończeniu nauki zajmował różne stanowiska w administracji rządowej i dyplomacji Kuwejtu:
Premier 2006-2011.
Nasir al-Muhammad al-Ahmad as-Sabah 7 lutego 2006 został mianowany przez emira Kuwejtu Sabaha al-Ahmada al-Dżabira as-Sabaha nowym szefem rządu. Po czerwcowych wyborach parlamentarnych w 2006, 2 lipca 2006 został ponownie mianowany premierem kraju.
4 marca 2007 podał się do dymisji, by nie dopuścić do głosowania nad wotum nieufności dla ministra zdrowia swojego gabinetu, wysuniętym przez członków parlamentu i zaplanowanym na dzień następny. Emir Kuwejtu dymisję przyjął, jednak 6 marca 2007 ponownie powierzył mu misję sformowania nowego gabinetu.
19 marca 2008 emir Sabah al-Ahmad al-Dżabir as-Sabah, z powodu konfliktu parlamentu z rządem, rozwiązał parlament i zarządził wcześniejsze wybory parlamentarne na 17 maja 2008. Po wyborach tych, 20 maja 2008 szejk Nasir po raz czwarty został mianowany szefem kuwejckiego rządu.
25 listopada 2008 premier Nasir podał się do dymisji. Było to sposobem na uniknięcie parlamentarnego przesłuchania w sprawie zaproszenia i wyrażenia zgody na wjazd do kraju szyickiego lidera religijnego, oskarżanego o obrazę uczuć religijnych sunnitów oraz objętego zakazem wjazdu do Kuwejtu. Wśród zarzutów pod adresem premiera pojawiły się także oskarżenia o korupcję i pogorszenie działalności administracji państwowej. 1 grudnia 2008 emir Kuwejtu przyjął dymisję gabinetu, a 17 grudnia 2008 powierzył Nasirowi misję sformowania kolejnego rządu. Nowy rząd został sformowany i zaprzysiężony w styczniu 2009.
Na początku marca 2009 grupa parlamentarzystów złożyła wniosek o przesłuchanie premiera Nasira przed parlamentem, gdyż zarzucała mu finansowe nieprawidłowości w jego kancelarii oraz niepodejmowanie właściwych działań, przeciwdziałających światowemu kryzysowi gospodarczemu. W celu uniknięcia przesłuchania, 16 marca 2009 premier Nasir po raz kolejny rozwiązał swój gabinet i podał się do dymisji. Tego samego dnia emir Sabah al-Ahmad al-Dżabir as-Sabah przyjął dymisję rządu. 18 marca 2009 emir rozwiązał parlament i zarządzał przeprowadzenie nowych wyborów parlamentarnych w ciągu 60 dni. Wybory odbyły się 16 maja 2009, a w ich wyniku do parlamentu po raz pierwszy w historii Kuwejtu dostały się kobiety.
20 maja 2009 emir Sabah al-Ahmad al-Dżabir as-Sabah po raz kolejny powierzył misję sformowania nowego gabinetu premierowi Nasirowi.
Pod koniec grudnia 2010 opozycyjni deputowani złożyli przeciwko rządowi wniosek o wotum nieufności z powodu stłumienia antyrządowej demonstracji z 8 grudnia 2010 przez służby bezpieczeństwa, wskutek czego co najmniej 5 osób zostało rannych. 5 stycznia 2011 rząd otrzymał wotum zaufania, stosunkiem głosów 25 do 22.
Na początku kwietnia 2011 premier Nasir ponownie podał się do dymisji, jednak 5 kwietnia 2011 emir powierzył mu misję sformowania kolejnego gabinetu. Była ona siódmą z kolei od czasu objęcia urzędu w 2006.
28 listopada 2011 premier Nasir podał swój rząd do dymisji. Emir dymisję przyjął i 30 listopada 2011 nowym szefem rządu mianował dotychczasowego pierwszego wicepremiera i ministra obrony, Dżabira Mubaraka al-Hamada as-Sabaha, który został zaprzysiężony 4 grudnia 2011. Powodem rezygnacji były protesty społeczeństwa i opozycji przeciwko polityce rządu, który był oskarżany o korupcję i przekupywanie deputowanych. W listopadzie 2011 w kraju dochodziło do licznych protestów społecznych, kulminacją których było zajęcie budynku parlamentu przez demonstrantów 16 listopada 2011, co uniemożliwiło jego dalsze funkcjonowanie. Aresztowanych zostało wówczas 24 osób.

</doc>
<doc id="687894" url="https://pl.wikipedia.org/wiki?curid=687894" title="Cyrenia">
Cyrenia

Cyrenia — imię żeńskie pochodzące od nazwy miasta Cyrena, oznaczające "pochodząca z Cyreny". Patronką tego imienia jest św. Cyrenia, wspominana razem ze św. Julianną. 
Cyrenia imieniny obchodzi 1 listopada.

</doc>
<doc id="687895" url="https://pl.wikipedia.org/wiki?curid=687895" title="Synagoga Jad Charuzim w Sanoku">
Synagoga Jad Charuzim w Sanoku

Synagoga Jad Charuzim w Sanoku (z hebr. "Sprawna Ręka" bądź "Zręczna Dłoń") – synagoga znajdująca się w Sanoku przy ulicy Franciszkańskiej 5.
Jest położona tuż obok klasztoru franciszkańskiego. Jest jedną z dwóch zachowanych, wolno stojących synagog w mieście.
Synagoga została zbudowana w 1897 z inicjatywy Stowarzyszenia Rzemieślników „Jad Charuzim” (organizacji mającej za cel popieranie interesów rzemieślników żydowskich, prowadzącej działalność kulturalną oraz organizującą wsparcie dla ubogich, której prezesem w Sanoku byli: dr Natan Nebenzahl, dr Arnold Reich, Abraham Herzig, dr Samuel Herzig). Bywała też określana jako klojz – dom modlitwy chasydów, nazwa.
Podczas II wojny światowej budynek bożnicy został znacznie uszkodzony wskutek spalenia w 1939. W 1949, za zgodą ludności żydowskiej, budynek przejęło Prezydium Miejskiej Rady Narodowej w Sanoku i zabezpieczony, a w 1951 posłużył za stolarnię miejską. W dalszym czasie synagoga została wyremontowana i równocześnie przebudowana. Zmieniono wówczas m.in. układ okien, zastępując wysokie zakończone łukowato, małymi prostokątnymi. Obecnie w synagodze znajduje się siedziba Stowarzyszenia Architektów.
Murowany budynek synagogi wzniesiono na planie prostokąta. Do dnia dzisiejszego częściowo zachował się wystrój zewnętrzny.
W budynki działał miejski Wydział Architektury. Na początku XX wieku do nieruchomości jako mienia pozostawionego przez właścicieli żydowskich zgłosiła roszczenie Gmina Wyznaniowa Żydowska w Warszawie. Do 2012 w budynku miała siedzibę Fundacja Karpacka. Obecnie pomieszczenia budynku służą za powierzchnie biurowe i mieszkalne.
Budynek wpisany do gminnego rejestru zabytków miasta Sanoka, opublikowanego w 2015.

</doc>
<doc id="687897" url="https://pl.wikipedia.org/wiki?curid=687897" title="Rzecznik generalny (Unia Europejska)">
Rzecznik generalny (Unia Europejska)

Rzecznik generalny (ang. "Advocate General", fr. "Avocat général") – wysoki urzędnik sądowy wchodzący w skład Trybunału Sprawiedliwości. Głównym zadaniem rzeczników jest sporządzanie opinii w przedmiocie sposobu rozpoznawania sprawy, która wpłynęła do Trybunału. Opinie rzeczników nie są wiążące dla sędziów Trybunału ani dla sądów krajowych, jednak wnioski rzeczników bywają często uwzględniane w wydawanych orzeczeniach.
Funkcja rzecznika generalnego w postępowaniu.
Zgodnie z regulacjami wynikającymi z art. 19 "Traktatu o Unii Europejskiej" (TUE) i art. 254 "Traktatu o funkcjonowaniu Unii Europejskiej" (TFUE) w składzie Trybunału Sprawiedliwości (sensu stricto) oprócz 27 sędziów znajduje się 11 rzeczników generalnych. Rzecznicy są powoływani w celu wspomagania prac Trybunału. W sprawach im przydzielonych (w których – zgodnie ze statutem Trybunału – wymagany jest ich udział) przedstawiają bezstronne i niezależne opinie oraz umotywowane wnioski. „Opinia rzecznika generalnego” zawiera analizę faktycznych i prawnych okoliczności sprawy wniesionej pod ocenę Trybunału i uwzględnia wcześniejsze orzecznictwo sądów unijnych. Przedkładane opinie nie są wiążące dla Trybunału, jednak wnioski rzeczników bywają często uwzględniane w wydawanych orzeczeniach. Są one zazwyczaj bardziej dyskursywne, obszerne, szczegółowe i otwarte niż uzasadnienia wyroków pochodzących od Trybunału, które są z zasady bardzo lakoniczne i subsumpcyjne. Ich zawartość nie może być jednak utożsamiana ze zdaniem TSUE nawet wtedy, gdy ten postąpił zgodnie z zawarta w nich konkluzją.
W 2003 wprowadzono zasadę, że opinia rzecznika jest wymagana tylko wtedy, gdy Trybunał uzna, że dane postępowanie dotyczy nowego zagadnienia prawnego.
W Sądzie, który jest drugim obok Trybunału organem Trybunału Sprawiedliwości Unii Europejskiej, nie ma stałych rzeczników generalnych. W miarę potrzeb do wykonywania tej funkcji mogą zostać wezwani poszczególni sędziowie (Zob. art. 49 Statutu TSUE.
Wybory i kadencje.
Rzecznicy generalni są wybierani na 6-letnie kadencje, które mogą być odnawiane. Są wybierani przez rządy państw członkowskich (w drodze porozumienia), po uprzedniej konsultacji ze specjalnym komitetem (złożonym z 7 osobistości o uznanej kompetencji w dziedzinie praw), który opiniuje kandydatury pod kątem wymagań. Kandydaci są wyłaniani spośród osobistości o niekwestionowanej niezależności i legitymujących się wymaganymi w ich państwie kwalifikacjami do pełnienia najwyższych funkcji sądowych lub będących prawnikami o uznanych kompetencjach. Wybrani rzecznicy sprawują swoją funkcję niezależnie.
Każdemu z sześciu – Niemcom, Francji, Wielkiej Brytanii, Włochom, Hiszpanii i Polsce (do 1 lipca 2013 pięciu, bez Polski) – największych państw członkowskich UE przysługuje stałe prawo obsadzania stanowiska jednego rzecznika generalnego. Pozostałe państwa mają prawo obsadzania go rotacyjnie (w ramach pozostałych miejsc w składzie tych urzędników). Od 2013 polskim rzecznikiem generalnym Trybunału jest Maciej Szpunar.
W celu zapewnienia ciągłość funkcjonowania Trybunału co trzy lata następuje częściowe odnowienie składu rzeczników generalnych; dotyczy ono za każdym razem czterech rzeczników. Co trzy lata, tuż po odnowieniu składu, rzecznicy generalni wybierają ze swego grona „pierwszego rzecznika”, który na zasadzie "primus inter pares" reprezentuje kolegium rzeczników, a także zajmuje się przydzielaniem spraw poszczególnym rzecznikom. Stara się przy tym uniknąć sytuacji, w której przydzielony rzecznik byłby obywatelem państwa członkowskiego, które jest stroną postępowania.
Funkcję rzecznika określają przepisy regulujące pracę Trybunału: art. 2–8, 49, 62 Statutu TSUE, art. 3–7 "Regulaminu postępowania przed Trybunałem Sprawiedliwości" i art. 2 § 2 i art. 17–19 "Regulaminu postępowania przed Sądem". Na podstawie art. 8 Statutu TSUE do rzeczników generalnych stosuje się niektóre przepisy dotyczące sędziów (tj. postanowienia art. 2–7 Statutu TSUE).

</doc>
<doc id="687905" url="https://pl.wikipedia.org/wiki?curid=687905" title="Schizosaccharomyces pombe">
Schizosaccharomyces pombe

Schizosaccharomyces pombe – gatunek grzybów należący do rodziny "Schizosaccharomycetaceae".
Systematyka.
Pozycja w klasyfikacji według Index Fungorum: "Schizosaccharomyces, Schizosaccharomycetaceae, Schizosaccharomycetales, Schizosaccharomycetidae, Schizosaccharomycetes, Taphrinomycotina, Ascomycota, Fungi".
Niektóre synonimy nazwy naukowej:
Charakterystyka.
Jest to, podobnie jak "Saccharomyces cerevisiae", organizm modelowy w biologii molekularnej i komórki, komórek eukariotycznych.
Organizm ten to jednokomórkowy eukariota o komórkach wydłużonego, pałeczkowatego kształtu. Wielkość komórek waha się w granicach 2-3 mikrometrów średnicy i 7-14 mikrometrów długości.
Komórki utrzymują swój wydłużony kształt poprzez spolaryzowany wzrost oraz następujący później podział wzdłuż krótkiej osi (podobnie jak większość bakterii), co owocuje dwoma komórkami o jednakowej wielkości (w przeciwieństwie do pączkowania drożdży piekarniczych). Właściwość ta, przy jednoczesnym zachowaniu klasycznych cech organizmu eukariotycznego, czyni z "S. pombe" doskonałe narzędzie do badania cyklu komórkowego, mechanizmów spolaryzowanego wzrostu oraz mechanizmów naprawy DNA oraz powstawania mutacji.
"S. pombe" zostały wyizolowane w 1893 przez Lindera z afrykańskiego piwa warzonego z prosa. Nazwa gatunkowa wywodzi się z języka Suahili w którym "pombe" oznacza właśnie piwo. Jako model do badań cyklu komórkowego zostały po raz pierwszy zastosowane przez Mitchisona w latach 1950.
Badacz "S. pombe" Paul Nurse razem z Lee Hartwellem i Timothym Huntem w roku 2001 zostali uhonorowani "Nagrodą Nobla w dziedzinie fizjologii i medycyny" za ich badania nad regulacją cyklu komórkowego.
Pełna sekwencja genomu "S.pombe" została opublikowana w 2002 przez konsorcjum pod przewodnictwem Instytutu Sangera. Był to szósty organizm eukariotyczny, którego genom zsekwencjonowano w całości i opublikowano. Stało się to impulsem do bardzo szerokich badań z użyciem "S. pombe" jako analoga komórek organizmów wyższych.

</doc>
<doc id="687908" url="https://pl.wikipedia.org/wiki?curid=687908" title="Drożdże rozszczepkowe">
Drożdże rozszczepkowe



</doc>
<doc id="687909" url="https://pl.wikipedia.org/wiki?curid=687909" title="Henry Morgenthau Senior">
Henry Morgenthau Senior

Henry Morgenthau (ur. 26 kwietnia 1856, Mannheim – 25 listopada 1946) – amerykański biznesmen i dyplomata.
Urodził się w rodzinie Żydów bawarskich, Lazarusa i Babette Morgenthauów. Był ich dziewiątym dzieckiem. Ojciec miał doskonale prosperujące zakłady tytoniowe zatrudniające ponad 1000 osób. Podczas wojny secesyjnej w USA w 1862 r. wprowadzono cło m.in. na europejskie produkty tytoniowe, dlatego ojciec w 1866 r. emigrował do Stanów, aby na miejscu założyć fabrykę. Henry Morgenthau senior emigrował z rodziną do Stanów Zjednoczonych jako mały chłopiec. Po studiach prawniczych, dorobił się fortuny początkowo jako handlarz nieruchomościami w Nowym Jorku, potem jako inwestor na giełdzie i bankier. Henry Morgenthau senior był też wybitnym działaczem żydowskim w Stanach Zjednoczonych końca XIX wieku, jednym z pionierów emancypacji Żydów w USA.
Jako zwolennik Woodrowa Wilsona wspierał finansowo Partię Demokratyczną, a nawet został skarbnikiem (Finance Chairman) Narodowego Komitetu wyborczego Demokratów przed wyborami w 1912 roku.
Po wyborze Woodrowa Wilsona na prezydenta Henry Morgenthau został w 1913 roku mianowany ambasadorem U.S.A. w Konstantynopolu. W czasie jego misji w Turcji doszło do rzezi Ormian (1915). Ocenia się, że zginęło wtedy w Turcji 1,5 miliona osób, bądź to w wyniku masowych morderstw, bądź w wyniku przymusowych przesiedleń i zagłodzenia. W opublikowanej potem książce "Ambassador Morgenthau's Story" Morgenthau zawarł m.in. jedną z pierwszych relacji na ten temat.
Przed wyborami prezydenckimi 1916 roku Henry Morgenthau Senior powrócił do Stanów Zjednoczonych i był ponownie skarbnikiem Narodowego Komitetu wyborczego Demokratów. Po ponownym wyborze Woodrowa Wilsona na prezydenta Morgenthau pracował w Departamencie Stanu, gdzie był specjalistą od Bliskiego Wschodu.
Latem 1919 roku Henry Morgenthau Senior stanął na czele amerykańskiej misji rządowej, mającej na celu zbadanie traktowania Żydów w Polsce. W skład komisji wchodzili m.in. oficerowie amerykańscy i angielscy. Wyniki badań misji zostały opublikowane 3 października 1919 roku jako tzw. Raport Morgenthaua. 
Uczestniczył w paryskiej konferencji pokojowej 1919-1920.
Był ojcem amerykańskiego polityka Henry’ego Morgenthaua (juniora).

</doc>
<doc id="687910" url="https://pl.wikipedia.org/wiki?curid=687910" title="Tony Hawk’s American Sk8land">
Tony Hawk’s American Sk8land

Tony Hawk American Sk8land – pierwsza gra z serii gier Tony Hawk, która wydana została na platformę Nintendo DS i szóstą grą z tej serii na Game Boy Advance. Została wydana 15 listopada (USA), 18 listopada (Europa) 2005 roku.

</doc>
<doc id="687924" url="https://pl.wikipedia.org/wiki?curid=687924" title="Pobudliwość narzędzia pomiarowego">
Pobudliwość narzędzia pomiarowego

Pobudliwość narzędzia pomiarowego – właściwość charakteryzująca zdolność narzędzia pomiarowego do reagowania na małe zmiany wielkości mierzonej.
Próg pobudliwości to najmniejsza zmiana wartości wielkości mierzonej, która wywołuje dostrzegalną zmianę wskazania narzędzia pomiarowego.

</doc>
<doc id="687925" url="https://pl.wikipedia.org/wiki?curid=687925" title="Wole tarczycy">
Wole tarczycy



</doc>
<doc id="687927" url="https://pl.wikipedia.org/wiki?curid=687927" title="Grupa Apollo">
Grupa Apollo



</doc>
<doc id="687928" url="https://pl.wikipedia.org/wiki?curid=687928" title="Grupa Amor">
Grupa Amor



</doc>
<doc id="687930" url="https://pl.wikipedia.org/wiki?curid=687930" title="Kwiaty polskie">
Kwiaty polskie

Kwiaty polskie – poemat dygresyjny autorstwa Juliana Tuwima, pisany od roku 1940 do śmierci poety (1953 r.). Ocenzurowany tom I dzieła ukazał się w 1949 r.
Czas i miejsce powstania, pierwsze wydania.
Swój utwór Tuwim zaczął pisać w listopadzie 1940 roku na emigracji w Brazylii, kontynuował pracę w Stanach Zjednoczonych (1941–1944), a także po powrocie do kraju (1946). Dzieło powstawało do ostatnich dni pisarza i nie zostało ukończone.
Fragmenty utworu ukazywały się w londyńskich „Wiadomościach Polskich, Politycznych i Literackich” od 16 lutego 1941 r., a później w londyńskiej „Nowej Polsce” od marca 1942 roku.
Tom I utworu, po licznych zmianach w związku z cenzurą, ukazał się w drugiej połowie stycznia 1949 r.
Utwór a krytyka.
Utwór początkowo spotkał się z mało przychylnymi opiniami krytyków. Najbardziej istotnymi z nich były artykuły:
Opinie krytyków nie wpłynęły na popularność dzieła. Pierwszy nakład (10 tys. egzemplarzy) rozszedł się błyskawicznie.
Z biegiem lat znawcy materii zaczęli doceniać dzieło, czego wynikiem były prace:
Oblicza się, że do dziś wydrukowano ponad 600 tys. egzemplarzy "Kwiatów polskich".
Problemy gatunkowe.
Genologia "Kwiatów polskich", od pierwszego wydania, była jednym z najważniejszych problemów podejmowanych przez krytyków. Poemat dygresyjny uważano już wtedy za gatunek przynależny tylko romantyzmowi. Pomimo pewnych przesunięć dokonanych przez Tuwima, jego utwór wyraźnie posiada większość wykładników tego gatunku:
Z tego powodu "Kwiaty polskie" powszechnie uznaje się za poemat dygresyjny.
Streszczenie.
Centralna postać utworu – ogrodnik Ignacy Dziewierski – wydaje córkę za mąż za carskiego oficera, który tłumi protest proletariatu w Łodzi w 1905 roku, zabijając kilku robotników (sam także ginie). Córka niebawem umiera podczas porodu. Dziewierski bierze pod opiekę swoją nowo narodzoną wnuczkę – Anielę, później zmienia jej nazwisko z „Iłganowa” na „Dziewierska”. Wybucha I wojna światowa – ogrodnik walczy w Legionach, gdyż ma poczucie winy, że wydał córkę za wroga narodu. Stara się kształcić we wnuczce ducha patriotyzmu, co mu się nie udaje, ponieważ Aniela idealizuje obraz zmarłego ojca i chce go pomścić. Dziadek oddaje Anielę za mąż bogatemu przemysłowcowi Folblutowi. Z napomknień w pierwszym rozdziale części pierwszej wiemy, że Aniela zostanie zamordowana przez Kazimierza Mergiela, syna Jana, prowodyra strajku, zabitego podczas pacyfikacji (tuż przedtem śmiertelnie postrzelił w pierś ojca dziewczyny).
Utwór jest napisany w większości regularnym dziewięciozgłoskowcem ze średniówką po piątej sylabie (niezbyt częsta długość wersu). Istnieją jednak pojedyncze miejsca w poemacie, które mają inną formę: wierszem nieregularnym jest napisany Grande Valse Brillante w części pierwszej; w części drugiej w odrealnionym opisie spotkania z królem, biesiady i „zabawy w królewskim lesie” znajdują się fragmenty dziesięciozgłoskowca ze średniówką po piątej sylabie, sześciozgłoskowca mieszanego z ośmiozgłoskowcem oraz bardzo nietypowego jedenastozgłoskowca, dzielonego dwiema średniówkami po czwartej i ósmej sylabie, miejscami przemieszanego z dziesięciozgłoskowcem oraz dwunastozgłoskowcem.
Opracowania utworu.
W oparciu o teksty zaczerpnięte z poematu Tuwima, Mieczysław Wajnberg skomponował w 1964 roku "VIII Symfonię „Kwiaty polskie”, Op. 83".

</doc>
<doc id="687934" url="https://pl.wikipedia.org/wiki?curid=687934" title="De Smet (Dakota Południowa)">
De Smet (Dakota Południowa)

DeSmet – amerykańskie miasteczko w hrabstwie Kingsbury, w Dakocie Południowej, założone w latach 70. XIX wieku. Nazwa miejscowości pochodzi o jezuickiego misjonarza; Pierre'a De Smet.
Turystyka.
Największą atrakcją turystyczną miasta są miejsca związane z zamieszkiwaniem tu Laury Ingalls Wilder z rodziną, znanych z jej autobiograficznej serii książek "Domek na prerii".
Rodzina przyjechała w okolicę przyszłego miasta w roku 1879. Jej członkowie byli jednymi z jego pierwszych mieszkańców. Oprócz gospodarstwa, w którym mieszkali, dostępny do zwiedzania jest "Dom geometrów" (ang. Surveyors House) nad "Srebrnym Jeziorem" – dawnym jeziorem, obecnie mokradłami, położonymi na wschód od miasta, po północnej stronie autostrady stanowej nr 14. Innym ważnym i odwiedzanym miejscem jest najstarszy w mieście kościół. Na południowy wschód od miejscowości leży "Wielkie Bagnisko" (ang. Big Slough).
Od roku 1971, w lipcu odbywa się w mieście specjalny festyn poświęcony pisarce.
De Smet jest popularną bazą wypadową na Mount Rushmore oraz w Black Hills.

</doc>
<doc id="687935" url="https://pl.wikipedia.org/wiki?curid=687935" title="WGS-84">
WGS-84



</doc>
<doc id="687936" url="https://pl.wikipedia.org/wiki?curid=687936" title="WGS84">
WGS84



</doc>
<doc id="687942" url="https://pl.wikipedia.org/wiki?curid=687942" title="Rada Wolnego Handlu">
Rada Wolnego Handlu

Rada Wolnego Handlu – główny organ Północnoamerykańskiego Układu Wolnego Handlu (NAFTA) który sprawuje nadzór nad działalnością układu, wytycza kierunki rozwoju także rozstrzyga spory dotyczące stosowania i interpretacji zawartego porozumienia. Umowa ta zawarta pomiędzy USA, Kanadą i Meksykiem został podpisana w październiku 1992 roku, a weszła w życie 1 stycznia 1994. NAFTA, w przeciwieństwie do Unii Europejskiej, nie jest instytucją ponadpaństwową. Członkowie zobowiązani są do wymiany informacji o nowych aktach prawnych dotyczących handlu międzynarodowego. Grupa ta monitoruje także stosunki UE z Norwegią, Islandią, Liechtensteinem, Szwajcarią, Monako, Andorą, San Marino, Watykanem oraz Wyspami Owczymi oraz NAFTA ma własny system rozwiązywania sporów, oparty na koncyliacji i arbitrażu, oraz rozstrzyga spory dotyczące interpretacji i stosowania zawartego porozumienia.
W wyniku owego traktatu powstaje największy w świecie rynek (375 mln ludności, 6,5 bln dolarów rocznej produkcji). Dynamicznie rozwijające się w latach 90. inicjatywy integracji regionalnej, prowadzą też do idei poszerzenia NAFTA na kraje Ameryki Południowej i utworzenia wolnego rynku amerykańskiego.
założenia.
Uproszczenie w ciągu 15 lat formalności związanych z handlem między krajami-sygnatariuszami. Poprawa ochrony własności intelektualnej w strefie wolnego handlu. Stworzenie odpowiednich warunków do uczciwej, wolnej konkurencji oraz do rozwijania współpracy trójstronnej, regionalnej i wielostronnej.

</doc>
<doc id="687948" url="https://pl.wikipedia.org/wiki?curid=687948" title="Synagoga przy ul. Cerkiewnej 6 w Sanoku">
Synagoga przy ul. Cerkiewnej 6 w Sanoku

Synagoga w Sanoku – była synagoga znajdująca się w Sanoku przy ulicy Cerkiewnej 6.
Synagoga została zbudowana pod koniec XIX wieku. Była to kamienica z prywatną kaplicą żydowską, określano jako "sandecka" oraz sztybel - sala modlitwy).
Po wybuchu II wojny światowej we wrześniu 1939 synagoga została spalona w trakcie bombardowania lotniczego.
Obecnie budynek jest zamieszkiwany, pozostający w zasobach gospodarki komunalnej. Pomieszczenie po synagodze wykorzystywane jest do innych celów.
Do 2014 została odnowiona elewacja budynku.
Budynek został wpisany do gminnego rejestru zabytków miasta Sanoka, opublikowanego w 2015.

</doc>
<doc id="687952" url="https://pl.wikipedia.org/wiki?curid=687952" title="Synagoga w Sanoku przy ul. Cerkiewnej">
Synagoga w Sanoku przy ul. Cerkiewnej



</doc>
<doc id="687954" url="https://pl.wikipedia.org/wiki?curid=687954" title="Rose Tattoo">
Rose Tattoo

Rose Tattoo – australijska grupa hardrockowa, utworzona w 1976 r. w Sydney.

</doc>
<doc id="687957" url="https://pl.wikipedia.org/wiki?curid=687957" title="Letsie III">
Letsie III

Letsie III, pełne imię: David Mohato Bereng Seeiso (ur. 17 lipca 1963 w Moriji) – król Lesotho w latach 1990–1995 oraz ponownie od 7 lutego 1996.
Edukacja.
W latach 1968–1972 pobierał podstawową edukację w prywatnej szkole w Maseru. Od 1973 do 1976 kontynuował Naukę w Gilling Castle, katolickiej szkole przyklasztornej w Wielkiej Brytanii. W latach 1977–1980 uczęszczał do Ampleforth College w hrabstwie North Yorkshire. W latach 1980–1984 studiował prawo (studia licencjackie) na Narodowym Uniwersytecie Lesotho. Następnie od 1984 do 1986 kończył magisterskie studia prawnicze na Uniwersytecie w Bristolu. W 1989 ukończył studia podyplomowe w Wolfson College na Uniwersytecie Cambridge. W tym samym roku został również absolwentem nauk rolniczych na Uniwersytecie Londyńskim.
Król Lesotho.
Po zakończeniu studiów w 1989 powrócił do kraju. 12 listopada 1990 został nowym królem Lesotho po tym, jak jego ojciec, Moshoeshoe II, został zdetronizowany i musiał uchodzić do Wielkiej Brytanii. Nowy król przybrał imię: „Letsie III”. 25 stycznia 1995 abdykował, by umożliwić powrót na tron swojemu ojcu. Król Moshoeshoe II zginął jednak w wypadku samochodowym 15 stycznia 1996. Jego samochód spadł ze zbocza góry w trakcie powrotu do stolicy. 7 lutego 1996 Letsie III ponownie objął władzę w królestwie. 31 października 1997 odbyła się w Maseru uroczysta koronacja.
18 lutego 2000 król Letsie III poślubił Annę Karabo Mots'oeneng, z którą ma dwie córki – Mary Senate (ur. 2001) i 'Maseeiso (ur. 2004), oraz syna – Lerotholiego (ur. 2007).
Władza królewska w Lesotho ograniczona jest do minimum, król pełni głównie funkcję reprezentacyjną.

</doc>
<doc id="687958" url="https://pl.wikipedia.org/wiki?curid=687958" title="Abercrombie &amp; Fitch">
Abercrombie &amp; Fitch

Abercrombie &amp; Fitch – amerykańskie przedsiębiorstwo odzieżowe, reprezentujące tzw. amerykański styl życia, specjalizujące się w produkcji ubrań typu „casual luxury” dla ludzi w przedziale wiekowym 18–22 lata (amerykańskich licealistów i studentów college’ów). Do korporacji należy 5 marek: Abercrombie &amp; Fitch, abercrombie kids, Hollister Co., Ruehl No.925 oraz .
Ubrania Abercrombie &amp; Fitch sprzedawane są w firmowych salonach detalicznych, poprzez katalogi oraz przez internetową stronę producenta. W maju sieć dysponowała 1056 sklepami we wszystkich stanach USA z wyjątkiem Wyoming, sześcioma sklepami w Kanadzie, jednym sklepem na Saville Row w Londynie (pierwszy europejski sztandarowy sklep A&amp;F), w Paryżu, Brukseli i w Mediolanie. Firma planuje ekspansję w Japonii oraz otwarcie kolejnych salonów w Europie: w Danii, Francji, Niemczech, we Włoszech, Hiszpanii i Szwecji. 17 czerwca 2009 roku podano do wiadomości publicznej plany zamknięcia wszystkich sklepów Ruehl No.925, a do stycznia 2010 całkowitą likwidację tej marki.
Pierwszy międzynarodowy sklep A&amp;F został otwarty 22 marca 2007 roku (w Londynie). Obecnym prezesem korporacji jest Mike Jeffries.
9 maja 2008 roku ogłoszono lokalizację drugiego europejskiego salonu Abercrombie &amp; Fitch, w Kopenhadze (Dania). Początkowo planowano otwarcie na 2009 rok, jednak w raporcie podsumowującym 4 kwartał 2008 roku przeniesiono je na 2010 rok. W 2009 rok otwarto sklep w Mediolanie (Włochy) oraz w Tokio (Japonia). W 2011 otworzono sklep sztandarowy Abercrombie &amp; Fitch w Paryżu, na Polach Elizejskich. W planach marka ma otwarcie sklepu w Chinach.
Jednocześnie korporacja kontynuuje zwiększanie swojej obecności w Kanadzie, otwierając tam kolejne sklepy w centrach handlowych.
Historia.
Firma powstała 4 czerwca 1892 roku na Manhattanie. Jej założycielem jest David Abercrombie. W 1900 współwłaścicielem firmy został nowojorski prawnik Ezra Fitch. W 1904 roku oficjalnie zmieniono nazwę spółki na „Abercrombie &amp; Fitch Co.”. Na początku XX wieku A&amp;F była jedną z najpopularniejszych marek oferujących odzież sportową. Do znanych Amerykanów noszących ubrania A&amp;F należeli Charles Lindbergh, Amelia Earhart, John Sloan, Vivien Rendleman, Greta Garbo, Katharine Hepburn, Clark Gable, Harpo Marx, John Steinbeck, Tole Liberman oraz pisarz Ernest Hemingway.
W latach 60. XX wieku firma zaczęła podupadać finansowo, aż do jej wykupienia przez The Limited w 1988 roku – wtedy też korporacja zmieniła rodzaj produkcji na markę reprezentującą określony styl życia, którą jest do dziś.

</doc>
<doc id="687963" url="https://pl.wikipedia.org/wiki?curid=687963" title="Belur">
Belur

Belur (kannada: ಬೇಲೂರು, Welapura) – miasto w południowych Indiach (w dystrykcie Hassan, w stanie Karnataka), w górach Ghaty Zachodnie, dawna stolica dynastii Hojsala, 15 km od kolejnej stolicy imperium Hojsal Halebidu, na wysokości 960 m n.p.m. 40 km od Hassan, 220 km. od Bengaluru. Założono je na brzegu rzeki Yagachi. Ze względu na świątynie z epoki Hojsal Belur jest indyjskim kandydatem na Listę światowego dziedzictwa UNESCO.
Liczba mieszkańców w 2003 roku wynosiła ok. 21 tys.
W mieście wiele zabytków, m.in. :

</doc>
<doc id="687966" url="https://pl.wikipedia.org/wiki?curid=687966" title="Bełogradczik">
Bełogradczik

Bełogradczik (bułg. "Белоградчик") – miasto w północno-zachodniej Bułgarii.
Miasto jest malowniczo położone w zachodniej części Starej Płaniny. Znajduje się w nim fort oraz obserwatorium astronomiczne.
W pobliżu miasta jaskinia Magura ze śladami pobytu człowieka z okresu paleolitu.

</doc>
<doc id="687975" url="https://pl.wikipedia.org/wiki?curid=687975" title="Wezykulina">
Wezykulina

Wezykulina - wchodzi w skład lepkiej, zasadowej wydzieliny pęcherzyków nasiennych, których ujście znajduje się w końcowym odcinku nasieniowodów zwanych bańkami nasieniowodów. Powoduje koagulację nasienia, zapobiegając w ten sposób jego wypływaniu z pochwy.

</doc>
<doc id="687981" url="https://pl.wikipedia.org/wiki?curid=687981" title="Robin Knox-Johnston">
Robin Knox-Johnston

Sir Robin Knox-Johnston (ur. 17 marca 1939 w Londynie) – brytyjski żeglarz, pierwszy samotnie opłynął kulę ziemską bez zawijania do portów.
Życiorys.
22 kwietnia 1969 na drewnianym jachcie "Suhaili" jako pierwszy samotnie opłynął kulę ziemską bez zawijania do portów. Rejs trwał 313 dni. Ze względu na brak łączności uważano go za zaginionego.
W 1994 razem z Nowozelandczykiem Peterem Blake'em zwyciężył w prestiżowych regatach Jules Verne Trophy.
W 1995 królowa Elżbieta II wyróżniła go tytułem szlacheckim.
W październiku 2006 wystarował w wokółziemskich regatach samotników Velux 5 Oceans. Jachtem " Saga Insurance" mając do pokonania 30 tys. mil morskich (w 3 etapach); lewą burtą musiał ominąć przylądki: Dobrej Nadziei, Leeuwin i Horn. W regatach tych zajął trzecie miejsce.
Linki zewnętrzne.
 

</doc>
<doc id="687984" url="https://pl.wikipedia.org/wiki?curid=687984" title="Uniwersytet w Umeå">
Uniwersytet w Umeå

Uniwersytet w Umeå () – publiczna szkoła wyższa w położonym w północnej Szwecji mieście Umeå, założona w 1965 roku. W 2020 roku uczelnia posiadała cztery wydziały, na których kształciło się ponad 36 tys. studentów. Placówka zatrudniała około 4,2 tys. pracowników, w tym 310 profesorów i dysponowała rocznym budżetem w wysokości 4,6 miliarda koron szwedzkich. Główny kampus uniwersytecki miał powierzchnię około 244,7 tys. m².
Uniwersytet w Umeå jest największą uczelnią w północnej Szwecji. Powstanie uniwersytetu przyczyniło się do rozwoju miasta.
W roku 2020 związana z tą uczelnią Emmanuelle Charpentier została laureatką Nagrody Nobla w dziedzinie chemii.

</doc>
<doc id="687997" url="https://pl.wikipedia.org/wiki?curid=687997" title="Bethuel Pakalitha Mosisili">
Bethuel Pakalitha Mosisili

Bethuel Pakalitha Mosisili (ur. 14 marca 1945 w Qacha’s Nek) – polityk z Lesotho, premier Lesotho od 29 maja 1998 do 8 czerwca 2012 i ponownie od 17 marca 2015 do 16 czerwca 2017.
Życiorys.
Bethuel Pakalitha Mosisili w 1970 ukończył studia na Uniwersytecie Botswany, Lesotho i Suazi. W 1976 został absolwentem Uniwersytetu Wisconsin w USA, a w 1982 Uniwersytetu Simona Fasera w Kanadzie.
Po studiach pracował jako nauczyciel i wykładowca języków afrykańskich na różnych uczelniach w Południowej Afryce. W 1967 wstąpił do lewicowej Kongresowej Partii Basutu ("Basutholand Congress Party"). Gdy w 1970 premier Leabua Jonathan zawiesił konstytucję, zdelegalizował partie polityczne i rozpoczął rządy za pomocą własnych dekretów, Mosisili znalazł się w więzieniu i przebywał w nim ponad rok.
W wyniku wyborów w 1993 dostał się do Zgromadzenia Narodowego, a następnie został mianowany ministrem edukacji, sportu, kultury, i spraw młodzieży. W kwietniu 1994 razem z trzema innymi ministrami został uprowadzony przez wojskowych i był krótko przetrzymywany.
W styczniu 1995 został mianowany wicepremierem w gabinecie premiera Ntsu Mokhehle, zachowując jednocześnie tekę ministra edukacji. 20 lipca 1995 objął stanowisko wicepremiera i ministra spraw wewnętrznych i rządu lokalnego. W 1997 z Partii Kongresu Basutho wystąpił premier Mokhekhe, który powołał nowe ugrupowanie, Kongres Lesotho na rzecz Demokracji (LCD, "Lesotho Congress for Democracy"). 21 lutego 1998 Mosisili został wybrany przewodniczącym LCD po tym, jak Mokhekhe zrezygnował z przywództwa ze względów zdrowotnych.
Premier.
Po zwycięstwie Kongresu Lesotho na rzecz Demokracji w wyborach parlamentarnych w marcu 1998, Mosisii został oskarżony o fałszowanie wyników głosowania. W kraju odbyły się wówczas masowe protesty partii opozycyjnych, zakończone okupacją siedziby szefa rządu. W obliczu niepokojów społecznych, policja i król starali się nie dopuścić Mosisilego do władzy. Ten zwrócił się wówczas do państw Wspólnoty Rozwoju Afryki Południowej z prośbą o wsparcie, aby zapobiec nadciągającemu zamachowi stanu. 29 maja 1998 Mosisili został zaprzysiężony na stanowisku premiera Lesotho. Objął także resort obrony i bezpieczeństwa narodowego.
W odpowiedzi na prośbę Mosisiliego RPA zaapelowała o wszczęcie dochodzenia w celu zbadania wyborczych nieprawidłowości. W kraju trwały jednak dalej zamieszki społeczne. W tej sytuacji prezydent RPA Nelson Mandela podjął decyzję o interwencji sił SANDF w Lesotho. Do kraju wkroczyło 600 żołnierzy z RPA oraz 200 żołnierzy botswańskich. "„operacja Boleas”" (taki zyskała kryptonim) miała służyć „przywróceniu demokracji i rządów prawa”. Wojska południowoafrykańskie stacjonowały w Lesotho do maja 1999, jednak pomimo ich obecności w kraju dochodziło do licznych podpaleń i grabieży.
Kolejne wybory, które odbyły się w maju 2002, okazały się ponownie wygrane dla partii Mosisiliego. Jednakże niedługo po nich, w partii doszło do podziału pod przywództwem dotychczasowego zastępcy przewodniczącego, Kelebone Maope. W październiku z LCD wystąpił inny jego działacz, Tom Thabane, który założył własną partię, All Basotho Convection (ABC). W tej sytuacji, na prośbę premiera, król Letsie III 24 listopada 2006 rozwiązał parlament i rozpisał nowe wybory parlamentarne na 17 lutego 2007, dwa miesiące wcześniej przed konstytucyjnym terminem.
W wyborach tych Kongres Lesotho na rzecz Demokracji zdobył 61 mandatów w 120-osobowym Zgromadzeniu Narodowym, a premier Bethuel Pakalitha Mosisili zachował stanowisko szefa rządu.
W kwietniu 2009 premier Mosisili stał się celem zamachu, gdy uzbrojeni sprawcy zaatakowali jego rezydencję w stolicy, Maseru. Troje z napastników zostało zabitych. W lipcu 2009 sześć osób powiązanych z zamachem stanęło przed południowoafrykańskim sądem. Minister Komunikacji Lesotho oświadczył, że ataku dokonali najemnicy z RPA i Mozambiku, a jego celem było wszczęcie zamachu stanu.
Przed wyborami parlamentarnymi w 2012 na scenie politycznej Lesotho doszło do nowego podziału. Na początku 2012 premier Pakalitha Mosisili opuścił szeregi LCD i utworzył własne ugrupowanie, Kongres Demokratyczny, ("Democratic Congress"). Powodem tej decyzji była porażka w rywalizacji o przywództwo w LCD z Mothetjoą Metsingiem. Podział w szeregach partii rządzącej utrudniał utrzymanie władzy przez premiera. W wyborach tych, przeprowadzonych 26 maja 2012, Kongres Demokratyczny odniósł zwycięstwo, zdobywając 48 ze 120 mandatów. Pomimo wygranej Kongresu Demokratycznego, Pakalitha Mosisili nie był w stanie utworzyć nowego rządu. W wyniku rozmów koalicyjnych pozostałych partii pod przewodnictwem Thabane, 30 maja 2012 zawiązana została koalicja All Basotho Convection (30 mandatów), LCD (26 mandatów) oraz trzech pomniejszych partii, dysponująca w sumie większością 64 głosów, w rezultacie czego 8 czerwca 2012 Tom Thabane został zaprzysiężony na stanowisku nowego szefa rządu.

</doc>
<doc id="687998" url="https://pl.wikipedia.org/wiki?curid=687998" title="Skierowanie (medycyna)">
Skierowanie (medycyna)

Skierowanie - z reguły pisemna dyspozycja lekarska (lub innego, uprawnionego na mocy ustawy, pracownika medycznego), często w sformalizowanej formie:
Skierowania w Polsce.
W ramach opieki medycznej finansowanej ze środków publicznych (opłacanej przez Narodowy Fundusz Zdrowia) z reguły odbycie konsultacji specjalistycznych wymaga od pacjentów wcześniejszego uzyskania skierowania. Z tego obowiązku zwolnione są osoby odbywające wizyty w poradniach:
Dodatkowo skierowania nie są wymagane od osób:
Skierowanie lekarskie ważne jest bezterminowo lub do momentu ustania przyczyny wystawienia skierowania. Wyjątek stanowią skierowania na zabiegi fizjoterapeutyczne (skierowanie musi być zarejestrowane w poradni fizjoterapeutycznej w ciągu 30 dni od daty wystawienia), skierowania do szpitala psychiatrycznego (ważne przez 14 dni) i skierowanie na leczenie uzdrowiskowe, które podlega weryfikacji po 18 miesiącach.

</doc>
<doc id="688004" url="https://pl.wikipedia.org/wiki?curid=688004" title="Tlenek miedzi(II)">
Tlenek miedzi(II)

Tlenek miedzi(II), CuO – nieorganiczny związek chemiczny z grupy tlenków, w którym miedź występuje na II stopniu utlenienia.
W temperaturze pokojowej jest czarnym, drobnokrystalicznym proszkiem nierozpuszczalnym w wodzie, roztwarza się jednak w kwasach i w roztworze amoniaku. Otrzymuje się go przez ogrzewanie miedzi na powietrzu. Silnie ogrzewany rozkłada się. Właściwości utleniające CuO wykorzystuje się w analizie związków organicznych. Należy do tlenków amfoterycznych, tzn. reaguje z wodorotlenkami i kwasami.
Otrzymywanie.
Tlenek miedzi(II) powstaje podczas ogrzewania miedzi na wolnym powietrzu:
lub w wyniku rozkładu termicznego niektórych związków miedzi, np. węglanu lub wodorotlenku:

</doc>
<doc id="688010" url="https://pl.wikipedia.org/wiki?curid=688010" title="AEG (koncern)">
AEG (koncern)

AEG (niem. "Allgemeine Elektricitäts-Gesellschaft") – niemiecki koncern elektrotechniczny z siedzibą w Berlinie, założony przez przemysłowca niemieckiego Emila Rathenau, na bazie istniejącej od 1883 r. spółki akcyjnej "Deutsche Edison-Gesellschaft für angewandte Elektrizität", która zajmowała się produkcją urządzeń dla przemysłu elektrotechnicznego na bazie kilku patentów Thomasa Edisona.
Historia.
Przedsiębiorstwo oficjalnie występuje pod nazwą AEG od roku 1887. W 1907 r. wskutek podziału światowego rynku w branży elektrotechnicznej na największe firmy, osiąga w Niemczech pozycję monopolisty i podejmuje współpracę z korporacją amerykańską General Electric, zajmującą wówczas podobną pozycję. W latach 1910–1918 AEG uczestniczy w opracowywaniu szeregu konstrukcji lotniczych na potrzeby niemieckiej armii związanymi ze zwiększającą się rolą sił powietrznych w czasie I wojny światowej. Po 1918 r. koncern utracił część pozycji rynkowej na rzecz Siemens AG, jednak tuż przed wielkim kryzysem nadal zajmował dużą pozycję w branży – w 1929 kapitał akcyjny AEG wynosił 199 mln marek niemieckich, roczne obroty ponad 580 mln marek a zatrudnienie 60 tys. osób, natomiast zysk netto wyniósł 19,2 mln marek.
Po zakończeniu wielkiego kryzysu w 1933 r. i objęciu władzy przez nazistów w tym samym roku, AEG zostaje dofinansowany, a jego produkcja zostaje przestawiona na potrzeby gospodarki wojennej. Po 1935 r. koncern systematycznie dostarczał niemieckiej armii, lotnictwu i marynarce wojennej urządzenia i materiały elektrotechniczne. W 1940 r. zamówienia dla Wehrmachtu sięgały 51% całkowitej produkcji AEG, i wzrastały w latach następnych. W czasie II wojny światowej koncern uczestniczył w zagrabianiu przedsiębiorstw państwowych i prywatnych na terenach okupowanej Polski i ZSRR. W 1942 roku na stałe zatrudniał 100 000 ludzi. Także w latach 40. XX wieku inżynierowie z AEG odegrali istotną rolę w projektowaniu i skonstruowaniu pierwszych magnetofonów.
Po klęsce Niemiec w 1945 r. kontrolę nad AEG przejęły państwa alianckie (Stany Zjednoczone, Wielka Brytania, ZSRR i Francja). Na mocy postanowień konferencji poczdamskiej AEG miał ulec podziałowi i likwidacji – nastąpiło to jednak tylko w NRD, byłej radzieckiej strefie okupacyjnej, gdzie majątek koncernu upaństwowiono. W RFN, powstałej z reszty stref okupacyjnych, postanowiono zreorganizować i dofinansować przedsiębiorstwo. W 1967 r. doszło do połączenia AEG z przedsiębiorstwem telekomunikacyjnym Telefunken i w 1969 r. rozpoczęła się długoletnia współpraca z firmą Siemens AG. W 1986 r. AEG została kupiona przez koncern Daimler-Benz AG. Następnie doszło do reorganizacji, dział urządzeń domowego użytku został sprzedany szwedzkiej firmie Electrolux w 1996 r. Część koncernu zajmującą się dotychczas sprawami transportu (w zakresie zastosowań elektrotechniki) przekształcono w osobną spółkę Adtranz (po połączeniu z ABB Henschel), którą następnie sprzedano kanadyjskiej firmie Bombardier Transportation.
W 1997 r. doszło do pełnej integracji AEG z koncernem DaimlerChrysler, a prawa do marki "AEG" zostały częściowo wykupione przez Electrolux AB (głównie w zakresie używania jej na potrzeby marketingowe wykupionego wcześniej działu urządzeń domowego użytku). Reszta działów koncernu kontynuuje produkcję elektronarzędzi pod marką AEG ("AEG Power Tools").

</doc>
<doc id="688022" url="https://pl.wikipedia.org/wiki?curid=688022" title="Carl Levin">
Carl Levin

Carl Levin (ur. 28 czerwca 1934 w Detroit, Michigan, zm. 29 lipca 2021 tamże) – amerykański polityk, senator ze stanu Michigan (wybrany w 1978 i ponownie w 1984, 1990, 1996, 2002 i 2008), członek Partii Demokratycznej. W latach 2007–2015 przewodniczył senackiej Komisji Sił Zbrojnych. Pełnienie mandatu w Senacie USA zakończył 3 stycznia 2015.
Jego brat Sander Martin Levin był wieloletnim przedstawicielem stanu Michigan w Izbie Reprezentantów Stanów Zjednoczonych (w 2019 mandat po Sanderze Levinie objął jego syn Andy). 

</doc>
<doc id="688026" url="https://pl.wikipedia.org/wiki?curid=688026" title="Kirchheim unter Teck">
Kirchheim unter Teck

Kirchheim unter Teck – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba wspólnoty administracyjnej Kirchheim unter Teck. Leży nad rzeką Lauter, ok. 15 km na południowy wschód od Esslingen am Neckar, przy autostradzie A8, drogach krajowych B297 i B465.

</doc>
<doc id="688027" url="https://pl.wikipedia.org/wiki?curid=688027" title="Panorama (tygodnik śląski)">
Panorama (tygodnik śląski)

Panorama, (Panorama Śląska) – ilustrowany tygodnik wydawany od 16 maja 1954 w Katowicach. Ze względu na silną pozycję katowickiego aparatu partyjnego „Panorama” mogła pozwolić sobie na nowinki niechętnie widziane przez cenzurę w innych czasopismach w PRL, np. na publikowanie fotografii aktów. Ciekawym elementem czasopisma były publikowane w nim felietony popularyzujące heraldykę, autorstwa Szymona Kobylińskiego.

</doc>
<doc id="688028" url="https://pl.wikipedia.org/wiki?curid=688028" title="Walnut Grove (Minnesota)">
Walnut Grove (Minnesota)

Walnut Grove (dawniej "Walnut Station") – miasto w hrabstwie Redwood w stanie Minnesota.
W latach 1874–1876 oraz 1877–1879, w pobliżu miasta, w kierunku północno-zachodnim – nad "Śliwkowym Strumieniem" (ang. Plum Creek), mieszkała z rodziną Laura Ingalls Wilder, późniejsza autorka książek z serii "Domek na prerii". Również tutaj została umieszczona akcja, luźno opartego na tych książkach serialu telewizyjnego Domek na prerii.
W mieście znajduje się muzeum, poświęcone pisarce, które regularnie organizuje festiwal jej imienia. Udział w nim biorą m.in. aktorzy z serialu.

</doc>
<doc id="688029" url="https://pl.wikipedia.org/wiki?curid=688029" title="Atlapetes latinuchus yariguierum">
Atlapetes latinuchus yariguierum

Atlapetes latinuchus yariguierum – odkryty w 2004 roku podgatunek zaroślaka zmiennego, ptaka z rodziny pasówek (Passerellidae). Zamieszkuje trudno dostępne górskie lasy deszczowe północnej Kolumbii.
Nazwa pochodzi od ludu Yariguies, który niegdyś zamieszkiwał tereny zasiedlone przez tego ptaka. 
Pojawiło się wiele doniesień medialnych informujących o odkryciu nowego gatunku ptaka. Jest on jednak tylko jednym z kilku znanych podgatunków znanego wcześniej nauce gatunku "Atlapetes latinuchus". 

</doc>
<doc id="688033" url="https://pl.wikipedia.org/wiki?curid=688033" title="Malentyn">
Malentyn

Malentyn (kaszb."Maléntëno") – osada leśna w Polsce, położona w województwie pomorskim (najmniejsza wieś województwa), w powiecie gdańskim, w gminie Pruszcz Gdański
Wieś nad Kłodawą, jest częścią składową sołectwa "Żuławka".
W latach 1945-1998 miejscowość należała do województwa gdańskiego.
Historia.
Istnienie osady związane było z otaczającymi osadę lasami, pozyskane z nich drewno stanowiło źródło opału i budulca dla Gdańska. Do 1454 roku, kiedy ówczesny folwark został przejęty przez Radę Miasta Gdańska, Malentyn związany był z Zakonem Krzyżackim, najpierw z dworem gospodarczym w Cieplewie, a potem (od około 1409-1415 roku) w Warczu. Pierwszy zapis o Mallentiner Wald pochodzi z 8 listopada 1339 roku i dotyczy potwierdzenia przez komtura Winricha von Kniprode Demachowi i Thomasowi zwrotu majątku przez Rüdigera. Kolejna informacja z 1483 roku mówi o wydzierżawieniu przez Gdańsk wsi wraz z majątkiem Wartscher Wald (późniejszy Warcz) gdańskiemu ławnikowi Jakobowi von Frechten za dług wynoszący 1000 marek.
W 1793 roku wieś zamieszkiwało 21 osób w 4 rodzinach, liczyła ona 800 mórg powierzchni, a wraz z wybudowaniem Kanincherberger Walde obszar wynosił 930 mórg.
W 1887 roku po reformie administracyjnej weszła w skład powiatu Danziger Höhe i podlegała obwodowi w Żuławie, gdzie znajdował się urząd stanu cywilnego i siedziba obwodu. Kościół ewangelicki mieścił się w Przywidzu, a od 1891 w Mierzeszynie, a katolicki w Pręgowie. W 1905 roku wieś zamieszkiwało 5 mieszkańców, a w 1910 roku - 8. W 1920 roku znalazła się w granicach utworzonego Wolnego Miasta Gdańska, a we wrześniu 1939 roku została wcielona do Rzeszy.
Nazwa osady w ciągu wieków zmieniała i była zapisywana jako: Mallenczyn, Malenzin w 1811 r., Mallentin (Malęcin) w 1866 r.

</doc>
<doc id="688037" url="https://pl.wikipedia.org/wiki?curid=688037" title="John Newton">
John Newton

John Newton (ur. 24 lipca 1725, zm. 21 grudnia 1807) – angielski żeglarz i handlarz niewolników, później duchowny anglikański, gorliwy ewangelista i przeciwnik niewolnictwa. Współtwórca ewangelikalizmu. Autor pieśni "Amazing Grace".

</doc>
<doc id="688038" url="https://pl.wikipedia.org/wiki?curid=688038" title="Cuba (Nowy Jork)">
Cuba (Nowy Jork)

Cuba – miasto w hrabstwie Allegany, w stanie Nowy Jork, w Stanach Zjednoczonych. Leży na południe od nowojorskiego miasta – Buffalo.
W miasteczku urodził się w roku 1836 i spędził dzieciństwo Charles Ingalls – ojciec Laury Ingalls Wilder, znanej z serii książek "Domek na prerii". Aktualnie natomiast zamieszkuje tu amerykański pisarz Rictor Norton.

</doc>
<doc id="688052" url="https://pl.wikipedia.org/wiki?curid=688052" title="Leinfelden-Echterdingen">
Leinfelden-Echterdingen

Leinfelden-Echterdingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży ok. 13 km na południowy zachód od Esslingen am Neckar, przy autostradzie A8 i drodze krajowej B27. Na terenie miasta znajduje się port lotniczy Stuttgart, oraz przystanki kolejowe Echterdingen i Echterdingen.

</doc>
<doc id="688053" url="https://pl.wikipedia.org/wiki?curid=688053" title="Primaballerina">
Primaballerina



</doc>
<doc id="688054" url="https://pl.wikipedia.org/wiki?curid=688054" title="Port lotniczy Stuttgart-Echterdingen">
Port lotniczy Stuttgart-Echterdingen



</doc>
<doc id="688061" url="https://pl.wikipedia.org/wiki?curid=688061" title="Uniwersytet w Umea">
Uniwersytet w Umea



</doc>
<doc id="688062" url="https://pl.wikipedia.org/wiki?curid=688062" title="Uniwersytet w Umeaa">
Uniwersytet w Umeaa



</doc>
<doc id="688069" url="https://pl.wikipedia.org/wiki?curid=688069" title="Marin Skender">
Marin Skender

Marin Skender (ur. 12 sierpnia 1979 w Osijeku) – chorwacki piłkarz występujący na pozycji bramkarza.
Życiorys.
Jest wychowankiem NK Osijek. Jego pierwszym seniorskim klubem była Olimpija Osijek. W 2000 roku został piłkarzem NK Vukovar ’91. Od 1 lipca 2001 do 30 czerwca 2009 grał w NK Osijek. Następnie trafił do NK Zagreb, a potem do Dinama Zagrzeb. W sezonie 2012/2013 występował w gruzińskiej Dili Gori. 26 stycznia 2013 odszedł na zasadzie wolnego transferu do duńskiego SønderjyskE Fodbold, w którym w 2017 roku zakończył karierę. W lidze duńskiej rozegrał w sumie 121 meczów.
W 2006 roku został powołany przez Slavena Bilicia do reprezentacji, jednak nie zadebiutował w niej.

</doc>
<doc id="688071" url="https://pl.wikipedia.org/wiki?curid=688071" title="Mathias Chago">
Mathias Chago

Mathias Chago, właśc. Mathias Chago Dellgoue de Confiance (ur. 13 marca 1983 w Jaunde) – kameruński piłkarz grający na pozycji defensywnego pomocnika.
Kariera piłkarska.
Chago urodził się w stolicy Kamerunu, Jaunde. Piłkarską karierę zaczynał jednak w klubie z innego miasta, z Mvolyé, o nazwie Olympic Mvolyé. W pierwszej drużynie zadebiutował w 2000 roku w rozgrywkach 1. ligi Kamerunu. Miał wówczas 17 lat. Był jednak jeszcze zbyt młody by grać w pierwszej jedenastce zespołu. Na koniec sezonu drużyna Olympic utrzymała się przed spadkiem zajmując 13. miejsce. Chago na rok 2001 trafił do innego zespołu ligi, silniejszego Racingu Bafoussam. Racing był typowym średniakiem ligi i ani nie walczył o utrzymanie się, ani o wyższe cele. Ostatecznie w roku 2001 zajął 9. miejsce w lidze. Rok 2002 Chago zaczynał jeszcze jako gracz Racingu, ale latem wynaleźli go w lidze kameruńskiej wysłannicy z Chorwacji i Chago podpisał kontrakt z tamtejszym Metalacem Osijek, grającym w chorwackiej drugiej lidze w grupie północnej. Metalacowi pomógł utrzymać się w lidze w sezonie 2002/2003, a w kolejnych dwóch (2003/2004 i 2004/2005) klubowi z Osijeku także nie udało się awansować do ekstraklasy zajmując odpowiednio 6. i 5. miejsce w drugiej lidze. Nie przeszkodziło to jednak w transferze do silniejszego klubu i dobra gra Mathiasa na drugim froncie zaowocowała transferem do najsłynniejszego klubu w kraju, Dinama Zagrzeb, z którym Chago podpisał 5-letni kontrakt. Dinamo było akurat po słabym sezonie, w którym zajęło dopiero 7. miejsce, a w Zagrzebiu uznawane jest to za klęskę i dlatego zdecydowano się przebudować nieco skład zespołu. Chago już od pierwszej kolejki wskoczył do pierwszej jedenastki i grał na pozycji defensywnego pomocnika. W pierwszej lidze zadebiutował 23 lipca 2005 w wygranym 4:0 wyjazdowym meczu z HNK Cibalia i zebrał od dziennikarzy bardzo pochlebne recenzje za swój występ. Natomiast 15 października zdobył swoją pierwszą bramkę w lidze. Działo się to w wygranym 1:0 meczu z NK Pula i do 77. minuty Dinamo męczyło się z tą drużyną, aż w końcu Chago zdobył gola i potem został uznany najlepszym graczem meczu. Przez cały sezon należał do ulubieńców trenera Josipa Kuže i łącznie rozegrał 27 meczów ligowych zdobywając w nich 3 bramki. Dinamo było w lidze bezkonkurencyjne i zdobyło mistrzostwo kraju. W jednym z letnich sparingów przed sezonem 2006/2007 Chago odniósł kontuzję uda i stracił pierwszą część sezonu na jej leczenie.
Po kilku latach spędzonych w Chorwacji, Chago w 2006 otrzymał obywatelstwo chorwackie.

</doc>
<doc id="688073" url="https://pl.wikipedia.org/wiki?curid=688073" title="Herb Starogardu Gdańskiego">
Herb Starogardu Gdańskiego

Herb Starogardu Gdańskiego – jeden z symboli miasta Starogard Gdański w postaci herbu.
Wygląd i symbolika.
Herb przedstawia na czerwonej tarczy koronę złotą z czterema liliami oraz wychodzącym ze środka korony krzyżem teutońskim. Pod koroną znajduje się oddzielny od niej złoty krzyż maltański.
Korona z krzyżem nawiązuje do zakonu krzyżackiego, krzyż maltański symbolizuje joannitów.
Historia.
Początek historii herbu przypada na 1339 r., kiedy to został nadany miastu przez Krzyżaków. Wygląd herbu nigdy nie został zmieniony.

</doc>
<doc id="688074" url="https://pl.wikipedia.org/wiki?curid=688074" title="Ekstraliga czeska w hokeju na lodzie">
Ekstraliga czeska w hokeju na lodzie

Ekstraliga czeska w hokeju na lodzie (czes. "Extraliga ledního hokeje", w skrócie "ELH") – najwyższa w hierarchii klasa męskich ligowych rozgrywek hokeja na lodzie w Czechach, będąca jednocześnie najwyższym szczeblem centralnym (I poziom ligowy). Zmagania w jej ramach toczą się od edycji 1993/94 cyklicznie (co sezon), systemem kołowym z fazą play-off na zakończenie każdego z sezonów i przeznaczone są dla najlepszych czeskich drużyn klubowych (wyłącznie profesjonalnych). Jej triumfator zostaje mistrzem Czech, zaś najsłabsze drużyny relegowane są do 1. ligi czeskiej. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzów oraz Pucharze Kontynentalnym).
Historia i nazwy.
Czeska hokejowa ekstraliga została utworzona w 1993 r. w następstwie rozpadu Czechosłowacji, a zainaugurowała ona rozgrywki w sezonie 1993/94. Do edycji 1992/93 najlepsze czeskie drużyny hokejowe rywalizowały razem z zespołami słowackimi o tytuł mistrza Czechosłowacji.
Ekstraliga kilkakrotnie zmieniała marketingową nazwę w związku z rotacją sponsorów tytularnych rozgrywek:
Od 2009 r. drużyna zajmująca 1. miejsce po fazie zasadniczej otrzymuje "Puchar Prezydenta Czeskiej Federacji Hokeja na Lodzie". Przed sezonem 2012/13 trofeum za mistrzostwo Czech nazwano "Pucharem T.G. Masaryka". Stanowi ono kopię pucharu ufundowanego w 1924 r. przez ówczesnego prezydenta Czechosłowacji Tomáša Masaryka, następnie przekazanego zwycięskiej reprezentacji turnieju mistrzostw świata w 1933, zorganizowanych w Pradze. Od października 2008 r. czeska ekstraliga należy do międzynarodowego stowarzyszenia Hockey Europe.
W czeskiej ekstralidze występuje 14 drużyn, z czego 12 najlepszych po sezonie zasadniczym walczy o mistrzostwo w fazie play-off – zespoły z miejsc 1–4 awansują bezpośrednio do ćwierćfinałów, zaś o dalsze cztery miejsca w tej rundzie rywalizują drużyny z miejsc 5–12.
Według stanu na 2022/23 tylko pięć zespołów gra w czeskiej ekstralidze nieprzerwanie od pierwszej edycji (tj. sezonu 1993/94): Sparta Praga, HC Pardubice, HC Pilzno 1929, HC Litvínov i HC Vítkovice.

</doc>
<doc id="688079" url="https://pl.wikipedia.org/wiki?curid=688079" title="Toto Cutugno">
Toto Cutugno

Salvatore „Toto” Cutugno (ur. 7 lipca 1943 w Fosdinovo) – włoski piosenkarz, kompozytor muzyki pop, zwycięzca Festiwalu Piosenki Włoskiej w 1980 roku oraz 35. Konkursu Piosenki Eurowizji w 1990 roku.
Dzieciństwo i początki kariery.
Kilka miesięcy po narodzinach jego rodzina przeprowadziła się do La Spezii, gdzie jego ojciec musiał uzupełnić służbę wojskową jako marynarz.
Już jako dziecko wykazywał duże zainteresowanie muzyką, więc jego ojciec (z zawodu trębacz) zachęcał syna do ćwiczeń. W wieku dziecięcym dołączył do miejscowego zespołu muzycznego, gdzie grał m.in. na gitarze, perkusji, fortepianie i saksofonie. Uczył się także gry na akordeonie i w wieku trzynastu lat wziął udział w regionalnym konkursie, w którym zajął trzecie miejsce. W wieku dziewiętnastu lat zdecydował się dołączyć do składu zespołu prowadzonego przez maestro Manusardi, z którym wyruszył w sześciomiesięczną trasę koncertową po Finlandii. Kiedy wrócił do Włoch, stworzył własny zespół o nazwie Tati e Toto, z którym grał głównie w barach i pubach półwyspu.
Kariera muzyczna.
1975–76: "Voglio l’anima".
W 1975 roku skomponował piosenkę „Africa”, dzięki której zyskał popularność we Francji, po zaśpiewaniu numeru przez Joego Dassina pod tytułem „L’Été indien”. W 1976 sława Toto jako kompozytora i autora tekstów potwierdzona została przez inny utwór nagrany i zaprezentowany przez Dassina – „Et si tu n’existais pas”. Od tego momentu Toto dostawał coraz więcej ofert współpracy i wkrótce stał się gwiazdą dzięki komponowaniu piosenek dla takich francuskich wykonawców, jak m.in. Mireille Mathieu, Dalida, Johnny Hallyday, Michel Sardou, Claude François, Hervé Vilard i Sheila, a dla rodzimych artystów, w tym m.in. dla Giglioli Cinquetti i Ornelli Vanoni.
W 1976 roku Toto po raz pierwszy wziął udział w "Festivalbar" z piosenką „Nel cuore nei sensi”. Utwór nagrany w nowej wersji przez Gérarda Lenormana dotarła do pierwszej dziesiątki francuskich list przebojów. W 1977 z zespołem Albatros Toto po raz kolejny brał udział w Festiwalu Piosenki Włoskiej organizowanego w San Remo, tym razem z utworem „Gran premio”. W 1978 zdecydował się opuścić zespół i rozpocząć karierę solową. W tym samym roku skomponował swoją debiutancką solową piosenkę „Donna, donna mia”, zaprezentowaną szerokiej widowni dzięki programowi "Scommentiamo" prowadzonemu przez Mike’a Bongiorno. Utwór dotarł na szczyt krajowych listy przebojów. Podczas tego samego okresu Toto napisał pierwszą piosenkę dla Adriano Celentano – „Soli”, który pozostał na liście dziesięciu najlepszych utworów w sprzedaży największej liczby płyt w ciągu miesiąca. W kolejnym roku ukazał się debiutancki album studyjny artysty zatytułowany "Voglio l’anima", który był promowany przez single „Amore no”, „Soli” oraz tytułowy utwór.
1980-82: "Innamorata, innamorato, innamorati" i "La mia musica".
W 1980 Toto wziął udział w Festiwalu Piosenki Włoskiej z utworem „Solo noi”, z którym ostatecznie wygrał finał widowiska. W tym samym roku jako kompozytor wygrał festiwal "Yamaha Songs Internacional" z numerem „Olympic Games” wykonanym przez Miguela Bosé oraz zajął czwarte miejsce jako autor piosenki „Innamorati” na "Festivalbar". W tym samym roku Toto skomponował także muzykę na album studyjny "Il tempo se ne va" Adriano Celentano oraz wydał swoją drugą płytę studyjną zatytułowaną "Innamorata, innamorato, innamorati". Krążek promowały single „Innamorati”, „Flash”, który został wykorzystany w oficjalnej ścieżce dźwiękowej programu rozrywkowego prowadzonego przez Mike’a Bongiorno, a także tytułowy utwór. Piosenkarz nagrał także płytę zatytułowaną "Canta en Español", na której znalazły się hiszpańskojęzyczne wersje kilku jego utworów. Podobny krążek artysta wydał także na argentyńskim rynku muzycznym.
W 1981 ukazał się trzeci album studyjny Cutugno zatytułowany "La mia musica", który był promowany przez singiel „Con te” oraz tytułowy utwór.
1983-84: "L’italiano" i "Per amore o per gioco".
W 1983 Toto ponownie wystartował na Festiwalu Piosenki Włoskiej w San Remo, tym razem z utworem „L’italiano”, który zajął piąte miejsce. Piosenka przyniosła jednak Cutugnowi międzynarodową popularność oraz została przetłumaczona przez różnych artystów i wykonywana w różnych językach. Singiel został sprzedany w ponad milionowym nakładzie oraz promował nowy album artysty o tym samym tytule. Na albumie znalazły się także single z poprzednich płyt artysty, w tym m.in. utwory „Solo noi”, „Donna donna mia” oraz „Flash”.
W 1984 roku Cutugno po raz kolejny wziął udział na Festiwalu Piosenki Włoskiej w San Remo, na który zgłosił się z propozycją „Serenata”. Utwór zajął ostatecznie drugie miejsce w finale imprezy. W kolejnym roku wziął udział na festiwalu jako kompozytor dwóch piosenek – „C’est venice” Jose Luisa „El Pumy” Rodrigueza oraz „Noi ragazzi di oggi” Luisa Miguela. W tym samym roku Toto wydał swoją kolejną płytę studyjną zatytułowaną "Per amore o per gioco", na której znalazły się m.in. single „Serenata” i „Mi piaccerebbe... (andare al mare al lunedi...)”.
1986-87: "Azzurra malinconia" i "Mediterraneo".
W 1986 roku premierę miał szósty album studyjny Cutugno zatytułowany "Azzurra malinconia". Płyta promowana była przez singiel „Buonanotte” oraz tytułowy utwór, z którym artysta zgłosił się do udziału na Festiwalu Piosenki Włoskiej w San Remo. Numer zajął ostatecznie czwarte miejsce w finale imprezy.
W 1987 roku ukazała się siódma płyta długogrająca Cutugno zatytułowana "Mediterraneo", na której znalazły się m.in. single „Figli”, „Una domenica italiana” i „Napoli”. W tym samym roku piosenkarz po raz piąty wystąpił podczas Festiwalu Piosenki Włoskiej, tym razem z utworem „Figli”, z którym zajął ostatecznie drugie miejsce.
1988-90: Konkurs Piosenki Eurowizji i "Insieme: 1992".
W 1988 roku Cutugno po raz szósty wystartował na Festiwalu Piosenki Włoskiej w San Remo, tym razem z utworem „Emozioni”, z którym zajął ostatecznie drugie miejsce. Rok później zaśpiewał uczestniczył na festiwalu z piosenką „Le mamme”, z którą zajął drugie miejsce.
W 1990 Toto znów wystąpił na Festiwalu Piosenki Włoskiej w San Remo, na którym zaśpiewał utwór „Gli amori”. Kompozycja zajęła drugie miejsce, a Cutugno tym samym czwarty rok z rzędu uplasował się tuż za ostatecznym zwycięzcą finału. W tym samym roku ukazała się nowa płyta studyjna artysty zatytułowana "Toto Cutugno", którą promowały single „Emozioni” i „Le mamme”.
Wiosną Cutugno został wybrany na reprezentanta Włoch podczas 35. Konkursu Piosenki Eurowizji z utworem „” opowiadającym o doprowadzeniu do jedności państw europejskich. 5 maja wystąpił w finale widowiska i zajął ostatecznie pierwsze miejsce dzięki zdobyciu łącznie 149 punktów, w tym m.in. maksymalnych not 12 punktów od Hiszpanii, Irlandii i Cypru. Po finale konkursu premierę miał jego dziewiąty album studyjny zatytułowany "Insieme: 1992", na którym znalazły się jego dotychczasowe przeboje, w tym m.in. utwory „L’Italiano”, „Donna, donna mia”, tytułowa propozycja eurowizyjne oraz numery „L’ete indien” i Et si tu n’existais pas, które skomponował.
W tym samym roku prowadził program "Sei Forte" dla telewizji Tele Montecarlo.
1991-92: "Non e facile essere uomini".
W 1991 razem z Gigi Sabani prowadził program telewizyjny "Piacere Raiuno". W maju razem z Gigliolą Cinquetti współprowadził finał 36. Konkursu Piosenki Eurowizji organizowanego w Studios Cinecitta w Rzymie, a niedługo potem został gospodarzem programu "Vela d’Oro" razem z Rafaellą Carrà i Fabriziem Frizzim. W tym samym roku ukazał się jego kolejny album zatytułowany "Non e facile essere uomini", którą promował singiel „Quelli come noi”. Latem 1992 roku prowadził program "Butto mi stasera" w telewizji Rai 1, zaś jesienią wraz z Alba Parietti był gospodarzem programu "In domenica". W międzyczasie napisał piosenkę „Se mi ami”, która wykonana została na Festiwalu Piosenki Włoskiej w San Remo przez Claudię Mori.
1995-99: "Voglio andare a vivere in campagna".
W 1995 ponownie wziął udział w Festiwalu Piosenki Włoskiej, tym razem z utworem „Voglio andare a vivere in campagna”, z którym zajął ostatecznie siedemnaste miejsce. Utwór został tytułowym singlem z jego nowej płyty, która ukazała się w tym samym roku.
W 1997 Toto po raz kolejny wziął udział na festiwalu w San Remo, tym razem z utworem „Faccia pulita”. Singiel promował jego nowy album długogrający zatytułowany "Canzoni nascoste", który ukazał się w tym samym roku.
W 1999 nadzorował muzyczee zarządzanie programu "l Fatti Vostri" emitowanego na kanale Raidue.
Od 2001 roku: "Il treno va..." i "Cantando".
W 2001 Cutugno wydał dwupłytowe wydawnictwo kompilacyjne zatytułowane "32 grandi successi", na którym znalazły się 32 najpopularniejsze piosenki artysty. Rok później premierę miała jego nowa płyta zatytułowana "Il treno va...", którą promował tytułowy singiel.
W 2005 roku Cutugno powrócił na Festiwal Piosenki Włoskiej w San Remo, do którego zgłosił się z utworem „Come noi nessuno al mondo” nagranym w duecie z Annalisą Minetti. Numer zajął 1. miejsce w kategorii „Classici” i drugie miejsce w klasyfikacji ogólnej. Singiel pojawił się na nowej płycie studyjnej artysty zatytułowanej "Cantando", na której znalazły się także m.in. jego przeboje „L’Italiano”, „Donna, donna mia” oraz „Africa”.
W 2008 roku po raz dwunasty wystartował na Festiwalu Piosenki Eurowizji, tym razem z utworem „Un falco chiuso in gabbia” napisanym we współpracy z Davide De Marinisem. Piosenka zajęła ostatecznie czwarte miejsce w finale imprezy. Dwa lata później wystąpił w finale festiwalu z utworem „Aeroplani”.

</doc>
<doc id="688081" url="https://pl.wikipedia.org/wiki?curid=688081" title="Bölthorn">
Bölthorn

Bölthorn (lub Bölthor) - w mitologii nordyckiej lodowy olbrzym, ojciec Bestli i dziadek Odyna. Zgodnie z "Hávamál", jest również ojcem olbrzyma, który nauczył Odyna zaklęć.

</doc>
<doc id="688086" url="https://pl.wikipedia.org/wiki?curid=688086" title="Władcy Tybetu">
Władcy Tybetu

Poniżej znajduje się lista władców Tybetu.
Pierwsze królestwo.
Dynastia z Jarlungu
"W 842 rozpad na kilka drobnych państewek"
Drugie królestwo.
Dynastia Pagmotru
Dynastia Rimpung
Dynastia Tsang
Dynastia mongolska
"okupacja dżungarska 1717–1720"
Dynastia mandżurska
"przekazanie przez Chińczyków władzy dalajlamie"
Dalajlamowie władający Tybetem.
Od 1950 Tybet należy do Chin, poza Chinami istnieje Centralny Rząd Tybetański, kierowany przez XIV Dalajlamę, tj. tybetański rząd na uchodźstwie z siedzibą w Dharamsali w Indiach, który wybiera premierów Tybetu (Kalon Tripa) na emigracji od 1959.

</doc>
<doc id="688096" url="https://pl.wikipedia.org/wiki?curid=688096" title="Sparta Praga (hokej na lodzie)">
Sparta Praga (hokej na lodzie)

HC Sparta Praga – czeski klub hokejowy z siedzibą w Pradze występujący w rozgrywkach czeskiej Tipsport Extraliga (od sezonu 1993/94).
Sukcesy.
Krajowe
Międzynarodowe

</doc>
<doc id="688097" url="https://pl.wikipedia.org/wiki?curid=688097" title="Boubou">
Boubou

Boubou, bubu (, od "mbubb" w języku wolof) – tradycyjny strój afrykański noszony przez mężczyzn i kobiety, rodzaj długiej i obszernej sukni. Bardzo popularny w krajach Zachodniej Afryki. Podobny ubiór jest znany także pod innymi określeniami etnicznymi jak "agbada" u ludów Joruba czy "riga" ("baba riga") u ludów Hausa i Fulbe. Jego rozbudowaną, bardziej elegancką wersją jest "grand boubou".
Boubou tradycyjnie jest wykonywane z jednego kawałka tkaniny o szerokości ok. 150 cm i różnej długości. Materiał jest składany na pół i zszywany po bokach do połowy długości, tak by utworzyć swobodne, lejące się rękawy. Wycięcie na głowę jest zakończone dekoltem: okrągłym w przypadku boubou kobiecego, w szpic – męskiego. Tkanina przeznaczana na "grand boubou" ma szerokość ok. 300 cm, a sam strój sięga do kostek.

</doc>
<doc id="688100" url="https://pl.wikipedia.org/wiki?curid=688100" title="Bolthorn">
Bolthorn



</doc>
<doc id="688106" url="https://pl.wikipedia.org/wiki?curid=688106" title="VHK Vsetín">
VHK Vsetín

VHK Vsetín – czeski klub hokejowy z siedzibą w Vsetínie.
Po sezonie 2006/2007 z powodu długów nie otrzymał licencji i został zdegradowany do 2. ligi.
Sukcesy.
Drużyna z Vsetína zdominowała czeską ekstraligę w latach 1995-2001, w ciągu siedmiu sezonów zdobywając sześć tytułów mistrza kraju oraz raz przegrywając w finale.

</doc>
<doc id="688109" url="https://pl.wikipedia.org/wiki?curid=688109" title="Uniwersytet Sankor">
Uniwersytet Sankor



</doc>
<doc id="688110" url="https://pl.wikipedia.org/wiki?curid=688110" title="Kłodzkie Towarzystwo Górskie">
Kłodzkie Towarzystwo Górskie

Kłodzkie Towarzystwo Górskie (GGV, niem. Glatzer Gebirgsverein, początkowo "Gebirgsverein der Grafschaft Glatz", współcześnie "Glatzer Gebirgs-Verein e. V.") – niemieckie stowarzyszenie założone w 1881 r. w Kłodzku w celu rozwoju turystycznego ziemi kłodzkiej – ówczesnego "Grafschaft Glatz", hrabstwa kłodzkiego.
Stowarzyszenie założyli miłośnicy regionu, turyści i znane osobistości Kłodzka i miało zająć się między innymi promocją ziemi kłodzkiej, rozwojem infrastruktury turystycznej i troską o turystów, którzy coraz liczniej przyjeżdżali w te okolice. GGV położyło podwaliny pod profesjonalną obsługę turystyczną w regionie. Przyczyniło się do uruchomienia wielu schronisk, wież widokowych, szlaków turystyczych, punktów widokowych, miejsc odpoczynku itp. Obiekty te istnieją w dużej części do dzisiaj. Wydawało również liczne publikacje książkowe, periodyki i mapy.
Historia.
Powstanie i początki działalności.
Jesienią 1880 r. na zaproszenie burmistrza Dusznik-Zdroju Paula Denglera odbyło się spotkanie wpływowych osób z różnych miejscowości hrabstwa kłodzkiego. Zadecydowano wówczas o natychmiastowym powołaniu towarzystwa i powołano komitet pod przewodnictwem kapitana rezerwy Schencka, który miał zająć się jego organizacją.
Rezultatem pracy komitetu był statut związku, który głosił, że celem towarzystwa jest "upowszechnianie zainteresowania górami hrabstwa kłodzkiego wśród szerokich kręgów społeczeństwa, ułatwianie i uprzyjemnianie zwiedzania, jak również powiększania naukowej wiedzy o górach." Ustalono składkę członkowską w wysokości 3 marek rocznie, ustalono strukturę towarzystwa i wytyczono kierunki działalności. Komitet wydał publiczne wezwanie do przystąpienia w szeregi nowej organizacji. Na ten apel odpowiedziało 482 obywateli, którzy założyli 15 sekcji: Polanica-Zdrój (Altheide-Bad), Kudowa-Zdrój (Bad Kudowa), Bożków (Eckersdorf), Kłodzko (Glatz), Bystrzyca Kłodzka (Habelschwerdt), Długopole-Zdrój (Bad Langenau), Lądek-Zdrój (Bad Landeck), Międzylesie (Mittelwalde), Nowa Ruda, Piszkowice (Pischkowitz), Złoty Stok (Reichenstein), Duszniki-Zdrój (Bad Reinerz), Krosnowice (Rengersdorf), Szczytna (Rückers), Bardo (Wartha) i Radków (Wünschelburg). Zwołano nadzwyczajne walne zebranie celem formalnego ukonstytuowania się towarzystwa.
Walne zebranie odbyło się 2 marca 1881 r. w wielkiej sali historycznej Tawerny przy kłodzkim rynku (obecnie pl. Bolesława Chrobrego 4). Budynek rozebrano w 1904 r., a w 1906 r. w tym miejscu zbudowano dzisiaj stojący budynek banku.
Do zarządu zostali wybrani:
Pierwsze działania zarządu centralnego skupiły się na współudziale w wytyczaniu tras turystycznych do urzędowej książki tras wydawanej przez Ministra Robót Publicznych. Na prośbę Zarządu Królewskich Linii Kolejowych z Nysy dołożono do tej publikacji spis wszystkich okolic i miejsc, które można osiągnąć ze stacji kolejowych począwszy od Kamieńca Ząbkowickiego po Międzylesie. Z inicjatywy GGV już na początku działalności uzyskano od zarządów kolei pruskich i austriackich wprowadzenie biletów objazdowych obejmujących Hrabstwo Kłodzkie oraz przedłużenie ważności biletów powrotnych. Na zlecenie sekcji działającej w Bystrzycy Kłodzkiej w wydawnictwie J. Frankego ukazał się "Mały przewodnik po Hrabstwie Kłodzkim", którego popularność skłoniła wydawców do wznowienia nakładu jeszcze tego samego roku.
Nie powiodło się z braku funduszy wydanie własnego naukowego czasopisma. Zrekompensował to częściowo druk kwartalnika. Na polecenie walnego zebrania zarząd opracował symbol, którym stał się pełnik europejski "trollius europaeus", zwany „różą kłodzką”. Autorem stylizacji i znaczka był kłodzki jubiler Wendler. Znaczek w formie szpilki do krawata członkowie mogli nabyć za 50 fenigów. Znak ten powielano później na drogowskazach i urządzeniach turystycznych, które stawiane były przez GGV. Stowarzyszenie starało się pozyskać dla swoich celów przychylność osób i urzędów, tak że pod koniec pierwszego roku działalności powstały dwa nowe oddziały, a liczebność towarzystwa wynosiła 809 członków. W późniejszym okresie rozwoju GGV powstawały nowe sekcje – m.in. w Gorzanowie i Słupcu ("Schlegel") 8 sierpnia 1888 r. Inne natomiast zanikały.
W 1924 r. liczebność członków GGV przekroczyła 10 tys. osób. W 1938 r. Kłodzkie Towarzystwo Górskie miało 61 grup lokalnych, z których 22 znajdowało się poza ziemią kłodzką. W Berlinie były nawet dwie sekcje, a na Dolnym i Górnym Śląsku po siedem. W 1944 r. odbyło się w Kłodzku ostatnie walne zgromadzenie Towarzystwa.
Współczesność.
Dziesięciu członków dawnego G.G.V. na spotkaniu w „Gliesmaroder Turm” w Brunszwiku 9 sierpnia 1951 r. założyło Glatzer Gebirgs-Verein e. V. z siedzibą w Brunszwiku, kontynuujące tradycje przedwojennego GGV. Jest to organizacja skupiająca miłośników wędrówek i ziemi kłodzkiej oraz utrzymująca dobre kontakty z partnerami w Polsce.
Stowarzyszenie od 1951 r. wydaje trzy–cztery razy w roku publikację „GGV-Mitteilungen” („Komunikaty GGV”), wykształconą z pierwszych okólników i biuletynów. Od 1998 r. jest ona dostępna w postaci on-line.
Z okazji 120-lecia GGV, w maju 2001 r. w Brunszwiku zaprezentowano wystawę "Hundert Wandertage in Bildern" (pol. "Sto dni wędrówek w obrazach") Związku Niemieckich Towarzystw Górskich i Turystyki Wędrownej, będącego członkiem zbiorowym Europejskiego Stowarzyszenia Turystyki Wędrownej.
Jubileusz 125-lecia założenia GGV uczciło 13 maja 2006 r. w Brunszwiku wielką uroczystością i mszą z udziałem ówczesnego nuncjusza arcybiskupa Erwina Endera (pochodzącego z ziemi kłodzkiej), a 20 maja 2006 r. mszą w Kłodzku i odsłonięciem dwujęzycznej tablicy pamiątkowej w miejscu założenia stowarzyszenia przy rynku w Kłodzku.
Od 2004 r. prezesem Glatzer Gebirgs-Verein e. V. jest Christian Drescher, przedstawiciel pokolenia urodzonego po II wojnie światowej.
Obiekty powstałe dzięki staraniom GGV.
Wieże widokowe.
Wieże drewniane z powodów naturalnych miały kilkunastoletni czas eksploatacji, dłużej przetrwały wyłącznie wieże murowane.
Czasopisma wydawane przez GGV.
Od początku publikowano drukowane sprawozdania z rocznej działalności jako „Jahresbericht nebst Mietglieder-Verzeichnis” (pol. „Roczne sprawozdania wraz z wykazem członków”). Pierwszy rocznik wydano w 1882 r. Łącznie ukazały się 24 numery ujmujące działalność GGV do końca 1904 r. Z czasem były one wzbogacane o ciekawe artykuły dotyczące przyrody, turystyki i historii Ziemi Kłodzkiej.
Po wielu staraniach, w 1906 r. na 25-lecie GGV powołano do życia własne czasopismo „Die Grafschaft Glatz” w nakładzie 5000 egzemplarzy, kolportowane na terenie całej ziemi kłodzkiej. W pierwszym roku wyszły cztery zeszyty czasopisma, w następnych latach zwiększono liczbę zeszytów średnio do sześciu, choć w niektórych latach czasopismo stawało się miesięcznikiem (lata 1909–1912, 1925–1928). Ostatni, 38. numer “Die Grafschaft Glatz”, ukazał się w 1943 r.

</doc>
<doc id="688111" url="https://pl.wikipedia.org/wiki?curid=688111" title="Ross 128">
Ross 128

Ross 128 ("FI Virginis") – gwiazda w gwiazdozbiorze Panny, jedna z najbliższych Układowi Słonecznemu. Znajduje się w odległości około 11 lat świetlnych od Słońca.
Właściwości fizyczne.
Obserwowana wielkość gwiazdowa Rossa 128 to zaledwie 11,15, nie jest on widoczny gołym okiem. Jest to czerwony karzeł, pojedyncza gwiazda ciągu głównego należąca do typu widmowego M4. Jest zaliczana do gwiazd zmiennych rozbłyskowych, ale znacznie mniej aktywna niż bliższa Proxima Centauri. Ma ona temperaturę efektywną 3190 K, znacznie niższą niż temperatura fotosfery Słońca i jasność równą zaledwie 0,36% jasności Słońca. Jej promień stanowi tylko 20% promienia Słońca, a masa to 17% masy Słońca.
W swoim ruchu dookoła Centrum Galaktyki Ross 128 zbliża się do Słońca i za 71 tysięcy lat stanie się bliższy niż Proxima Centauri. Najmniejsza odległość między gwiazdami będzie równa 1,92 pc (6,26 roku świetlnego), potem zaczną się oddalać.
Układ planetarny.
Kosmiczny Teleskop Hubble’a poszukiwał planet-olbrzymów lub brązowych karłów wokół tej gwiazdy, poszukiwania dały wynik negatywny. Teoretyczna ekosfera wokół tej gwiazdy rozciąga się od 0,057 do 0,110 au od gwiazdy, przy tak małej odległości szybko dochodzi do synchronizacji obrotu z obiegiem
W 2017 roku metodą pomiaru zmian prędkości radialnej odkryto niewielką planetę krążącą wokół tej gwiazdy. Planeta Ross 128 b to planeta typu ziemskiego o masie 1,4 . Dociera do niej strumień promieniowania o 38% wyższy niż do Ziemi i temparatura równowagowa powierzchni jest szacowana na od –60 do . Jeżeli ma ona dostatecznie gęstą atmosferę, na jej powierzchni może występować ciekła woda. Współczynnik podobieństwa do Ziemi planety b ma bardzo wysoką wartość, równą 0,86.

</doc>
<doc id="688112" url="https://pl.wikipedia.org/wiki?curid=688112" title="Dubosary">
Dubosary

Dubosary (, , "Dubossary", , "Dubossary") – miasto w Mołdawii (Naddniestrze), nad Dniestrem, ośrodek administracyjny rejonu Dubosary. Liczba mieszkańców w 2014 roku wynosiła ().
Nieopodal miejscowości Dubosary znajduje się elektrownia wodna.

</doc>
<doc id="688113" url="https://pl.wikipedia.org/wiki?curid=688113" title="Kalendarium historii Starogardu Gdańskiego">
Kalendarium historii Starogardu Gdańskiego

Kalendarium historii miasta Starogard Gdański, położonego na Kociewiu na Pomorzu.
Przynależność państwowa.
Od czasu najstarszej zachowanej wzmianki Starogard znajdował się pod panowaniem następujących państw:

</doc>
<doc id="688114" url="https://pl.wikipedia.org/wiki?curid=688114" title="GGV">
GGV



</doc>
<doc id="688115" url="https://pl.wikipedia.org/wiki?curid=688115" title="Delling">
Delling

Delling – w mitologii nordyckiej bóg zmierzchu. Trzeci mąż Nótt (Nocy). Ojciec Daga (Dnia).

</doc>
<doc id="688117" url="https://pl.wikipedia.org/wiki?curid=688117" title="Dee (dopływ Morza Północnego)">
Dee (dopływ Morza Północnego)

Dee (; gael. "Uisge Dè") – rzeka w Szkocji (Wielka Brytania).
Ma długość 145 km. Uchodzi do Morza Północnego. Głównym miastem nad rzeką jest Aberdeen.
Rzeka przepływa w pobliżu Zamku Balmoral, rezydencji królewskiej Windsorów, w której w 2022 roku zmarła królowa Elżbieta II.

</doc>
<doc id="688118" url="https://pl.wikipedia.org/wiki?curid=688118" title="Janusz Pajewski">
Janusz Pajewski

Janusz Pajewski (ur. 5 maja 1907 w Warszawie, zm. 10 grudnia 2003 w Poznaniu) – polski historyk, nauczyciel akademicki, profesor nauk humanistycznych, wykładowca Uniwersytetu im. Adama Mickiewicza w Poznaniu (1948–2002).
Życiorys.
Pochodził z rodziny przywiązanej do tradycji powstańczych (głównie powstania styczniowego). W powstaniach brali udział przodkowie z obu stron, a jeden z dalszych przodków Walenty Pajewski uczestniczył w bitwie pod Wiedniem i według tradycji rodzinnej był znany osobiście królowi Janowi III. Pierwsze nauki Janusz Pajewski pobierał na tzw. kompletach, a potem w Gimnazjum Ziemi Mazowieckiej. Uczęszczał do liceum w Warszawie, tam też podjął studia historyczne na Uniwersytecie Warszawskim. W trakcie studiów przez dwa lata przewodniczył Kołu Naukowemu Historyków. W 1926 r. zapisał się na seminarium Oskara Haleckiego. W 1929 roku uzyskał stopień doktorski na podstawie pracy "Stosunki polsko-węgierskie. Niebezpieczeństwo tureckie 1516–1526". Habilitował się w 1933 na podstawie rozprawy "Węgierska polityka polska w XVI wieku". Do 1936 skupiał się na historii XVI w., następnie przerzucił swoje zainteresowania naukowe na historię najnowszą, specjalizując się w pisaniu biogramów, charakterystyk postaci i zagadnień dyplomacji. W 1937 rozpoczął wygłaszanie wykładów z historii politycznej Polski XIX i XX w. w Wyższej Szkole Dziennikarskiej w Warszawie, a w 1938 z historii Europy współczesnej w Szkole Nauk Politycznych.
W czasie drugiej wojny światowej był zaangażowany w tajne nauczanie, pisał też drugoobiegowe dwa tomy syntezy historii Polski (1794–1864 i 1864–1918) oraz biografię Zygmunta Augusta. Pod koniec 1940 r. trafił do Biura Informacyjno-Politycznego Związku Walki Zbrojnej (od 1942 Armii Krajowej), pisząc do wydawanych przez ten organ biuletynów pod pseudonimami "inżynier Mroczkiewicz" i "doktor Wróblewski". Następnie stanął na czele referatu środkowoeuropejskiego w Sekcji Spraw Zagranicznych przy Delegaturze Rządu na Kraj. W powstaniu warszawskim stracił dobytek, zginęli również jego rodzice. Przeprowadził się wówczas do podwarszawskiego Milanówka. Po wojnie na krótko powrócił do pracy dydaktycznej, wykładając na UW, w Szkole Głównej Handlowej i w Szkole Nauk Politycznych. Od października 1945 r. równolegle pełnił funkcję wicedyrektora Biura do spraw Repatriacji w Ministerstwie Spraw Zagranicznych.
W grudniu 1946 zamieszkał w Poznaniu, by z inicjatywy Zygmunta Wojciechowskiego oraz przy poparciu Kazimierza Tymienieckiego i Adama Skałkowskiego podjąć pracę naukową. W styczniu 1947 r. rozpoczął wykłady z historii stosunków międzynarodowych XIX i XX wieku na Wydziale Prawno-Ekonomicznym Uniwersytetu Poznańskiego. W tym samym roku objął kierownictwo Studium Niemcoznawczego w Instytucie Zachodnim, a w 1948 r. Katedrę Historii Powszechnej Nowożytnej na Uniwersytecie Poznańskim. W pierwszej połowie lat pięćdziesiątych jego prace z historii Niemiec uznawano za niewłaściwe z punktu widzenia władz i rozważano usunięcie go z pracy w Instytucie Zachodnim – ostatecznie do kroku tego nie doszło, jednak działalność dziejopisarska Pajewskiego w tym okresie była ograniczona. Od końca lat pięćdziesiątych wznowił publikował przede wszystkim na temat imperializmu niemieckiego oraz historii Polski w XIX i w XX wieku. Napisał też syntezę historii powszechnej XIX w. (dla lat 1871–1918), stanowiącą podręcznik akademicki.
W 1951 został profesorem nadzwyczajnym nauk humanistycznych, a w 1958 profesorem zwyczajnym. W 1951 został prodziekanem, a w 1955 dziekanem Wydziału Filozoficzno-Historycznego. W 1955 jako dziekan był inicjatorem nadania poznańskiemu uniwersytetowi imienia Adama Mickiewicza. Współtwórca idei powstania Instytutu Historii Uniwersytetu im. Adama Mickiewicza w którym prowadził Zakład Historii Powszechnej Nowożytnej i Najnowszej. Od 1973 do 1976 wiceprzewodniczący "Association Européenne d’Histoire Contemporaine". Działalność naukową prowadził również po formalnym przejściu w stan spoczynku, za co uhonorowano go w 1997 r. medalem "Palmae Universitatis Studiorum Posnaniensis" (pierwszy laureat). Do 2002 roku pracował zawodowo na Uniwersytecie im. Adama Mickiewicza.
W 1978, po sporach z cenzurą (dzięki m.in. interwencji na szczytach Jaremy Maciszewskiego), wydał przełomową w polskiej historiografii publikację "Odbudowa państwa polskiego 1914–1918". W opozycji do oficjalnie propagowanej wersji historii, nie stawiała ona rewolucji październikowej jako głównego czynnika umożliwiającego odzyskanie przez Polskę niepodległości. Publikację nagrodził tygodnik „Polityka”.
Później opublikował fundamentalną "Pierwszą wojnę światową" oraz "Budowę Drugiej Rzeczypospolitej".
Od 1977 doktor honoris causa Uniwersytetu im. Adama Mickiewicza oraz Université des Sciences Humaines w Strasburgu.
Wypromował pięćdziesięciu trzech doktorów.
Życie prywatne.
Ojciec, Zdzisław, był ekonomistą, dyrektorem Fabryki Obić Papierowych i Papierów Kolorowych „J. Franaszek S.A.” w Warszawie, matka Stefania z Reklewskich zajmowała się domem.
W 1937 Janusz Pajewski poślubił Kazimierę z domu Nehring, poznaną w trakcie studiów, która w marcu 1938 urodziła córkę Krystynę. Do rodziny należy również profesor UAM Aleksandra Kosicka-Pajewska, historyk, filolog.
Zmarł w domu na Podolanach. Pochowany na cmentarzu św. Jana Vianneya w Poznaniu (kwatera św. Barbary-31-38).
Uczniowie.
Do uczniów Janusza Pajewskiego należą m.in.: Antoni Wójcicki, Zygmunt Boras, Antoni Czubiński, Kazimierz Dopierała, Bogusław Drewniak, Janusz Faryś, Edward Jokiel, Jerzy Krasuski, Waldemar Łazuga, Aleksandra Kosicka-Pajewska, Witold Mazurczak, Krzysztof Marchlewicz, Stanisław Nawrocki, Tomasz Schramm, Maciej Serwański, Zdzisław Wroniak, Marian Wilk, Andrzej Zarzycki.

</doc>
<doc id="688119" url="https://pl.wikipedia.org/wiki?curid=688119" title="Bitwa o Planetę Małp">
Bitwa o Planetę Małp

Bitwa o Planetę Małp (ang. "Battle for the Planet of the Apes") − amerykański film fantastycznonaukowy powstały w 1973 roku w reżyserii J. Lee Thompsona. Czwarty sequel kultowej "Planety Małp" (1968).Krytycy uznali film za najgorszą, najmniej ambitną część serii "Planeta Małp". Również budżet filmu pozostaje najniższym w porównaniu do pozostałych elementów cyklu.
Fabuła.
Film rozpoczyna się w 2670 roku, gdy małpy i ludzie żyją w harmonii. Sędziwy Prawodawca czyta ze Świętych Zwojów opowieść o dawnych czasach, dwie małpy przybyłe z przyszłości dały życie Caesarowi, który wyzwolił małpy spod jarzma człowieka i rozpętał wojnę z ludźmi, na zgliszczach której powstał nowy ład. Następnie akcja przenosi się w kilka lat po wojnie nuklearnej, gdzie ludzie i małpy żyją we względnej równowadze, jednak coraz bardziej zarysowuje się konflikt, podżegany przez wojownicze goryle. Caesar organizuje wyprawę do ruin zniszczonego ludzkiego miasta, gdzie ciągle żyją napromieniowani ludzie. Dla generała Aldo, zbrojna reakcja ludzi z Zakazanego Miasta jest okazją do wybicia resztek ludzkości. Jego wrogiem jest także Caesar. Aldo zabija jego syna. Tymczasem wybuchają długie walki pomiędzy małpami i ludźmi z Zakazanego Miasta.
Obsada.
i inni

</doc>
<doc id="688120" url="https://pl.wikipedia.org/wiki?curid=688120" title="The Brothers Four">
The Brothers Four

The Brothers Four – amerykańska grupa folkowa założona w 1957 w Seattle.
Bob Flick, John Paine, Mike Kirkland i Dick Foley spotkali się na uniwersytecie w Waszyngtonie. W 1959 wyjechali do San Francisco, gdzie spotkali Morta Lewisa, który był menedżerem Dave'a Brubecka. Lewis został ich menedżerem i zapewnił im kontrakt z wytwórnią Columbia Records.
Do największych przebojów grupy należą piosenki: "Greenfields", "500 miles", "The Green Leaves of Summer", "55 Days At Peking".
Dyskografia.
Let's Get Together
The Brothers Four 1970

</doc>
<doc id="688122" url="https://pl.wikipedia.org/wiki?curid=688122" title="Ekstraliga czeska w hokeju na lodzie (2006/2007)">
Ekstraliga czeska w hokeju na lodzie (2006/2007)

Ekstraliga czeska w hokeju na lodzie sezon 2006/2007
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce (lub karnych), PpD = Porażki po dogrywce (lub karnych), G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="688128" url="https://pl.wikipedia.org/wiki?curid=688128" title="Mall Tycoon 2">
Mall Tycoon 2

Mall Tycoon 2 – gra komputerowa z gatunku symulacji. Celem gry jest projektowanie, budowanie i zarządzanie własnym centrum handlowym. W "Mall Tycoon 2" można rozpocząć grę w gotowym centrum handlowym jak i wybudować je od podstaw. 
Wydano również poszerzoną wersję: Mall Tycoon 2 Deluxe zawierającą dodatkowe scenariusze, postacie oraz obiekty. Wydawca w Polsce jest firma City Interactive.
Cel gry.
Zaczynamy z kapitałem 150 tys. dolarów. Mamy trzy miejsca do wyboru, ustalamy klientelę (wiek, finanse, środek transportu) oraz poziom przestępczości. 
Najpierw trzeba takie centrum wybudować – w różnego kształtu i wielkości pomieszczeniach rozstawiamy (wynajmujemy) sklepy – pogrupowane są tematycznie – odzież, żywność, hobby, sport, usługi itp. Mamy też do dyspozycji gadżety w postaci kiosków, ławeczek, telefonów, kwiatów, fontann, rzeźb itp. 
Głównym celem jest utrzymanie centrum, więc należy zadbać o klientów – poprzez reklamę w prasie, telewizji lub na billboardach (później również poprzez wybudowanie atrium). Można "podejrzeć" każdego klienta, zbadać jego współczynnik zadowolenia czy ilość pieniędzy, którą może wydać. 
Należy też zainwestować w personel centrum. Potrzebne są np. osoby do sprzątania, których trzeba nauczyć np. wyrzucania śmieci z koszy czy obsługiwania mopa (za opłatą). Przy przestępczości trzeba wynająć ochronę, można także zatrudnić łapacza psów, majstra, kŧóry zajmie się popsutymi telefonami i bankomatami (wtedy nie trzeba zatrudniać strażaka), ogrodnika, projektanta wnętrz i wielu innych. 
Ważnymi osobami, których należy zatrudnić, są menadżer centrum handlowego i menadżer do sprzedaży detalicznej. Pierwszy inwestuje w centrum, robi wszystko, by przyciągnąć klientów: urządza wesołe miasteczko, kino, bank, arkadę gier czy świetnie prosperujące restauracje. Za te rzeczy nie otrzymujemy pieniędzy, to ma jedynie przyciągać klientów. 
Natomiast menadżer sprzedaży detalicznej poszerza nam sieć handlową. Odpowiednio zainwestowane pieniądze zwracają nam się w sklepach z biżuterią, odzieżą skórzaną, salonach SPA i innych. 
Pieniądze otrzymujemy z wynajmu powierzchni handlowej, a także dzięki procentowi dochodu z poszczególnych sklepów. Obie opcje możemy regulować. 

</doc>
<doc id="688131" url="https://pl.wikipedia.org/wiki?curid=688131" title="Elżbieta Rufener-Sapieha">
Elżbieta Rufener-Sapieha

Elżbieta Izabela Rufener-Sapieha (ur. 7 sierpnia 1921 w Spuszy koło Grodna, zm. 1 maja 2008 w Bernie) – polska malarka.
Życiorys.
Córka Eustachego Kajetana Sapiehy i Teresy z Lubomirskich, siostra Jana Andrzeja i Lwa Jerzego i Eustachego Seweryna.
Maturę zrobiła w roku 1939, Na skutek wybuchu wojny nie zdołała podjąć studiów wyższych. Działała w konspiracji, co doprowadziło do jej aresztowania w roku 1944 przez Gestapo w Krakowie, siedziała w więzieniu na Montelupich.
Po wojnie znalazła się w Szwajcarii razem z matką. Po jej wyjeździe do Kenii została adoptowana przez przyjaciela rodu Sapiehów, przemysłowca Hansa Rufenera.
W latach 50. była uczennicą Karla Bieri w berneńskiej Gewerbeschule, a także pobierała też lekcje rzeźby u Madeleine von Fischer.
Była członkiem Gesellschaft Schweizerischer Bildener Künstlerinnen.
Od połowy lat 60. regularnie przyjeżdżała do Polski, biorąc udział w życiu kulturalnym i społecznym. Była członkiem ruchu "Przymierze Rodzin". Prezydent Lech Wałęsa odznaczył ją w roku 1994 Krzyżem Kawalerskim Orderu Zasługi RP, prymas Józef Glemp w roku 2000 Złotym Medalem Prymasowskim za zasługi dla Kościoła i Narodu. Pochowana została w rodzinnej krypcie rodu Sapiehów w Kościele św. Józefa Oblubieńca i św. Antoniego z Padwy w Boćkach.

</doc>
<doc id="688135" url="https://pl.wikipedia.org/wiki?curid=688135" title="Synagoga w Bukowsku">
Synagoga w Bukowsku

Synagoga w Bukowsku – pierwsza wzmianka o drewnianej synagodze w Bukowsku pochodzi z roku 1745, bożnica została zbudowana w górnej części rynku. Do roku 1790 gmina wyznaniowa znajdowała się w Rymanowie. Rabinem w Bukowsku w roku 1870 był Szlomo Halberstam, późniejszy rabin w Oświęcimiu i Nowym Wiśniczu, od roku 1893 był również cadykiem w Bobowej. Synagoga została pierwszy raz zdewastowana podczas pogromu ukraińskiego 12 września 1939, następnie dzieła zniszczenia całego miasta i świątyni dokonała UPA podczas trzech napadów w marcu, kwietniu i listopadzie 1946.

</doc>
<doc id="688138" url="https://pl.wikipedia.org/wiki?curid=688138" title="Pogrom lwowski">
Pogrom lwowski



</doc>
<doc id="688146" url="https://pl.wikipedia.org/wiki?curid=688146" title="Pogrom lwowski (1918)">
Pogrom lwowski (1918)

Pogrom lwowski, 1918 – pogrom ludności żydowskiej we Lwowie między 22 a 24 listopada 1918 roku wywołany przez część polskich żołnierzy, a także cywilów. Punktem zwrotnym był 22 listopada 1918, kiedy to podczas świętowania zdobycia ratusza przez Polaków, żołnierze por. Abrahama uderzyli na sklep jubilerski Zippera, znajdujący się w kamienicy na rogu Rynku i ul. Szewskiej. Atak na sklep Zippera stał się detonatorem antyżydowskiego pogromu dla gromadzących się na Rynku lwowian.
Tło wydarzeń.
W październiku 1918 we Lwowie utworzono Ukraińską Radę Narodową z Jewhenem Petruszewyczem na czele, która w swoim manifeście proklamowała we Lwowie powstanie Zachodnioukraińskiej Republiki Ludowej. Władze ZURL uznały istnienie mniejszości narodowych, w tym Żydów (w przeciwieństwie do czasów Austro-Węgier, kiedy to Żydzi nie byli uznawani jako naród i w spisach byli rejestrowani jako osoby porozumiewające się w języku polskim lub niemieckim). Wypuszczenie przez Ukraińców kryminalistów z więzień i obecność we Lwowie licznych dezerterów z Armii Austro-Węgier przyczyniły się do rozprzężenia w mieście. W efekcie, po zajęciu części Lwowa przez Ukraińców, utworzono 1 listopada 1918 w dzielnicy żydowskiej Milicję Żydowską. Na jej czele stał oficer armii austriackiej Zisler. Liczyła ona 300 ludzi, 200 z nich było uzbrojonych.
W lokalnej prasie, m.in. w "Pobudce" – organie prasowym Naczelnej Komendy Wojsk Polskich we Lwowie, oskarżano Żydów o wspieranie wojsk ukraińskich w czasie walk o miasto oraz za udział milicji żydowskiej w walkach przeciwko Polakom. Mączyński w swoich wspomnieniach przedstawia pogrom jako odwet na Żydach. Pogrom, który rozpoczął się na rynku starego miasta, rozprzestrzenił się na dzielnicę żydowską.
Według relacji świadków (m.in. dziennikarz Franciszek Salezy Krysiak) w czasie walk polsko-ukraińskich milicja żydowska informowała Ukraińców o działaniach sił polskich, a nawet ostrzeliwała walczących Polaków, być może nie mogąc odróżnić żołnierzy od pospolitych bandytów, tym bardziej że żołnierze używali wielu różnych typów umundurowania. Zwolnieni z więzień znajdowali się też w szeregach obrońców Lwowa, walcząc wcześniej z Ukraińcami. Według komendanta obrony Lwowa, kpt. Czesława Mączyńskiego meldunki i sprawozdania z walk, również ze strony ukraińskiej, donosiły, że Milicja Żydowska brała regularny udział w walkach przeciwko Polakom. Po wycofaniu się żołnierzy Ukraińskiej Armii Halickiej z tej części miasta, w dzielnicy żydowskiej nadal słychać było strzały, co Mączyński odebrał jako trwające walki z niedobitkami Ukraińskiej Armii Halickiej.
22 listopada, po pierwszych wieściach o rozruchach, gen. Bolesław Roja wydał rozkaz o wprowadzeniu stanu wyjątkowego i sądów doraźnych. Delegacja Żydów przekazała rozkaz Mączyńskiemu, jednakże dopiero 24 listopada został on ogłoszony i rozplakatowany. Mączyński, będący działaczem silnej we Lwowie endecji, powoływał się później na opóźnienie drukarni, natomiast sam wydał w tym czasie odezwę "Do ludności żydowskiej miasta Lwowa".
W ramach przeciwdziałania rabunkom na ulice Lwowa wyruszyły specjalne polskie patrole. Według Mączyńskiego, powołującego się z kolei na meldunek mjr. Michała Cieńskiego, szefa żandarmerii, pośród aresztowanych za rabowanie sklepów żydowskich 60% stanowili Ukraińcy, 30% Polacy, 10% sami Żydzi.
Równocześnie w okresie tym sąd polowy we Lwowie poszukiwał żydowskich milicjantów: Bernarda Apfelbauma, Joela Hutterea, Wiktora Tanza, Henryka Horowitza i Michała Steila, którzy zbiegli z lwowskich aresztów, a byli objęci śledztwami pod zarzutem strzelania do polskich żołnierzy w dniach obrony Lwowa. Według komendanta obrony Lwowa, kpt. Czesława Mączyńskiego, żadnego pogromu nie było, wystąpiły jedynie rabunki i "wypadki doraźnego karania wrogiej ludności". Według niektórych historyków antysemickie podejście Mączyńskiego było jedną z przyczyn pogromu; historycy w dużej mierze właśnie jego obarczają odpowiedzialnością za to zdarzenie. Sam Mączyński w swoich relacjach odżegnywał się od antysemityzmu, wskazując, że przyjmował do służby w Wojsku Polskim również osoby pochodzenia żydowskiego.
Całkowicie odmienną wersję wydarzeń od przedstawianej przez Mączyńskiego przedstawia w swojej monografii "Lwów – kres iluzji" opartej o badania źródłowe Grzegorz Gauden. Badania te wskazują na bierność polskiego wojska wobec rabunków i gwałtów, a nawet przyzwolenie ze strony Mączyńskiego. Jego spisana później relacja w świetle badań Gaudena wydaje się próbą uniknięcia i zacierania odpowiedzialności. 
Opis wydarzeń znajduje się również w pracy Jana Gelli, lwowskiego pisarza i poety, który w trakcie walk zbierał materiały do opracowania wydanego wiosną 1919 roku. Jan Gella opisuje postawę lwowskich Żydów jako dwojaką, część z nich, jak doktorzy Wasser i Parnas apelowali o neutralność, reszta, w tym milicja żydowska stanęła otwarcie po stronie ukraińskiej, biorąc udział w walkach przeciwko Polakom, za co Ukraińcy dziękowali w specjalnym komunikacie z 18 listopada. Wzbudziło to niechęć i oburzenie wśród Polaków. Zdaniem Jana Gelli duży wpływ na powstanie zamieszek miał fakt wydostania się z więzień około 500 pospolitych bandytów, którzy rabowali mienie i sklepy.
Liczba ofiar.
Według wspomnianej komisji MSZ zginęło 150 osób. Do 13 grudnia 1918 roku, w Żydowskim Komitecie Ratunkowym, zarejestrowano około 7000 wszystkich ofiar przemocy, kradzieży, zniszczenia mienia w trakcie pogromu, pożarów. Komitet wymienia końcową liczbę 73 ofiar śmiertelnych i 437 rannych. Straty materialne ocenione zostały w koronach austro-węgierskich jako równowartość 4 milionów funtów szterlingów. Według raportu Morgenthaua zabito 64 osoby i wyrządzono poważne zniszczenia. Spalono także synagogę i wiele domów mieszkalnych.
Według Mączyńskiego większość zabitych zginęła jeszcze w okresie walk i miała rany postrzałowe. Taką ocenę Mączyńskiego kwestionują dane MSZ, a także badania Gaudena. 
W opracowaniu Jana Gelli znajduje się jednak informacja, że zwłoki Żydów zabitych w trakcie strzelanin i rabunków prowadzonych w okupowanej przez Ukraińców części miasta przechowywane były w prowizorycznych kostnicach przy ulicy Słonecznej i w Colloseum Hermanów, a po wydarzeniach z 22 i 23 listopada zostały wliczone w poczet zabitych w tych dniach, co zdaniem autora zawyża liczbę ofiar.
Raport Chrzanowskiego i Wasercuga.
17 grudnia 1918 roku, sporządzony został raport „Wystąpienia antyżydowskie we Lwowie”, którego autorami byli Leon Chrzanowski oraz Józef Wassercug. Raport powstał na zlecenie Ministerstwa Spraw Zagranicznych i nigdy nie został oficjalnie opublikowany. Autorzy raportu podkreślili rolę jaka w pogromie odegrali zwolnieni z lwowskich więzień przestępcy, którzy znaleźli się w szeregach polskich obrońców Lwowa. Mężczyźni ci, wraz z innymi członkami lwowskiego świata przestępczego, wyposażeni w broń jaką polskie władze oferowały każdemu ochotnikowi chcącemu przyłączyć się do walki, wykorzystali otrzymaną broń zarówno do odparcia Ukraińców jak i rabowania żydowskiej dzielnicy. Chrzanowski i Wasercug ustalili również, iż pomimo braku oficjalnego rozkazu na rozpoczęcie ekspedycji karnej przeciwko Żydom wydanego przez polskie władze wojskowe, to jednak zarówno wśród szeregowych żołnierzy jak i oficerów biorących udział w pogromie i rabunkach, do spółki z umundurowanymi ochotnikami, powszechny był pogląd, iż akcja jest akceptowana przez polskie dowództwo wojskowe. Z drugiej strony, Israel Cohen, specjalny komisarz organizacji syjonistycznej z Wielkiej Brytanii, który odwiedził Polskę w styczniu 1919 roku, w swoim raporcie na temat lwowskiego pogromu, przedstawił zeznania świadków, którzy poinformowali go o innym wydarzeniu. Zdaniem świadków, gdy przedstawiciele żydowskiej społeczności Lwowa, 22 listopada 1918 roku nad ranem, przyszli zaprotestować przed polskimi władzami wojskowymi i prosić o zakończenie pogromu, Antoni Jakubski, II szef sztabu, poinformował ich, iż nie można nic zrobić, ponieważ akcja jest ekspedycją karną przeciwko żydowskiej dzielnicy. Raport Chrzanowskiego i Wasercuga wymienia co najmniej 150 zabitych. Wielu z nich zginęło w płomieniach podpalonych domów. Spalono ponad 50 dwu- i trzykondygnacyjnych budynków mieszkalnych, splądrowano ponad 500 sklepów i magazynów należących do Żydów. Po pogromie, około 2000 ludzi zostało bez dachu nad głową lub mogło liczyć jedynie na doraźne zakwaterowanie. Pod ochroną Żydowskiego Komitetu Ratunkowego znalazło się 70 żydowskich dzieci, które w pogromie straciło obydwoje rodziców. Zarejestrowano co najmniej kilkanaście przypadków gwałtów.
Następstwa.
Pogrom lwowski odbił się szerokim echem międzynarodowym. Pogromy, do których doszło w owym czasie na ziemiach zamieszkiwanych przez Polaków, w tym pogrom we Lwowie, były jedną z przyczyn nacisków na delegację polską na konferencji pokojowej w Paryżu, aby Polska zagwarantowała prawa mniejszości, podpisując mały traktat wersalski 28 czerwca 1919. Jedną z pierwszych gazet, która napisała o pogromie lwowskim był wiedeński dziennik "Neue Freie Presse". W artykule z dnia 30 listopada 1918 roku pod tytułem "Pogrom we Lwowie. Od naocznego świadka (Der Pogrom in Lemberg. Von einem Augenzeugen)" autor (MW) w obszernym tekście opisuje lwowskie wydarzenia, podając jednocześnie rażąco zawyżoną liczbę ofiar.
Pogrom został opisany także m.in. w "The New York Times" czy "Berliner Tageblatt", na łamach którego 27 listopada podano informację o 600 zabitych Żydach, opierając swoje doniesienia na informacjach „naocznych świadków”. W "The New York Times" opisano także masakrę w Pińsku z kwietnia 1919.
Polska prasa drukowana milczała na swoich łamach o pogromie lwowskim lub próbowała go wybielać; jedynym wyjątkiem był artykuł pod tytułem "Lwowski pogrom" Andrzeja Struga z dnia 6 grudnia 1918 roku zamieszczony na pierwszej stronie "Robotnika", w którym pisał m.in.: "Jakby za wzajemną umową milczą wszyscy, którzy mają coś o tym do powiedzenia. Ludzie przebywający ze Lwowa nie radzi wspominać o pogromie. Prasa galicyjska ukrywa prawdę, prasa warszawska milczy. I opinia polska dotychczas nie zna strasznej prawdy! Czy to wstyd naszego sumienia? Czy jakaś straszna obojętność? Może wstyd przed światem, przed Europą?".
Amerykanie wysłali misję rządową w celu zbadania traktowania Żydów w Polsce. Wyniki jej badań opublikowano 3 października 1919 r. jako raport Morgenthaua.

</doc>
<doc id="688148" url="https://pl.wikipedia.org/wiki?curid=688148" title="Piotr Nowak (piłkarz)">
Piotr Nowak (piłkarz)

Piotr Nowak (ur. 5 lipca 1964 w Pabianicach) – polski piłkarz, trener i działacz piłkarski. W latach 1990–1997 reprezentant Polski w piłce nożnej. Uwzględniony w najlepszej drużynie wszech czasów MLS, którą wygrał jako piłkarz z Chicago Fire (1999) oraz trener z D.C. United (2004).
Kariera zawodnicza.
Kluby.
Nowak jest wychowankiem Włókniarza Pabianice, w Polsce grał także w GKS-ie Bełchatów, Motorze Lublin, Widzewie oraz w Zawiszy Bydgoszcz. W 1990 został piłkarzem tureckiego Bakırköyspor, gdzie grał do 1992 roku. Następnie przeszedł do szwajcarskiego BSC Young Boys, skąd po roku trafił do niemieckiej Bundesligi, gdzie grał najpierw w Dynamie Drezno, a od sezonu 1994/95 w TSV 1860 Monachium. Piłkarzem monachijskich "Lwów" był przez 3 lata i spełniał w tym zespole funkcję głównego rozgrywającego. Zimą 1998 wyjechał do Stanów Zjednoczonych i został piłkarzem Chicago Fire, gdzie przez pewien czas grał wspólnie z Romanem Koseckim i Jerzym Podbrożnym. W barwach "Strażaków" zdobył Mistrzostwo USA oraz dwukrotnie sięgał po krajowy puchar. Karierę piłkarską zakończył w barwach Chicago Fire w 2002 roku, w wieku 38 lat. Występował na pozycji środkowego, ofensywnego pomocnika.
Reprezentacja Polski.
W reprezentacji Polski debiutował w 1990, jednak dopiero w połowie dekady zaczął regularnie pojawiać się w kadrze, został nawet jej kapitanem. Ostatnim jego meczem w reprezentacji było spotkanie z Anglią rozegrane 31 maja 1997 w ramach eliminacji MŚ 98. Łącznie wystąpił w 19 meczach i strzelił 3 bramki.
Kariera działacza i trenera.
Jeszcze podczas gry w Chicago Fire, Nowak został dyrektorem Górnika Konin. W kontrowersyjnych okolicznościach, klub mimo dużego wsparcia finansowego, upadł sportowo, organizacyjnie a później również finansowo, a Nowak stał się antybohaterem nieudanej próby przenosin nowo nazwanego "KP Konin" do Bydgoszczy.
Po zakończeniu kariery piłkarskiej został trenerem i w latach 2004-2006 prowadził zespół D.C. United, zdobywając z nim w pierwszym sezonie pracy szkoleniowej tytuł mistrza kraju, a w ostatnim triumfując w rozgrywkach o Supportes Shield.
W 2005, za wybitne zasługi w działalności na rzecz promowania Polski oraz osiągnięcia w pracy trenerskiej, prezydent RP, Aleksander Kwaśniewski odznaczył go Krzyżem Kawalerskim Orderu Zasługi Rzeczypospolitej Polskiej. 
Od 2007 do 28 maja 2009 był trenerem amerykańskiej kadry młodzieżowej do lat 23, a także asystentem trenera seniorskiej reprezentacji USA, Boba Bradleya. Od 29 maja 2009 do 13 czerwca 2012 był trenerem i jednocześnie wiceprezesem ds. operacyjnych w nowo dołączonym do MLS klubie, Philadelphia Union. Został zwolniony w atmosferze skandalu, za znęcanie się nad piłkarzami poprzez niewłaściwe metody treningowe i komunikacyjne. Amerykański sąd stwierdził, że jego działania "zagrażały zdrowiu i bezpieczeństwu piłkarzy". Następnie pracował jako doradca prezesa federacji CONCACAF, obejmującej kraje Ameryki Środkowej i Północnej.
Od 2014 do 2016 pełnił funkcję selekcjonera i dyrektora technicznego reprezentacji Antigui i Barbudy.
13 stycznia 2016 został trenerem Lechii Gdańsk. Pod jego wodzą Lechia zajęła kolejno 5. i 4. miejsce w tabeli Ekstraklasy. 27 września 2017 objął stanowisko dyrektora sportowego Lechii Gdańsk, natomiast funkcję pierwszego trenera przejął jeden z jego asystentów, Adam Owen. 17 stycznia 2018 odszedł z klubu. Następnie pracował w FIFA, zajmując się projektami doradczymi i edukacyjnymi reprezentacji oraz programów grassroots i piłki nożnej kobiet, w komórce kierowanej przez Arsene Wengera.
Był ekspertem Kanału Sportowego i Telewizji Polskiej podczas Mistrzostw Europy 2020.
31 grudnia 2021 został trenerem Jagiellonii Białystok. 10 czerwca 2022 został zwolniony.
Życie prywatne.
Jest żonaty z Marzeną. Mają dwie córki, Natalię oraz Julię. 

</doc>
<doc id="688149" url="https://pl.wikipedia.org/wiki?curid=688149" title="Borzęcin (województwo pomorskie)">
Borzęcin (województwo pomorskie)

Borzęcin (dawniej: niem. "Borrenschin") – kolonia w Polsce położona w województwie pomorskim, w powiecie gdańskim, w gminie Pruszcz Gdański.
W latach 1975–1998 miejscowość administracyjnie należała do województwa gdańskiego.
Historia.
Historyczne nazwy Borzęcina to: Boronitz, Borrenschin, Borrenczyn, Borencin, Boręcin, Bornhof, Borenczin, Borgfeld.
Pierwsza wzmianka pisana o osadzie Boronitz pochodzi z początku XV wieku i zawarta jest w zestawieniu świadczeń na rzecz komturii gdańskiej. W 1454 roku na mocy przywileju króla Kazimierza Jagiellończyka osada została włączona do gdańskiego patrymonium wiejskiego. Dzierżawiona była przez Radę Miasta Gdańska okolicznej szlachcie. W dokumencie z 1482 roku znajduje się informacja o sprzedaży pobliskiego lasu przez ówczesnego właściciela wsi Hansa von Borrenschin.
W 1869 roku we wsi mieszkało 54 mieszkańców, w czterech budynkach mieszkalnych, w 1905 – 22, w 1910 – 27. W 1887 po reformie administracyjnej wszedł w skład powiatu ziemskiego Gdańskie Wyżyny.
W 1920 roku znalazła się w granicach utworzonego Wolnego Miasta Gdańska, a we wrześniu 1939 roku została włączona do Rzeszy.
W 2017 planowane jest podniesienie nośności mostu na drodze z Juszkowa do 40 ton, co zwiększy dostępność komunikacyjną miejscowości. W 2018 utwardzono betonowymi płytami drogę z Borzęcina do drogi wojewódzkiej 222.

</doc>
<doc id="688152" url="https://pl.wikipedia.org/wiki?curid=688152" title="Brunatnienie">
Brunatnienie

Brunatnienie – proces glebotwórczy polegający na biochemicznym wietrzeniu "in situ" materiału glebowego prowadzący do powstania pod poziomem próchnicznym w glebie brunatnego poziomu wzbogacenia.
Proces brunatnienia zachodzi zarówno w glebach powstałych z żyznych skał sypkich, takich jak gliny, lessy, pyły lessopodobne lub iły, jak i w kwaśnych zwietrzelinach piaskowców, łupków lub granitoidów. Skały te mogą zawierać węglan wapnia, mogą być z niego wyługowane lub mogą go nie posiadać od początku. Proces ten zachodzi przy współudziale lasów liściastych.
Brunatnienie polega na wietrzeniu biochemicznym (zawierającym wietrzenie zarówno pod wpływem czynników abiotycznych jak woda, jak i pod wpływem organizmów żywych, produktów ich działalności życiowej oraz próchnicy) "in situ" (bez przemieszczenia produktów wietrzenia) minerałów pierwotnych w materiale glebowym. Rozkład krzemianów i glinokrzemianów (np. skalenie, miki) powoduje uwalnianie się zawartego w nich żelaza i, w mniejszych ilościach, glinu w postaci tlenków i wodorotlenków, a także tworzenie się wtórnych minerałów ilastych. Produkty te tworzą kompleksowe, trwałe połączenia z kwasami próchnicznymi i pod postacią cienkich otoczek osadzają się na ziarnach mineralnych nadając im charakterystyczne brunatne zabarwienie.
Efektem działania procesu brunatnienia jest tworzenie się poziomów brunatnienia "cambic" charakterystycznych dla gleb brunatnoziemnych.

</doc>
<doc id="688153" url="https://pl.wikipedia.org/wiki?curid=688153" title="Baccalaureat Międzynarodowy">
Baccalaureat Międzynarodowy



</doc>
<doc id="688154" url="https://pl.wikipedia.org/wiki?curid=688154" title="Oglejenie">
Oglejenie

Oglejenie, proces glejowy – proces będący wynikiem reakcji redoks w glebie przejawiający się barwnymi zmianami materiału glebowego. Jego efektem jest oglejenie (zjawisko glejowe), które jest cechą morfologiczną gleby obserwowaną podczas opisu odkrywki glebowej. Objawia się ono występowaniem barw glejowych: sinoniebieskich, często w towarzystwie rdzawych wytrąceń.
Po raz pierwszy oglejenie było opisane wraz z interpretacją w 1905 r. przez rosyjskiego gleboznawcę G. M. Wysockiego.
Proces glejowy.
Proces glejowy jest procesem glebotwórczym polegającym na biochemicznej redukcji niektórych związków mineralnych w warunkach ograniczonego dostępu do tlenu. Powodem jest nadmierne uwilgotnienie gleby (nieraz jej całkowite zalanie wodą), które powoduje wyparcie powietrza atmosferycznego (z łatwo dostępnym tlenem) z gleby lub zablokowanie wymiany powietrza glebowego z głębszych warstw gleby z powietrzem atmosferycznym. Zalanie dolnych części profilu gleby zachodzi przez wody gruntowe. Procesy glejowe w górnych częściach profilu zachodzą często pod wpływem wód opadowych, które, z powodu małej przepuszczalności materiału glebowego, zalegają w obrębie oraz ponad słabo przepuszczalnymi częściami gleby ograniczając dostęp tlenu do nich i do części gleby położonych poniżej. 
Powstałe tak trwałe lub okresowe warunki beztlenowe (anaerobowe) powodują biologiczną (przez bakterie beztlenowe zdobywające w ten sposób tlen) i chemiczną redukcję pierwiastków. Dominuje redukcja żelaza (Fe3+formula_1Fe2+) i manganu (Mn4+formula_1Mn2+).
Niektóre substancje (np. Fe2+, Mn2+) w wyniku redukcji mają zwiększoną rozpuszczalność, co może prowadzić do ich wymywania z obszarów gdzie częściej panują warunki redukcyjne i osadzania się tam gdzie dostęp do tlenu jest większy i może zajść utlenienie (oksydacja) pierwiastka. Częste zmiany wilgotności prowadzą do powstania wytrąceń i konkrecji żelazistych. 
Oglejenie.
Morfologicznym efektem procesów glejowych zachodzących w glebie jest występowanie widocznego oglejenia gleby (zjawisk glejowych). Objawia się ono występowaniem barw glejowych, tj. barw o odcieniu stalowym, sinym, zielonkawym lub niebieskawym. Pochodzą one przede wszystkim od zredukowanej formy żelaza. Jako że zredukowane żelazo jest bardzo łatwo rozpuszczalne w wodzie może ono na zasadzie dyfuzji migrować ze strefy redukcji do strefy oksydacji i tam wytrącać się w postaci rdzawobrunatnych plam lub konkrecji. Miejsce odżelazione nawet po powrocie warunków tlenowych ma jaśniejszą, popielatą barwę i nosi nazwę wybielenia poglejowego. Wytrącenia żelaziste są trwałą oznaką okresowego zachodzenia procesów glejowych widoczną nawet w przypadku całkowitego przesuszenia gleby.
Ze względu na pochodzenie wody powodującej redukcje wyróżnia się oglejenie odgórne (opadowo-wodne, opadowo-glejowe, dawniej zwane również pseudooglejeniem) spowodowane stagnacją wody opadowej na w/na trudno przesiąkliwym materiale, a także oddolne (gruntowo-wodne, gruntowo-glejowe) spowodowane wodami gruntowymi. Istota samego procesu jest jednak taka sama.
Intensywność występowania barw glejowych zależy od uziarnienia, występowania materii organicznej oraz odczynu materiału. Przy takim samym potencjale redoks i takiej samej ilości jonów Fe2+, Mn2+ przy kwaśnym pH prawie nie widać efektu (barwa jest nieco bardziej "zimna", stalowa), przy pH 6 barwa jest słabo-zielona, przy pH 8 - intensywnie zielononiebieska. Z tego powodu w terenie łatwo odnieść mylne wrażenie, że górna część gleby (zazwyczaj z powodu występowania próchnicy bardziej kwaśna) jest słabiej oglejona nisz dolna, gdzie barwy glejowe są dobrze widoczne. Dlatego oglejenie (zjawiska glejowe) jest tylko optycznym przejawem procesów oksydoredukcujnych (redoks, glejowych) zachodzących w glebie, których nie można łączyć ilościowo. Do terenowego określenia potencjału redoks (przede wszystkim w przypadkach słabo widocznej barwy) mogą służyć odczynniki: roztwór K3Fe(III)(CN)6 lub 0,2% roztwór α,α-dipirydylu w 10% kwasie octowym. 
Na podstawie barw redukcyjnych wyróżnia się następujące formy oglejenia:
Znaczna część gleboznawców oprócz sinych barw redukcyjnych do oglejenia zalicza też rdzawobrązowe barwy oksydacyjne, jako efekt tego samego procesu glebowego i opisują on glejową lub stagnoglejową mozaikę barw jako procentowe pokrycie powierzchni fragmentu profilu glebowego przez sinozielone barwy redukcyjne i przez rdzawobrunatne barwy oksydacyjne.
Gleby ulegające procesowi oglejenia to gleby podmokłe (czasami bagna), przez to zwykle mało żyzne. Oglejenie może występować w glebie obok dominującego procesu glebotwórczego, albo może samo stanowić dominujący proces. Wydziela się wtedy gleby glejowe (dawniej gleby opadowo-glejowe, gleby gruntowo-glejowe). Generalnie zaliczane są do gleb śródstrefowych, lecz w obrębie pasa polarnego są to gleby strefowe (gleby tundrowe).

</doc>
<doc id="688156" url="https://pl.wikipedia.org/wiki?curid=688156" title="Arvak i Alsvid">
Arvak i Alsvid

Arvak i Alsvid (również Aavak, Arwak, Arwakr i Alswid, Alswidr, Alsvidh, Alswinn) – w mitologii nordyckiej konie ciągnące rydwan Sol, czyli Słońca, po przestrzeni nieba. Arwakr oznacza "budzącego się wcześnie", a Alswid – "najszybszego". Konie dawały światło – Słońce ciepło.
Bogowie zaszczepili im żelazne miechy, które miały uchronić je przed żarem.

</doc>
<doc id="688158" url="https://pl.wikipedia.org/wiki?curid=688158" title="Arwakr">
Arwakr



</doc>
<doc id="688160" url="https://pl.wikipedia.org/wiki?curid=688160" title="Alswidr">
Alswidr



</doc>
<doc id="688164" url="https://pl.wikipedia.org/wiki?curid=688164" title="Kościół Najświętszej Maryi Panny Matki Kościoła w Gliwicach">
Kościół Najświętszej Maryi Panny Matki Kościoła w Gliwicach

Kościół NMP Matki Kościoła w Gliwicach – kościół parafialny w Gliwicach na osiedlu Sikornik.
Historia.
W związku z tym, iż w latach siedemdziesiątych nowo powstające osiedle Sikornik liczyło ok. 23 tysięcy mieszkańców zaistniała potrzeba budowy nowej świątyni. Starania o budowę kościoła na osiedlu Sikornik podjęto już w roku 1973. Ponowny wniosek o zezwolenie na budowę w czerwcu 1977 roku został załatwiony odmownie przez I Zastępcę Wojewody Katowickiego. Odwołania mieszkańców osiedla okazały się skuteczne, bowiem 28 czerwca 1979 roku Wojewoda Katowicki wydał decyzję zezwalającą na budowę kościoła.
26 października 1980 r. miało miejsce poświęcenie krzyża i placu pod budowę świątyni i ośrodka duszpasterskiego. Poświęcenia dokonał biskup Antoni Adamiuk. 
Budowę dwukondygnacyjnej świątyni (typu halowego) i ośrodka duszpasterskiego, na planie kwadratu o bokach 63 m., pod przewodnictwem ks. Konrada Kołodzieja - proboszcza parafii pw. św. Piotra i Pawła w Gliwicach - rozpoczęto 5 czerwca 1981 r., według projektu gliwickich architektów Mariana Polaka i Macieja Bielskiego przy współpracy konstruktorów Leona Bieguna, Mieczysława Kokiela i Jerzego Filipkowskiego.
Pierwszą Mszę świętą "pasterkę" w dolnej części świątyni sprawował biskup Jan Wieczorek w roku 1982.
Dnia 21 października roku 1984 położono kamień węgielny pod nowy kościół pw. NMP Matki Kościoła. Wmurowania kamienia, poświęconego przez papieża Jana Pawła II na Górze św. Anny 21 czerwca 1983 roku, dokonał biskup opolski Alfons Nossol.
30 września 1986 roku do użytku został oddany dom katechetyczny. 
Parafia została ustanowiona 27 sierpnia 1988 r., a jej terytorium zostało wydzielone z parafii pw. św. Piotra i Pawła. Rozpoczęło się regularne posługiwanie duszpasterskie pod przewodnictwem ks. Bernarda Mroncza.
Pierwszą "pasterkę" w górnej części świątyni celebrował w roku 1992 biskup Gerard Kusz. Wtedy też wykonano tabernakulum, ołtarz, ambonę, chrzcielnicę i sedilia. Górna część świątyni ma ok. 1550 m² powierzchni i ok. 10 m. wysokości
Autorem i wykonawcą wystroju wnętrza górnej kondygnacji świątyni jest rzeźbiarz Stanisław Słodowy. Obrazy Stacji Drogi Krzyżowej, malowane na płótnie, są autorstwa Antoniego Cygana. 
Konsekracji świątyni dokonał biskup ordynariusz Jan Wieczorek dnia 14 listopada 1993 r. W ołtarzu są umieszczone relikwie św. Konrada z Parzham. Od grudnia 1993 roku parafii i budowie świątyni przewodzi ks. Bernard Mroncz. Ławki zainstalowano w roku 1995, a w 1996 roku konfesjonały.
W dniach 29 i 30 listopada 1996 roku parafia przeżywała nawiedzenie Obrazu Matki Bożej Jasnogórskiej. Otoczenie zewnętrzne świątyni zostało ukończone w roku 1997. 
Rzeźbę Bogurodzicy, autorstwa Stanisława Słodowego, będącej wotum wdzięczności za nawiedzenie Obrazu Jasnogórskiego w parafii, poświęcono ku Jej czci w maju 1998 roku.
Wystrój ściany prezbiterium, ku czci tajemnicy macierzyństwa Maryi w Kościele, autorstwa Stanisława Słodowego zakończono w listopadzie roku jubileuszowego 2000.
Organy cyfrowe, wykonane przez holenderską firmę "Cantor", poświęcono 14 czerwca 2001 roku.
Wystrój wnętrza dolnej kondygnacji świątyni od maja 2002 roku jest w trakcie realizacji. Projektantem wystroju tej części kościoła jest architekt Jerzy Witeczek. Powierzchnia dolnej części wynosi ok. 850 m².
Dolna część kościoła została ukończona w listopadzie 2008 roku. 16 listopada 2008 roku w czasie mszy św. o godz. 9.30 biskup gliwicki Gerard Kusz dokonał poświęcenia dolnego kościoła. Była to zarazem msza dziękczynna z okazji 15 rocznicy konsekracji górnego kościoła. Od rozpoczęcia się okresu Adwentu, msze św. tygodniowe będą sprawowane w dolnym kościele, zaś niedzielne i świąteczne - w górnym. Jest to spowodowane głównie malejącą liczbą wiernych w parafii, ale też oszczędnością - kościół górny jest większy i wyższy od dolnego, więc zimą więcej kosztuje jego ogrzewanie.
W 2018 roku ukończono budowę i wyposażanie świątyni. 

</doc>
<doc id="688165" url="https://pl.wikipedia.org/wiki?curid=688165" title="EZ Aquarii">
EZ Aquarii

EZ Aquarii – układ potrójny gwiazd, równocześnie jeden z najbliższych Układowi Słonecznemu. Leży on w gwiazdozbiorze Wodnika, w odległości ok. 11 lat świetlnych od Słońca. Jasność wizualna najjaśniejszego składnika EZ Aquarii A to zaledwie 12,87. 
Właściwości fizyczne.
EZ Aquarii A jest czerwonym karłem, należy do typu widmowego M4V (zob. diagram Hertzsprunga-Russella). Ma on masę 0,1 masy Słońca i promień równy 0,35 promienia Słońca. Jest to równocześnie gwiazda zmienna rozbłyskowa i gwiazda spektroskopowo podwójna, której składników – EZ Aquarii A i EZ Aquarii C (znanego również jako Gl 866 C) – nie można rozdzielić nawet za pomocą dużych teleskopów. Okres ich wzajemnego obiegu wynosi 3,8 dnia.
Składnik EZ Aquarii B (oznaczany w katalogach również jako L 789-6 B i Gl 866 B) krąży w odległości 1,22 j.a. wokół układu składników A/C w czasie 2,25 lat.
Wszystkie gwiazdy układu EZ Aquarii mają typ widmowy M i są czerwonymi karłami. Jasność całego układu jest wartością tak małą (ok. 0,0001 jasności Słońca), iż gwiazdy te – choć tak bliskie – nie są widoczne nawet przez lornetkę.

</doc>
<doc id="688166" url="https://pl.wikipedia.org/wiki?curid=688166" title="Hillel">
Hillel

Hillel (הלל), zwany Starszym (przełom I w. p.n.e. i I w. n.e.) – wpływowy żydowski autorytet prawny, stworzył własną szkołę interpretacyjną, przeciwstawianą szkole współczesnego mu Szammaja Starszego (ok. 50 r. p.n.e. – 30 r. n.e.), z którym tworzy ostatnią zugot. Prawdopodobnie wywodził się z diaspory babilońskiej (stąd określany również jako Hillel Babilończyk) i pochodził z rodu Dawida.
Osoba Hillela obrosła w liczne anegdoty, w których podkreśla się jego łagodność. Był sławnym aforystą. Sformułował w formie negatywnej „złotą zasadę”, która pozytywnie została wyrażona w ewangeliach synoptycznych. Jego szkoła prezentowała bardziej elastyczne podejście do Tory niż rygorystyczna szkoła Szammaja. Ostatecznie judaizm przyjął właśnie wykładnię Hillela za obowiązującą. Późniejsza tradycja przypisuje to wyrokowi głosu z nieba (bat kol).
W odróżnieniu od Szammaja, dla którego najważniejsze było skrupulatne przestrzeganie szczegółowych nakazów Prawa, dla Hillela Starszego istotą Tory był jej duch. Jego interpretacja Pięcioksięgu była bardziej ludzka i uniwersalistyczna. Pragnął, by wszyscy Żydzi i nawróceni mieli możliwość przestrzegania Prawa (rygorystyczne podejście np. do sprawy czystości i nieczystości, poważnie utrudniało biednym ludziom dążenie do świętości). „"Nie czyń bliźniemu twemu, co tobie niemiłe: to cała Tora. Reszta jest komentarzem – idź i poznaj go."” – odpowiedział poganinowi, który oświadczył, że zostanie żydem, o ile może być nauczony Tory stojąc na jednej nodze.
Z jego imieniem wiążą się szczególnie trzy istotne rozstrzygnięcia:
W traktacie Miszny "Pirke Awot" znajduje się kilka powiedzeń Hillela.

</doc>
<doc id="688171" url="https://pl.wikipedia.org/wiki?curid=688171" title="Cezary Harasimowicz">
Cezary Harasimowicz

Cezary Harasimowicz (ur. 20 sierpnia 1955 w Łodzi) – polski scenarzysta, aktor, dramaturg i pisarz.
Życiorys.
W 1980 ukończył studium aktorskie przy Teatrze Polskim we Wrocławiu. Jest absolwentem Studium scenariuszowego przy PWSFTviT w Łodzi. Film "300 mil do nieba" – został uhonorowany w 1989 roku Nagrodą Europejskiej Akademii Filmowej. W 1994 jego scenariusz do filmu "Bandyta" zdobył pierwszą nagrodę w konkursie Hartley-Merrill w Stanach Zjednoczonych. Dzięki tej nagrodzie Harasimowicz brał udział w warsztatach Roberta Redforda w Sundance Institute, gdzie jego skrypt uznano za najlepszy i podkreślano wybitne walory humanistyczne tekstu.
Według scenariuszy Harasimowicza powstało osiem filmów fabularnych oraz seriale, m.in. "Przeprowadzki", trzeci sezon serialu "Ekstradycja", a także spektakle Teatru TV. Od 1989 był kierownikiem literackim w studiu filmowym. Opublikował trzy powieści, w popularnym magazynie miał stałą kolumnę, gdzie ukazywały się jego opowiadania. Prowadził talk-show w telewizji. Wykłada scenariopisarstwo. Jest członkiem Europejskiej Akademii Filmowej.
Życie prywatne.
Rozwiedziony, ma dwie córki. Obecnie związany jest z aktorką Grażyną Wolszczak. Jest wnukiem słynnego jeźdźca, medalisty olimpijskiego, majora Adama Królikiewicza i synem aktorki Krystyny Królikiewicz.

</doc>
<doc id="688173" url="https://pl.wikipedia.org/wiki?curid=688173" title="Hrabstwo Beaver (Utah)">
Hrabstwo Beaver (Utah)

Hrabstwo Beaver – hrabstwo w USA w południowo-zachodniej części stanu Utah. W roku 2005 liczba mieszkańców wyniosła 6204. Stolicą jest Beaver.
Historia.
Pierwsi osadnicy dotarli tutaj w 1776 roku wraz z francuskim misjonarzem Silvestre Vélez de Escalante. Hrabstwo powstało w 1856 roku w czasach Terytorium Utah, kiedy założono miasto o tej samej nazwie
Geografia.
Całkowita powierzchnia wynosi 6714 km². Z tego 6 km² (0.09%) stanowi woda. Na wschodzie teren górzysty, sięgający 12 000 stóp (3657 m n.p.m.). Stamtąd pochodzi woda dla mieszkańców Beaver i Manderfield. Na zachód rozległa, jałowa pustynia, miejscami lekko przerwana jałowcami.

</doc>
<doc id="688176" url="https://pl.wikipedia.org/wiki?curid=688176" title="Brisingamen">
Brisingamen

Brisingamen (Naszyjnik Brisingów, Klejnot Brisingów) – w mitologii nordyckiej złoty (lub bursztynowy) naszyjnik bogini Frei. Kiedy Freja go zakładała, żaden mężczyzna nie mógł się jej oprzeć. Brisingamen miał mieć też właściwość dawania zwycięstwa armiom w bitwie.
Został wykonany przez czterech krasnoludów ze Svartalfheimu, Brisingów: Alfrigga, Berlinga, Dvalina i Grerra. Żeby dostać naszyjnik, Freja zgodziła się oddać każdemu z nich.

</doc>
<doc id="688179" url="https://pl.wikipedia.org/wiki?curid=688179" title="Mały Miłobądz">
Mały Miłobądz

Mały Miłobądz – osada w Polsce położona w województwie pomorskim, w powiecie tczewskim, w gminie Tczew przy drodze krajowej nr 91.
Wieś jest częścią składową sołectwa "Miłobądz". Nazwa wsi pochodzi od staropolskiego imienia męskiego Miłobąd.
Transport publiczny jest obsługiwany przez znajdujący się na obszarze wsi przystanek kolejowy Miłobądz na trasie linii kolejowej (Gdańsk-Tczew-Bydgoszcz).
W latach 1975–1998 miejscowość administracyjnie należała do województwa gdańskiego.
Z kart historii.
Pierwsze wzmianki o Miłobądzu pochodzą z roku 1250. W latach 1773–1918 Miłobądz podlegał administracji zaboru pruskiego. W 1919 powrócił do Polski stając się kolejową stacją celną na granicy z Wolnym Miastem Gdańskiem. Po wybuchu II wojny światowej znalazł się pod okupacją niemieckiej III Rzeszy. Wiosną 1945 roku został wyzwolony.

</doc>
<doc id="688180" url="https://pl.wikipedia.org/wiki?curid=688180" title="McDonnell Douglas MD-11">
McDonnell Douglas MD-11

McDonnell Douglas MD-11 – trzysilnikowy samolot szerokokadłubowy średniego i dalekiego zasięgu. Był produkowany przez amerykańskie przedsiębiorstwo McDonnell Douglas, a później przez Boeinga po wchłonięciu przez niego pierwszego producenta. Posiada dwa silniki zamontowane pod skrzydłami oraz jeden pod statecznikiem pionowym. Był to pierwszy samolot pasażerski dalekiego zasięgu o pojemności do 400 miejsc, w którego konstrukcji szeroko zastosowano materiały kompozytowe. Samolot do dzisiaj jest wykorzystywany głównie jako maszyna towarowa.
Historia.
Geneza.
Lata 60. i 70. ubiegłego wieku to burzliwy rozwój przewozów lotniczych na świecie. Wzrastająca liczba pasażerów skłoniła linie lotnicze do poszukiwań maszyn dysponującym odpowiednio dużym zasięgiem oraz mogących przewozić na swoich pokładach większą liczbę osób. Z kolei kryzys naftowy z lat 70. wymógł poszukiwania tańszej w eksploatacji maszyny międzykontynentalnej mogącej uzupełniać flotę samolotów Boeing 747 dominujących na tego typu trasach. W odpowiedzi na owe wymagania McDonnell Douglas rozpoczął w połowie lat 70. XX wieku pracę nad modernizacją samolotów DC-10, mające doprowadzić do powstania wersji zdolnych do lotów na dłuższych dystansach i zabierających więcej pasażerów. Seria wypadków lotniczych jakim uległ DC-10 mocno osłabiła zainteresowanie przewoźników tym typem samolotu i dalsze prace zostały anulowane. Do pomysłu powrócono w 1982 roku kiedy to rozpoczęto prace studyjne nad maszyną określaną pierwotnie jako MD-EEE a następnie MD-100. Miał być to samolot bazujący na konstrukcji DC-10 ale z nowymi silnikami Pratt &amp; Whitney PW2037 lub Rolls-Royce RB211, nowym wyposażeniem pokładowym, wingletami na końcach skrzydeł. Przewidywano budowę dwóch wersji. Samolotu z kadłubem krótszym względem DC-10 o 1,98 m i dłuższym o 6,24 m zdolnym przewieźć 333 osób. Brak zainteresowania ze strony przewoźników ponownie był powodem anulowania dalszych prac. Połowa lat 80. XX wieku to okres wzmocnienia kondycji finansowej przedsiębiorstwa. Realizacja kontraktu na samoloty KC-10 oraz ówczesny sukces rynkowy maszyn McDonnell Douglas MD-80 pozwolił wytwórni na kolejne podjęcie prac nad nowym samolotem pasażerskim o dużym zasięgu i pojemności. Nowa maszyna otrzymała oznaczenie MD-11. Oficjalnie upubliczniono informację o rozpoczęciu prac nad nowym samolotem podczas Międzynarodowego Salonu Lotniczego w Paryżu w 1985 roku.
Projekt.
Projekt MD-11 rozpoczął się oficjalnie 30 grudnia 1986 roku i od razu wzbudził duże zainteresowanie linii lotniczych. W momencie rozpoczęcia całego programu wytwórnia dysponowała już 52 zamówieniami z opcją na kolejne 40. McDonnell Douglas planował rozpoczęcie dostaw w 1989 roku i liczył na sprzedaż co najmniej 300 maszyn. Początkowo planowano budowę dwóch wersji, z krótszym kadłubem oznaczoną jako MD-11X-10 i dłuższym oznaczoną jako MD-11X-20. Ostatecznie wycofano się z projektu samolotu o krótszym kadłubie. Konstrukcję nowego samolotu oparto o wersję DC-10-30. Wydłużono kadłub wstawiając dwie nowe sekcję przed skrzydłami o długości 2,54 m i za skrzydłami o długości 3,13 m. Zmniejszono powierzchnię statecznika poziomego do 85,5 m² oraz umieszczono w nim dodatkowy zbiornik paliwa. Pomimo tego, że wersja podstawowa była większa od swojego protoplasty DC-10-30 to dzięki znaczącemu użyciu materiałów kompozytowych w budowie samolotu, MD-11 był tylko nieznacznie cięższy od DC-10. Samolot otrzymał nowe skrzydła z wingletami o lepszej aerodynamice, większej rozpiętości i większym współczynniku siły nośnej. Zastosowanie cyfrowych układów pokładowych i kabiny pilotów w układzie glass cockpit pozwoliło zmniejszyć liczbę członków załogi do dwóch pilotów eliminując stanowisko mechanika pokładowego. W projektowaniu wnętrza kabiny pasażerskiej brali udział przedstawiciele linii lotniczych zamawiających samolot. Dzięki ich uwagom, konstrukcja pokładu pasażerskiego umożliwia szybką zmianę konfiguracji miejsc siedzących w kabinie. Dzięki dużej unifikacji płatowca MD-11 z poprzednikiem DC-10 zmniejszono koszty budowy prototypów. Budowę pierwszego z nich rozpoczęto w 1988 roku. Prace były jednak opóźniane z powodu braku mocy produkcyjnych skierowanych wówczas do produkcji samolotów MD-80 i MD-90. Gotowa maszyna wzniosła się do swojego dziewiczego lotu 10 stycznia 1990 roku. Program badań w locie, realizowany przez pięć prototypów pozwolił wylatać łącznie około 1500 godzin. 8 listopada 1990 roku Federal Aviation Administration (FAA) wydała certyfikat typu, a 7 grudnia tego samego roku pierwsza seryjna maszyna została przekazana liniom lotniczym Finnair. Pierwszy komercyjny lot wykonano 20 grudnia 1990 roku. Samolot Finnair przewiózł turystów z Helsinek na Teneryfę. Kilka dni później nowe MD-11 otrzymały Delta Air Lines.
Eksploatacja.
W 1990 roku McDonnell Douglas miał zamówienia na 300 egzemplarzy samolotu. Plan minimum został wykonany, jednak nad MD-11 zaczęły zbierać się ciemne chmury. Okazało się, że samolot nie dysponuje oczekiwanym zasięgiem, a jego parametry odbiegają od przedstawianych przez producenta. Najgłośniej swoje zastrzeżenia zgłaszały azjatyckie linie lotnicze, które miały nadzieję użytkować samolot w przelotach nad Pacyfikiem. Nie był on również na tyle ekonomiczny, aby przynieść przewoźnikom wyraźne oszczędności. Było to tym bardziej niebezpieczne dla McDonnella, że na rynku pojawiły się nowoczesne i konkurencyjne maszyny - Boeing 777, Airbus A330 i Airbus A340. W konsekwencji linie lotnicze zaczęły anulować swoje zamówienia, uczyniły tak np. Singapore Airlines, które zamiast MD-11 kupiły Airbusy A340. Decyzja Korean Air o konwersji maszyn pasażerskich na samoloty transportowe wyhamowała zakupy MD-11 przez pozostałe linie lotnicze. Pierwsza połowa lat 90. ubiegłego wieku to już zamówienia jedynie pojedynczych sztuk. Przewoźnicy opóźniali terminy nabycia samolotów, zdarzało się nawet, że zakupione samoloty od razu odstawiano na cmentarzyska samolotów. Próbując ratować sytuację wytwórnia na własny koszt rozpoczęła modernizację samolotów mającą na celu wydłużenie zasięgu MD-11, aby następnie zaoferować wersję MD-11ER, która jednak nie cieszyła się większym zainteresowaniem (wybudowano zaledwie pięć egzemplarzy samolotu). Pierwszy MD-11 dla linii KLM przyleciał do Amsterdamu 10 grudnia 1993r., i rozpoczął służbę 24 stycznia 1994 r. lotem z Amsterdamu do Lagos. Holenderskie linie zamówiły 10 samolotów tego typu dostarczonych do 1997 roku; opcje na kolejne 10 maszyn pozostały niezrealizowane. W 1997 roku McDonnell Douglas został przejęty przez Boeinga. Nowy właściciel utrzymał produkcję MD-11, ale linie lotnicze zainteresowane były głównie wersją towarową samolotu. Była to maszyna doskonale wpisująca się w potrzeby przewoźników i stanowiąca uzupełnienie towarowych wersji Boeinga 747 - dysponując odpowiednią ładownością wykorzystywana była na tych trasach, gdzie użycie tak dużego samolotu jak Boeing było nieekonomiczne. Zaletą była ich elastyczność, pozwalająca na rekonfigurację kabiny w zależności od aktualnych potrzeb. Samoloty mogły być szybko przekonwertowane z wariantu pasażerskiego w odmianę kombi lub tylko towarową, a nawet w jednoklasowy wariant czarterowy. W kwietniu 1998 roku dostarczono belgijskiej Sabenie ostatni zamówiony samolot pasażerski, a 3 czerwca tego samego roku Boeing podjął decyzję o zaprzestaniu dalszej produkcji MD-11. We wrześniu 2000 roku ukończono ostatni egzemplarz MD-11F, który zakupiła Lufthansa Cargo. Linie lotnicze odebrały samolot 22 lutego 2001 roku. Największymi użytkownikami pasażerskich wariantów oprócz KLM były: American Airlines, United Airlines, Delta Airlines, Finnair, Garuda Indosnesia, Japan Airlines, Swissair i Varig. Obecnie w służbie pozostaje ponad 100 towarowych MD-11F, MD-11CF i MD-11BCF eksploatowanych przez przewoźników frachtowych: FedEx Express, Lufthansa Cargo, Martinair, Sky Lease Cargo i United Parcel Services. Natomiast eksploatację samolotów pasażerskich zakończono w 2014 roku. Samolot dysponuje krańcowo dużym jak na maszyny komunikacyjne obciążeniem powierzchni. Powoduje to wysoką prędkość lądowania i startu - potrzebne są długie pasy startowe. Zmniejszona powierzchnia statecznika poziomego, przy wzroście rozmiarów i masy samolotu stawia duże wymagania załodze w razie uskoków wiatru i lotu w turbulentnej atmosferze.
Wersje.
Ostatni lot MD-11 (rejestracja PH-KCE, rejs KL672) w wersji pasażerskiej odbył się 25 października 2014 roku na trasie Montreal-Amsterdam operującym dla linii KLM, tym samym kończąc erę pasażerskich lotów tymi samolotami.

</doc>
<doc id="688181" url="https://pl.wikipedia.org/wiki?curid=688181" title="MD-11">
MD-11



</doc>
<doc id="688183" url="https://pl.wikipedia.org/wiki?curid=688183" title="Pogromy lwowskie (1941)">
Pogromy lwowskie (1941)

Pogromy lwowskie w 1941 – dwa pogromy ludności żydowskiej Lwowa, jakie miały miejsce latem 1941 (30 czerwca – 2 lipca 1941 i 25–27 lipca 1941), po ataku Niemiec na ZSRR i rozpoczęciu okupacji miasta przez III Rzeszę.
Akcja więzienna.
Pierwsze zajścia antyżydowskie 1941 – tzw. "akcja więzienna", zaczęły się we Lwowie wraz z ucieczką władz sowieckich. 24 czerwca 1941 nacjonaliści ukraińscy z OUN bezskutecznie próbowali opanować miasto, spacyfikowane następnie przez nagły powrót wojsk sowieckich. We lwowskich więzieniach – „Brygidkach”, więzieniu przy ul. Łąckiego, więzieniu na Zamarstynowie, a także w ich filiach – funkcjonariusze NKWD i NKGB zamordowali w dniach 25–28 czerwca od 3,5 do 7 tys. więźniów politycznych, głównie Polaków i Ukraińców.
Pogrom rozpoczął się 30 czerwca, po wkroczeniu do Lwowa Wehrmachtu. O godz. 4.30 rano, siedem godzin przed zajęciem miasta przez 1 Dywizję Strzelców Górskich Wehrmachtu, wkroczył do miasta złożony z Ukraińców i Niemców batalion „Nachtigall” (pododdział pułku "Brandenburg"); tego dnia wieczorem o godzinie 20 we Lwowie członkowie banderowskiej frakcji OUN proklamowali niepodległość Ukrainy i powstanie tzw. rządu Jarosława Stećki. Równocześnie rozlepiano odezwy obwieszczały ludności Lwowa zamiar OUN-B proklamowania „Ukrajińskoj Samostijnoj Derżawy”. „Lachów, Żydów i komunistów niszcz bez litości, nie miej zmiłowania dla wrogów Ukraińskiej Rewolucji Narodowej” – wzywały w tym czasie jawnie do mordów ulotki OUN wręczane przechodniom. W trakcie pogromu milicja ukraińska utworzona przez OUN-B ściśle współpracowała z formacjami niemieckimi, a koordynacja działań nastąpiła najpóźniej wieczorem 30 czerwca 1941 roku.
Żydzi obwiniani o kolaborację z okupantem sowieckim i zbrodnie NKWD stali się celem zemsty części ludności miasta Lwowa, podburzanej przez Niemców. Było to zgodne z wydanymi od 17 czerwca 1941 dyrektywami Reinharda Heydricha o prowadzeniu wojny na terenie ZSRR, nakazującymi zachęcanie i inspirację pogromów antyżydowskich przez miejscową ludność. Miało to być zrobione tak, aby nie pozostał żaden ślad wskazujący na SS. Pełny tekst telegramu Heydricha z 29 czerwca 1941: 
Według meldunku sytuacyjnego Związku Walki Zbrojnej (1941):
Filip Friedman pisze (1945):
W opisie i ocenie Grzegorza Motyki (2006):
Pojmanych mężczyzn zmuszano do wynoszenia zwłok ofiar zamordowanych w więzieniach i pochówku zamordowanych, wielu bito na śmierć lub zastrzelono. Specjalna ekipa filmowa Wehrmachtu filmowała pogrom, filmy były pokazywane później w oficjalnej kronice filmowej Ministerstwa Propagandy Rzeszy: "Die Deutsche Wochenschau". 1 lipca, kiedy pogrom osiągnął kulminację, pojedynczy żołnierze niemieccy "dołączyli do motłochu na ulicach". 2 lipca na rozkaz komendanta Lwowa, płk. Karla Wintergersta przywrócono w mieście porządek.
W relacji anonimowego autora w polskiej prasie emigracyjnej pojawił się następujący fragment (1965):
W dniu 2 lipca "Einsatzgruppe C" przystąpiła we Lwowie do planowej likwidacji ludności żydowskiej, komunistów i tzw. wrogów państwa. Einsatzgruppe SS-Brigadeführera Otto Rascha i grupa Eberharda Schöngartha zamordowały do 16 lipca ok. 7 tysięcy Żydów. Liczba ofiar spośród ludności żydowskiej we Lwowie do połowy lipca 1941 ocenia się na co najmniej 4 tysiące (być może nawet do 7 tysięcy) osób.
Dieter Schenk (2006):
Nad ranem 4 lipca 1941 Einsatzkommando zur besonderen Verwendung dokonało mordu profesorów lwowskich.
Batalion „Nachtigall” a pogrom.
Według Włodzimierza Bonusiaka (1989) zarówno batalion „Nachtigall”, jak i ukraińska milicja uczestniczyła w masowych pogromach lwowskich Żydów i Polaków. Gabriele Lesser, niemiecka dziennikarka i publicystka, korespondentka "Die Tageszeitung" w Warszawie twierdziła (2001), zgodnie z materiałami pokazowego procesu Oberländera w NRD (1960), że "we Lwowie żołnierze »Nachtigall« wzięli udział w mordowaniu Żydów w więzieniu Brygidki".
Grzegorz Motyka (2011) stwierdza natomiast, że niektórzy żołnierze batalionu Nachtigall najprawdopodobniej wzięli udział w pogromie, jednak nie jako zwarty oddział, lecz indywidualnie. Jest to również zgodna opinia badaczy Holocaustu.
Dieter Schenk stwierdza, że batalionowi nie wydano rozkazu, by w jakiejkolwiek formie uczestniczył w masakrach, natomiast żołnierze pochodzący ze Lwowa dostawali na dzień przepustki i nie ulega wątpliwości uczestnictwo żołnierzy „Nachtigall” w pogromie, w szczególności w więzieniu „Brygidki”, gdzie "tworzyli szpaler i bili przebiegających środkiem Żydów kolbami karabinów i innymi przedmiotami".
Również John-Paul Himka uważa (2011), że batalion jako oddział nie brał udziału ani w pogromie, ani w egzekucjach.
Batalion jako całość pełnił wówczas funkcje wartownicze, ochraniając budynki publiczne w mieście (m.in. lwowską radiostację). 7 lipca 1941 batalion opuścił Lwów wraz z 1 Dywizją Strzelców Górskich Wehrmachtu udając się na front wojny niemiecko-sowieckiej. Batalion rozwiązano w sierpniu 1941.
Dni Petlury.
Drugi pogrom we Lwowie 25–27 lipca 1941 był zaplanowaną akcją niemieckich władz okupacyjnych. Dużą rolę odegrała propaganda OUN-B, która podsycała antysemickie nastroje. Zwana kolokwialnie przez ludność Lwowa "dniami Petlury" (od Symona Petlury) była zorganizowaną akcją niemieckich władz okupacyjnych z ich przyzwoleniem na bicie, grabież i mordowanie Żydów przez przygotowane w tym celu grupy Ukraińców. Część Żydów, przedstawicieli inteligencji, została zamordowana na podstawie przygotowanych list proskrypcyjnych. Zamordowano od 1500 do 2000 ludzi. W aresztowaniach Żydów dokonywanych w mieszkaniach uczestniczyła milicja ukraińska i bojówkarze ukraińscy złożeni z chłopów z okolicznych wsi, których Niemcy karmili i poili wódką, a następnie o godzinie 5 rano dali sygnał do rozpoczęcia pogromu – bicia i grabieży ludności żydowskiej w mieszkaniach, jej wypędzania na ulicę i zapędzania do więzienia przy ul. Łąckiego. W pogromie prawdopodobnie brał udział również margines społeczny, także wywodzący się z Polaków.
Według Grzegorza Motyki "nie ulega wątpliwości, że akcja od początku do końca była reżyserowana przez Niemców".
Zachowała się część fotografii i kronik filmowych wykonanych przez Niemców w czasie pogromów 1941.

</doc>
<doc id="688185" url="https://pl.wikipedia.org/wiki?curid=688185" title="Cześć, Tereska">
Cześć, Tereska



</doc>
<doc id="688189" url="https://pl.wikipedia.org/wiki?curid=688189" title="Neuffen">
Neuffen

Neuffen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba wspólnoty administracyjnej Neuffen. Leży w Jurze Szwabskiej, ok. 20 km na południe od Esslingen am Neckar. Na końcu linii kolejowej do Nürtingen.

</doc>
<doc id="688194" url="https://pl.wikipedia.org/wiki?curid=688194" title="Generalny Konserwator Zabytków">
Generalny Konserwator Zabytków

Generalny Konserwator Zabytków – najwyższy organ ochrony zabytków (zwierzchnik służby konserwatorskiej) w Polsce. Działa zgodnie z ustawą o ochronie zabytków i opiece nad zabytkami w imieniu Ministra Kultury i Dziedzictwa Narodowego.
Niegdyś była to funkcja sprawowana przez ekspertów, obecnie (od czasów Aleksandry Jakubowskiej) jest to urząd polityczny, w randze wiceministra (sekretarza lub podsekretarza stanu) w ministerstwie właściwym do spraw kultury i dziedzictwa narodowego, obsadzany przez aktualnie rządzącą partię.
Historia organu.
Funkcja Generalnego Konserwatora Zabytków istniała w II RP – w latach 1930–1937 sprawował ją Jerzy Remer. Po wojnie, w latach PRL stanowisko to istniało w latach 1945–1951 oraz ponownie od 1973 r., natomiast w latach 1951–1973 ochroną zabytków zajmował się Dyrektor Zarządu Muzeów i Ochrony Zabytków (ZMiOZ) Ministerstwa Kultury i Sztuki.
W latach 1991–1999 Generalny Konserwator Zabytków kierował Państwową Służbą Ochrony Zabytków i był przełożonym wojewódzkich konserwatorów zabytków. W 1996 r. wojewódzcy konserwatorzy zabytków zostali podporządkowani poszczególnym wojewodom (stając się częścią wojewódzkiej administracji zespolonej), a Generalny Konserwator Zabytków kierował tylko Biurem Ochrony Zabytków w Warszawie. W 1999 r. nazwa „Państwowa Służba Ochrony Zabytków” zmieniona została na „Służba Ochrony Zabytków”. W latach 1999–2002 Generalny Konserwator Zabytków zyskał status ministra działając przy pomocy wydzielonego z Ministerstwa Kultury Urzędu Generalnego Konserwatora Zabytków (UGKZ), który miał rangę urzędu centralnego, a który został zlikwidowany z dniem 1 lipca 2002 r. Od tego czasu Generalny Konserwator Zabytków ponownie stał się częścią aparatu Ministerstwa Kultury i Dziedzictwa Narodowego, a jego zadania obsługuje Departament Ochrony Zabytków Ministerstwa.
W 107 przeprowadzono nowelizację ustawy o ochronie zabytków i opiece nad zabytkami z 2003 r., która doprowadziła do wzmocnienia pozycji Generalnego Konserwatora Zabytków i odzyskania kontroli nad wojewódzkimi konserwatorami. W wyniku tej zmiany wojewoda powołuje i odwołuje wojewódzkich konserwatorów zabytków i kierowników delegatur na wniosek Generalnego Konserwatora Zabytków (wcześniej za jego zgodą). Zmienił się także tryb zatrudnienia kierowników delegatur z mianowania na powołanie, co umożliwiło sprawowanie faktycznej kontroli wojewódzkich konserwatorów zabytków nad podległymi im delegaturami w terenie. Nowelizacja ustawy wprowadziła także instrument prawny w postaci tzw. ochrony tymczasowej, która obowiązuje od momentu wszczęcia postępowania o wpis do rejestru zabytków i zapewnia ochronę zabytków w trakcie trwania procesu inwestycyjnego. Rozwiązanie to zapobiega m.in. wyburzaniu zabytków i celowemu ich niszczeniu np. dla pozyskania działki budowlanej pod nową zabudowę. W myśl ustawy na zabytki ewidencyjne można uzyskać dotacje na prace konserwatorskie, restauratorskie lub roboty budowlane ze środków jednostek samorządu terytorialnego. Otworzyło to drogę właściwej ochrony miast z przewagą architektury współczesnej oraz zahamowało proces wpisywania zabytków ewidencyjnych do rejestru w celu uzyskania dotacji na prace konserwatorsko-budowlane. Dzięki nowelizacji ustawy powstało pierwsze pozabudżetowe źródło finansowania zabytków – Narodowy Fundusz Ochrony Zabytków (NFOZ), zasilony na początek z kar administracyjnych nakładanych przez WKZ na właścicieli i zarządców zabytków, którzy np. kupują zabytki pod działki inwestycyjne i dopuszczają się ich świadomej dewastacji. NFOZ zasilany ma być również z nawiązek zasądzanych w przypadku popełnienia przestępstwa zniszczenia lub uszkodzenia zabytku. Przepisy powołujące Narodowy Fundusz Ochrony Zabytków weszły w życie 1 stycznia 2018 r.
Zadania.
Zgodnie z obowiązującą obecnie ustawą z 2003 r. o ochronie zabytków i opiece nad zabytkami do zadań wykonywanych przez Generalnego Konserwatora Zabytków należy, w szczególności:
Generalni konserwatorzy zabytków w Polsce powojennej.
po rezygnacji prof. Zachwatowicza stanowisko GKZ zostało zlikwidowane i przywrócone dopiero w roku 1973
w 1973 przywrócono stanowisko Generalnego Konserwatora Zabytków:

</doc>
<doc id="688197" url="https://pl.wikipedia.org/wiki?curid=688197" title="Śnielinek">
Śnielinek



</doc>
<doc id="688199" url="https://pl.wikipedia.org/wiki?curid=688199" title="Nürtingen">
Nürtingen

Nürtingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba wspólnoty administracyjnej Nürtingen. Leży na przedpolu Jury Szwabskiej, nad Neckarem, ok. 14 km na południe od Esslingen am Neckar, przy drogach krajowych B297 i B313.
Gospodarka.
W mieście rozwinął się przemysłu maszynowy, włókienniczy oraz cementowy.
Współpraca.
Miejscowości partnerskie:

</doc>
<doc id="688200" url="https://pl.wikipedia.org/wiki?curid=688200" title="Nurtingen">
Nurtingen



</doc>
<doc id="688201" url="https://pl.wikipedia.org/wiki?curid=688201" title="Nuertingen">
Nuertingen



</doc>
<doc id="688204" url="https://pl.wikipedia.org/wiki?curid=688204" title="Carl Gustaf Rehnskiöld">
Carl Gustaf Rehnskiöld

Carl Gustaf Rehnskiöld (ur. 6 sierpnia 1651 w Stralsundzie, zm. 29 stycznia 1722 w Läggesta) – szwedzki feldmarszałek walczący w wielkiej wojnie północnej pod Karolem XII.
Twórca serii wielkich zwycięstw (m.in. bitwa pod Narwą 1700, bitwa pod Kliszowem 1702, bitwa pod Wschową 1706). Po klęsce pod Połtawą w 1709 dostał się do niewoli rosyjskiej. Uwolniony w 1718, wycofał się z życia publicznego. 

</doc>
<doc id="688205" url="https://pl.wikipedia.org/wiki?curid=688205" title="Apremont-la-Foret">
Apremont-la-Foret



</doc>
<doc id="688207" url="https://pl.wikipedia.org/wiki?curid=688207" title="Arbonne-la-Foret">
Arbonne-la-Foret



</doc>
<doc id="688208" url="https://pl.wikipedia.org/wiki?curid=688208" title="Arbeost">
Arbeost



</doc>
<doc id="688210" url="https://pl.wikipedia.org/wiki?curid=688210" title="Arc-les-Gray">
Arc-les-Gray



</doc>
<doc id="688216" url="https://pl.wikipedia.org/wiki?curid=688216" title="Ardenay-sur-Merize">
Ardenay-sur-Merize



</doc>
<doc id="688218" url="https://pl.wikipedia.org/wiki?curid=688218" title="Ardillieres">
Ardillieres



</doc>
<doc id="688219" url="https://pl.wikipedia.org/wiki?curid=688219" title="Ardiege">
Ardiege



</doc>
<doc id="688221" url="https://pl.wikipedia.org/wiki?curid=688221" title="Arfeuille-Chatain">
Arfeuille-Chatain



</doc>
<doc id="688224" url="https://pl.wikipedia.org/wiki?curid=688224" title="Jim DeMint">
Jim DeMint

James Warren „Jim” DeMint (ur. 2 września 1951) – amerykański polityk, były senator ze stanu Karolina Południowa (wybrany w 2004, zasiada od stycznia 2005, jego kadencja kończy się w 2011), członek Partii Republikańskiej. Zastąpił na tym stanowisku wieloletniego i wpływowego polityka, demokratę Fritza Hollingsa (w Senacie w latach 1966–2005). Wcześniej, w latach 1999–2005 był przedstawicielem czwartego okręgu wyborczego w Karolinie Południowej w Izbie Reprezentantów Stanów Zjednoczonych.
Był jednym z najbardziej znanych konserwatywnych członków Kongresu. Był również zaangażowany w promowanie i zbieranie środków na kampanie wyborcze innych konserwatywnych kandydatów Partii Republikańskiej do Senatu, takich jak Pat Toomey, Marco Rubio, Rand Paul i Ted Cruz. 
W 2012 ogłosił rezygnację z funkcji senatora i został prezesem Heritage Foundation - jednego z najbardziej wpływowych konserwatywnych think-tanków w USA. 
Był jednym z politycznych i intelektualnych promotorów ruchu "partii herbacianej" (Tea Party), zrzeszającego konserwatywnych aktywistów sprzeciwiających się polityce prezydenta Baracka Obamy, w szczególności wprowadzenia powszechnego ubezpieczenia zdrowotnego "Affordable Care Act" "Obamacare". 
W działalności politycznej był zaangażowany do walkę na rzecz ograniczenia deficytu budżetowego oraz długu publicznego rządu federalnego USA, ograniczenie wielkości i funkcji rządu federalnego oraz sprzeciwu wobec aborcji i legalizacji małżeństw homoseksualnych. 

</doc>
<doc id="688227" url="https://pl.wikipedia.org/wiki?curid=688227" title="Gna (mitologia)">
Gna (mitologia)

Gná (Gna) – w mitologii nordyckiej Azyna, jedna z trzech (razem z Fullą i Hlín) służek bogini Frigg. Frigg posyła ją do załatwienia najważniejszych spraw na całym świecie, dlatego też Gna posiada konia o imieniu Hófvarpnir, który może latać.
Jest jedną z czternastu bogiń opisanych przez Snorriego Sturlusona.

</doc>
<doc id="688230" url="https://pl.wikipedia.org/wiki?curid=688230" title="Oolemma">
Oolemma

Oolemma – błona komórkowa oocytu.
W trakcie zapłodnienia oolemma łączy się z błoną plemnika niespecyficznie gatunkowo. W tym procesie uczestniczą receptory zbudowane z integryn (α i β) łączące się z fibrynonektyną (białko na błonie plemnika).
Oolemma otoczona jest osłonką przejrzystą.

</doc>
<doc id="688232" url="https://pl.wikipedia.org/wiki?curid=688232" title="Mel Martinez">
Mel Martinez

Mel Martinez, właśc. Melquiades Rafael Martinez (ur. 23 października 1946 w Sagua La Grande na Kubie) – amerykański polityk, senator ze stanu Floryda (2004–2009), członek Partii Republikańskiej, sekretarz urbanizacji (2001–2003).
Życiorys.
Urodził się na Kubie. Przybył do USA w 1962 jako jedno z 14 tys. dzieci wydostane z Kuby w ramach operacji Peter Pan.
W latach 2001–2003 był sekretarzem urbanizacji. W 2004 został pierwszym senatorem pochodzenia kubańskiego. Mandat sprawował do 10 września 2009, kiedy zrezygnował przed końcem kadencji (wcześniej oświadczył, iż nie będzie ubiegał się o reelekcję). Gubernator Charlie Crist wyznaczył na jego miejsce George’a LeMieux.

</doc>
<doc id="688234" url="https://pl.wikipedia.org/wiki?curid=688234" title="Jean-Marc Barr">
Jean-Marc Barr

Jean-Marc Barr (ur. 27 września 1960 w Bitburgu, w powiecie Eifel Bitburg-Prüm, w Niemczech) – francusko-amerykański aktor, reżyser, scenarzysta i producent filmowy; filmy przezeń zrealizowane bliskie są postulatom manifestu Dogmy 95.
Życiorys.
Przyszedł na świat w niemieckim kraju związkowym Nadrenia-Palatynat jako syn Francuzki i amerykańskiego żołnierza Sił Powietrznych Stanów Zjednoczonych. Studiował filozofię na Uniwersytecie Kalifornijskim w Los Angeles, paryskim Conservatoire de Paris i Sorbonie. Uczył się aktorstwa w Guildhall School of Music and Drama w Londynie, gdzie poznał swoją przyszłą żonę pianistkę i kompozytorkę Irinę Decermic.
Debiutował na ekranie w komediodramacie "Żabi książę" ("The Frog Prince", 1984). Rok potem zagrał postać Absaloma w filmie biblijnym Bruce'a Beresforda "Król Dawid" ("King David", 1985) u boku Richarda Gere. W 1986 roku rozpoczął pracę w teatrze we Francji. Kreacja francuskiego nurka Jacques'a Mayola w melodramacie Luca Bessona "Wielki błękit" ("Le Grand bleu", 1988) z Rosanną Arquette i Jeanem Reno przyniosła mu nominację do nagrody Cezara. Następnie wystąpił w pięciu filmach duńskiego reżysera Larsa von Triera: "Europa" (1991), "Przełamując fale" ("Breaking the Waves", 1996), "Tańcząc w ciemnościach" ("Dancer in the Dark", 2000), "Dogville" (2003) i "Manderlay" (2005). Debiutował jako reżyser i scenarzysta dramatu "Kochankowie" ("Lovers", 1999), za który odebrał nagrodę na Festiwalu Filmów Europy Wschodniej w Chociebużu.

</doc>
<doc id="688242" url="https://pl.wikipedia.org/wiki?curid=688242" title="Księga Strachów">
Księga Strachów



</doc>
<doc id="688250" url="https://pl.wikipedia.org/wiki?curid=688250" title="Ricardo Faty">
Ricardo Faty

Ricardo Faty (ur. 4 sierpnia 1986 w Villeneuve-Saint-Georges) – francuski piłkarz pochodzenia senegalskiego grający na pozycji defensywnego pomocnika.
Kariera klubowa.
Rodzina Ricardo pochodzi z Senegalu, ale on sam urodził się już we Francji na przedmieściach Paryża, w Villeneuve-Saint-Georges. Swoje pierwsze piłkarskie kroki stawiał w szkółce INF Clairefontaine, natomiast w 2002 Faty trafił do RC Strasbourg, gdzie grał najpierw w juniorach, a w sezonie 2004/2005 występował w drużynie Strasbourga w Amatorskich Mistrzostwach Francji (Championnat de France Amateurs). Zagrał w nich w 27 meczach i zdobył 1 bramkę. Sezon 2005/2006 młody Ricardo także zaczynał w mistrzostwach amatorów, w których rozegrał 14 meczów, ale w tamtym sezonie był już powoływany do pierwszej drużyny Strasbourga, a z czasem włączony do niej na stałe. 29 października 2005 zadebiutował w barwach tego klubu w Ligue 1 w przegranym 0:1 domowym meczu z AS Saint-Étienne. W całym sezonie rozegrał 12 meczów dla Strasbourga w tym 7 w lidze i 5 w Pucharze Francji i Pucharze Ligi Francuskiej. RC Strasbourg zajął jednak przedostatnie, 19. miejsce w lidze i spadł do Ligue 2. Fakt ten, a także inny, że z włoskiej Romy do Interu Mediolan odszedł latem 2006 defensywny pomocnik, rodak Faty’ego Olivier Dacourt spowodowały, że Roma wykupiła ze Strasbourga młodego Ricardo za 350 tysięcy euro, a ten podpisał z Romą 5-letni kontrakt. W Romie w sezonie 2006/2007 Faty zadebiutował 17 września w drugiej kolejce ligowej Serie A w wygranym 3:1 wyjazdowym meczu ze Sieną. U trenera Luciano Spalletti zagrał łącznie 11 meczów w Serie A zdobywając wicemistrzostwo Włoch, a także trzy w rozgrywkach Ligi Mistrzów.
Latem 2007 Faty został wypożyczony do niemieckiego Bayeru 04 Leverkusen, który musiał jeszcze dopłacić 600 tysięcy euro, natomiast zimą 2008 roku na tej samej zasadzie trafił do FC Nantes.
13 czerwca 2012 roku podpisał 2–letni kontrakt z pierwszoligowym AC Ajaccio. W 2014 roku przeszedł do klubu Standard Liège, a w 2015 do Bursasporu. W 2018 został zawodnikiem MKE Ankaragücü.
Kariera reprezentacyjna.
Faty był młodzieżowym reprezentantem Francji w kategorii U-21.
W 2012 Faty zadebiutował w reprezentacji Senegalu.
Życie prywatne.
Starszy o 2 lata brat Ricardo, Jacques także jest piłkarzem i reprezentantem Senegalu.

</doc>
<doc id="688257" url="https://pl.wikipedia.org/wiki?curid=688257" title="Leo Bonhart">
Leo Bonhart



</doc>
<doc id="688259" url="https://pl.wikipedia.org/wiki?curid=688259" title="Linda Thompson (aktorka)">
Linda Thompson (aktorka)

Linda Diane Thompson (ur. 23 maja 1950 w Memphis, w stanie Tennessee) – amerykańska aktorka, piosenkarka i autorka tekstów piosenek.
Linda Thompson w 1972 roku została wybrana Miss Tennessee. W lipcu tego samego roku poznała rozwiedzionego już Elvisa Presleya. Ich związek trwał do końca 1976 roku. 
W latach 1976–1982 grała w serialu telewizyjnym "Hee Haw".
W 1981 roku wyszła za mąż za złotego medalistę olimpijskiego Bruce'a Jennera, z którym ma dwoje dzieci. Rozwiedli się w 1984 roku.
W 1991 roku poślubiła kompozytora Davida Fostera. Zaczęła pisać teksty do jego kompozycji. Jednym z nich są słowa do piosenki „No Explanation” z filmu "Pretty Woman". W 1992 roku razem z mężem zostali nominowani do Nagrody Grammy za piosenkę „I Have Nothing” śpiewaną przez Whitney Houston w filmie "The Bodyguard". 
Wspólnie z Fosterem napisała tekst oficjalnego hymnu olimpijskiego z 1996 roku. Piosenkę zatytułowaną „The Power of the Dream” wykonała Céline Dion.
W 2005 roku wystąpiła razem z Fosterem w "reality show" "The Princes of Malibu".
Udziela się w fundacji David Foster Foundation Society.

</doc>
<doc id="688260" url="https://pl.wikipedia.org/wiki?curid=688260" title="Juan Rulfo">
Juan Rulfo

Juan Rulfo (ur. 16 maja 1917 w Sayula, zm. 7 stycznia 1986 w Meksyku) – meksykański powieściopisarz i nowelista, fotograf. Jeden z najwybitniejszych pisarzy hiszpańskiego kręgu językowego XX wieku.
Rulfo jest uważany za jednego z prekursorów realizmu magicznego, a jego twórczość – skromna pod względem objętości – doczekała się szeregu rozpraw krytycznych i została przetłumaczona na wiele języków. Swą pozycję Rulfo zawdzięcza dwóm niewielkim tomom – zbiorowi opowiadań "Równina w płomieniach" ("El llano en llamas", 1953) i mikropowieści "Pedro Páramo" (1955). "Równina w płomieniach" składa się z kilkunastu zwięzłych, często zaledwie kilkustronicowych, tekstów obrazujących życie na meksykańskiej prowincji po rewolucji. Meksyk Rulfo to świat biednych wsi wystawionych nie tylko na pastwę żywiołów, ale także band samozwańczych rewolucjonistów i ścigającego ich wojska. Opisywani przez niego ludzie kierują się w swych działaniach honorem i przekonaniem o prawie do osobistej zemsty. Ważną funkcję w wiejskich społecznościach pełni religia, zwłaszcza kult maryjny. Jest to świat nieustającej migracji, kolejni bohaterowie opuszczają dom w poszukiwaniu lepszego życia, niektórzy (opowiadanie "Podróż na Północ") ruszają na Północ – do Stanów Zjednoczonych.

</doc>
<doc id="688262" url="https://pl.wikipedia.org/wiki?curid=688262" title="Nowotna">
Nowotna

Nowotna – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych. Od 2011 roku wieś jest sołectwem.
W latach 1975–1998 miejscowość administracyjnie należała do województwa elbląskiego.

</doc>
<doc id="688263" url="https://pl.wikipedia.org/wiki?curid=688263" title="John Cleves Symmes Jr.">
John Cleves Symmes Jr.

John Cleves Symmes Jr. (ur. 1779 w New Jersey, zm. 1829) - filozof przyrody, w roku 1818 opisał teorię Pustej Ziemi jako skorupy o średnicy 1264 km z otworami na obu biegunach o średnicy 2214 km oraz czterema wewnętrznymi skorupami także otwartymi na biegunach. Teorie Symmensa były popularne w Stanach Zjednoczonych i starano się tam zorganizować ekspedycję na biegun południowy, żeby wejść do wnętrza Ziemi.

</doc>
<doc id="688264" url="https://pl.wikipedia.org/wiki?curid=688264" title="Instytut Prawa Międzynarodowego">
Instytut Prawa Międzynarodowego

Instytut Prawa Międzynarodowego (fr. "Institut de droit international") jest prywatną organizacją naukową, niezależną od rządu żadnego państwa, której celem jest praca nad rozwojem prawa międzynarodowego i wprowadzanie go w życie.
Historia.
Instytut powstał z inicjatywy Gustave'a Rolin-Jaequemynsa, belgijskiego prawnika, w związku z wojną francusko-pruską, po której zakończeniu przedstawił swój pomysł dziesięciu innym prawnikom z różnych krajów. Wśród nich był Gustave Moynier, jeden z pięciu późniejszych założycieli Międzynarodowego Komitetu Czerwonego Krzyża. W efekcie 8 września 1873 r. nastąpiło spotkanie wszystkich jedenastu osób w Gandawie w Belgii, na którym zadecydowano o powołaniu instytutu. Rolin-Jacquemyns został pierwszym sekretarzem organizacji, a jej przewodniczącym Włoch Pascal Mancini. Pierwsza sesja instytutu odbyła się w Genewie w 1874 r.
Działanie.
Głównym celem Instytutu jest rozwijanie prawa międzynarodowego. Jako organizacja prywatna, nie może interweniować bezpośrednio w miejscach międzynarodowych konfliktów. Sesje Instytutu odbywają się co 2 lata (do 1957 r. czasami co rok). Między sesjami pracują różne komisje tematyczne, które badają tematy wskazane przez zgromadzenie plenarne członków Instytutu oraz przygotowują rezolucje na kolejną sesję. Po uchwaleniu rezolucji podczas sesji Instytutu, są one przekazywane do wiadomości publicznej, w tym do wiadomości rządów państw. Rezolucje nie mają mocy prawnie wiążącej, niemniej mają silny wpływ na stanowiska rządów, decyzje parlamentów oraz opinię publiczną. 
Dziełem Instytutu jest "Podręcznik Oksfordski zasad wojny" (1880), wykorzystany przy układaniu regulaminu wojny na I i II konferencji haskiej. Prócz tego Instytut ułożył szereg innych, w tym "Prawa i obowiązki obcych mocarstw, w przypadku powstania przeciwko rządom ustalonym i uznanym, które zmagają się z rebelią" (1900), "Podręcznik wojny morskiej" (1913).
W 1904 r. Instytut został nagrodzony Pokojową Nagrodą Nobla. W Polsce odbyły się dwukrotnie sesje Instytutu: w 1965 r. w Warszawie oraz w 2005 r. w Krakowie. Oprócz tego, przewodniczącym sesji w 1997 r. w Strasburgu był Krzysztof Skubiszewski, który jest jednym z honorowych członków instytutu.

</doc>
<doc id="688265" url="https://pl.wikipedia.org/wiki?curid=688265" title="Bruce Beresford">
Bruce Beresford

Bruce Beresford (ur. 16 sierpnia 1940 w Sydney) – australijski reżyser i scenarzysta filmowy.
Karierę rozpoczął jako twórca dokumentów w Wielkiej Brytanii. W 1971 powrócił do Australii. W 1972 nakręcił komedię "Przygody Barry’ego McKenzie", uznanie zdobył komediodramatem "Przyjęcie u Dona" (1976) i dramatem "Pogromca Morant" (1980). Później wyjechał do USA, osiągając największy sukces filmem "Wożąc panią Daisy" (1990).

</doc>
<doc id="688268" url="https://pl.wikipedia.org/wiki?curid=688268" title="Teoria pustej Ziemi">
Teoria pustej Ziemi

Teoria pustej Ziemi – to koncepcja sugerująca, że planeta Ziemia jest całkowicie pusta w środku lub zawiera znaczną pustą przestrzeń wewnętrzną. Teoria była silnie popierana przez angielskiego astronoma Edmonda Halleya. Pod koniec XVIII wieku została definitywnie odrzucona przez świat naukowy po i od tego czasu przetrwała jako popularna pseudonauka.
Hipoteza.
Hipoteza pustej Ziemi była dyskutowana przez Platona. W XVII wieku Edmond Halley uważał, że Ziemia zbudowana jest z czterech sfer. Często przypisywane jest poparcie tej hipotezy Leonardowi Eulerowi. Matematyk jednak nigdy nie popierał tej teorii, a jedynie przeprowadził eksperyment myślowy. W mitologii wielu kultur wspomina się o podziemnych krainach ze słońcem, podobnie jak to ma miejsce na powierzchni Ziemi. Jules Verne opisał taki świat w "Podróży do wnętrza Ziemi", chociaż tam jest mowa tylko o olbrzymiej grocie.
Patrz też.
Towarzystwo Vril

</doc>
<doc id="688269" url="https://pl.wikipedia.org/wiki?curid=688269" title="Popowo (powiat nowodworski)">
Popowo (powiat nowodworski)

Popowo – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych przy drodze wojewódzkiej nr 502. Wieś od 2016 roku jest samodzielnym sołectwem. Popowo leży na szlaku Żuławskiej Kolei Dojazdowej.
W latach 1975–1998 miejscowość administracyjnie należała do województwa elbląskiego.

</doc>
<doc id="688271" url="https://pl.wikipedia.org/wiki?curid=688271" title="Norm Coleman">
Norm Coleman

Norm Coleman (ur. 17 sierpnia 1949 na Brooklynie w Nowym Jorku) – amerykański polityk, senator Stanów Zjednoczonych ze stanu Minnesota w latach 2003–2009, członek Partii Republikańskiej.
W latach 1993–1999 był burmistrzem miasta St. Paul w Minnesocie.
Wybory 2008.
W wyborach do Senatu które odbyły się 4 listopada 2008 Coleman zdobył 1 211 565 głosów, a jego przeciwnik z Partii Minnesota Democratic-Farmer-Labor Al Franken tylko 206 głosów mniej (dane na 10 listopada 2008). Różnica ta była tak mała, że według prawa stanowego głosy zostały ponownie przeliczone. Procedura ta policzyła też głosy które automatyczne skanery uznały za nieważne.
30 czerwca 2009 Sąd Najwyższy Minnesoty uznał ostatecznie Frankena zwycięzcą najdłużej trwających wyborów w historii amerykańskiego Senatu.

</doc>
<doc id="688274" url="https://pl.wikipedia.org/wiki?curid=688274" title="Latające machiny kontra Pan Samochodzik">
Latające machiny kontra Pan Samochodzik

Latające machiny kontra Pan Samochodzik – polski film fabularny dla młodzieży, w którego scenariuszu zostały wykorzystane niektóre wątki zawarte w powieści Zbigniewa Nienackiego "Pan Samochodzik i złota rękawica".
W rolę Pana Samochodzika wcielił się Piotr Krukowski. Akcja filmu rozgrywa się nie nad Jeziorakiem a w okolicach Międzybrodzia Żywieckiego w Beskidzie Małym. Sekwencje były również realizowane w ogrodzie zoologicznym w Łodzi.

</doc>
<doc id="688275" url="https://pl.wikipedia.org/wiki?curid=688275" title="Frasunek">
Frasunek

Frasunek – osada w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Jeżewo".
W latach 1975–1998 miejscowość administracyjnie należała do województwa leszczyńskiego.

</doc>
<doc id="688276" url="https://pl.wikipedia.org/wiki?curid=688276" title="Cielmice (województwo wielkopolskie)">
Cielmice (województwo wielkopolskie)

Cielmice – wieś w Polsce położona w województwie wielkopolskim, w powiecie gostyńskim, w gminie Borek Wielkopolski. Wchodzi w skład sołectwa "Siedmiorogów Drugi".
W okresie Wielkiego Księstwa Poznańskiego (1815-1848) miejscowość wzmiankowana jako "Cielnice" należała do wsi większych w ówczesnym pruskim powiecie Krotoszyn w rejencji poznańskiej. Cielnice należały do okręgu borkowskiego tego powiatu i stanowiły część majątku Siedmiorogów, którego właścicielem był wówczas Celestyn Smitkowski. Według spisu urzędowego z 1837 roku wieś liczyła 196 mieszkańców, którzy zamieszkiwali 22 dymy (domostwa).
W latach 1975–1998 miejscowość administracyjnie należała do województwa leszczyńskiego.

</doc>
<doc id="688277" url="https://pl.wikipedia.org/wiki?curid=688277" title="Barack Obama">
Barack Obama

Barack Hussein Obama II (wym. , ur. 4 sierpnia 1961 w Honolulu) – amerykański polityk, demokrata, 44. prezydent Stanów Zjednoczonych, w latach 2005–2008 senator ze stanu Illinois, zwycięzca wyborów prezydenckich w 2008 i ponownie w 2012.
Jest laureatem Pokojowej Nagrody Nobla za rok 2009 za wysiłki w celu ograniczenia arsenałów nuklearnych i pracę na rzecz pokoju na świecie; Człowiek Roku tygodnika „Time” w 2008 i 2012.
Życiorys.
Młodość.
Urodził się 4 sierpnia 1961 w Kapi’olani Medical Center for Women &amp; Children w Honolulu. Jego ojciec, Barack Obama Sr., wywodzący się z afrykańskiego ludu Luo, urodził się w kenijskiej prowincji Nyanza, a matka, Ann Dunham, mająca korzenie głównie angielskie, z domieszką niemieckich, szwajcarskich, szkockich, walijskich i irlandzkich – w Wichicie w stanie Kansas. Jego rodzice poznali się w 1960 na Uniwersytecie Hawajskim w Manoa, gdzie Barack senior studiował dzięki stypendium dla zagranicznych studentów, a następnie wzięli ślub 2 lutego 1961, jednak rozeszli się, gdy ich syn miał dwa lata, a w 1964 doszło do ich rozwodu. Jego ojciec kontynuował studia doktoranckie na Uniwersytecie Harvarda, po czym wrócił do Kenii, gdzie w 1982 zmarł w wypadku samochodowym. Z kolei matka Obamy w 1966 wyszła powtórnie za mąż, tym razem za Lolo Soetoro z Indonezji, po czym w 1967 wraz z rodziną przeprowadziła się do Dżakarty. Para miała jedną córkę, Mayę (oprócz niej Obama ma też rodzeństwo ze strony ojca – dwie siostry i pięciu braci)). Rozwiedli się w latach 70., a w 1987 Soetoro zmarł z powodu choroby wątroby.
Obama w dzieciństwie i okresie dorastania nazywany był „Barry”. Od 6. do 10. roku życia mieszkał z matką w Dżakarcie i chodził do tamtejszej szkoły, w której lekcje prowadzone były w języku indonezyjskim (według słów ambasadora indonezyjskiego w USA Obama wciąż dość dobrze mówi w tym języku). W 1971 wrócił do Honolulu, gdzie zamieszkał z dziadkami ze strony matki, Madelyn i Stanleyem Dunhamami, oraz uczęszczał do prywatnej Punahou School, którą ukończył w 1979. Według słów Obamy przyjęcie go do tej placówki dla jego dziadków „oznajmiało początek czegoś wielkiego, podniesienie statusu rodziny”.
Ann Dunham wróciła na Hawaje w 1972, a w 1977 znów wyjechała do Indonezji, gdzie prowadziła antropologiczne badania terenowe. W 1994 powróciła na Hawaje, a w następnym roku zmarła na raka jajnika, kilka miesięcy po wydaniu przez Obamę autobiograficznej książki "Dreams from My Father" (pol. "Odziedziczone marzenia: spadek po moim ojcu"). Wiedzę o ojcu, którego później widział tylko raz, podczas krótkiej wizyty w 1971, czerpał głównie z rodzinnych opowieści i fotografii. O wczesnym dzieciństwie pisał: „To, że mój ojciec nie przypominał ludzi wokół mnie, że był czarny jak smoła, a moja matka biała jak mleko, było ledwo co rejestrowane przez mój umysł”. W sierpniu 2006 wraz z żoną i córkami wspólnie odwiedził miejsce narodzin ojca, wioskę nieopodal Kisumu w zachodniej, rolniczej części Kenii.
Podczas jednego ze spotkań ze studentami w 2007 przyznał się, że jako nastolatek w średniej szkole miał okres słabości, w którym spożywał alkohol, palił marihuanę i próbował kokainy, aby „wypchnąć z umysłu pytania o to, kim jest”. Sam krytycznie odnosi się do tego okresu, twierdząc, że była to strata czasu. Po szkole średniej przeprowadził się do Los Angeles, gdzie przez dwa lata studiował na Occidental College, po czym przeniósł się na Columbia University w Nowym Jorku na kierunek politologia ze specjalizacją stosunki międzynarodowe. Stopień licencjata (ang. "bachelor degree") zdobył w 1983. Następnie pracował w Business International Corporation i New York Public Interest Research Group, po czym przeniósł się do Chicago, gdzie podjął pracę jako działacz społeczny. Jako dyrektor projektu rozwijających się społeczności pracował z mało zarabiającymi mieszkańcami Roseland w Chicago i zajmował się budownictwem społecznym w Altgeld Gardens. W 1988 rozpoczął studia w Harvard Law School, w 1990 został wybrany na prezesa „Harvard Law Review”, prestiżowego miesięcznika prawniczego redagowanego przez niezależną grupę studentów, jako pierwszy Afroamerykanin w jego 103-letniej historii, a w rok później uzyskał magistra praw (łac.: "Juris Doctor") "magna cum laude". Jeszcze w trakcie studiów w 1988 odbył wakacyjne praktyki w kancelarii prawniczej Sidley &amp; Austin.
Powróciwszy do Chicago, działał na rzecz rejestracji głosujących. Jako prawnik w kancelarii Miner, Barnhill &amp; Galland w latach 1993–1996 reprezentował działaczy społecznych oraz wnoszących sprawy o dyskryminację i naruszenie Voting Rights Act. Poza tym prowadził zajęcia na temat rasizmu oraz wykładał prawo konstytucyjne na University of Chicago Law School od 1993 do 2004, kiedy to został wybrany do Senatu.
Legislatura stanowa.
W 1996 został wybrany do stanowego senatu Iliinois z 13. dystryktu Chicago. W 1998 i 2002 został ponownie wybrany do senatu stanowego, a w listopadzie 2004 zrezygnował z mandatu, kiedy to został wybrany do Senatu Stanów Zjednoczonych.
Jako senator stanowy wywalczył poparcie obu partii dla ustaw dotyczących opieki zdrowotnej i korupcji. Przedłożył ustawę na rzecz ulg podatkowych dla ludzi o niskich dochodach, współpracował przy projekcie reformy opieki społecznej i promował zwiększenie subsydiów na opiekę nad dziećmi. Dzięki niemu przegłosowano też ustawy: nakazującą nagrywanie na wideo przesłuchań w sprawie zabójstw i odnotowywanie przez policjantów rasy zatrzymywanych kierowców, aby monitorować, czy kontrole nie są dokonywane w oparciu o rasę.
W 2000 ubiegał się o nominację partyjną w wyborach do Izby Reprezentantów USA z pierwszego okręgu stanu Illinois, której nie uzyskał, przegrywając z partyjnym rywalem, ubiegającym się o piątą kadencję, Bobbym Rushem, współzałożycielem tamtejszego oddziału radykalnej Partii Czarnych Panter. Podczas kampanii przed wyborami do Senatu krajowego w 2004 zdobył poparcie oddziału Fraternal Order of Police z Illinois, którego prezes pochwalił Obamę za aktywną współpracę z organizacjami policyjnymi odnośnie do reform w sprawie kary śmierci. Wyborczy przeciwnicy reprezentujący ruch pro-choice w Partii Demokratycznej, jak i przeciwnik z ruchu pro-life z Partii Republikańskiej skrytykowali go za serię głosów wstrzymujących się i przeciw w kwestii aborcji w późnej fazie ciąży i powiadamiania o zabiegu rodziców małoletniej ciężarnej.
Mowa przewodnia na Narodowej Konwencji Demokratów 2004.
Pozostając senatorem stanowym, napisał i wygłosił mowę przewodnią Narodowej Konwencji Demokratów 2004, która odbyła się 27 lipca 2004 w Bostonie. Opisawszy doświadczenia dziadka ze strony matki jako weterana II wojny światowej, beneficjenta programów Federal Housing Administration (w ramach New Dealu) i G.I. Billu (skupiającego się na dawaniu powracającym z wojny żołnierzom szansy na zdobycie wykształcenia), powiedział:
"Nie, ludzie nie oczekują, że rząd rozwiąże wszystkie ich problemy. Ale czują, głęboko w kościach, że przy zmianie priorytetów możemy się upewnić, że każde dziecko w Ameryce ma przyzwoity start w życiu i że drzwi szansy pozostaną otwarte dla wszystkich. Wiedzą, że możemy sobie poradzić lepiej. I chcą tego wyboru."
Krytykując administrację George’a W. Busha i jej podejście do wojny w Iraku, Obama mówił o kapralu Marines Seamusie Ahernie z East Moline w Illinois, pytając, „czy służymy mu równie dobrze, jak on służy nam?” i dalej:
"Kiedy wysyłamy naszych młodych mężczyzn i kobiety na niebezpieczeństwo, jesteśmy zobowiązani do niefałszowania liczb i nieukrywania prawdy o miejscu, do którego jadą, do troski o ich rodziny, gdy ich [tj. żołnierzy] tu nie ma, do dbania o żołnierzy po ich powrocie i do tego, by nigdy, przenigdy nie iść na wojnę bez wystarczającej ilości wojsk, by ją wygrać i zasłużyć na szacunek świata."
Mówił też o jedności narodowej:
"Eksperci lubią szatkować nasz kraj na czerwone stany i niebieskie stany, czerwone dla Republikanów, niebieskie dla Demokratów. Ale dla nich też mam wiadomość. Czcimy wspaniałego Boga w niebieskich stanach i nie lubimy agentów federalnych szperających po naszych bibliotekach w czerwonych stanach. Trenujemy Małą Ligę w niebieskich stanach i mamy gejowskich przyjaciół w czerwonych stanach. Są patrioci, którzy sprzeciwiali się wojnie w Iraku i patrioci, którzy ją poparli. Jesteśmy jednym narodem, wszyscy przyrzekaliśmy wierność gwiazdom i pasom, wszyscy bronimy Stanów Zjednoczonych Ameryki."
Mowa przedstawiła Obamę większości Amerykanów, a jej entuzjastyczne przyjęcie na konwencji i obszerne relacje w mediach szybko zapewniły mu status gwiazdy. Felietonista Jimmy Breslin wówczas przewidział, że Obama będzie się ubiegał o prezydenturę.
Kampania do Senatu.
W 2003 zaczął ubiegać się o miejsce w Senacie zwolnione przez Republikanina Petera Fitzgeralda. We wczesnych sondażach plasował się za milionerem Blairem Hullem (którego popularność jednak ucierpiała wskutek podejrzeń o stosowanie przemocy wobec rodziny) i Kontrolerem Finansów Stanu Illinois Danielem Hynesem. Kandydatura Obamy została wsparta kampanią reklamową wykorzystującą zdjęcia wówczas już nieżyjącego burmistrza Chicago, Harolda Washingtona (pierwszego czarnoskórego burmistrza tego miasta) i senatora Paula Simona, a także poparciem ze strony córki Simona oraz wielkich dzienników: „Chicago Tribune” i „Chicago Sun-Times”. W marcowych prawyborach zdobył ponad 52% głosów, z przewagą 29 punktów procentowych nad Hynesem.
Spodziewano się, że jego rywalem będzie zwycięzca prawyborów republikańskich, Jack Ryan, ale ten wycofał się w czerwcu 2004 w związku z oskarżeniem przez byłą żonę, aktorkę Jeri Ryan, o molestowanie seksualne. W sierpniu 2004, mniej niż trzy miesiące przed dniem wyborów, nominację Republikanów na miejsce Ryana otrzymał Alan Keyes, długoletni mieszkaniec stanu Maryland, który oficjalnie został mieszkańcem Illinois przy okazji tejże nominacji. W trzech debatach telewizyjnych Obama i Keyes wymieniali się odmiennymi poglądami na temat badań nad komórkami macierzystymi, aborcji, prawa do posiadania broni, talonów szkolnych (ang. "school voucher"; certyfikat dający rodzicom możliwość płacenia za edukację dzieci w wybranej, nie przydzielonej szkole) i cięć podatkowych.
W listopadowych wyborach zdobył 70% głosów, odnosząc najwyższe zwycięstwo wyborcze w historii stanu Illinois.
Kariera w Senacie.
4 stycznia 2005 został zaprzysiężony na senatora. Debiutując na politycznej scenie Waszyngtonu, zebrał zespół renomowanych doradców specjalizujących się w zagadnieniach przekraczających wymagania wobec służącego pierwszą kadencję senatora. Wśród nowo zatrudnionych w jego ekipie znaleźli się Pete Rouse, były szef sztabu lidera Demokratów w senacie Toma Daschle’a (również jako szef sztabu) i ekonomistka Karen Kornbluh, była zastępczyni szefa sztabu sekretarza skarbu Roberta Rubina (jako dyrektor ds. politycznych). Wśród jego kluczowych doradców byli Samantha Power, specjalizująca się w kwestiach praw człowieka i ludobójstw, a także byli członkowie administracji Billa Clintona: Anthony Lake i Susan Rice.
Działał w czterech komisjach senackich: spraw zagranicznych, zdrowia, edukacji i pracy, bezpieczeństwa wewnętrznego oraz do spraw weteranów. Był też przewodniczącym podkomisji ds. europejskich w komisji spraw zagranicznych od 2007 i członkiem Afroamerykańskiego Lobby w Kongresie (ang.: "Congressional Black Caucus").
109. Kongres.
Odegrał znaczącą rolę w staraniach Senatu o zwiększenie ochrony granic i reformę praw imigracyjnych. W 2005 poparł ustawę "Secure America and Orderly Immigration Act" przedstawioną przez republikańskiego senatora z Arizony, Johna McCaina. Później dodał trzy poprawki do "Comprehensive Immigration Reform Act", która została zatwierdzona przez Senat w maju 2006, ale nie uzyskała większości głosów w Izbie Reprezentantów. We wrześniu 2006 poparł pokrewną ustawę, "Secure Fence Act", na mocy której miało być wybudowane ogrodzenie i inne instalacje bezpieczeństwa na granicy USA z Meksykiem. Prezydent Bush podpisał ustawę miesiąc później, nazywając ją „ważnym krokiem w kierunku reformy imigracyjnej”.
Współpracując najpierw z senatorem Dickiem Lugarem (R-IN), a następnie z Tomem Coburnem (R-OK), Obama skutecznie przeprowadził dwie inicjatywy ustawodawcze, którym nadano jego nazwisko. „Lugar-Obama” rozszerza program "Cooperative Threat Reduction" (ang. Wspólna Redukcja Zagrożenia; inicjatywa mająca na celu zabezpieczenie i likwidację broni masowej zagłady w krajach byłego ZSRR) na broń konwencjonalną, w tym miny przeciwpiechotne i przenośne wyrzutnie pocisków rakietowych ziemia-powietrze. „Lugar-Obama” otrzymał fundusze w wysokości 48 mln dolarów.
Tak zwany „Coburn-Obama Transparency Act” (oficjalnie: "Federal Funding Accountability and Transparency Act of 2006", Ustawa o odpowiedzialności i jawności finansowej) zapewnia istnienie strony internetowej prowadzonej przez Office of Management and Budget, na której wymienione są wszystkie organizacje otrzymujące fundusze federalne począwszy od 2007 wraz ze szczegółami dotacji (kwoty, powód przyznania). W grudniu 2006 prezydent Bush podpisał „Democratic Republic of the Congo Relief, Security, and Democracy Promotion Act” (Ustawę o odciążeniu, bezpieczeństwie i promocji demokracji w Demokratycznej Republice Konga), pierwszy federalny akt prawa, za który właśnie Obama był głównym odpowiedzialnym.
Jako członek senackiej komisji spraw zagranicznych Obama odbywał oficjalne podróże do Europy Wschodniej, Afryki i na Bliski Wschód. W sierpniu 2005 odwiedził Rosję, Ukrainę i Azerbejdżan w ramach starań o rozwój kontroli nad światowym arsenałem broni konwencjonalnej i masowego rażenia jako pierwszej linii obrony przed terroryzmem. W styczniu 2006, po spotkaniach z członkami Sił Zbrojnych USA w Kuwejcie i Iraku, odwiedził też Jordanię, Izrael i Palestynę, gdzie podczas spotkania z palestyńskimi studentami na dwa tygodnie przed zwycięstwem Hamasu w tamtejszych wyborach parlamentarnych ostrzegał, że „Stany Zjednoczone nigdy nie uznają zwycięskich kandydatów Hamasu, o ile grupa ta nie odrzuci swojej fundamentalnej misji wyeliminowania Izraela”.
Miejscem jego kolejnej, trzeciej oficjalnej podróży były kraje afrykańskie – Południowa Afryka, ojczyzna ojca, Kenia, Dżibuti, Etiopia i Czad. Podczas wystąpienia na Uniwersytecie Nairobi, które było transmitowane przez telewizję na cały kraj, mówił o wpływie rywalizacji etnicznej i korupcji w Kenii, wywołując publiczną debatę między przywódcami rywalizujących frakcji – jedni bronili stanowiska Obamy, inni nazywali jego spostrzeżenia niesprawiedliwymi i niewłaściwymi. Jesienią 2006 wydał swoją drugą książkę – "Audacity of Hope. Thoughts on Reclaiming the American Dream" (pol. "Odwaga nadziei: moja droga życiowa, wartości i ideały polityczne").
110. Kongres.
Wybory do 110. Kongresu 7 listopada 2006 dały kontrolę nad nim Partii Demokratycznej. W pierwszym miesiącu jego działania Obama pracował z Russem Feingoldem (D-WI) przeciwko powszechnemu udostępnianiu kongresmenom przez lobbystów prywatnych samolotów korporacji i na rzecz ujawnienia łączonych (tj. przekazywanych przez jedną osobę, ale de facto zebranych od wielu) dotacji na kampanie wyborcze na mocy „Ustawy o uczciwym przywództwie i otwartym rządzie” (ang. "Honest Leadership and Open Government Act") wprowadzonej w życie we wrześniu 2007. Wspólnie z Chuckiem Schumerem (D-NY) przedłożył „Ustawę o zapobieganiu zwodniczym praktykom i onieśmielaniu wyborców” ("Deceptive Practices and Voter Intimidation Prevention Act"), której celem było nadanie statusu przestępstwa wszelkim próbom oszukania wyborców – np. rozprowadzaniu ulotek z fałszywymi informacjami.
Inicjatywy Obamy w dziedzinie energetyki były oceniane zarówno pozytywnie, jak i negatywnie przez środowiska ekologów, które z zadowoleniem powitały przedłożony przezeń wspólnie z Johnem McCainem (R-AZ) projekt ustawy zakładającej redukcję ogólnoświatowej emisji gazów cieplarnianych o dwie trzecie do roku 2050, ale już sceptycznie podeszły do wspieranej przez Obamę ustawy promującej upłynnianie węgla.
Obama przedstawił też "Iraq War De-Escalation Act" („Ustawę o deeskalacji wojny w Iraku”) mającą ustalić górny pułap dla ilości amerykańskich wojsk w Iraku i doprowadzić do ostatecznego wycofania jednostek bojowych do kwietnia 2008 i – wspólnie z Kitem Bondem (R-MO) – poprawkę do "National Defense Authorization Act" dodającą gwarancje „honorowego” zwolnienia z wojska z powodu zaburzeń osobowości wywołanych udziałem w walkach i wzywającą do dokonania kontroli przez Government Accountability Office ze względu na doniesienia, iż procedurę tę stosowano w sposób niezgodny z przepisami, by zaoszczędzić pieniądze. Następnie przedłożył "Iran Sanctions Enabling Act" („Ustawę umożliwiającą nałożenie sankcji na Iran”) wspierającą pozbywanie się udziałów państwowych funduszy emerytalnych w irańskim przemyśle naftowo-gazowym, a wspólnie z Chuckiem Hagelem (R-NE) wprowadził regulacje prawne mające obniżyć ryzyko terroryzmu nuklearnego. Postanowienie z ustawy Hagela i Obamy zostało zatwierdzone przez Kongres jako poprawka do State-Foreign Operations appropriations bill.
Obama przedłożył też senacką poprawkę do „Stanowego programu ubezpieczeń zdrowotnych dzieci” (State Children's Health Insurance Program, SCHIP; obecnie: The Children’s Health Insurance Program, CHIP), w myśl której rodziny dbające o żołnierzy, którzy odnieśli obrażenia w boju, otrzymywałyby roczną gwarancję zatrudnienia. Po przejściu przez obie izby Kongresu została jednak zawetowana przez prezydenta Busha w październiku 2007, co Obama nazwał posunięciem pokazującym „gruboskórność (...) obraźliwą dla ideałów, które wyznajemy jako Amerykanie”.
16 listopada 2008 Obama, już jako prezydent elekt Stanów Zjednoczonych, formalnie zrezygnował z miejsca w Senacie, choć nie był do tego zobowiązany przed 20 stycznia 2009 (dzień formalnego objęcia urzędu). Uczynił to aby, jak sam oświadczył, skupić się nad budowaniem swej administracji. Gubernator Illinois Rod Blagojevich (demokrata) mianował nowego senatora przed końcem roku (w związku z upływem kadencji Obamy w 2010 nie odbyły się wybory przedterminowe, a tymczasowy senator zajmował miejsce na czas jej upływu).
Wybory prezydenckie w 2008.
Podczas głosowania 4 listopada 2008 kandydaci na elektorów popierający Obamę zdobyli 365 mandatów w 538-mandatowym Kolegium Elektorskim wobec 173 mandatów przyszłych elektorów głównego kontrkandydata Obamy, Johna McCaina. McCain ostatecznie wygrał w Missouri (które od ponad stulecia, z wyjątkiem roku 1956, opowiadało się po stronie zwycięzcy, jednak nie w 2008), a Obama – w Karolinie Północnej.
Formalnie wybór prezydenta został dokonany 15 grudnia 2008 przez Kolegium Elektorskie, a zaprzysiężenie na ten urząd odbyło się 20 stycznia 2009 o godz. 12:00 czasu wschodniego (EST).
Rys chronologiczny.
10 lutego 2007, stojąc przed Starym Kapitolem w Springfield w stanie Illinois, Obama ogłosił, iż zamierza kandydować w wyborach prezydenckich w 2008. Opisując swoje życie w Illinois i symbolicznie nawiązując do słynnej przemowy Abrahama Lincolna z 1858, znanej jako House Divided Speech, mówił: „To dlatego, w cieniu Starego Kapitolu, gdzie Lincoln niegdyś wezwał skłócony dom (ang. "house divided"), by stanął razem, gdzie wspólne nadzieje i wspólne marzenia wciąż żyją, staję przed wami, aby ogłosić moją kandydaturę na [stanowisko] Prezydenta Stanów Zjednoczonych Ameryki”.
Przemawiając na spotkaniu Narodowego Komitetu Demokratów (DNC) na tydzień przed tym wystąpieniem, Obama wezwał do zakończenia kampanii opartych na czarnym PR-ze, argumentując, iż „nie może tu chodzić o to, kto na kogo wykopie więcej szkieletów, kto zaliczy najmniej potknięć w trakcie kampanii. Jesteśmy winni Amerykanom zrobienie czegoś więcej”.
W pierwszej połowie 2007 na konta kampanii Obamy wpłynęło 58 mln dolarów, co było najlepszym wynikiem z osiągniętych przez wszystkich ówczesnych kandydatów, a także rekordem pierwszych sześciu miesięcy lat przedwyborczych w ogóle. Drobni dawcy (tj. ci, od których datki nie przekroczyły 200 dol.), przelali łącznie 16,4 mln dol., co było najlepszym wynikiem spośród kandydatów Partii Demokratycznej. W pierwszym miesiącu 2008 Obama zebrał na swoją kampanię łącznie 36,8 mln dol., czym ustanowił rekord kwoty zebranej w ciągu miesiąca przez kandydata do prezydentury w prawyborach Demokratów. Głównym szefem kampanii Obamy został David Plouffe, a za komunikację i współpracę z mediami odpowiadał David Axelrod.
Wskutek obaw o bezpieczeństwo Obamy jako pierwszego ciemnoskórego (mulata) kandydata do prezydentury mającego realną szansę na zwycięstwo amerykański rząd przydzielił mu ochronę Secret Service na 18 miesięcy przed wyborami powszechnymi.
Dwa miesiące przed pierwszymi wyborami w stanach Iowa i New Hampshire, gdy sondaże wykazywały przewagę senator Hillary Clinton, Obama zaczął jej zarzucać brak jasnego określenia pozycji politycznej. Promując swoją kandydaturę w Iowa, stwierdził w wypowiedzi "The Washington Post", że jako nominowany z ramienia Partii Demokratycznej uzyskałby więcej głosów niż Clinton ze strony głosujących niezależnych oraz Republikańskich. Obama i Clinton podzielili się zwycięstwami w pierwszych czterech prawyborach demokratycznych, z których Obama okazał się lepszy w głosowaniach w stanie Iowa (ang.: "Iowa caucus") i Karolinie Południowej, podczas gdy Clinton – w New Hampshire i Nevadzie ("caucus"). Wygrana w stanie Iowa, gdzie Clinton została wyprzedzona także przez Johna Edwardsa, stała się możliwa dzięki rekordowo wysokiej frekwencji wśród głosujących poniżej 30. roku życia, z czego większość po raz pierwszy uczestniczyła w "caucusie". Będąc w skali kraju 20% za Clinton przed lutowym tzw. Superwtorkiem, zdołał zniwelować tę przewagę i wywalczyć głosy 20 delegatów więcej niż rywalka. Pobił też kolejne rekordy w dziedzinie zbierania funduszy, otrzymując na kampanię przedwyborczą w pierwszych dwóch miesiącach 2008 ponad 90 mln dol., tj. dwa razy więcej, niż w tym samym okresie zdobyła Clinton.
Obama otrzymał nominację partyjną 28 sierpnia 2008 podczas konwencji partyjnej w Denver w stanie Kolorado. Poparcia udzielił mu wtedy były prezydent Bill Clinton, co ucięło spekulacje o rzekomym konflikcie Obamy z Clintonami.
Program wyborczy.
W zakresie polityki fiskalnej Obama zamierzał m.in. zwolnić z podatków starszych obywateli, którzy mają roczne dochody poniżej 50 tys. dolarów. Zamierzał znieść – wprowadzone za kadencji prezydenta George'a W. Busha – ulgi podatkowe dla najbogatszych obywateli, postulując podwyższenie do 28 z 15 proc. podatku od zysków kapitałowych. Chciał podwyższenia podatku od dochodów ponad 102 tys. dol. rocznie. Był za zwiększeniem kredytów podatkowych.
Proponował pakiet 30 mld dol. wsparcia dla właścicieli nieruchomości. Z tej sumy m.in. 10 mld przypadłoby władzom stanowym i samorządom na pomoc najbardziej dotkniętym i 10 mld na ratowanie ludzi przed utratą domu. Obama proponował też zmianę ustawy o bankructwach, by zwykłe rodziny mogły zmienić warunki hipoteki. Amerykanom klas średnich dałby 10 proc. ulgi w podatku hipotecznym. Jeśli chodzi o handel, podkreślał konieczność renegocjowania niektórych punktów umowy o wolnym handlu z Kanadą i Meksykiem (NAFTA). Chcąc zachować poparcie związków zawodowych, wypowiadał się przeciw podobnym niedawnym umowom z innymi krajami (ostatnio z Kolumbią). W dziedzinie ochrony zdrowia zalecał krajowy system taniej opieki zdrowotnej dla wszystkich Amerykanów. Koszt szacowany na 50 – 65 mld dol. zostałby sfinansowany ze zniesienia ulg podatkowych od dochodów ponad 250 tys. dol. rocznie.
W przemówieniu wygłoszonym do weteranów w sierpniu zasugerował, że jako prezydent poprze propozycje zlikwidowania Rady Rosja-NATO i zablokowania wejścia Rosji do Światowej Organizacji Handlu (WTO) w odpowiedzi na rosyjskie postępowanie wobec Gruzji. W trakcie kampanii prezydenckiej Obamie towarzyszyły hasła: „Change We Can Believe In”, „Change We Need” oraz „Yes We Can”.
Wynik wyborów.
Podczas głosowania 4 listopada 2008 kandydaci na elektorów popierający Baracka Obamę zdobyli 365 mandatów w 538-mandatowym Kolegium Elektorskim wobec 173 mandatów przyszłych elektorów głównego kontrkandydata Obamy, Johna McCaina.
Formalnie wybór prezydenta został dokonany 15 grudnia 2008 przez Kolegium Elektorskie, kandydaci zgodnie z przewidywaniami uzyskali odpowiednio: Obama – 365 głosów, McCain – 173 głosy. 20 stycznia 2009 został zaprzysiężony na 44. prezydenta Stanów Zjednoczonych.
W 2012 ogłosił, że będzie ubiegał się o reelekcję, ponownie jako kandydat z ramienia Partii Demokratycznej. 6 listopada 2012 wygrał wybory prezydenckie, zdobywszy 51,06% głosów i pokonując Mitta Romneya.
Prezydentura.
Proces przejęcia urzędu prezydenta.
Proces przejęcia urzędu prezydenta (ang. "presidential transition") trwał do dnia inauguracji 20 stycznia 2009. Przez ten czas prezydent elekt tworzył swoją przyszłą administrację, która współpracowała z odchodzącą administracją, by zapewnić płynne przekazanie władzy. Pierwszą oficjalną decyzją Obamy w tym procesie było mianowanie Rahma Emanuela na stanowisko przyszłego szefa sztabu.
Polityka gospodarcza.
Plan ratunkowy dla gospodarki 2009.
Zapowiadał, że jego plan gospodarczy warty ponad 800 mld dol. powinien przyczynić się do powstania 3-4 mln miejsc pracy w ciągu dwóch lat. Bezrobocie w Stanach Zjednoczonych wzrosło w 2008 do poziomu najwyższego od 16 lat. 500 tys. ludzi miałoby znaleźć pracę przy modernizacji infrastruktury i budowie sieci szerokopasmowego Internetu, drugie tyle – w nowym przemyśle czystej energii, a po kilkaset tysięcy miejsc pracy miałoby natomiast powstać w oświacie i służbie zdrowia. Plan Obamy przewidywał także obniżki podatków dla osób indywidualnych i firm na kwotę 275 mld dol. Kolejne 550 mld dol. stanowić miały wydatki rządu federalnego. Większość rządowych pieniędzy została przeznaczona na zasiłki dla bezrobotnych, ubezpieczenia zdrowotne, kupony żywnościowe dla najbiedniejszych oraz dofinansowanie szkolnictwa i policji.
Plan został przegłosowany w Kongresie w lutym 2009. Został on skorygowany i kosztował ostatecznie 787 mld dol., z czego ok. 300 mld dol. stanowiły ulgi podatkowe dla klasy średniej, 250 mld dol. przeznaczono na pomoc potrzebującym stanom, a 200 mld dol. na modernizację krajowej infrastruktury.
Polityka budżetowa.
Pod koniec lutego 2009 zapowiedział, że do 2013 deficyt budżetowy zostanie zmniejszony o połowę. W swoim pierwszym przemówieniu przed połączonymi izbami Kongresu wygłoszonym 24 lutego 2009 zapowiedział inwestowanie w edukację i służbę zdrowia oraz odnawialne źródła energii. Jego plan przewidywał podwyższenie podatków – w celu sfinansowania reformy ochrony zdrowia i cięć podatkowych dla biednych – oraz nieznaczny wzrost wydatków na wojsko.
W budżecie na najbliższe 10 lat rząd planował zwiększenie dochodów państwa przez jeszcze większe podwyżki podatków od najzamożniejszych Amerykanów i korporacji, niż Obama zapowiadał podczas kampanii wyborczej. Zwiększone dochody miały posłużyć do sfinansowania planu reformy ochrony zdrowia, aby zapewnić ubezpieczenia medyczne jak największej liczbie obywateli, a w perspektywie wszystkim, a także miały umożliwić obniżenie podatków dla najuboższych.
Energetyka.
Plan budżetowy Obamy przewidywał również miliardowe dochody od przedsiębiorstw, które miały wykupywać prawa do przekraczających wyznaczone limity emisji gazów cieplarnianych.
Dodatkowe dochody miały sfinansować inwestycje w rozwój alternatywnych wobec ropy naftowej źródeł energii. Nowe źródła energii pozwolą Ameryce bardziej uniezależnić się od importowanej ropy.
Krytyka.
Senator Judd Gregg ostrzegł, że nadmierny deficyt budżetowy może przyczynić się do bankructwa kraju. "Praktycznym następstwem tego planu budżetowego będzie bankructwo USA. Nie da się tego uniknąć. Jeżeli zaakceptujemy propozycje zawarte w tym budżecie na okres dziesięciu lat, ten kraj zbankrutuje. Ludzie przestaną kupować nasz dług, dolar zostanie zdewaluowany. To bardzo poważna sytuacja. Przekażemy naszym dzieciom kraj, na który nas nie stać".
Nominacje.
Dwukrotnie nominował sędziów Sądu Najwyższego USA, którzy otrzymali zatwierdzenie od Senatu. Byli to Sonia Sotomayor (2009) i Elena Kagan (2010). Po śmierci sędziego Antonina Scalii, 16 marca 2016 nominował na opróżnione stanowisko Merricka Garlanda. Senat USA odmówił jednak zatwierdzenia, uznając że powinien go dokonać już nowy prezydent, w 2017 roku.
Przebieg prezydentury.
W styczniu 2009 podpisał tzw. ustawę Lilly Ledbetter ułatwiającą pracownikom zaskarżanie w sądzie dyskryminujących ich pracodawców. Ponadto zakazał stosowania tortur podczas przesłuchań. Zainicjował też proces likwidowania więzienia w Guantánamo, jednak plan ostatecznie się nie powiódł. Za kadencji Obamy został znaleziony i zamordowany Osama bin Laden.
Polityka międzynarodowa i bezpieczeństwo.
Polityka bezpieczeństwa.
Podczas swojej pierwszej wizyty w Rosji, prezydenci Rosji i USA podpisali porozumienie o redukcji broni jądrowej. Oba kraje zredukują liczbę głowic bojowych do 1500-1675, a systemów przenoszenia – do 500-1110 w ciągu siedmiu lat od wejścia w życie nowego traktatu.
Prezydenci USA i Rosji zadeklarowali gotowość współpracy w dziedzinie obrony przeciwrakietowej.
Koniec prezydentury i dalsze lata.
Zgodnie z konstytucją nie mógł ubiegać się o trzecią kadencję, dlatego w wyborach prezydenckich 2016 poparł kandydaturę Hillary Clinton (byłej sekretarz stanu w jego administracji), która była jego konkurentką o nominację w 2008. Po zwycięstwie Donalda Trumpa pogratulował mu zwycięstwa i 10 listopada 2016 przyjął go w Białym Domu. Spotkanie to zapoczątkowało proces przejęcia władzy prezydenckiej przez Trumpa. W listopadzie 2016 po raz ostatni wręczył Medal Wolności. Ten sam medal w styczniu 2017 wręczył wiceprezydentowi Joemu Bidenowi. 10 stycznia 2017 w Chicago po raz ostatni przemówił do swoich zwolenników, a siedem dni później dokonał ułaskawienia Chelsea Manning, skazanej w 2013 (wówczas jako Bradley Manning) na 35 lat więzienia za wyniesienie tajnych dokumentów amerykańskich, opublikowanych później przez WikiLeaks. 20 stycznia 2017, uczestnicząc w zaprzysiężeniu swojego następcy, zakończył urząd prezydenta Stanów Zjednoczonych.
W 2018 wraz z żoną założył firmę producencką Higher Ground Productions, która podpisała z platformą Netflix długoterminowy kontrakt na dostarczanie serwisowi własnych treści.
Życie prywatne.
Swoją przyszłą żonę, Michelle Robinson, poznał w 1988 w firmie prawniczej Sidley &amp; Austin w Chicago, w której początkowo była opiekunką wakacyjnych praktyk Obamy, a w późniejszym okresie zaczęła z nim pracować, wspierając jego działalność społeczną. Choć Robinson początkowo nie zgadzała się na bardziej prywatną znajomość, latem tego samego roku zaczęli się spotykać, 31 lipca 1991 się zaręczyli, a w październiku 1992 wzięli ślub. Mają dwie córki: Malię Ann (ur. 1998) i Natashę Marian „Sashę” (ur. 2001). W 2018 Michelle Obama oświadczyła, że dzieci, które ma z Barackiem Obamą, urodziły się w wyniku procedury "in vitro".
Obama jest protestantem, choć jego stanowisko w wielu kwestiach (np. aborcji) jest sprzeczne z nauczaniem wielu konserwatywnych wspólnot protestanckich, w szczególności kościołów ewangelikalnych. Przez 20 lat był członkiem Zjednoczonego Kościoła Chrystusa ("United Church of Christ", chrzest przyjął w 1988), jednak w trakcie kampanii wyborczej wystąpił z macierzystej kongregacji w Chicago (Trinity United Church of Christ) w związku z kontrowersjami dotyczącymi lidera tej kongregacji, pastora Wrighta.
Jest kibicem Pittsburgh Steelers.
Kontrowersje i krytyka.
W lipcu 2008 sztab Johna McCaina zarzucił Obamie, że "gra kartą rasową". Była to reakcja na jego wystąpienie w Missouri, gdy powiedział, że „będą próbowali przestraszyć jego osobą”, mówiąc m.in., że „ma takie zabawne nazwisko i nie wygląda tak, jak ci wszyscy inni prezydenci na banknotach dolarowych”.
Mimo otrzymania pokojowej Nagrody Nobla nie zdecydował się jako prezydent USA do przystąpienia do Traktatu ottawskiego zakazującego stosowania min przeciwpiechotnych.
Upamiętnienie.
Imieniem Obamy zostało nazwanych dziewięć gatunków organizmów żywych, to najwięcej spośród wszystkich prezydentów USA: porost "Caloplaca obamae" (2007), ptak "Nystalus obamai" (2008), pająk "Aptostichus barackobamai", ryby "Teleogramma obamaorum" (2011), "Etheostoma obama" (2012) i "Tosanoides obama" (2016), nitnikowiec "Paragordius obamai" (2012), płaziniec "Baracktrema obamai" (2016) oraz wymarła jaszczurka "Obamadon gracilis" (2012).
Obama w kulturze.
W 2016 Netflix udostępnił film wyreżyserowany przez Vikrama Gandhiego "Barry" opowiadający o młodzieńczych latach Obamy.
Publikacje.
Barack Obama jest autorem trzech książek:

</doc>
<doc id="688282" url="https://pl.wikipedia.org/wiki?curid=688282" title="Podrabalina">
Podrabalina

Podrabalina – przysiółek wsi Wólka w Polsce, położony w województwie podlaskim, w powiecie suwalskim, w gminie Bakałarzewo.
W latach 1975–1998 Podrabalina należała administracyjnie do województwa suwalskiego.
Na zachód od przysiółka znajduje się Jezioro Bolesty, zaś na północny zachód Jezioro Okrągłe.

</doc>
<doc id="688284" url="https://pl.wikipedia.org/wiki?curid=688284" title="Burczak (gmina Czarna Białostocka)">
Burczak (gmina Czarna Białostocka)

Burczak – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Anielskiej w Czarnej Wsi.

</doc>
<doc id="688286" url="https://pl.wikipedia.org/wiki?curid=688286" title="Areszt Śledczy w Gdańsku">
Areszt Śledczy w Gdańsku

Areszt Śledczy w Gdańsku, tzw. „Kurkowa” – zakład penitencjarny w Gdańsku przy ul. Kurkowej 12, przeznaczony dla mężczyzn i kobiet tymczasowo aresztowanych, pozostających w dyspozycji przede wszystkim organów śledczych Gdańska, Gdyni i Sopotu.
Dyrektor AŚ Gdańsk – ppłk SW Artur Król
W jednostce pełni służbę 390 funkcjonariuszy, ponadto zatrudnionych jest 41 pracowników cywilnych.
AŚ Gdańsk przeznaczony jest dla 1072 osób pozbawionych wolności. Osadzeni w areszcie to głównie tymczasowo aresztowani, pozostający do dyspozycji organów:
Prócz tymczasowo aresztowanych w areszcie przebywają także nieliczni (do 200 osób) skazani, ze względu na toczące się z ich udziałem czynności procesowe w kolejnych sprawach, skazani zatrudnieni na terenie aresztu oraz skazani przebywający na leczeniu w oddziale szpitalnym aresztu.
We wrześniu 2007 nastąpiła zmiana przeznaczenia jednostki i areszt jest przeznaczony także dla kobiet.
Areszt przeznaczony jest dla wszystkich kategorii tymczasowo aresztowanych i skazanych mężczyzn oraz kobiet. Posiada specjalny oddział dla szczególnie niebezpiecznych przestępców.
Oddział szpitalny aresztu oraz ambulatorium zapewniają osadzonym całodobową opiekę medyczną na bardzo wysokim poziomie.
Historia aresztu.
Pierwsze więzienie w tym miejscu powstało w pocz. XIX w. i liczyło 12 cel. W latach 1854 – 1855 sporządzony został projekt zabudowań Sądu Kryminalnego w Gdańsku (niem. "Criminal Gericht zu Danzig"), z uwzględnieniem osobnych budynków dla sądu, aresztu i zakładu karnego. Budynek sądu, w stylu klasycystycznym, obecnie zajmowany jest przez Sąd Apelacyjny. Dwa pozostałe budynki ówczesnego kompleksu znajdują się na terenie obecnego aresztu i po przebudowach funkcjonują jako tzw. Pawilon K (PK) i Pawilon P (PP). W 1904 został oddany do użytku nowy kompleks zabudowań aresztu, zbudowany na planie kwadratu, z przestrzenią przeznaczoną na spacery osadzonych pośrodku, funkcjonujący obecnie pod nazwą Pawilonu Centralnego (PC).
W lipcu 1917 w areszcie przebywali kilka tygodni Józef Piłsudski i Kazimierz Sosnkowski. Była cela Marszałka jest obecnie przekształcona w izbę pamięci.
W czasie II wojny światowej więziono tu wielu działaczy kaszubskich, członków ruchu oporu, antyfaszystów. W areszcie wykonywano wyroki śmierci, m.in. przez ścięcie gilotyną.
Po II wojnie światowej, więzienie, które nie doznało większych zniszczeń poszerzono, włączając do obiektu większą część ul. Kurkowej.
W pierwszych latach powojennych w areszcie więziono wielu działaczy niepodległościowego podziemia, duchownych, m.in. biskupa Karola Marię Spletta, a także Niemców i Volksdeutschów, w tym także gauleitera Alberta Forstera i członków załogi obozu koncentracyjnego Stutthof.
Na terenie aresztu wykonywano również wyroki śmierci, m.in. rozstrzelano sanitariuszkę AK Danutę Siedzikównę – „Inkę”. Jak wskazują ostatnie badania archeologiczne, zainicjowane przez z-cę dyr. mjr Waldemara Kowalskiego, funkcjonariusze UB dokonywali również masowych mordów. Niektóre z katowni UB i cel śmierci zostały już odkryte, niektóre są dopiero lokalizowane.
Ostatni wyrok śmierci, przez powieszenie, wykonano w gdańskim areszcie 25 maja 1987 na seryjnym mordercy Pawle Tuchlinie, osławionym „Skorpionie”.

</doc>
<doc id="688289" url="https://pl.wikipedia.org/wiki?curid=688289" title="Pierścień Dedekinda">
Pierścień Dedekinda

Pierścień Dedekinda – pierścień całkowity oznaczany jako formula_1 i zdefiniowany następująco formula_2 Ciekawą własnością tego pierścienia jest to, że liczba formula_3 jest elementem nierozkładalnym, ale nie jest elementem pierwszym.
Pierścienie Dedekinda.
Jeśli pierścień formula_4 jest podpierścieniem pierścienia formula_5 to element formula_6 nazywamy całkowitym nad formula_7 gdy spełnia on warunek
(por. twierdzenie o wymiernych pierwiastkach wielomianu o całkowitych współczynnikach).
Pierścieniem Dedekinda nazywamy każdy pierścień całkowity noetherowski R całkowicie domknięty (normalny: każdy element całkowity jego ciała ułamków należy do R) w którym każdy niezerowy ideał pierwszy jest ideałem maksymalnym. Równoważne sformułowanie: pierścień R jest regularny wymiaru 0.
Jeśli ciało formula_11 jest skończonym rozszerzeniem ciała liczb wymiernych formula_12 (tzn. formula_11 zawiera formula_12 jako podciało i jako przestrzeń liniowa nad formula_12 ma skończony wymiar), to zbiór wszystkich elementów ciała formula_11 całkowitych nad formula_17 jest pierścieniem Dedekinda (w szczególności pierścień formula_17 jest pierścieniem Dedekinda).
Inne przykłady pierścieni Dedekinda to pierścienie funkcji regularnych na regularnych krzywych algebraicznych.
Istnieją pierścienie Dedekinda bez jednoznaczności rozkładu, np. formula_19 (w pierścieniu z jednoznacznością rozkładu każdy element nierozkładalny jest pierwszy). Jednakże każdy niezerowy ideał pierścienia Dedekinda ma jednoznaczne przedstawienie jako iloczyn ideałów maksymalnych.
Jeśli pierścień Dedekinda jest z jednoznacznością rozkładu, to jest pierścieniem ideałów głównych. Jednakże w każdym pierścieniu Dedekinda każdy ideał niezerowy ma dwuelementowy zbiór generatorów.

</doc>
<doc id="688290" url="https://pl.wikipedia.org/wiki?curid=688290" title="Lidia Kopania">
Lidia Kopania

Lidia Kopania (ur. 12 maja 1978 w Koluszkach) – polska piosenkarka, autorka tekstów i celebrytka.
W latach 1998–2006 wokalistka zespołu Kind of Blue. Od 2006 artystka solowa, wydała trzy albumy studyjne: "Intuicja" (2006), "Przed świtem" (2008) i "Pod słowami" (2015). Pierwszą płytę promowała singlem „Sleep”, z którym zwyciężyła w koncercie „Trendy” podczas festiwalu "TOPtrendy 2006". W 2009 reprezentowała Polskę z utworem „I Don’t Wanna Leave” w 54. Konkursie Piosenki Eurowizji.
Życiorys.
Edukacja.
Ukończyła Liceum Ogólnokształcące w Łodzi, w tym okresie brała udział w pierwszych konkursach muzycznych. W młodości tańczyła w formacji tańca towarzyskiego „Promenada”.
Studiowała historię sztuki na Uniwersytecie im. Adama Mickiewicza w Poznaniu, tytuł magistra obroniła jednak na Uniwersytecie Łódzkim (temat pracy dyplomowej: "Odpowiedniki pop-artu w polskiej sztuce lat 60. i 70."). Ukończyła również studia podyplomowe w dziedzinie arteterapii, a w 2014 rozpoczęła studia doktoranckie w Szkole Wyższej Psychologii Społecznej w Warszawie.
Kariera zawodowa.
W wieku 16 lat zrealizowała pierwsze profesjonalne nagrania muzyczne, rejestrując oficjalny hymn wyborów Miss Polski Nastolatek, w których brała udział; w finale konkursu zdobyła tytuł Miss Dziennikarzy. Po udziale w wyborach nawiązała współpracę z Dariuszem Grabowskim, wykładowcą w łódzkiej Akademii Muzycznej, u którego rozwijała talent wokalny. W 1998 rozpoczęła profesjonalną karierę muzyczną, wydając kasetę z utworami „W tej samej rzece” i „Przypadkowi przechodnie”, które stworzył Robert Janson. Również w 1998 wydała singiel „Niezwykły dar”. Dzięki znajomości z Magdaleną Pokorą nawiązała współpracę z Michałem Wiśniewskim, który zapewniał jej występy jako support przed koncertami swojego zespołu Ich Troje.
W 2003 została wokalistką zespołu Kind of Blue, z którym pod koniec 2004 wydała na niemieckim rynku debiutancki album studyjny, zatytułowany "Beating the Morning Rush". Wraz z zespołem uczestniczyła w niemieckim programie muzycznym "The John Lennon Talent Award". W Polsce ich pierwszym singlem został utwór „Pocałuj mnie”, z którym brali udział w konkursie debiutów podczas 42. Krajowego Festiwalu Piosenki Polskiej w Opolu. W 2005 wydała z zespołem drugi wspólny album studyjny pt. "Pocałuj mnie". W 2006 odeszła z zespołu, skupiając się na karierze solowej.
27 października 2006 wydała pierwszy solowy album studyjny pt. "Intuicja". Promowała go singlami: „Sleep”, „Hold On”, „Twe milczenie nie jest złotem” i „It Must Be Love”, z którym bez powodzenia zgłosiła się do udziału w koncercie "Piosenka dla Europy 2007", zajmując pierwsze miejsce na liście rezerwowej. Latem tego samego roku zwyciężyła w głosowaniu widzów festiwalu "TOPtrendy 2006", wykonując dwa utwory: autorski „Sleep” oraz cover utworu ABBY „The Winner Takes It All”. 6 czerwca 2008 wydała swój drugi album pt. "Przed świtem", który promowała singlem „Rozmawiać z Tobą chcę”.
14 lutego 2009 wystąpiła z piosenką „I Don’t Wanna Leave” w koncercie "Piosenka dla Europy 2009", ostatecznie zajęła pierwsze miejsce po zdobyciu 22 punktów, w tym 10 pkt od jurorów (2. miejsce) i 12 pkt od widzów (1. miejsce), zostając dzięki temu reprezentantką Polski w 54. Konkursie Piosenki Eurowizji organizowanym w Moskwie. Od 28 lutego do 18 kwietnia odbywała trasę promocyjną po Europie, wystąpiła m.in. na Łotwie, w Mołdawii, Wielkiej Brytanii, Holandii, Irlandii i na Ukrainie. 14 maja zajęła 12. miejsce w drugim półfinale Eurowizji 2009, przez co nie awansowała do finału.
W 2012 została ambasadorką marki produkującej bieliznę dla kobiet „Alles”. W grudniu 2014 pojawiła się na okładce polskiej edycji miesięcznika „Playboy”. 20 listopada 2015 wydała album pt. "Pod słowami", który promowała tytułowym singlem i piosenką „Hold My Breath”. 15 grudnia 2017 zaprezentowała teledysk do singla „Nie czekaj”. W 2018 i 2019 bez powodzenia zgłosiła się do udziału w krajowych eliminacjach do Konkursu Piosenki Eurowizji (w 2018 z piosenką „Scars Are Beautiful”). 19 lutego 2022 wystąpiła z utworem „Why Does It Hurt” w finale programu "Tu bije serce Europy! Wybieramy hit na Eurowizję!", stanowiącego polskie eliminacje do 66. Konkursu Piosenki Eurowizji, i zajęła ostatnie miejsce. Jej występ był szeroko krytykowany w mediach m.in. za nieczyste wykonanie i częste pomyłki w tekście. Kopania twierdziła w udzielanych wywiadach, że celowo zaplanowała taki występ, a piosenką chciała oddać hołd zmarłemu ojcu oraz jego siostrze i bratu. Po występie Kopani swoją 14-letnią działalność zakończył jej oficjalny fanklub, a jego założyciel zarzucił wokalistce notoryczne kłamstwa i zasugerował jej konieczność leczenia nadszarpniętego zdrowia psychicznego.
Inspiracje.
Wśród inspiracji muzycznych wymienia wykonawców, takich jak Barbra Streisand, Whitney Houston, Mariah Carey czy Céline Dion.
Życie prywatne.
Pozostawała przez trzy lata w nieformalnym związku z Robertem Jansonem. W 2010 poślubiła Igora Przebindowskiego. W czerwcu 2020 potwierdziła rozwód z mężem.

</doc>
<doc id="688293" url="https://pl.wikipedia.org/wiki?curid=688293" title="Myślibór">
Myślibór



</doc>
<doc id="688294" url="https://pl.wikipedia.org/wiki?curid=688294" title="Kryterium całkowe">
Kryterium całkowe

Kryterium całkowe (także kryterium całkowe Maclaurina-Cauchy’ego) – kryterium zbieżności szeregów o wyrazach dodatnich oparte na idei porównywania danego szeregu z całką. Wczesna forma tego kryterium została odkryta w Indiach przez Madhawę w XIV wieku i jego następców ze szkoły w Kerali. W Europie kryterium zostało później ponownie odkryte przez Maclaurina w 1742 i Cauchy’ego.
Kryterium.
Niech formula_1 będzie funkcją dodatnią i malejącą. Niech ponadto formula_2 dla każdego formula_3 Wówczas szereg
jest zbieżny wtedy i tylko wtedy, gdy zbieżna jest całka niewłaściwa
Interpretacja geometryczna.
Całka wyraża pole powierzchni pod krzywą formula_4 (na ilustracji obok zaznaczonej na czarno) na przedziale formula_5 Wyrazy szeregu podają wielkość rzędnych wykresu w punktach formula_6 a więc wyrażają pola prostokątów o podstawie formula_7 i wysokościach formula_8 (na ilustracji obok zaznaczone na zielono). Suma szeregu jest zatem sumą pól rzeczonych prostokątów. Biorąc to pod uwagę, kryterium całkowe można zinterpretować następująco: jeżeli pole pod wykresem formula_4 jest skończone, to tym bardziej skończona jest suma pól formula_10 (równa sumie szeregu ). Dokonując przesunięcia każdego z prostokątów o formula_7 w prawo, wykres formula_4 na przedziale formula_13 znajdzie się zawarty w figurze złożonej ze wspomnianych przesunięć. W szczególności, jeżeli pole pod wykresem formula_4 jest nieskończone, to nieskończone musi być także pole rozważanej figury, a więc i tym samym suma szeregu .
Dowód.
Ponieważ funkcja formula_15 jest malejąca zachodzą nierówności
Oznacza to, że
a stąd
W przypadku gdy całka jest zbieżna, ciąg całek częściowych
jest ograniczony, co pociąga ograniczoność ciągu sum częściowych
szeregu . Ciąg ten jest także niemalejący (z założenia, że wyrazy szeregu są nieujemne), więc jako ograniczony i niemalejący ciąg liczb rzeczywistych jest on zbieżny, a tym samym szereg jest zbieżny.
W przypadku, gdy szereg jest zbieżny, wyżej zdefiniowany ciąg całek częściowych jest również ograniczony, a więc zbieżny (do całki ) jako ograniczony i niemalejący ciąg liczb rzeczywistych.

</doc>
<doc id="688297" url="https://pl.wikipedia.org/wiki?curid=688297" title="Jim Bunning">
Jim Bunning

Jim Bunning, właśc. James Paul David Bunning (ur. 23 października 1931 w Pittsburghu, zm. 26 maja 2017 w Fort Thomas w stanie Kentucky) – amerykański baseballista i polityk, członek Partii Republikańskiej. W latach 1987–1999 przez sześć kolejnych kadencji Kongresu Stanów Zjednoczonych był przedstawicielem stanu Kentucky w Izbie Reprezentantów Stanów Zjednoczonych, a w latach 1999–2011 reprezentował ten stan w Senacie Stanów Zjednoczonych.
Kariera sportowa.
Jako baseballista grał w drużynach Detroit Tigers, Philadelphia Phillies, Pittsburgh Pirates i Los Angeles Dodgers na pozycji miotacza.

</doc>
<doc id="688299" url="https://pl.wikipedia.org/wiki?curid=688299" title="Mitch McConnell">
Mitch McConnell

Mitch McConnell, właśc. Addison Mitchell „Mitch” McConnell, Jr. (ur. 20 lutego 1942) – amerykański polityk, senator ze stanu Kentucky (wybrany w 1984 i ponownie w 1990, 1996, 2002, 2008, 2014 i 2020), członek Partii Republikańskiej. W latach 2007–2015 i ponownie od 2021 roku lider mniejszości Senatu Stanów Zjednoczonych, od 2015 roku do 2021 roku pełnił funkcję lidera większości tej izby.

</doc>
<doc id="688300" url="https://pl.wikipedia.org/wiki?curid=688300" title="Kit Bond">
Kit Bond

Kit Bond, właśc. Christopher Samuel Bond (ur. 6 marca 1939 w Saint Louis) – amerykański polityk, senator ze stanu Missouri (wybrany w 1986 i ponownie w 1992, 1998 i 2004), członek Partii Republikańskiej. Był gubernatorem stanu Missouri w latach 1973-1977 i 1981-1985.

</doc>
<doc id="688301" url="https://pl.wikipedia.org/wiki?curid=688301" title="Thad Cochran">
Thad Cochran

Thad Cochran, właśc. William Thad Cochran (ur. 7 grudnia 1937 w Pontoc, zm. 30 maja 2019 w Oxfordzie) – amerykański polityk, członek Partii Republikańskiej. Wieloletni senator Stanów Zjednoczonych ze stanu Missisipi, zasiadł w Senacie po raz pierwszy w 1978 i sześciokrotnie uzyskiwał reelekcję (1984, 1990, 1996, 2002, 2008 i 2014). W latach 1973–1978 był przedstawicielem czwartego okręgu wyborczego w Missisipi do Izby Reprezentantów Stanów Zjednoczonych.
1 kwietnia 2018 ze względu na stan zdrowia złożył mandat senatora.

</doc>
<doc id="688302" url="https://pl.wikipedia.org/wiki?curid=688302" title="George Voinovich">
George Voinovich

George Victor Voinovich (ur. 15 lipca 1936 w Cleveland, zm. 12 czerwca 2016 tamże) – amerykański polityk, senator ze stanu Ohio (wybrany w 1998 i ponownie w 2004), członek Partii Republikańskiej. Był gubernatorem stanu Ohio w latach 1991–1999, a przedtem burmistrzem miasta Cleveland w latach 1980–1989.

</doc>
<doc id="688303" url="https://pl.wikipedia.org/wiki?curid=688303" title="Christopher Dodd">
Christopher Dodd

Christopher John Dodd (ur. 27 maja 1944 w Willimantic, Connecticut) – amerykański polityk, senator ze stanu Connecticut (wybrany w 1980 i ponownie w 1986, 1992, 1998 i 2004), członek Partii Demokratycznej.
Jest synem senatora Thomasa J. Dodda. Ubiegał się o partyjną nominację w wyborach prezydenckich w 2008, jednak już po pierwszych prawyborach zrezygnował.

</doc>
<doc id="688304" url="https://pl.wikipedia.org/wiki?curid=688304" title="Chuck Grassley">
Chuck Grassley

Chuck Grassley, właśc. Charles Ernest Grassley (ur. 17 września 1933) – amerykański polityk, senator ze stanu Iowa (wybrany w 1980 i ponownie w 1986, 1992, 1998, 2004, 2010, 2016 i 2022), członek Partii Republikańskiej.
Wcześniej, w latach 1975–1981 był przedstawicielem stanu Iowa w Izbie Reprezentantów Stanów Zjednoczonych. 3 stycznia 2019 jako najstarszy stażem senator Partii Republikańskiej objął stanowisko przewodniczącego pro tempore Senatu, zastępując na tym stanowisku odchodzącego na emeryturę senatora Orrina Hatcha. Funkcję zakończył z dniem 20 stycznia 2021.

</doc>
<doc id="688306" url="https://pl.wikipedia.org/wiki?curid=688306" title="Pat Roberts">
Pat Roberts

Pat Roberts, właśc. Charles Patrick Roberts (ur. 20 kwietnia 1936 w Topeka) – amerykański polityk, senator ze stanu Kansas (wybrany w 1996 i ponownie w 2002, 2008 i 2014), członek Partii Republikańskiej.
W latach 1981–1997 zasiadał w Izbie Reprezentantów.
Nie starał się o reelekcję w 2020. Jego następcą został republikanin Roger Marshall.

</doc>
<doc id="688308" url="https://pl.wikipedia.org/wiki?curid=688308" title="Jim Inhofe">
Jim Inhofe

Jim Inhofe, właśc. James Mountain Inhofe (ur. 17 listopada 1934 w Des Moines, Iowa) – amerykański polityk, w latach 1994-2023 senator ze stanu Oklahoma (wybrany w 1994 w wyborach uzupełniających i ponownie w 1996, 2002, 2008, 2014 i 2020), członek Partii Republikańskiej. W latach 1987-1994 zasiadał w Izbie Reprezentantów.
Inhofe jest jednym z największych sceptyków globalnego ocieplenia w Kongresie. W rankingu League of Conservation Voters z 2008 zajął pierwsze miejsce pod względem systematycznego głosowania przeciwko ustawom mającym chronić środowisko.

</doc>
<doc id="688309" url="https://pl.wikipedia.org/wiki?curid=688309" title="Jack Reed">
Jack Reed

Jack Reed, właśc. John Francis Reed (ur. 12 listopada 1949) – amerykański polityk, senator ze stanu Rhode Island (wybrany w 1996 i ponownie w 2002), członek Partii Demokratycznej. W latach 1991-1997 zasiadał w Izbie Reprezentantów Stanów Zjednoczonych.

</doc>
<doc id="688310" url="https://pl.wikipedia.org/wiki?curid=688310" title="Jeff Sessions">
Jeff Sessions

Jeff Sessions, właśc. Jefferson Beauregard Sessions III (ur. 24 grudnia 1946 w Hybart, Alabama) – amerykański polityk, młodszy senator ze stanu Alabama (wybrany w 1996 i ponownie w 2002 i 2008 i 2014 roku), członek Partii Republikańskiej, od 2017 do 2018 r. prokurator generalny Stanów Zjednoczonych.
Młodość.
Sessions urodził się w mieście Selma w Alabamie. Był synem właściciela wiejskiego sklepu. Dorastał w niewielkiej miejscowości Hayden. Chodził do szkoły w pobliskim Camden, a potem w Montgomery. W 1973 roku ukończył studia na University of Alabama. Od 1973 do 1986 roku służył w rezerwach amerykańskiej armii. Pracował jako prawnik we własnej kancelarii w Russellville, potem w Mobile, gdzie mieszka do dziś.
Kariera zawodowa.
W 1981 roku prezydent Ronald Reagan nominował Sessionsa na stanowisko prokuratora w sądzie rejonowym, który odpowiada za sprawy z terenu południowej Alabamy. Tę pozycję sprawował przez 12 lat. W 1986 roku Reagan nominował go na stanowisko sędziego w tym samym sądzie. Ta nominacja była wspierana przez republikańskiego senatora z Alabamy – Jeremiaha Dentona. Sessions zaczął być jednak oskarżany o rasistowskie wypowiedzi. W głosowaniu w senackiej Komisji Sprawiedliwości ws. dopuszczenia tej nominacji pod głosowanie całego Senatu padł remis 9-9. Aby nominacja przeszła przez Komisję, potrzebna była większość. Prezydent Reagan musiał więc wycofać tę kandydaturę. Jednym z głosów na "nie" był senator Heflin, którego kilka lat później zastąpił Sessions.
Kariera w Senacie.
W 1994 roku Sessions został wybrany na stanowisko prokuratora generalnego Alabamy. Dwa lata później wystartował w wyborach do Senatu na miejsce ustępującego Heflina, który był jednym z ostatnich konserwatywnych Demokratów. Na skutek przemian w amerykańskim systemie politycznym (Republikanie stawali się coraz bardziej konserwatywni, a Demokraci lewicowi) Alabama, jak i całe Głębokie Południe zaczęła się przekształcać z bastionu Demokratów, jakim była od przeszło 100 lat, w stan popierający Republikanów. Odzwierciedleniem tego była decyzja innego senatora z Alabamy. Konserwatywny Demokrata Richard Shelby w 1994 roku zmienił przynależność partyjną i został Republikaninem. Sessions w prawyborach republikańskich zdobył 37,8% głosów. Potrzebna była druga tura, którą wygrał z 59,3% głosów. W wyborach ogólnych zmierzył się z Demokratą Rogerem Bedfordem, którego pokonał 52%-45%. Był wybierany jeszcze dwukrotnie. W 2002 roku pokonał Demokratkę Susan Parker 59%-40%, a w 2008 Vivian Davis Figures 63%-37%. Sessions ubiegał się o reelekcję w wyborach do Senatu, które odbyły się w listopadzie 2014 roku. Jednak zarówno w prawyborach, jak i w wyborach ogólnych nie miał żadnego kontrkandydata.
Prokurator generalny.
W 2016 roku Sessions jako jedyny urzędujący senator Partii Republikańskiej popierał w trakcie trwania prawyborów prezydenckich kandydaturę Donalda Trumpa. Miliarder prezentował bowiem zdecydowane stanowisko wobec bardzo ważnego dla senatora problemu nielegalnej imigracji, obiecując wybudowanie muru na granicy z Meksykiem.
18 listopada 2016 roku ogłoszono, że Sessions będzie pełnił funkcję prokuratora generalnego w nowej administracji prezydenta Trumpa. 9 lutego 2017 Senat USA stosunkiem głosów 52:47 zatwierdził kandydaturę Jeffa Sessionsa na stanowisko prokuratora generalnego.
Poglądy polityczne i życie prywatne.
Jako że Alabama jest jednym z najbardziej konserwatywnych stanów w całym kraju, tak i senator Sessions jest jednym z najbardziej konserwatywnych członków wyższej izby Kongresu. Popierał wojnę w Iraku, jest jednym z największych przeciwników amnestii dla nielegalnych imigrantów. Jest przeciwny także aborcji czy legalizacji małżeństw homoseksualnych (popierał konstytucyjną poprawkę definiującą małżeństwo jako związek mężczyzny i kobiety). Także w sprawach ekonomicznych zajmuje konserwatywne stanowisko. Popiera obniżki podatków, nie zgadza się natomiast na nadmierne wydatki rządu i na interwencje państwa w sprawy gospodarki. Jak przytłaczająca większość Republikanów jest gorącym przeciwnikiem reformy zdrowotnej prezydenta Obamy ("Obamacare"). Będąc liderem Republikanów w Komisji ds. Wymiaru Sprawiedliwości był przeciwny obydwu nominacjom Obamy do Sądu Najwyższego. Obecnie jest liderem Republikanów w Komisji ds. Budżetu.
Na prośbę szefa personelu Białego Domu Johna Kelly'ego w listopadzie 2018 r. złożył rezygnację, zastąpił go tymczasowo Matthew Whitaker
Sessions ma żonę Mary, z którą ma trójkę dzieci. Jest metodystą.

</doc>
<doc id="688311" url="https://pl.wikipedia.org/wiki?curid=688311" title="Craig L. Thomas">
Craig L. Thomas

Craig Lyle Thomas (ur. 17 lutego 1933 w Cody, Wyoming, zm. 4 czerwca 2007 w Bethesda, Maryland) – amerykański polityk, senator ze stanu Wyoming (wybrany w 1994, 2000 i 2006), członek Partii Republikańskiej. W latach 1989-1995 zasiadał w Izbie Reprezentantów.
Craig L. Thomas zdobył trzecią kadencję w wyborach, które odbyły się 7 listopada 2006. Jego przeciwnikiem z Partii Demokratycznej był Dale Groutage. Thomas pokonał go stosunkiem głosów 70% do 30%.
Dwa dni po wyborach badania medyczne wykryły u Thomasa białaczkę. Zmarł 4 czerwca 2007 w Bethesda w stanie Maryland, w wyniku komplikacji spowodowanych tą chorobą. Opróżniony fotel senatora I klasy obsadził gubernator stanu Wyoming Demokrata Dave Freudenthal. Zgodnie z obowiązującym w tym stanie prawem, gubernator wybiera senatora spośród trzech kandydatów zaproponowanych przez stanowe kierownictwo partii dotychczasowego senatora (w tym przypadku Partia Republikańska). Gubernator Freudenthal wybrał stanowego senatora John Barrasso (zaprzysiężony 25 czerwca 2007). Wybory uzupełniające ("special election") odbędą się w listopadzie 2008, a wybrany wtedy senator sprawować urząd będzie cztery lata (bowiem to w 2013 kończy się kadencja senatorów I klasy, jakim był Thomas). Co ciekawe w 2008 w Wyoming odbędą się wybory dwóch senatorów, ponieważ kończy się kadencja senatora II klasy Mike Enzi.

</doc>
<doc id="688312" url="https://pl.wikipedia.org/wiki?curid=688312" title="Franciszka Ksawera Cabrini">
Franciszka Ksawera Cabrini

Franciszka Ksawera Cabrini MSC, wł. "Francesca Saverio Cabrini", Matka Cabrini (ur. 15 lipca 1850 w Sant’Angelo Lodigiano we Włoszech, zm. 22 grudnia 1917 w Chicago w USA) – tercjarka franciszkańska, dziewica, zakonnica, pierwsza obywatelka amerykańska kanonizowana przez Kościół katolicki, święta.
Życiorys.
Urodziła się jako Maria Francesca Cabrini w Lombardii we Włoszech jako trzynaste, najmłodsze dziecko w rodzinie chłopskiej. W dzieciństwie marzyła o tym, by być misjonarką w Chinach. Odebrała wykształcenie pedagogiczne.
W roku 1880 założyła zakon Sióstr Świętego Serca (ang. "Missionary Sisters of the Sacred Heart of Jesus", MSC) z założeniem niesienia oświaty wśród dzieci z biednych domów. Już jako przełożona zakonu, w roku 1889 udała się do Stanów Zjednoczonych, gdzie wykazała się odwagą, ogromną cierpliwością i wizjonerstwem w pracy z imigrantami. Mieszkała w Nowym Jorku i Chicago, często podróżując do krajów Ameryki Łacińskiej.
Ona i jej siostry założyły wiele instytucji pomocowych, jak domy dziecka, szkoły i darmowe szpitale dla biednych. Założyła też Szpitale Kolumba (ang. "Columbus Hospital") w Nowym Jorku (1892) i w Chicago (1905).
W roku 1909 uzyskała obywatelstwo amerykańskie. Pochowana została na terenie szkoły średniej jej imienia w Nowym Jorku (ang. "Mother Cabrini High School").
W procesie kanonizacyjnym ujawniono cztery cudowne uzdrowienia chorych. 
W 1950 roku papież Pius XII ogłosił ją patronką emigrantów.
Jej wspomnienie liturgiczne w Kościele katolickim na świecie obchodzone jest w dzienną pamiątkę śmierci. W USA uroczystości obchodzone są w dzienną pamiątkę kanonizacji (13 listopada).

</doc>
<doc id="688313" url="https://pl.wikipedia.org/wiki?curid=688313" title="Mike Enzi">
Mike Enzi

Michael „Mike” Bradley Enzi (ur. 1 lutego 1944 w Bremerton, zm. 26 lipca 2021 w Loveland) – amerykański polityk, senator ze stanu Wyoming (wybrany w 1996 i ponownie w 2002, 2008, 2014), członek Partii Republikańskiej.
Nie starał się o reelekcję w 2020. Został zastąpiony przez Cynthię Lummis z Partia Republikańskiej.
Sześć miesięcy po przejściu na emeryturę w Senacie, Enzi miał wypadek rowerowy, po którym miał uszkodzony kręgosłup oraz złamane kilka żeber. Zmarł trzy dni później w szpitalu w Loveland w stanie Kolorado w wieku 77 lat.

</doc>
<doc id="688314" url="https://pl.wikipedia.org/wiki?curid=688314" title="Cabrini">
Cabrini



</doc>
<doc id="688315" url="https://pl.wikipedia.org/wiki?curid=688315" title="Kenofit">
Kenofit

Kenofit lub neofit (gr. καινός "nowy", νέος "nowy", φυτόν "roślina") – gatunek roślin obcego pochodzenia (antropofit), nienależący do flory rodzimej, który zadomowił się w ostatnich czasach. Za graniczną datę przyjmuje się wyprawę Krzysztofa Kolumba do Ameryki (1492), co zapoczątkowało migrację gatunków na niespotykaną dawniej skalę. Gatunki zadomowione wcześniej określane są nazwą archeofitów.
Podział kenofitów.
Ze względu na rodzaj siedlisk, w których rośliny te występują, prof. Jan Kornaś wyróżnił 3 grupy kenofitów:
Pojęcia te używane są podczas geograficzno-historycznej analizy flory.
Kenofity we florze Polski.
Według badań B. Tokarskiej-Guzik we florze Polski w 2005 r. było 300 gatunków kenofitów. 
Wykaz kenofitów według L. Rutkowskiego:

</doc>
<doc id="688317" url="https://pl.wikipedia.org/wiki?curid=688317" title="Christopher S. Bond">
Christopher S. Bond



</doc>
<doc id="688318" url="https://pl.wikipedia.org/wiki?curid=688318" title="James Inhofe">
James Inhofe



</doc>
<doc id="688319" url="https://pl.wikipedia.org/wiki?curid=688319" title="Wayne Allard">
Wayne Allard

Alan Wayne Allard (ur. 2 grudnia 1943 w Fort Collins, Kolorado) – amerykański polityk, senator ze stanu Kolorado (wybrany w 1996 i ponownie w 2002), członek Partii Republikańskiej. W latach 1991-1997 zasiadał w Izbie Reprezentantów Stanów Zjednoczonych.
15 stycznia 2007 ogłosił, że nie będzie ubiegał się o kolejną kadencję w wyborach roku 2008, spełniając obietnicę złożoną wyborcom w 1996 że ograniczy się do dwóch kadencji.

</doc>
<doc id="688320" url="https://pl.wikipedia.org/wiki?curid=688320" title="Powiat błoński">
Powiat błoński

Powiat błoński – powiat istniejący w latach 1869–1948 na terenie obecnego województwa mazowieckiego. Jego ośrodkiem administracyjnym był Grodzisk Mazowiecki. W 1948 powiat przemianowano na powiat grodziskomazowiecki (grodziski). W 1952 powiat grodziski otrzymał nowe granice (m.in miasto Błonie przeniesiono do powiatu pruszkowskiego) i o takim kształcie przetrwał do 1975.

</doc>
<doc id="688321" url="https://pl.wikipedia.org/wiki?curid=688321" title="Andrew Carnegie">
Andrew Carnegie

Andrew Carnegie (wym. []; ur. 25 listopada 1835 w Dunfermline, zm. 11 sierpnia 1919 w Nowym Jorku) – amerykański przemysłowiec szkockiego pochodzenia, jeden z najbogatszych ludzi swoich czasów na świecie. Swojego bogactwa użył do stworzenia wielu instytucji o istotnym znaczeniu dla kultury i nauki. Jego majątek w chwili śmierci ocenia się (w przeliczeniu na dzisiejszą walutę) na 298,3 mld dolarów.
Młodość.
Miał 12 lat, gdy rodzice zdecydowali się emigrować do Stanów Zjednoczonych. Osiedli w Allegheny City (dzisiaj przedmieście Pittsburgha) w Pensylwanii. Młody Carnegie zaczął od pracy w przędzalni bawełny, a następnie został roznosicielem telegramów. Gdy miał 17 lat wykształcił się na operatora-telegrafistę, a w 1853 r. został urzędnikiem telegrafu linii kolejowej Pennsylvania Railroad. Po jakimś czasie został sekretarzem jednego z dyrektorów linii, Thomasa Scotta, dzięki któremu szybko awansował dochodząc do stanowiska kierownika wydziału. W okresie wojny secesyjnej pomagał organizować łączność telegraficzną oraz dostawy szyn kolejowych dla armii Unii.
Droga do bogactwa.
Pracując dla kompanii kolejowej Carnegie zaczął skupować akcje spółek stalowniczych (przede wszystkim Keystone Bridge Company budującej mosty kolejowe), naftowych i fabryk wagonów (głównie Woodruff Sleeping Car Company). Znakomite wyniki tych spółek na giełdach pozwoliły mu (w roku 1865) odejść z Pennsylvania Railroad i uruchomić własny interes. Przewidywał, że zapotrzebowanie na stal będzie w następnych dziesięcioleciach wzrastać, w czym upewnił się podczas podróży do Europy w roku 1873.
W latach 80. XIX wieku stalownie Carnegiego (w tym zakupiona przezeń w 1883 r. Homestead Works, jedna z największych w Stanach Zjednoczonych) przyniosły miliony dolarów dochodu. Wkrótce wykupił większość akcji spółki zajmującej się sprowadzaniem do Stanów Zjednoczonych koksu (węgla), założoną przez Henry’ego C. Fricka. Biznesmeni zostali partnerami, a gdy w 1892 r. Carnegie połączył trzy swoje największe stalownie w koncern pn. Carnegie Steel Company, Frick został jego dyrektorem, odpowiedzialnym za produkcję bieżącą. Sam Carnegie zajmował się inwestycjami i planowaniem długofalowym.
Rozbudowie przemysłu towarzyszyła też rozbudowa transportu, w którym to celu Carnegie zlokalizował swe zakłady w pobliżu Wielkich Jezior i zbudował całą flotyllę jeziorowców do przewozu zarówno surowców, jak i gotowych wyrobów do Nowego Jorku, Detroit i Chicago.
Sukces finansowy Carnegiego był możliwy dzięki jego zmysłowi inwestycyjnemu i umiejętności doboru pracowników. Nawet w okresach kryzysów gospodarczych (1873–1879 i 1883), gdy większość firm odnotowywała poważne straty lub wręcz upadała, Carnegie rozwijał swoje interesy z niezmiennym powodzeniem.
Strajk w Homestead Works.
W roku 1892 w największej stalowni koncernu wybuchł strajk spowodowany obniżeniem stawek pracowniczych. Frick zareagował gwałtownie: odmówił jakichkolwiek rozmów ze związkami zawodowymi, sprowadził łamistrajków, a dla ich ochrony uzbrojonych strażników z agencji detektywistycznej Pinkertona. Doszło do zamieszek, padły strzały, zginęło 9 osób, a ponad 100 zostało rannych. Do akcji wkroczyła milicja stanowa, która przywróciła porządek. Robotnicy, którzy w większości wystąpili ze związków zawodowych, wrócili do pracy na nowych, gorszych warunkach.
Carnegie przebywał w tym czasie na wakacjach w Szkocji i zbył całą sprawę milczeniem. Krytykowano go za to, bowiem wcześniej niejednokrotnie deklarował swe poparcie dla związków zawodowych, mieniąc się obrońcą praw pracowniczych.
Najbogatszy.
Gdy w roku 1901 Carnegie zdecydował się przejść na emeryturę, uważany był powszechnie za największego bogacza na świecie. Jego majątek obliczano na ponad 500 milionów dolarów (sprzedał Carnegie Steel Corporation przemysłowcowi J. Pierpontowi Morganowi za 480 milionów).
Po odejściu Carnegiego Morgan i inni stalownicy utworzyli istniejący do dziś ogromny koncern United States Steel Corporation, oddając ogromne usługi krajowi podczas II wojny światowej. Tymczasem Carnegie zajął się pisarstwem. W wydanym w roku 1889 eseju zatytułowanym „Wealth” przedstawił swój zamysł użycia nadwyżek fortuny na cele społeczne. Napisał także kilka książek, jak: "Triumphant Democracy" (1886), "The Empire of Business" (1902), "Problems of Today" (1908) i "Autobiography of Andrew Carnegie" (1920 – wydana pośmiertnie).
Społecznik.
Carnegie uważał, że praca uszlachetnia. Twierdził nadto, że ludzie bogaci powinni oddawać nadwyżki swych fortun na cele społeczne. Mawiał, że „człowiek, który umiera bogaty, umiera zhańbiony”. Był przeciwnikiem dobroczynności; uznawał, że pomóc innym można tylko poprzez ułatwianie zdobywania wiedzy. W rezultacie, na różne cele, wydał ponad 350 milionów dolarów. M.in. pieniądze te zostały spożytkowane na założenie około 2500 bibliotek publicznych na całym świecie Carnegie libraries. Sfinansował również budowę słynnej dzisiaj sali koncertowej w Nowym Jorku – Carnegie Hall. Istniejący obecnie Carnegie Mellon University w Pittsburghu powstał na bazie kompleksu szkół technicznych założonych przez niego. Instytut Carnegiego w Waszyngtonie powstał za jego pieniądze w celu poszerzania wiedzy z zakresu nauk przyrodniczych i fizyki.
Komisja Carnegie Hero Fund przyznaje nagrody za męstwo; fundacja jego imienia zapewnia dodatki emerytalne nauczycielom akademickim; organizacja Endowment for International Peace walczy o pokój na całym świecie, a Carnegie Corporation of New York zapewnia fundusze na badania z zakresu pedagogiki w tym mieście.
W miniserialu polsko-francuskim z 1990 r. „Maria Curie” rolę Andrew Carnegie grał Mieczysław Voit.

</doc>
<doc id="688322" url="https://pl.wikipedia.org/wiki?curid=688322" title="Korybut (herb książęcy)">
Korybut (herb książęcy)

Korybut – polski herb książęcy.
Opis herbu.
Opis współczesny.
Opis skonstruowany współcześnie brzmi następująco:
"Na tarczy o polu czerwonym księżyc na opak, złoty, z krzyżem zdwojonym zaćwieczonym na barku takimż i z gwiazdą w środku złotą."
"Płaszcz heraldyczny podbity gronostajem."
"W klejnocie mitra książęca."
Geneza.
Herb Korybut znany jest historii od XV wieku"" i przynależy do starodawnych rodzin książęcych. Wielu historyków do XIX w. utrzymywało, że rodziny te są potomkami Korybuta Dymitra, wnuka Giedymina. Przeciw tej teorii stał Józef Wolff, który na podstawie rodowodu książąt litewskich stwierdził, że synowie Korybuta wymarli bezpotomnie, podając w ten sposób w wątpliwość pochodzenie owych domów książęcych od Korybuta. 
Nowe światło na pochodzenie danych rodów rzuciły badania genetyczne, na co uwagę zwrócił Mariusz Kowalski w dziele "Księstwa Rzeczpospolitej" z 2013 roku. Badaniom haplogrupy y-dna poddał się żyjący współcześnie przedstawiciel rodu Woronieckich herbu Korybut, wywodzących się od Nieświckich. Układ markerów zawartych w chromosomie Y Woronieckich okazał się identyczny z układem, jaki posiadają żyjący współcześnie przedstawiciele rodów wywodzących się niewątpliwie od Ruryka: Puzynowie, Massalscy, Gagarinowie, Kropotkinowie, Putiatynowie. 
Konstytucja sejmu walnego z 1581 roku wspomina min. o Wiśniowieckich wraz z tytułem książęcym.
Według Waldemara Grandwilewskiego herb Korybut ma 8 odmian i ma pochodzenie bizantyjskie (ruskie).
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (4 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Korybut. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Korybut':
Waldemar Grandwilewski twierdzi, że Korybutem wraz z odmianami pieczętowało się 10 rodzin"".

</doc>
<doc id="688324" url="https://pl.wikipedia.org/wiki?curid=688324" title="Neofit">
Neofit



</doc>
<doc id="688337" url="https://pl.wikipedia.org/wiki?curid=688337" title="Artyleria wsparcia">
Artyleria wsparcia

Artyleria wsparcia – artyleria, która pozostaje w podporządkowaniu wyższego dowódcy, wykonująca zadania ogniowe stawiane przez dowódcę wspieranego związku (oddziału) ogólnowojskowego. 
Artyleria drugich rzutów przydzielona do wsparcia działań bojowych związków (oddziałów) pierwszorzutowych jest w stosunku do nich również artylerią wsparcia.

</doc>
<doc id="688338" url="https://pl.wikipedia.org/wiki?curid=688338" title="Artyleria wzmocnienia">
Artyleria wzmocnienia

Artyleria wzmocnienia – artyleria przydzielona oraz artyleria wsparcia, działająca na korzyść ogólnowojskowego pododdziału, oddziału lub związku.

</doc>
<doc id="688340" url="https://pl.wikipedia.org/wiki?curid=688340" title="Artyleria przydzielona">
Artyleria przydzielona

Artyleria przydzielona - oddział lub pododdział artylerii dyspozycyjnej przydzielony dowódcy ogólnowojskowemu (lub innemu dowódcy). Oddział ten pełni rolę rezerwy ognia i elementu interwencyjnego, który może w krytycznych momentach zwiększyć siłę ognia poszczególnych związków taktycznych lub operacyjnych.

</doc>
<doc id="688341" url="https://pl.wikipedia.org/wiki?curid=688341" title="Katarzyna Pakosińska">
Katarzyna Pakosińska

Katarzyna Pakosińska-Basilashvili (ur. 9 kwietnia 1972 w Warszawie) – polska artystka kabaretowa, polonistka, aktorka, konferansjerka i dziennikarka.
Życiorys.
Dzieciństwo i edukacja.
Jest córką Stanisława i Marzeny Pakosińskich, inżyniera i fitopatolożki w Instytucie Hodowli Roślin, którzy pobrali się w 1968. Ma młodszą siostrę, Magdalenę. W młodości tańczyła w zespole folklorystycznym „Pruszkowiacy”, w którym występowała od siódmego roku życia przez kolejne 20 lat. Pod koniec lat 80. wyjechała z zespołem do Gruzji, która w przyszłości stała się bliskim artystce krajem.
Jest absolwentką Liceum Sztuk Plastycznych w Warszawie na kierunku projektowanie i wystawiennictwo. W 2000 ukończyła studia na Wydziale Polonistyki Uniwersytetu Warszawskiego, pracę magisterską napisała o kabarecie artystyczno-literackim Momus założonym przez Arnolda Szyfmana.
Kariera dziennikarska i aktorska.
Podczas studiów występowała w Teatrze Stara Prochownia w Warszawie. Po studiach uczęszczała do dwuletniego studium dziennikarskiego, następnie przez sześć lat była dziennikarką i wydawcą programów w TV Polonia oraz prowadziła program poranny TVP1 "Kawa czy herbata?". Współpracowała też z Programem III Polskiego Radia.
W 1996 wraz z kolegami ze studiów, Robertem Górskim, Mikołajem Cieślakiem, Przemysławem Borkowskim i Rafałem Zbieciem, założyła Kabaret Moralnego Niepokoju. Z zespołem zdobyła Grand Prix na XII Przeglądzie Kabaretów "PaKA ’96" w Krakowie. Cechą charakterystyczną jej wystąpień kabaretowych był donośny śmiech oraz zrealizowała telewizyjny program "Tygodnik Moralnego Niepokoju". 23 lutego 2011 odeszła z formacji, a w wywiadzie dla dwutygodnika „Viva!” opisała rozstanie z grupą słowami: "Przez te swoje optymistyczne, ufne różowe okulary nie dostrzegłam w porę, że w grupie dzieje się coś niedobrego. (...) Gdy menedżer powiedział: „Jedziesz albo wylatujesz” (...) wzięłam walizkę i wyszłam, wierząc, że wszystko się ułoży. I się ułożyło". Niedługo później rozpoczęła samodzielną karierę kabaretową.
W 2013 rozpoczęła internetowy projekt "Seksesje", w którego ramach nagrywała filmiki jako fikcyjna postać „Nora Igres”. Występuje w Teatrze Kamienica oraz w Teatrze Capitol w Warszawie. 28 listopada 2018 premierę miał spektakl "Dobry wieczór z Pakosińską" w reż. Krzysztofa Jaślara.
Za swoją największą idolkę uważa Sophię Loren, a jako polskiego mistrza aktorskiego wskazuje Jana Frycza.
Kariera wydawnicza.
W 2009 na antenie TVP2 premierę miał stworzony i wyprodukowany przez nią sześcioodcinkowy serial dokumentalny "Tańcząca z Gruzją", w którym prezentowała historię Gruzji i ciekawostki o kraju.
W listopadzie 2012 wydała książkę podróżniczą pt. "Georgialiki. Książka pakosińsko-gruzińska". W listopadzie 2013 autorzy serwisu „Oblicza Gruzji” oskarżyli ją o plagiat oraz zarzucili, że w książce skopiowała, bez ich wiedzy i zgody, fragmenty ich reportaży oraz toasty gruzińskie w ich własnych adaptacjach. Jednocześnie wskazali także kilka innych fragmentów skopiowanych m.in. z Wikipedii z . Sprawa nigdy nie trafiła do sądu, a Pakosińska nie została oficjalnie oskarżona o popełnienie plagiatu. W oficjalnym komunikacie wydawnictwo Pascal potwierdziło, że „niektóre fragmenty tekstu autorki zawierały zapożyczenia, które omyłkowo nie zostały odpowiednio oznaczone” i zadeklarowało, że rozpoczęto „proces gruntownego sprawdzania i reedycji książki”. W czerwcu 2017 nakładem wydawnictwa Pascal wydała kolejną książkę o Gruzji pt. "Samaradiso. Arabeski na temat Gruzji w dialogu z alter ego spisane. Tylko dla pasjonatów z poczuciem humoru!". W lipcu 2020 wydała e-book pt. „Jak strugać wariata”.
Jest autorką felietonów "Oko w pończosze" ukazujących się na łamach magazynu „Claudia” (wyd. Edipresse Polska).
W listopadzie 2015 wydała książkę dla dzieci pt. "Malina cud-dziewczyna" (wyd. Muza), za którą otrzymała nagrodę ZAiKS w kategorii „debiut w twórczości dla dzieci i młodzieży”. Kolejne tomy książki o przygodach Maliny, ukazały się nakładem wydawnictwa Muza: "Malina szał-dziewczyna" (2016) i "Malina miód-dziewczyna" (2017).
Pozostałe przedsięwzięcia.
Jako konferansjerka współprowadziła m.in. Telekamery Tele Tygodnia 2010 (z Robertem Gonerą) oraz koncert SuperPremiery na 51. Krajowym Festiwalu Piosenki Polskiej w Opolu (z Barbarą Kurdej-Szatan). Była dwukrotnie nominowana do tytułu „Mistrz Mowy Polskiej”. Wiosną 2013 prowadziła program TVP1 "Ale mądrale!". W sierpniu 2020 została prowadzącą programu Superstacji "Tok Szoł", w którym przeprowadza rozmowy, głównie z osobami ze świata show businessu.
Uczestniczyła w programach rozrywkowych: "Taniec z gwiazdami" (2011) i "Twoja twarz brzmi znajomo" (2016); za wygraną trzeciego odcinka "Twojej twarzy..." otrzymała czek na 10 tys. zł., który przeznaczyła na rzecz fundacji „Stworzenia Pana Smolenia”. W 2021 w parze z mężem zwyciężyła w finale pierwszej edycji programu "Power Couple".
W marcu 2012 w parze z Tomaszem Barańskim wzięła udział w pierwszym Tanecznym Turnieju Gwiazd „Elixa 2012”.
W latach 2014–2015 była wokalistką zespołu Leszcze, z którym nagrała dwa single: „Zabierz moje sukienki”, będący nową wersją piosenki Wandy Warskiej, oraz „Roześmiana”.
Od lipca 2022 jest jednym z gospodarzy porannego magazynu rozrywkowo-informacyjnego "Poranny rogal", który jest premierowo emitowany od poniedziałku do piątku na antenie Zoom TV.
Życie prywatne.
Z pierwszym mężem, Tomaszem, ma córkę, Maję Antoninę (ur. 26 grudnia 2003). W sierpniu 2017 wzięła ślub z gruzińskim obywatelem, Iraklim Basilaszwilim.
Bierze udział w licznych akcjach charytatywnych, jest jedną z ambasadorek organizacji Kwiat Kobiecości, współpracuje z Fundacją Zaczytani, z Polskim Towarzystwem Stwardnienia Rozsianego oraz organizacją Vital Voices.

</doc>
<doc id="688343" url="https://pl.wikipedia.org/wiki?curid=688343" title="Ostfildern">
Ostfildern

Ostfildern – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży nad rzeką Körsch, ok. 5 km na południe od Esslingen am Neckar, przy autostradzie A8 i drodze krajowej B10.
Współpraca.
Miejscowości partnerskie:

</doc>
<doc id="688344" url="https://pl.wikipedia.org/wiki?curid=688344" title="Owen (Niemcy)">
Owen (Niemcy)

Owen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Lenningen. Leży nad rzeką Lauter, ok. 20 km na południowy wschód od Esslingen am Neckar, przy drodze krajowej B465.

</doc>
<doc id="688345" url="https://pl.wikipedia.org/wiki?curid=688345" title="Artyleryjska grupa rozpoznawcza">
Artyleryjska grupa rozpoznawcza

Artyleryjska grupa rozpoznawcza – nieetatowy, doraźnie zorganizowany pododdział artylerii mający za zadanie prowadzenie rozpoznania terenu, przeciwnika oraz skażeń promieniotwórczych i chemicznych rejonów stanowisk ogniowych (startowych) i punktów dowódczo-obserwacyjnych artylerii.

</doc>
<doc id="688346" url="https://pl.wikipedia.org/wiki?curid=688346" title="Kruszczyk rdzawoczerwony">
Kruszczyk rdzawoczerwony

Kruszczyk rdzawoczerwony ("Epipactis atrorubens" (Hoffm.) Besser) – gatunek rośliny wieloletniej należący do rodziny storczykowatych ("Orchidaceae").
Rozmieszczenie geograficzne.
Występuje w Europie, z wyjątkiem dalekiej północy. Centra jego występowania skupiają się w części środkowej i wschodniej. W Polsce roślina rzadka, występuje zarówno na niżu, jak i w niższych położeniach górskich na rozproszonych stanowiskach, rzadko zwłaszcza na północy kraju. Najwyżej spotykana w Tatrach na stoku Gładkie Upłaziańskie na wysokości 1500 m n.p.m. Status gatunku we florze Polski: gatunek rodzimy.
Biologia i ekologia.
Bylina, geofit ryzomowy. Kwitnie od czerwca do lipca (lub sierpnia). Kwiaty nie produkują nektaru, są jednak odwiedzane przez owady, które zbierają pyłkowiny. Owad siadając na warżce odgina swoim ciężarem jej część szczytową, a pyłkowina przykleja mu się do głowy. W niesprzyjających warunkach (np. podczas długotrwałych opadów), gdy owady nie odwiedzają kwiatów, dochodzi do samozapylenia.
Rośnie w widnych lasach, na łąkach, w zaroślach, na suchych murawach. Lubi miejsca ciepłe i słoneczne. Preferuje gleby o odczynie zbliżonym do obojętnego, o różnym stopniu wilgotności, zasobne w węglan wapnia. Spotykany na wysokości 0-2200 m n.p.m.. W klasyfikacji zbiorowisk roślinnych gatunek charakterystyczny dla Cl. "Erico-Pinetea", SubAll. "Cephalanthero-Fagenion", Ass. "Cephalanthero rubrae-Fagetum".
Zmienność.
Gatunek mało zmienny morfologicznie. Z kruszczykiem szerokolistnym ("Epipactis helleborine") tworzy mieszańca "E."× "schmalhauseniii". Krzyżuje się także z kruszczykiem drobnolistnym ("E. microphylla") oraz kruszczykiem błotnym ("E. palustris").
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1946-2014 gatunek znajdował się pod ochroną ścisłą. 
Umieszczony na polskiej czerwonej liście w kategorii NT (bliski zagrożenia).
Zagrożeniem może być niszczenie stanowisk w wyniku gospodarki leśnej i zakwaszanie gleb.

</doc>
<doc id="688347" url="https://pl.wikipedia.org/wiki?curid=688347" title="Epipactis atropurpurea">
Epipactis atropurpurea



</doc>
<doc id="688348" url="https://pl.wikipedia.org/wiki?curid=688348" title="Anna Lutosławska">
Anna Lutosławska

Anna Lutosławska-Jaworska (ur. 16 lipca 1928 w Krakowie, zm. 19 grudnia 2022 tamże) – polska aktorka i reżyser teatralna, pedagog.
Życiorys.
Była aktorką „Wesołej Gromadki” przy Studiu Starego Teatru w Krakowie (1945-1946), Teatru Kameralnego TUR w Krakowie (1946-1947), Teatrów Dramatycznych we Wrocławiu (1947-1951; 1965-1969), Teatrów Dramatycznych w Krakowie (1951-1954), Teatru im. Juliusza Słowackiego w Krakowie (1954-1957; 1972-1981), Teatru Ludowego w Nowej Hucie (1957-1965), Teatru Polskiego we Wrocławiu (1969-1972). W latach 1972–1982 była pedagogiem Państwowej Wyższej Szkoły Teatralnej im. Ludwika Solskiego w Krakowie, gdzie pracowała na stanowisku docenta, wykładała również na Uniwersytecie Jagiellońskim.
Zadebiutowała 1 maja 1945 w przedstawieniu "Beksa" w reżyserii autorki dramatu, Marii Biliżanki. W swojej karierze teatralnej wystąpiła w ponad stu rolach, w spektaklach takich reżyserów jak Krystyna Skuszanka, Jerzy Krasowski, Halina Gallowa, Irena Babel, Lidia Zamkow, Józef Szajna, Henryk Tomaszewski i Kazimierz Dejmek. Ponadto wystąpiła w kilkudziesięciu spektaklach Teatru Telewizji i Teatru Polskiego Radia, gdzie udzielała głosu w spektaklach m.in. Wilama Horzycy i Jerzego Grotowskiego.
Otrzymała Nagrodę Państwową (wyróżnienie zespołowe) w sekcji teatru za rolę Griszy w przedstawieniu "Kaukaskie kredowe koło" Bertolta Brechta w Teatrze im. Juliusza Słowackiego w Krakowie (1955), Nagrodę Artystyczna Nowej Huty (1962). W 1970 otrzymała nagrodę za monodram "Zamienione głowy" według Tomasza Manna na V Ogólnopolskim Festiwalu Teatrów Jednego Aktora we Wrocławiu. W 1971 roku otrzymała „Brązową Iglicę”. Laureatka Wielkiej Nagrody Publiczności, Nagroda ministra Kultury i Sztuki podczas XIII Festiwalu Teatralnego Kontrapunkt za rolę Róży Żabczyńskiej w przedstawieniu "Cudzoziemka" według Marii Kuncewiczowej w Teatrze im. Juliusza Słowackiego w Krakowie (1978). W 1980 otrzymała nagrodę za rolę Idalii w "Fantazym" Juliusza Słowackiego na VI Opolskich Konfrontacjach Teatralnych.
Została też odznaczona Złotym Krzyżem Zasługi (1972), Złotą Odznaką za zasługi dla Miasta Krakowa oraz Odznaką Budowniczego Nowej Huty. W roku 2011 prezydent Bronisław Komorowski nadał Annie Lutosławskiej-Jaworskiej Krzyż Kawalerski Orderu Odrodzenia Polski za wybitne zasługi dla przemian demokratycznych i transformacji ustrojowej w Polsce, za propagowanie idei państwa obywatelskiego oraz osiągnięcia w pracy zawodowej i społecznej.
Laureatka Nagrody im. Ireny Solskiej (2014) za twórczość wywierającą znaczący wpływ na rozkwit sztuki aktorskiej. W uzasadnieniu, Polska Sekcja Międzynarodowego Stowarzyszenia Krytyków Teatralnych podkreśliła, iż „dorobek artystyczny, pedagogiczny i literacki Anny Lutosławskiej stawia ją w rzędzie najwybitniejszych artystek teatru, które łączyły aktywną obecność na scenie z pasjami pedagogicznymi, misją społeczną i darem utrwalania swoich obserwacji słowem”.
Życie prywatne.
Urodziła się jako Maria Anna Redlichówna. Jej rodzicami byli: Sława z domu Płachcińska, malarka oraz Zygmunt Redlich, urzędnik w Dyrekcji Okręgowej PKP, aktor w teatrach amatorskich Związku Zawodowego Kolejarzy.
Pierwszy mąż – Roman Lutosławski, prawnuk Franciszka Dionizego, wnuk Jana. Z tego związku pochodzi jedyny syn Anny Lutosławskiej – Bolesław Lutosławski, artysta fotografik, zamieszkały w Cambridge. Żoną Bolesława, a synową Anny była Grażyna Lutosławska z domu Ruszewska, dziennikarka Radia Lublin.
Drugim mężem był inżynier Michał Jaworski, z którym w 1981 wyjechała do Algierii przerywając na kilka lat karierę aktorską.

</doc>
<doc id="688349" url="https://pl.wikipedia.org/wiki?curid=688349" title="Plochingen">
Plochingen

Plochingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba związku gmin Plochingen. Leży przy ujściu rzeki Fils do Neckar, ok. 9 km na wschód od Esslingen am Neckar, przy drodze krajowej B10.
Współpraca.
Miejscowości partnerskie:
Transport.
W mieście znajduje się stacja kolejowa Plochingen.

</doc>
<doc id="688350" url="https://pl.wikipedia.org/wiki?curid=688350" title="M1922">
M1922



</doc>
<doc id="688351" url="https://pl.wikipedia.org/wiki?curid=688351" title="Lotnictwo bombowe">
Lotnictwo bombowe

Lotnictwo bombowe - rodzaj lotnictwa wojskowego, stanowiący główną lotniczą siłę uderzeniową. Przeznaczone do niszczenia z powietrza obiektów naziemnych i morskich bombami i rakietami. Zadania wykonuje samodzielnie oraz we współdziałaniu z innymi rodzajami lotnictwa, jednostkami rakietowymi i ogólnowojskowymi związkami taktycznymi i operacyjnymi 
Ze względu na charakter wykonywanych zadań dzieli się na taktyczne i dalekiego zasięgu. Taktyczne lotnictwo bombowe współdziała z wojskami frontu, a dalekiego zasięgu przeznaczone jest do zwalczania obiektów o znaczeniu strategicznym, położonych na głębokim zapleczu nieprzyjaciela. Zorganizowane jest w dywizje, brygady, korpusy, a niekiedy armie. 
Głównym zadaniem lotnictwa bombowego jest: 

</doc>
<doc id="688352" url="https://pl.wikipedia.org/wiki?curid=688352" title="Lotnictwo frontowe">
Lotnictwo frontowe

Lotnictwo frontowe – rodzaj lotnictwa wojskowego bezpośrednio wspierający wojska walczące na linii frontu. Termin używany w czasie II wojny światowej.

</doc>
<doc id="688353" url="https://pl.wikipedia.org/wiki?curid=688353" title="M1923">
M1923



</doc>
<doc id="688354" url="https://pl.wikipedia.org/wiki?curid=688354" title="Lotnictwo korygująco-rozpoznawcze">
Lotnictwo korygująco-rozpoznawcze

Lotnictwo korygująco-rozpoznawcze - część składowa lotnictwa rozpoznawczego przeznaczona do prowadzenia rozpoznania powietrznego i korygowania ognia wojsk rakietowych, artylerii za pomocą fotografowania, obserwacji z samolotów i śmigłowców przy użyciu urządzeń fotograficznych, optycznych, telewizyjnych i radiotechnicznych.

</doc>
<doc id="688356" url="https://pl.wikipedia.org/wiki?curid=688356" title="Św. Frances Xavier Cabrini">
Św. Frances Xavier Cabrini



</doc>
<doc id="688357" url="https://pl.wikipedia.org/wiki?curid=688357" title="M1900">
M1900



</doc>
<doc id="688358" url="https://pl.wikipedia.org/wiki?curid=688358" title="M1901">
M1901



</doc>
<doc id="688359" url="https://pl.wikipedia.org/wiki?curid=688359" title="Skrobia ziemniaczana">
Skrobia ziemniaczana



</doc>
<doc id="688360" url="https://pl.wikipedia.org/wiki?curid=688360" title="I liga argentyńska w piłce nożnej (1989/1990)">
I liga argentyńska w piłce nożnej (1989/1990)

Mistrzem Argentyny w sezonie 1989/90 został klub River Plate, natomiast wicemistrzem Argentyny – Independiente.
Do Copa Libertadores 1991 zakwalifikowały się dwa kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Bezpośredni do drugiej ligi spadł ostatni w tabeli klub Instituto Córdoba. Przedostatni (Racing Córdoba) i trzeci klub od końca (Chaco For Ever Resistencia) rozegrały baraż, który wyłonił drugiego spadkowicza – Racing Córdoba. Na ich miejsce awansowały dwa kluby z drugiej ligi – CA Huracán i Club Atlético Lanús.
Primera división 1989/1990.
Końcowa tabela sezonu 1989/90.
Rosario Central, Newell’s Old Boys i Talleres Córdoba – 2 punkty odjęte

</doc>
<doc id="688362" url="https://pl.wikipedia.org/wiki?curid=688362" title="Nesselrode">
Nesselrode

Ludzie:
Inne:

</doc>
<doc id="688365" url="https://pl.wikipedia.org/wiki?curid=688365" title="M1904">
M1904



</doc>
<doc id="688366" url="https://pl.wikipedia.org/wiki?curid=688366" title="Weilheim an der Teck">
Weilheim an der Teck

Weilheim an der Teck – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba wspólnoty administracyjnej Weilheim an der Teck. Leży w Jurze Szwabskiej, nad rzeką Lindach, ok. 22 km na południowy wschód od Esslingen am Neckar, przy autostradzie A8.
Współpraca.
Miejscowość partnerska:

</doc>
<doc id="688368" url="https://pl.wikipedia.org/wiki?curid=688368" title="Wendlingen am Neckar">
Wendlingen am Neckar

Wendlingen am Neckar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba wspólnoty administracyjnej Kirchheim unter Teck. Leży nad Neckarem, ok. 10 km na południowy wschód od Esslingen am Neckar, przy autostradzie A8 i drodze krajowej B313.
11 marca 2009 doszło w mieście do masakry. 17-letni uczeń zastrzelił najpierw w Winnenden a następnie w Wendlingen am Neckar 15 osób, po czym popełnił samobójstwo.
Współpraca.
Miejscowości partnerskie:

</doc>
<doc id="688369" url="https://pl.wikipedia.org/wiki?curid=688369" title="Wendlingen">
Wendlingen

Niemcy:

</doc>
<doc id="688373" url="https://pl.wikipedia.org/wiki?curid=688373" title="Lotnictwo morskie">
Lotnictwo morskie

Lotnictwo morskie (lotnictwo marynarki wojennej) – rodzaj lotnictwa wojskowego podporządkowany dowództwu marynarki wojennej.
Lotnictwo morskie przeznaczone jest do wsparcia działań sił morskich na morzu i na wybrzeżu, osłony ugrupowań marynarki oraz do wykonywania samodzielnych zadań (rozpoznanie, niszczenie okrętów podwodnych i nawodnych, ubezpieczenie desantów itp.). Współdziała również z innymi rodzajami lotnictwa i sił zbrojnych, działających na kierunku nadmorskim.
W skład lotnictwa morskiego może wchodzić:
Lotnictwo bojowe
Lotnictwo pomocnicze
Rozróżnia się lotnictwo morskie bazujące na lądzie i lotnictwo pokładowe bazujące na lotniskowcach (śmigłowcowcach) i innych okrętach.

</doc>
<doc id="688374" url="https://pl.wikipedia.org/wiki?curid=688374" title="Telekom">
Telekom

Telekom, telecom:

</doc>
<doc id="688375" url="https://pl.wikipedia.org/wiki?curid=688375" title="Telecom">
Telecom



</doc>
<doc id="688378" url="https://pl.wikipedia.org/wiki?curid=688378" title="Wernau (Neckar)">
Wernau (Neckar)

Wernau (Neckar) – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży nad Neckarem, ok. 10 km na południowy wschód od Esslingen am Neckar, przy drogach krajowych B10 i B313.

</doc>
<doc id="688381" url="https://pl.wikipedia.org/wiki?curid=688381" title="Rondo (literatura)">
Rondo (literatura)

Rondo – układ stroficzny, który narodził się w średniowiecznej poezji francuskiej. Posiada od 8 do 15 wersów, dwa rymy i refren, powtarzający pierwsze słowa utworu dwu- lub trzykrotnie na końcu każdej zwrotki, lecz nierymujący się z resztą wersów. Najczęściej stosowano ronda 13- i 15-wersowe, których wersy rozciągały się na 8 lub 10 sylab.
W średniowiecznej liryce francuskiej ronda pisali François Villon i Karol Orleański. W poezji polskiej po ten typ strofy sięgał Zenon Przesmycki. Ronda pisał również Antoni Lange.
W Czechach ronda pisali Jaroslav Vrchlický, Jiří Mahen i Vitězslav Nezval.

</doc>
<doc id="688382" url="https://pl.wikipedia.org/wiki?curid=688382" title="Dettingen unter Teck">
Dettingen unter Teck

Dettingen unter Teck – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Kirchheim unter Teck. Leży w Albtrauf, nad rzeką Lauter, ok. 18 km na południowy wschód od Esslingen am Neckar, przy drodze krajowej B465 i autostradzie A8.

</doc>
<doc id="688390" url="https://pl.wikipedia.org/wiki?curid=688390" title="Notzingen">
Notzingen

Notzingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Kirchheim unter Teck. Leży ok. 17 km na południowy wschód od Esslingen am Neckar.

</doc>
<doc id="688391" url="https://pl.wikipedia.org/wiki?curid=688391" title="M1905">
M1905



</doc>
<doc id="688396" url="https://pl.wikipedia.org/wiki?curid=688396" title="Książęce Żuławy">
Książęce Żuławy

Książęce Żuławy – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych. Wieś jest częścią składową sołectwa "Żuławki".
W latach 1975–1998 miejscowość administracyjnie należała do województwa elbląskiego.
Inne hasła o nazwie "Żuławki": Żuławka, Żuławy, Żuławy Wiślane, Żuławy Gdańskie, Wielka Żuława, Żuława, Żuławka Sztumska

</doc>
<doc id="688399" url="https://pl.wikipedia.org/wiki?curid=688399" title="M1906">
M1906



</doc>
<doc id="688400" url="https://pl.wikipedia.org/wiki?curid=688400" title="Ciriaco Sforza">
Ciriaco Sforza

Ciriaco Sforza (ur. 2 marca 1970 w Wohlen) – szwajcarski piłkarz oraz trener piłkarski.
Swoją karierę zaczął w 1986 w klubie Grasshoppers Zurych, skąd przeszedł dwa lata później do FC Aarau.
Za granicę wyjechał w 1993 do 1. FC Kaiserslautern w którym grał aż 3 razy (1993–1995), (1997–1998) oraz (2002–2006). W międzyczasie grał w Bayern Monachium (1995–1996) oraz (2000–2002), a także w Interze Mediolan (1996–1997).
Z klubem Grasshopper Zurych zdobył mistrzostwo Szwajcarii w 1991 roku oraz 2 razy mistrzostwo Niemiec w 1998 (FC Kaiserslautern) i 2001 (Bayern Monachium) oraz Ligę Mistrzów (2001).
W reprezentacji Szwajcarii rozegrał 79 meczów, występował na Mistrzostwach Świata w 1994 roku i w Mistrzostwach Europy w 1996 roku.
Po zakończeniu kariery został trenerem FC Luzern. W 2008 został zwolniony z powodu słabych wyników, a w 2009 został trenerem Grasshoppers Zurych.

</doc>
<doc id="688401" url="https://pl.wikipedia.org/wiki?curid=688401" title="M1907">
M1907



</doc>
<doc id="688404" url="https://pl.wikipedia.org/wiki?curid=688404" title="Jingle">
Jingle



</doc>
<doc id="688405" url="https://pl.wikipedia.org/wiki?curid=688405" title="M1908">
M1908



</doc>
<doc id="688407" url="https://pl.wikipedia.org/wiki?curid=688407" title="Lenningen (Niemcy)">
Lenningen (Niemcy)

Lenningen – gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba związku gmin Lenningen. Leży w Jurze Szwabskiej, nad rzeką Lauter, ok. 25 km na południowy wschód od Esslingen am Neckar, przy drodze krajowej B465.
Gmina dzieli się na siedem jednostek adm. ("Ortsteil"): Brucken, Unterlenningen, Oberlenningen, Hochwang, Schlattstall, Gutenberg i Schopfloch.

</doc>
<doc id="688408" url="https://pl.wikipedia.org/wiki?curid=688408" title="M1909">
M1909



</doc>
<doc id="688409" url="https://pl.wikipedia.org/wiki?curid=688409" title="Dżingiel">
Dżingiel

Dżingiel, dżingel (ang. "jingle" = dzwonienie, brzęczenie) – przerywnik transmisji, krótki dźwięk, łatwo zapamiętywalny slogan lub melodyjka, używana przede wszystkim w programach radiowych jak również niektórych programach telewizyjnych. Rodzaj spotu reklamującego trwający program lub aktualną rozgłośnię. Nazwa pochodzi od pierwotnej aranżacji stosowanych dżingli – odgłosu dzwoneczków (ang. "jingle bells").
Na początku lat 90. w Polsce jako dżingle wykorzystywane były fragmenty istniejących piosenek, głównie tych "wpadających w ucho". Obecnie, ze względu na prawa autorskie, rozgłośnie zlecają produkcję dżingli będących samodzielnymi, niepowtarzalnymi aranżacjami muzycznymi.
Dżinglem nazywa się również przerywnik między utworami na albumie muzycznym oraz czołówkę bloku reklamowego w radio lub telewizji.

</doc>
<doc id="688411" url="https://pl.wikipedia.org/wiki?curid=688411" title="Erkenbrechtsweiler">
Erkenbrechtsweiler

Erkenbrechtsweiler – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Lenningen. Leży w Jurze Szwabskiej, ok. 25 km na południowy wschód od Esslingen am Neckar.

</doc>
<doc id="688413" url="https://pl.wikipedia.org/wiki?curid=688413" title="Wybicko">
Wybicko

Wybicko – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych.
W latach 1975–1998 miejscowość administracyjnie należała do województwa elbląskiego.

</doc>
<doc id="688416" url="https://pl.wikipedia.org/wiki?curid=688416" title="Aichwald">
Aichwald

Aichwald – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży w Schurwaldzie, ok. 6 km na północny wschód od Esslingen am Neckar.

</doc>
<doc id="688418" url="https://pl.wikipedia.org/wiki?curid=688418" title="Rzewuscy herbu Krzywda">
Rzewuscy herbu Krzywda

Rzewuscy herbu Krzywda – polski ród magnacki.
Rodzina Rzewuskich występuje w dziejach polskich w drugiej połowie XVII w. Pierwotnie ród ich (drobna szlachta) nosił przydomek Beydo. Pochodzili z okolic Łosic na Podlasiu ze wsi Bejdy (dawna nazwa Beydy), gminy Olszanka, Starych Rzewusk, gminy Przesmyki i Zawad (dawna nazwa Rzewuski-Zawady) oraz gminy Przesmyki.
Pałace.
Dwór Rzewuskich znajduje się w Topoli. Dawniej istniał również dwór Rzewuskich w Cudnowie.

</doc>
<doc id="688424" url="https://pl.wikipedia.org/wiki?curid=688424" title="M1912">
M1912



</doc>
<doc id="688426" url="https://pl.wikipedia.org/wiki?curid=688426" title="Zwitka">
Zwitka



</doc>
<doc id="688429" url="https://pl.wikipedia.org/wiki?curid=688429" title="M1913">
M1913



</doc>
<doc id="688432" url="https://pl.wikipedia.org/wiki?curid=688432" title="M1916">
M1916



</doc>
<doc id="688435" url="https://pl.wikipedia.org/wiki?curid=688435" title="M1920">
M1920



</doc>
<doc id="688438" url="https://pl.wikipedia.org/wiki?curid=688438" title="Nowa Wieś (gmina Długosiodło)">
Nowa Wieś (gmina Długosiodło)

Nowa Wieś – wieś w Polsce położona w województwie mazowieckim, w powiecie wyszkowskim, w gminie Długosiodło.
Historia.
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwało 127 osób, 81 było wyznania rzymskokatolickiego a 16 ewangelickiego. Jednocześnie wszyscy mieszkańcy zadeklarowali polską przynależność narodową. Były tu 23 budynki mieszkalne. Miejscowość należała do parafii rzymskokatolickiej w m. Lubiel i ewangelickiej w Paproci Dużej. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="688444" url="https://pl.wikipedia.org/wiki?curid=688444" title="M1921">
M1921



</doc>
<doc id="688445" url="https://pl.wikipedia.org/wiki?curid=688445" title="Brzozówka Strzelecka">
Brzozówka Strzelecka

Brzozówka Strzelecka – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="688446" url="https://pl.wikipedia.org/wiki?curid=688446" title="The Serpent’s Egg">
The Serpent’s Egg

The Serpent's Egg – czwarty album duetu Dead Can Dance, Lisy Gerrard i Brendana Perry'ego, wydany w 1988. Większa część albumu nagrana została w wielopiętrowym apartamentowcu w Londynie.

</doc>
<doc id="688447" url="https://pl.wikipedia.org/wiki?curid=688447" title="Przewalanka">
Przewalanka

Przewalanka – osada leśna w Polsce położona w województwie podlaskim, w powiecie białostockim, w gminie Czarna Białostocka. Leży przy drodze krajowej nr 8.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="688451" url="https://pl.wikipedia.org/wiki?curid=688451" title="Dolina Jordanu">
Dolina Jordanu

Dolina Jordanu – dolina ryftowa, najbardziej na północ wysunięta część Rowu Abisyńskiego, który należy do Wielkich Rowów Afrykańskich u brzegów Morza Czerwonego i Zatoki Adeńskiej. Jest to rów tektoniczny, w którym płynie rzeka Jordan.
Najdalej na północ wysuniętym fragmentem rowu jest Dolina Bekaa w Libanie, oddzielająca Góry Libanu i Antylibanu. Następnie, na południu w Izraelu przebiega Doliną Hula, oddzielającą Górną Galileę od Wzgórz Golan. Dalej na południe rowem płynie rzeka Jordan, która z Doliny Hula wpada do Jeziora Tyberiadzkiego, a następnie kieruje się do Morza Martwego. Rów tektoniczny kieruje się dalej na południe do Zatoki Akaba i Morza Czerwonego. 
Ryft stanowi granicę pomiędzy płytą afrykańską a arabską. W dnie doliny ryftowej znajduje się lewoskrętny uskok transformacyjny.
Ryft Morza Martwego łączy się na południu z ryftem Morza Czerwonego, na północy ograniczony jest przez węzeł potrójny Mara, z którego odchodzi uskok wschodnioanatolijski.

</doc>
<doc id="688454" url="https://pl.wikipedia.org/wiki?curid=688454" title="Czumażówka">
Czumażówka

Czumażówka – osada leśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="688465" url="https://pl.wikipedia.org/wiki?curid=688465" title="Stowarzyszenie Willa Decjusza">
Stowarzyszenie Willa Decjusza

Stowarzyszenie Willa Decjusza – instytucja kulturalna tworząca forum wymiany myśli przedstawicieli różnych kultur, narodowości i obszarów zainteresowań oraz poszukiwań i wzajemnych inspiracji dla pracy twórczej. W realizacji swych programów współpracuje z instytucjami krajowymi i zagranicznymi, które dążą do rozwoju wartości istniejących w kulturach regionalnych, wspierają procesy integracji europejskiej oraz propagują humanistyczne dziedzictwo cywilizacji europejskiej. Organizacja założona w 1995 roku, działalność rozpoczęła w 1996 roku w odnowionej Willi Decjusza – renesansowym obiekcie powstałym w 1535 roku z inicjatywy Justusa Ludwika Decjusza. Stowarzyszenie od 2007 jest organizacją pożytku publicznego.
U podstaw wszelkich programów Stowarzyszenia leży idea spotkań przedstawicieli różnych dziedzin nauki i kultury, narodowości i obszarów zainteresowań, idea wymiany myśli, promując pluralizm i tolerancję w życiu publicznym. Wiele projektów ma charakter interdyscyplinarny, umożliwiający wieloaspektowe spojrzenie na rolę kultury we współczesnym świecie, zagadnienia międzynarodowej współpracy kulturalnej, metody zarządzania kulturą i sposoby jej finansowania. Równie ważne miejsce w tych programach przyznaje Willa Decjusza roli pisarzy i tłumaczy w dialogu społecznym, integracji europejskiej, ochronie dziedzictwa kulturowego, problematyce mniejszości narodowych i kształtowaniu postaw tolerancji.
Adresatami programów Stowarzyszenia są nie tylko przedstawiciele środowisk nauki, sztuki i polityki ale również menadżerowie i przedsiębiorcy pracujący na styku różnych kultur. Podobnie jak przed wiekami, Willa Decjusza jest nadal chętnie odwiedzana przez znamienitych gości, wybitnych naukowców, artystów i autorytety życia społecznego, kulturalnego i politycznego. W ten sposób idee Renesansu, towarzyszące początkom Willi Decjusza odżywają a realizowane przez Stowarzyszenie projekty doskonale wpisują w specyfikę i tradycję historycznej Willi.
Zarząd i członkowie.
Pierwszym przewodniczącym był prof. Jacek Woźniakowski. Obecnie w skład zarządu wchodzą:
Dyrektorem stowarzyszenia jest Dominika Kasprowicz. Członkami rzeczywistymi Stowarzyszenia Willa Decjusza są m.in.: Józef Lassota, Krzysztof Penderecki, Tomasz Szczypiński, Andrzej Wajda, Andrzej Zoll.

</doc>
<doc id="688466" url="https://pl.wikipedia.org/wiki?curid=688466" title="Nurt (miesięcznik)">
Nurt (miesięcznik)

Nurt – miesięcznik społeczno-kulturalny ukazywał się w Poznaniu od maja 1965 roku do grudnia 1989.
Redaktorami naczelnymi byli kolejno: Krzysztof Kostyrko (do 1978 r.) i Kazimierz Młynarz. Pismo współtworzyli (w różnych latach) jako redaktorzy lub autorzy między innymi: Stanisław Barańczak, Edward Balcerzan, Przemysław Bystrzycki, Andrzej Górny, Wojciech Jamroziak, Stefan H. Kaszyński, Jerzy Kmita, Waldemar Kosiński, Bogusława Latawiec, Jerzy Litwinow, Alojzy Andrzej Łuczak, Marek Obarski, Ewa Piotrowska, Aleksander Rogalski, Jerzy Utrecht. Większość autorów publikujących w miesięczniku eseje popularyzujące nauki humanistyczne była związana z Instytutem Filozofii i Instytutem Kulturoznawstwa UAM.
Kształt graficzny był pod pieczą najpierw Tadeusza Piskorskiego, później Grzegorza Marszałka.
Celem redakcji była integracja środowisk twórczych Poznania i Wielkopolski i ich prezentacja na forum ogólnopolskim.
Pismo publikowało reportaże, wywiady, artykuły i eseje poświęcone szeroko rozumianej problematyce społecznej, kulturalnej i naukowej. Specjalizowało się zwłaszcza w literaturze niemieckojęzycznej, skandynawskiej i rosyjskiej. Systematycznie publikowano recenzje filmowe, teatralne, muzyczne i plastyczne. Prezentowano ogólnopolską twórczość poetycka i prozatorską. Głównym celem działu naukowego czasopisma było propagowanie zagadnień związanych z badaniami humanistycznymi, a w szczególności poznańskiej szkoły metodologicznej.
W różnych latach teksty eseistyczno-naukowe układały się w pewne cykle, np.:
Nurt popularyzował dzieło Teodora Parnickiego. Sporo uwagi poświęcono pamiętnikarstwu organizując konkursy m.in. na pamiętniki żołnierzy Września 1939, więźniów hitlerowskich obozów.

</doc>
<doc id="688467" url="https://pl.wikipedia.org/wiki?curid=688467" title="Nurt. Pismo poświęcone kulturze polskiej">
Nurt. Pismo poświęcone kulturze polskiej

Nurt. Pismo poświęcone kulturze polskiej – miesięcznik wydawany konspiracyjnie w Warszawie od marca 1943 do maja 1944. Redaktorami naczelnymi byli Ferdynand Goetel i Wilam Horzyca. Wydawane przez piłsudczyków – Obóz Polski Walczącej.
Ukazało się 9 numerów tego pisma, każdy średnio liczył 18-20 stron. Znalazły się w nich utwory m.in. Władysława Broniewskiego, Marii Pawlikowskiej-Jasnorzewskiej, Józefa Czechowicza, Aleksandra Wata, nekrologi pisarzy Stanisława Rogowskiego i Henryka Balki. Także eseje i szkice literackie Rudyarda Kiplinga.
Opublikowano między innymi: "Sentymentalizm, kultura i chłopi", "Młodzi czy dojrzali", "Podstawy nowej poezji polskiej", "Kultura polska w czasie wojny", "Na bezdrożach mitologizmu".

</doc>
<doc id="688472" url="https://pl.wikipedia.org/wiki?curid=688472" title="Aion (album)">
Aion (album)

Aion – piąty studyjny album zespołu Lisy Gerrard i Brendana Perry'ego, Dead Can Dance. Nagrany w studiu w nowej posiadłości Perry'ego – Quivvy Church w Irlandii.
Okładka albumu przedstawia szczegół z tryptyku holenderskiego malarza Hieronima Boscha "Ogród rozkoszy ziemskich", a konkretnie z jego centralnego panelu „Ziemia”.
Lista utworów.
Źródło.

</doc>
<doc id="688473" url="https://pl.wikipedia.org/wiki?curid=688473" title="Stepan Stebelski">
Stepan Stebelski

Stepan Stebelski (, ps. "Chrin" (), ur. 18 października 1914 we wsi Hołyń koło Kałusza – zm. 9 września 1949 w Pohořelicach w Czechosłowacji) – ukraiński nauczyciel, członek Organizacji Ukraińskich Nacjonalistów (OUN) od 1934, major UPA.
Życiorys.
Ukończył w 1935 seminarium nauczycielskie w Samborze. Ukończył polską szkołę podchorążych piechoty. Przed wojną pracował jako nauczyciel w Leszczawie Górnej, w czasie wojny był kierownikiem szkoły w Kuźminie, tam też się ożenił.
Wiosną 1942 został aresztowany przez Gestapo za przynależność do OUN, przebywał w więzieniu 7 miesięcy. Uciekł, a następnie przeszedł do podziemia. Od czerwca 1944 w UPA, dowódca czoty w sotni "Chomy". 
28 października 1944 jego czota brała udział w największej na ziemiach polskich bitwie pomiędzy wojskami sowieckimi a UPA (koło Leszczawy Górnej). Wsławił się w tej bitwie odwagą niszcząc jeden czołg sowiecki. Został jednak ranny w obie ręce – jedna pozostała bezwładną. 21 kwietnia 1945 dowodzony przez niego oddział brał udział w ataku na Borownicę. Jesienią 1945 zorganizował i objął dowództwo sotni (zwanej "łemkowską", "Udarnyky 5", "95 a") w kureniu "Rena". W nocy z 29 grudnia / 30 grudnia 1945 jego sotnia napadła na Nowosielce, mordując 16-19 osób i spaliła 152 domy (61% zabudowy). Sotnie pod jego dowództwem oraz Wołodymyra Hoszki ps. „Myron” dokonały zbrodni w Jasielu 20 marca 1946 na polskich żołnierzach Wojsk Ochrony Pogranicza i funkcjonariuszach Milicji Obywatelskiej. Dowodzona przez niego sotnia brała również udział w zasadzce na generała Karola Świerczewskiego pod Jabłonkami 28 marca 1947. 29 czerwca 1947 jego sotnia przedostała się w rejonie Sianek na terytorium ZSRR, a on sam został dowódcą 24 Odcinka Taktycznego "Makiwka".
25 sierpnia został odznaczony Złotym Krzyżem Zasługi UPA I klasy.
10 września 1948 sotnia "Chrina" została rozformowana, a żołnierze przeniesieni do innych jednostek. "Chrin" pozostał dowódcą 24 OT "Makiwka". 3 września 1949 roku rozkazem Naczelnego Dowódcy UPA rozformowano wszystkie pozostałe sotnie i włączono w struktury podziemia, a "Chrina" wysłano na Zachód.
Zginął 9 września 1949 w czasie walki z wojskiem czechosłowackim w rejonie wsi Pohořelice koło Zlina, dowodząc grupą kurierów UHWR próbujących przedostać się z sowieckiej Ukrainy do Monachium.
Jest autorem dwóch książek wspomnieniowych: "Zymoju w bunkri" i "Kriź smich zaliza".

</doc>
<doc id="688475" url="https://pl.wikipedia.org/wiki?curid=688475" title="Krownice">
Krownice

Krownice – część wsi Pustków położona w Polsce, w województwie podkarpackim, w powiecie dębickim, w gminie Dębica stanowiące odrębne sołectwo o nazwie Pustków Krownice.
Wieś w powiecie pilzneńskim w województwie sandomierskim w XVI wieku była własnością kasztelana rozpierskiego Mikołaja Przedbora Koniecpolskiego. W latach 1975–1998 miejscowość położona była w województwie tarnowskim.

</doc>
<doc id="688476" url="https://pl.wikipedia.org/wiki?curid=688476" title="Ranwers">
Ranwers

Ranwers (w polskim nazewnictwie przewrót) – figura średniego pilotażu, polegająca na szybkiej zmianie kierunku lotu. Samolot gwałtownie wznosi się ku górze i na określonej wysokości wykonuje zakręt o 180° połączony ze ślizgiem na skrzydło i przechodzi do lotu stromego w kierunku przeciwnym do poprzedniego.
Wprowadzenie do zawrotu następuje poprzez ściągnięcie drążka sterowego na siebie, ustaleniu stromego wznoszenia (analogicznie do świecy). Po utracie prędkości, ale przed utratą sterowności kierunkowej pilot poprzez energiczne wdepnięcie steru kierunku wykonuje przewrót przez skrzydło wychodząc na kierunek lotu przeciwny do kierunku wprowadzenia. Przed wprowadzeniem zaleca się lekkie zaakcentowanie kierunku przewrotu lekkim i szybkim drgnięciem lotkami (drążkiem) w kierunku planowanego przewrotu. W szybkich samolotach i szybowcach (np. SZD-50 Puchacz) akcentowania się nie wykonuje, gdyż maszyna szybka i zwrotna, nawet po tak małym ruchu wykona obrót, co w efekcie popsuje nam wykonywany ranwers.
Ranwers może być też wykonywany ze wzniosem przynajmniej 80° kątem wznoszenia.

</doc>
<doc id="688477" url="https://pl.wikipedia.org/wiki?curid=688477" title="Amédée Louis Michel Lepeletier">
Amédée Louis Michel Lepeletier

Amédée Louis Michel Lepeletier (Le Peletier), comte de Saint-Fargeau (ur. 9 października 1770 w Paryżu, zm. 23 sierpnia 1845 w Saint-Germain-en-Laye) - francuski entomolog.

</doc>
<doc id="688481" url="https://pl.wikipedia.org/wiki?curid=688481" title="Wola Brzeźnicka">
Wola Brzeźnicka

Wola Brzeźnicka – częśćwsi Brzeźnica, położona w Polsce, w województwie podkarpackim, w powiecie dębickim, w gminie Dębica. 
Jest siedzibą sołectwa Brzeźnica Wola. 
W latach 1975–1998 Wola Brzeźnicka położona była w województwie tarnowskim.

</doc>
<doc id="688482" url="https://pl.wikipedia.org/wiki?curid=688482" title="Lepeletier">
Lepeletier



</doc>
<doc id="688491" url="https://pl.wikipedia.org/wiki?curid=688491" title="Into the Labyrinth (album Dead Can Dance)">
Into the Labyrinth (album Dead Can Dance)

Into the Labyrinth – szósty studyjny album zespołu Dead Can Dance, nagrany w Quivy Church w Hrabstwie Cavan w Irlandii.
Historia albumu.
Album "Into the Labyrinth" został pierwotnie wydany w 1993 w Wielkiej Brytanii jako podwójny, winylowy LP o limitowanym nakładzie, zawierający obok 11 premierowych dwa dodatkowe nagrania:
pochodzące z kompilacji A Passage in Time. Późniejsze wersje albumu wydane jeszcze w 1993 jako CD nie zawierały już tych nagrań.
Nowy album Dead Can Dance oznaczał zmianę na wielu frontach w stosunku do poprzednich wydawnictw zespołu. Brendan Perry mieszkał w tym czasie na rzecznej wyspie w hrabstwie Cavan na granicy pomiędzy Irlandią a Irlandia Północną, zaś Lisa Gerrard mieszkała z mężem Jackiem Tuschewskim i córką w górach Snow River w Australii. W rezultacie komponowali oddzielnie, a dopiero pod koniec spotkali się w studio Brendana w Irlandii i nagrali razem album w ciągu trzech miesięcy.
Lisa Gerrard tak mówiła o nowej metodzie pracy:
Zamiłowanie Brendana Perry’ego do muzyki średniowiecznej ustąpiło upodobaniom Lisy Gerrard do muzyki etnicznej, która w tym albumie wybija się na pierwszy plan. Jest to zarazem pierwszy album grupy nagrany wyłącznie przez oboje muzyków, bez pomocy z zewnątrz.
W 2008 wytwórnia Warner Music Japan Inc. wydała album „Into The Labirynth” w pierwotnej wersji w ramach Audiophile Edition jako hybrid SACD. Album zewnętrznie przypominał miniaturowy LP: tekturowa okładka albumu, papierowa i dodatkowa – foliowa – koszulka, w której znajdowała się płyta; druga koszulka była pusta. Również nalepki na płycie, dołączona książeczka ze zdjęciem zespołu i z tekstami wybranych utworów przypominały oryginalny longplay. Całość wzbogacona została dodatkowym, pozłacanym grzbietem w stylu japońskiego obi. Pomimo że płyta SACD zawierała 13 utworów, na dołączonej do wydawnictwa wkładce zostały one opisane tak jak na pierwotnym, podwójnym LP, tj. z podziałem na strony.
Lista utworów.
LP.
Zestaw utworów na płycie LP:
Side A:
Side B:
Side C:
Side D:
CD.
Zestaw utworów na płycie CD :
SACD.
Lista utworów z płyty SACD (opis z grzbietu okładki):

</doc>
<doc id="688494" url="https://pl.wikipedia.org/wiki?curid=688494" title="Wielka Synagoga w Dynowie">
Wielka Synagoga w Dynowie

Wielka Synagoga w Dynowie – nieistniejąca synagoga znajdująca się w Dynowie przy wschodniej pierzei rynku. Była jedną z dziewięciu synagog w Europie zbudowanych na planie okręgu.
Synagoga została zbudowana w XVIII wieku. Po 1825 roku jej rabinem był cadyk Cwi Elimelech. Podczas II wojny światowej, 15 września 1939 roku synagoga została spalona przez Niemców oraz grupę mieszkańców Dynowa wraz z kilkudziesięcioma Żydami. Ruiny synagogi rozebrano w sierpniu 1940. Po zakończeniu wojny nie została odbudowana.

</doc>
<doc id="688503" url="https://pl.wikipedia.org/wiki?curid=688503" title="Enheduanna">
Enheduanna

Enheduanna (sum. en.he2.du7.an.na, tłum. „Kapłanka odpowiednia dla niebios”; XXIV-XXIII wiek p.n.e.) – księżniczka akadyjska, córka króla Sargona Wielkiego, siostra króla Rimusza i być może jego następcy, Manisztusu, arcykapłanka boga Nanny w Ur, poetka tworząca w języku sumeryjskim. Znana z zachowanych utworów literackich i wzmianek o charakterze historycznym.
Życiorys.
Enheduanna została ustanowiona przez ojca wielką kapłanką świątyni boga księżyca Nanny w Ur, przyjęła wówczas swoje sumeryjskie imię, pod którym znana jest ze źródeł historycznych. Zamierzeniem Sargona było stworzenie wspólnoty kulturalnej Akadyjczyków ze zdominowanymi przez nich politycznie i militarnie Sumerami, przewyższającymi ich pod względem kulturowym. Władca zamierzał również powiązać z hierarchią sumeryjską swoją rodzinę, nadając jej w ten sposób sankcję religijną. Chcąc osiągnąć ten cel, doprowadził do wyniesienia swojej córki do godności arcykapłańskiej w Ur, jednej z najwyższych funkcji religijnych Sumeru. Zapoczątkował w ten sposób tradycję podtrzymaną w następnych pokoleniach przez jego wnuka Naram-Sina, która przetrwała kolejne państwa starożytnej Mezopotamii i kontynuowana była aż do upadku Babilonii za panowania króla Nabonida.
Twórczość.
Enheduanna była również poetką, pierwszym znanym z imienia twórcą literatury w dziejach świata. Jako córka władcy i arcykapłanka zdobyła odpowiednie do swej pozycji wykształcenie, poznała język, religię i literaturę sumeryjską, co umożliwiało jej realizację przyjętych zamierzeń literackich. Wykorzystując prawdopodobnie dostęp do archiwów świątynnych, jaki miała, sprawując wysoką godność religijną, dokonała podczas swojego pontyfikatu kompilacji 42 hymnów ku czci świątyń Sumeru, przyczyniając się w ten sposób do ich rozpowszechnienia pośród akadyjskich elit intelektualnych. Dokonując adaptacji, nadała wierszom charakter zwartego, jednolitego cyklu poetyckiego. Enheduanna jest prawdopodobnie bezpośrednią autorką wykazujących stylistyczne podobieństwo refrenów wszystkich adaptowanych hymnów. Ponadto stworzyła kilka innych utworów literackich (modlitwa i hymn ku czci Inany).
Tłumaczenia.
Twórczość Enheduanny była tłumaczona na język polski. Spośród hymnów ku czci świątyń dokonano tłumaczenia 11 utworów. Autorką przekładu jest Krystyna Szarzyńska. Zachowano oryginalną numerację utworów. 

</doc>
<doc id="688510" url="https://pl.wikipedia.org/wiki?curid=688510" title="I liga paragwajska w piłce nożnej (2004)">
I liga paragwajska w piłce nożnej (2004)

Mistrzem Paragwaju został klub Cerro Porteño, natomiast wicemistrzem Paragwaju – Club Libertad.
Sezon podzielony został na dwa turnieje – Apertura i Clausura. Zwycięzcy obu turniejów mieli zmierzyć się o mistrzostwo kraju. Zwycięzca miał zdobyć tytuł mistrza, a przegrany tytuł wicemistrza Paragwaju. Ponieważ zarówno turniej Apertura jak i Clausura wygrał klub Cerro Porteño, nie było konieczności rozgrywania meczów o tytuł mistrza Paragwaju. Podobnie o tytuł wicemistrza Paragwaju mieli zmierzyć się wicemistrzowie Apertura i Clausura, ale i tutaj w obu turniejach wicemistrzem został klub Club Libertad.
Do turniejów międzynarodowych zakwalifikowały się następujące kluby:
Do drugiej ligi spadły dwa kluby – Sport Colombia Fernando de la Mora i Club Sol de América, a na ich miejsce awansowały 3 de Febrero Ciudad del Este i General Caballero Asunción.
Turniej zimowy.
Celem turnieju było wyłonienie drugiego zespołu do Copa Sudamericana 2004.
Finał.
Zwycięzca turnieju zimowego Cerro Porteño zakwalifikował się jako drugi zespół obok Club Libertad (mistrz Paragwaju w sezonie 2003) do Copa Sudamericana 2004.
Torneo Clausura 2004.
Tabela końcowa Clausura 2004.
Mistrzem Paragwaju, jako zwycięzca zarówno turnieju Apertura jak i Clausura, został klub Cerro Porteño.
Sumaryczna tabela sezonu 2004.
Ze względu na najgorszą średnią liczbę punktów na mecz z ostatnich trzech sezonów spadły dwa kluby – Sport Colombia Fernando de la Mora i Club Sol de América, a na ich miejsce awansowały 3 de Febrero Ciudad del Este i General Caballero Asunción.

</doc>
<doc id="688513" url="https://pl.wikipedia.org/wiki?curid=688513" title="Spójnicowate">
Spójnicowate

Spójnicowate (Melittidae) – rodzina owadów z rzędu błonkoskrzydłych i nadrodziny pszczół obejmująca ponad 190 opisanych gatunków. Są to jednopokoleniowe pszczoły samotnice, zakładające gniazda w glebie. Wyróżniają się budową aparatu gębowego. Zasiedlają Holarktykę i krainę etiopską. W zapisie kopalnym znane od eocenu.
Opis.
Są to pszczoły średnich i dużych rozmiarów. Ich szczęki cechuje obecność grzebyka na żuwce zewnętrznej i brak takowego na pieńku oraz krótki wyrostek u nasady pieńka ("processus basistipitalis"). Mają wyniesioną nasadę wargi górnej. Ich języczek ma rowkowane włoski duże i skierowane rozbieżnie. Narządy gębowe cechuje również V-kształtne wskutek redukcji apronu lorum, połączone z jednolicie zwężoną i podwiniętą nasadą przedbródka. Większość ma bardzo małe przyjęzyczki, niekiedy wręcz zanikłe lub zlane z suspensoriami. Wyjątkiem są tu tylko Meganomiinae. Rowek episternalny uległ u spójnicowatych prawie całkowitemu zanikowi. Służące zbieraniu pyłku szczoteczki z włosków znajdują się u samic na goleniach i pierwszych członach stóp.
Biologia i występowanie.
Spójnicowate to pszczoły samotnice wydające po jednym pokoleniu rocznie. Samce pojawiają się przed samicami. Do kopulacji dochodzi zwykle na roślinach żywicielskich. Zapłodnione samice wykopują gniazda w glebie. Składają się one z korytarza głównego i korytarzy bocznych, na dnie których znajduje się po jednej lub po kilka komórek lęgowych. Do komórki znoszony jest pyłek, który formowany jest w grudkę, na szczycie której samica składa pojedyncze jajo. Larwy rozwijają się szybko, konsumując całą grudkę w około 10 dni. Wyrośnięte larwy zimują, a przepoczwarczają się wiosną następnego roku.
Rodzina ta wywodzi się z Afryki i tam osiąga największą różnorodność. Ponadto jej przedstawiciele występują w palearktycznej Eurazji i nearktycznej Ameryce Północnej. Na południe sięgają Południowej Afryki. W Polsce występuje 11 gatunków z 3 rodzajów (zobacz: spójnicowate Polski).
Systematyka i filogeneza.
Do spójnicowatych zalicza się 191 opisanych gatunków, zgrupowanych w 17 rodzajach i trzech podrodzinach:
Wczesne analizy filogenetyczne wskazywały na parafiletyzm spójnicowatych. W 1995 Alexander i Michener zdecydowali się nawet na wyniesienie wszystkich trzech podrodzin do rangi osobnych rodzin, jednak w pracy z 2000 Michener uznał ten krok za przedwczesny z uwagi na słabą reprezentację spójnicowatych w próbie badawczej. W 2013 Hedtke, Patiny i Danforth opublikowali wyniki analizy molekularnej obejmującej ponad 1300 gatunków pszczół. Wynika z niej, że spójnicowate stanowią takson monofiletyczny i klad bazalny w obrębie pszczołokształtnych.
Najwcześniejsze ślady kopalne spójnicowatych znaleziono we francuskim bursztynie. Należą one do rodzaju "Paleomacropis" i pochodzą z wczesnego eocenu.

</doc>
<doc id="688518" url="https://pl.wikipedia.org/wiki?curid=688518" title="Metailurini">
Metailurini

Metailurini – wymarłe plemię kotów szablastozębnych, zaliczane do podrodziny machajrodontów z rodziny kotowatych.
Występowały głównie na terenach Eurazji pod koniec miocenu i na początku plejstocenu.
Rodzaj: "Dinofelis" ["Therailurus"]
Najlepiej poznanym rodzajem jest "Dinofelis" ("straszny kot"), który występował w Eurazji, Afryce i Ameryce Północnej około 5 mln – 1,5 mln lat temu. W Afryce Południowej dinofelis był znajdowany razem z australopitekami, co świadczy, że prawdopodobnie polował na naszych przodków. Rodzaj "Dinofelis" wcześniej klasyfikowano jako "Therailurus". Na terenach Eurazji i w Ameryce Północnej dinofelisy wymarły na początku plejstocenu, natomiast na terenach Afryki utrzymały się do połowy plejstocenu. Największym znanym gatunkiem był chiński "D. abeli". Wielkością i budową porównywalny do dużego lamparta lub jaguara (1,2 m), z kończynami przednimi bardziej masywnymi niż tylne. Podobnie jak współczesne jaguary, żył prawdopodobnie w lasach. Dinofelis posiadał spłaszczone kły, znacznie krótsze niż u typowych szablastozębnych, stąd jest sprawą dyskusyjną, do jakiej podrodziny powinien być zaliczany.
Rodzaj: "Metailurus"
Metailury żyły 15 - 8 mln lat temu, wielkością i budową ciała przypominały dinofelisa, lecz były mniejsze, miały dłuższe kły, coś pomiędzy współczesnymi kotami a szablastozębnymi. Podobnie jak dinofelis, metailur był masywnej budowy, z mocniejszymi łapami przednimi. Jego budowa sugeruje, że żył w środowisku leśnym i prowadził bardziej nadrzewny tryb życia niż dinofelis.
Rodzaj: "Adelphailurus"
Adelfair, wielkości pumy, jest znany tylko z pojedynczego okazu znalezionego w Kansas w USA.
Rodzaj: "Stenailurus"
Rodzaj: "Pontosmilus"
Wszystkie poprzednio sklasyfikowane jako rodzaj "Paramachairodus".

</doc>
<doc id="688521" url="https://pl.wikipedia.org/wiki?curid=688521" title="Krowi Żleb (Dolina Miętusia)">
Krowi Żleb (Dolina Miętusia)

Krowi Żleb – boczna, lewa odnoga Doliny Miętusiej (odgałęzienie Doliny Kościeliskiej) w polskich Tatrach Zachodnich. Wcina się pomiędzy północno-wschodnie stoki Adamicy i Upłaziańskiego Wierszyka a zachodnie nienazwanej grzędy opadającej z Upłaziańskiej Kopki. Jest to niewielka i całkowicie zalesiona, wąska dolinka. W jej dolnej części znajduje się krótka i ślepo kończąca się droga używana tylko przez robotników leśnych, a powyżej jej końca kilka źródeł. Wypływające z nich strumyki łączą się w jeden potok uchodzący do Miętusiego Potoku ok. 500 m na wschód powyżej polany Zahradziska. Dawniej Krowi Żleb był wypasany, stąd jego nazwa. Wchodził w skład Hali Miętusiej.
W Tatrach jest jeszcze jeden żleb (w Dolinie Chochołowskiej), przez turystów często nazywany Krowim Żlebem, jednak na mapach oraz w przewodniku Józefa Nyki nosi on nazwę Krowiniec.

</doc>
<doc id="688527" url="https://pl.wikipedia.org/wiki?curid=688527" title="Synagoga Alte Szil w Nowym Żmigrodzie">
Synagoga Alte Szil w Nowym Żmigrodzie

Synagoga Alte Szil w Nowym Żmigrodzie – nieistniejąca synagoga, znajdująca się kiedyś w centrum Nowego Żmigrodu, przy ul. Wałowej.
Synagoga została zbudowana na początku XVII wieku. We wrześniu 1939 roku hitlerowcy spalili synagogę. Po zakończeniu wojny nie została odbudowana.
Murowany budynek synagogi wzniesiono na planie prostokąta. Zaopatrzona była w parę stalowych drzwi, z zaokrąglonym dachem ornamentowanym motywami zwierząt i ryb. Prace wykończeniowe bożnicy przeprowadzili artyści z Wiednia. Ściany wewnątrz pokryte były cytatami z Tory. 
Wewnątrz synagogi znajdowało się również małe pomieszczenie z płaskim dachem przeznaczone do studiowania Tory.

</doc>
<doc id="688529" url="https://pl.wikipedia.org/wiki?curid=688529" title="Żbików">
Żbików

Żbików – dzielnica Pruszkowa, do 1916 samodzielna wieś.
Wieś duchowna położona była w drugiej połowie XVI wieku w powiecie błońskim ziemi warszawskiej województwa mazowieckiego.
Historia.
Z 1297 pochodzi najstarszy znany dokument (wystawiony przez księcia mazowieckiego Bolesława II), w którym wymieniona jest nazwa Żbikowa, zapisana tam jako "Sdbicovo".
Z innego dokumentu wynika, że żbikowska parafia istniała już w XIII wieku, natomiast pierwszy murowany kościół powstał w XV wieku. Do końca XVIII wieku był Żbików własnością kościelną i wchodził w skład dóbr biskupstwa poznańskiego.
Na przełomie XIX i XX wieku powstało na terenie wsi kilka zakładów przemysłowych, największe z nich to: Warsztaty Naprawy Wagonów Towarowych, cegielnia „Żbików” braci Hoser, w miejscu której jest obecnie Park Kultury i Wypoczynku Mazowsze z powstałym w wyrobisku zbiornikiem wodnym (potocznie "Glinki Żbikowskie", "Glinki Hosera", "Glinki Hozera") oraz fabryka wyrobów stalowych Henryka Hosera.
W 1916 wieś Żbików utworzyła razem z osiedlem fabrycznym Pruszków oraz innymi okolicznymi wsiami jeden organizm miejski – Pruszków.
Urodził się tu Stanisław Stefaniak – major Armii Krajowej, uczestnik powstania warszawskiego, komendant III Rejonu w Obwodzie Wola, dowódca kompanii wolskiej w Zgrupowaniu Leśnik na Muranowie i Starym Mieście, oraz dowódca batalionu "Stefan" i dowódca pododcinka po przejściu do Śródmieścia

</doc>
<doc id="688530" url="https://pl.wikipedia.org/wiki?curid=688530" title="Pinezka">
Pinezka

Pinezka, pineska (pluskiewka) – krótki gwoździk lub szpilka (z ostrzem długości nieprzekraczającej 6, rzadziej 10 milimetrów) z dużą główką, metalową lub z tworzywa sztucznego, często płaską, umożliwiającą wciśnięcie pinezki w miękkie podłoże (np. z tektury, korka lub miękkiego drewna) bez użycia młotka, samymi palcami i – co często ważniejsze – również wyciągnięcie jej bez użycia żadnych narzędzi.
Najprostszym rodzajem pinezki jest wykonana z krążka blachy z ostrzem w kształcie litery V wyciętym z łebka i odgiętym pod kątem 90 stopni, jak na ilustracji z lewej strony. Jeśli główka pinezki wykonana jest z plastiku, to zazwyczaj do wyboru są wersje w różnych kolorach, jak na ilustracji z prawej strony u góry.
Używana najczęściej do przypinania kartek papieru z informacjami na tablicach ogłoszeń, do wpinania w widocznych miejscach (na drzwiach, futrynach itp.) wszelkiego rodzaju notatek itp.
Niektóre źródła podają, że pinezka została wynaleziona między 1902 a 1903 r. w miejscowości Lychen (powiat Uckermark) w Niemczech, a wynalazcą był zegarmistrz Johann Kirsten, który swój pomysł sprzedał za niewielkie pieniądze Otto Lindstedtowi, a ten uzyskał patent 8 stycznia 1904 r., w krótkim czasie zdobywając fortunę. W innych źródłach podawany jest rok 1900 i wynalazca Edwin Moore, jeszcze inne przesuwają ten wynalazek do Austrii i na rok 1888, przypisując go fabrykantowi Heinrichowi Sachsowi.
Szpilki do wkłuwania w mapy są bezpieczniejsze od typowych pinezek, bowiem kiedy upadną, nie ma możliwości, by zajęły pozycję ostrzem skierowanym pionowo do góry.

</doc>
<doc id="688532" url="https://pl.wikipedia.org/wiki?curid=688532" title="Pluskiewka">
Pluskiewka



</doc>
<doc id="688533" url="https://pl.wikipedia.org/wiki?curid=688533" title="Pineska">
Pineska



</doc>
<doc id="688535" url="https://pl.wikipedia.org/wiki?curid=688535" title="Masako">
Masako

 – cesarzowa Japonii, małżonka cesarza Naruhito i matka księżniczki Aiko.
W dniu 22 października 2019 jej małżonek, cesarz Naruhito, formalnie ogłosił swoją intronizację oraz przyjął gratulacje od przedstawicieli narodu japońskiego i licznych gości zagranicznych. Główna ceremonia intronizacji o nazwie „Sokuirei-Seiden-no-gi” odbyła się w Pałacu Cesarskim w Tokio.
Życiorys.
Cesarzowa Masako urodziła się jako najstarsza córka Hisashiego Owady, wysokiej rangi dyplomaty i prawnika (sędziego Międzynarodowego Trybunału Sprawiedliwości w Hadze, w latach 2009–2012 jego prezesa). Ma dwie siostry: bliźniaczki Setsuko i Reiko. Masako przebywała wiele lat wraz z rodzicami za granicą, m.in. w Związku Radzieckim i Stanach Zjednoczonych. W czasie pobytu w Japonii uczęszczała do prywatnej, żeńskiej szkoły, Den-en Chōfu Futaba Gakuen, w Tokio.
W 1985 roku Masako ukończyła studia na Wydziale Ekonomii Uniwersytetu Harvarda, uzyskując tytuł licencjacki, natomiast rok później podjęła studia na Wydziale Prawa Uniwersytetu Tokijskiego, ale przerwała je w związku z rozpoczęciem pracy w Ministerstwie Spraw Zagranicznych (Wydział Organizacji Międzynarodowych Departamentu Ekonomicznego, tematyka OECD). W 1988 roku wyjechała na stypendium do Balliol College Uniwersytetu Oksfordzkiego, gdzie zajmowała się problematyką stosunków międzynarodowych. Po powrocie do MSZ pracowała w Departamencie Ameryki Północnej.
Masako poznała księcia Naruhito w 1986 roku. W trakcie swoich siedmioletnich zabiegów o jej rękę spotkał się z dwukrotną odmową. Zdawała ona sobie bowiem sprawę z ogromnych napięć, jakie czekały ją na dworze cesarskim. Wynikały one przede wszystkim z oczekiwań na utrzymanie męskiej linii następców tronu. Pod wpływem ojca Masako wyraziła w końcu zgodę i ceremonia ślubna według tradycyjnego ceremoniału odbyła się 9 czerwca 1993 roku.

</doc>
<doc id="688541" url="https://pl.wikipedia.org/wiki?curid=688541" title="Dionne Warwick">
Dionne Warwick

Marie Dionne Warwick (ur. 12 grudnia 1940 w East Orange) – amerykańska piosenkarka, aktorka i prezenterka telewizyjna.
Życiorys.
Urodziła się na Wschodnim Wybrzeżu Stanów Zjednoczonych. Debiutowała jako wykonawczyni gospel, na początku lat 60. Pracowała również jako wokalistka sesyjna. Zaśpiewała wiele przebojów, m.in. "I Say a Little Prayer" (1967), "Do You Know the Way to San Jose" (1968), "I'll Never Fall in Love Again" (1969) i "Heartbreaker" (1982), autorstwa Bee Gees. Wzięła udział w zbiorowym dziele "USA for Africa". W 1998 wystąpiła gościnnie w operze mydlanej "Moda na sukces", gdzie zaśpiewała piosenkę tytułową serialu, "High Upon This Love".
Jest siostrzenicą Cissy Houston i była kuzynką Whitney Houston. 
Przypisy.
 
 

</doc>
<doc id="688543" url="https://pl.wikipedia.org/wiki?curid=688543" title="Leinier Domínguez">
Leinier Domínguez

Leinier Domínguez Pérez (ur. 23 września 1983 w Hawanie) – kubański szachista, od października 2018 reprezentujący USA, arcymistrz od 2000.
Kariera szachowa.
Jako junior wielokrotnie zdobywał medale na mistrzostwach Kuby juniorów. Pierwszy medal w kategorii seniorów zdobył w 1999, zajmując w mistrzostwach swojego kraju III m. W tym samym roku zajął II m. w turnieju w Santa Clara. Rok później zdobył srebrny medal w mistrzostwach Kuby oraz zwyciężył w turnieju strefowym rozegranym w mieście Valencia. W 2001 zwyciężył w memoriale Carlosa Torre Repetto w Meridzie, natomiast w Cali zdobył brązowy medal mistrzostw Ameryki. Rok 2002 przyniósł mu pierwszy tytuł mistrza kraju oraz zwycięstwo (wraz z Lázaro Bruzónem) w Esbjergu (turniej "The North Sea Cup"). Wystąpił również w Moskwie na mistrzostwach świata FIDE rozgrywanych systemem pucharowym, ale odpadł w II rundzie, przegrywając z Borysem Gelfandem. W 2003 ponownie triumfował w mistrzostwach kraju oraz zwyciężył w turnieju strefowym w Guayaquil i awansował do mistrzostw świata w roku 2004 w Trypolisie, gdzie odniósł życiowy sukces, awansując do najlepszej ósemki turnieju (w ćwierćfinale przegrał z Tejmurem Radżabowem). W 2004 zajął również II m. w turnieju "Corus"–B w Wijk aan Zee oraz zwyciężył w memoriale Jose Raula Capablanki w Hawanie. W 2005 w mistrzostwach kraju zdobył srebrny medal, zaś rok później – złoty. Również w 2006 odniósł duży sukces, zwyciężając (przed Wasilijem Iwanczukiem) w silnie obsadzonym turnieju w Barcelonie. W 2007 zdobył w Santa Clarze tytuł wicemistrza Kuby oraz triumfował w Santo Domingo w turnieju strefowym (eliminacji mistrzostw świata). W 2008 po raz drugi w swojej karierze zwyciężył w memoriale Jose Raula Capablanki, podzielił również I m. (wspólnie z Jewgienijem Aleksiejewem) w turnieju głównym festiwalu w Biel oraz zdobył (w Ałmaty) tytuł mistrza świata w szachach błyskawicznych. W 2013 zwyciężył w turnieju "Thessaloniki Grand Prix" w Salonikach.
Wielokrotnie reprezentował Kubę w turniejach drużynowych, m.in.:
W lipcu 2008 został pierwszym Kubańczykiem, który przekroczył granicę 2700 punktów rankingowych. Najwyższy ranking w dotychczasowej karierze osiągnął 1 maja 2014: wynikiem 2768 punktów zajmował wówczas 10. m. na światowej liście FIDE, jednocześnie zajmując 1. m. wśród kubańskich szachistów.

</doc>
<doc id="688551" url="https://pl.wikipedia.org/wiki?curid=688551" title="Serpents of the Light">
Serpents of the Light

Serpents of the Light – czwarty album studyjny amerykańskiej grupy deathmetalowej Deicide. Wydany został 21 października 1997 roku nakładem wytwórni muzycznej Roadrunner Records. Nagrania zostały zarejestrowane w Morrisound Recording w Tampie w stanie Floryda we współpracy z producentem muzycznym Scottem Burnsem.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="688553" url="https://pl.wikipedia.org/wiki?curid=688553" title="Janusz Hereźniak">
Janusz Hereźniak



</doc>
<doc id="688554" url="https://pl.wikipedia.org/wiki?curid=688554" title="Robert Kantereit">
Robert Kantereit

Robert Kantereit (ur. 30 października 1970 w Bydgoszczy) – polski dziennikarz, prezenter telewizyjny i radiowy.
Życiorys.
Ukończył studia na Wydziale Nauk Społecznych Uniwersytetu Gdańskiego. Współpracował z "Radiowęzłem" w szkole, później z gdańską Studencką Agencją Radiową i gdańskim Radiem ARnet. W latach 1995–2004 związany był z regionalną rozgłośnią Polskiego Radia w Gdańsku, pracując na różnych stanowiskach, od młodszego do starszego redaktora, zajmując się informacją i publicystyką.
Od 1 marca 2004 do 2 listopada 2017 był prezenterem Programu III Polskiego Radia, gdzie przygotowywał i prowadził popołudniowe wydania audycji "Zapraszamy do Trójki". Od 9 maja do 3 czerwca 2005 był w tej stacji współgospodarzem codziennej audycji "Trzecie śniadanie" – "Rajd Europejczyków", gdzie razem z Pawłem Homą opisywał europejskie państwa i miasta, w których przebywali. 2 listopada 2017 zrezygnował z pracy w radiowej Trójce wobec niewyrażenia zgody przez zarząd radia na jego dalszą równoczesną współpracę z TVN24.
Był lektorem serialu dokumentalnego "Historia Naturalna Polski" (2004). Prowadził poranne programy: TVP1 – "Kawa czy herbata?" (2005–2009) i TVP2 – "Pytanie na śniadanie" (2009–2010).
Od września 2010 do końca sierpnia 2015 prowadził program "Dzień Dobry TVN". Przez pierwsze cztery lata jego stałą współprowadzącą była Jolanta Pieńkowska, zaś od września 2014 była nią Anna Kalczyńska. Od września 2015 jest gospodarzem Poranka TVN24.

</doc>
<doc id="688557" url="https://pl.wikipedia.org/wiki?curid=688557" title="Ricardo Sá Pinto">
Ricardo Sá Pinto

Ricardo Manuel Andrade e Silva Sá Pinto (ur. 10 października 1972 w Porto) – portugalski piłkarz grający na pozycji ofensywnego pomocnika lub napastnika, trener.
Kariera piłkarska.
Seniorską karierę zaczynał w SC Salgueiros. W 1994 odszedł do Sporting CP, z którym w pierwszym sezonie zdobył puchar kraju.
W latach 1997–2000 występował w Realu Sociedad. W 2000 wrócił do Sportingu, gdzie wywalczył tytuł mistrza i wicemistrza ligi portugalskiej, puchar kraju oraz uczestniczył w finale Pucharu UEFA, gdzie jego klub przegrał z CSKA Moskwa 1:3. Po zakończeniu sezonu 2005/06 ogłosił, że kończy karierę piłkarską, ale został nakłoniony do zmiany tej decyzji. W maju 2006 podpisał kontrakt z belgijskim Standardem Liège. Po zakończeniu sezonu 2006/07 definitywnie zakończył karierę.
Rozegrał 45 spotkań w barwach reprezentacji Portugalii, w których strzelił dziesięć goli. Zadebiutował 7 września 1994 w Belfaście w wygranym przez spotkaniu z Irlandią Północną. Był powołany na ME 1996 i ME 2000. W reprezentacji po raz ostatni wystąpił 6 czerwca 2001 w meczu z Cyprem (6:0). Uraz stawu skokowego uniemożliwił mu start w MŚ 2002.
W 1997, żądając wyjaśnień od selekcjonera reprezentacji Artura Jorge, dlaczego ten nie powołał go do kadry, udał się do niego, a następnie pobił. W wyniku tego zajścia Jorge podał się do dymisji, a piłkarz został zdyskwalifikowany na rok.
Kariera trenerska.
W 2010 Sá Pinto został asystentem trenera Pedra Caixinhi w União Leiria. Po sezonie 2010/11 został trenerem juniorów w Sporting CP, a 13 lutego 2012 został nowym szkoleniowcem pierwszego zespołu. 25 maja 2012 przedłużył kontrakt, podpisując dwuletnią umowę. 4 października 2012, po wyjazdowej przegranej 0:3 z węgierskim Videoton FC w Lidze Europy, został zwolniony z klubu. 21 marca 2013 podpisał kontrakt z serbską Crveną zvezdą. Prowadził również OFI 1925 i PAE Atromitos.
Legia Warszawa.
13 sierpnia 2018 podpisał trzyletni kontrakt z Legią Warszawa, do której przyszedł razem ze swoimi trzema współpracownikami. 2 kwietnia 2019 został zwolniony.
SC Braga.
3 lipca 2019 związał się z portugalskim SC Braga dwuletnim kontraktem. Pod jego wodzą klub wygrał grupę K Ligi Europy. 23 grudnia tego samego roku został zwolniony.

</doc>
<doc id="688558" url="https://pl.wikipedia.org/wiki?curid=688558" title="Stare Babki">
Stare Babki

Stare Babki () – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych przy drodze krajowej nr 7. Wieś była częścią sołectwa Niedźwiedzica.
W latach 1975–1998 miejscowość administracyjnie należała do województwa elbląskiego. Do 31 grudnia 2012 roku miejscowość nosiła oficjalną nazwę Zadwórze.
Do 20 października 2015 została wysiedlona, a 10 grudnia 2015 rozpoczęto wyburzanie zabudowań. We wsi, z dala od powstającej drogi, mieszka tylko 5 rodzin. Łącznie około 30 osób. W miejscu osady powstała droga ekspresowa S7.

</doc>
<doc id="688563" url="https://pl.wikipedia.org/wiki?curid=688563" title="Ricardo Sa Pinto">
Ricardo Sa Pinto



</doc>
<doc id="688565" url="https://pl.wikipedia.org/wiki?curid=688565" title="Darko Kovacevic">
Darko Kovacevic



</doc>
<doc id="688572" url="https://pl.wikipedia.org/wiki?curid=688572" title="Reichsjungendfuhrer">
Reichsjungendfuhrer



</doc>
<doc id="688577" url="https://pl.wikipedia.org/wiki?curid=688577" title="Reichsjugendführer">
Reichsjugendführer

Reichsjungendführer – najwyższy stopień w hitlerowskiej organizacji młodzieżowej Hitlerjugend. Ranga ta dawała władzę nad całą organizacją. W SS odpowiadał mu stopień Reichsführera.

</doc>
<doc id="688578" url="https://pl.wikipedia.org/wiki?curid=688578" title="Reichsjungendführer">
Reichsjungendführer



</doc>
<doc id="688579" url="https://pl.wikipedia.org/wiki?curid=688579" title="Stanowisko">
Stanowisko



</doc>
<doc id="688580" url="https://pl.wikipedia.org/wiki?curid=688580" title="Michał Paweł Markowski">
Michał Paweł Markowski

Michał Paweł Markowski (ur. 26 grudnia 1962 w Bydgoszczy) – krytyk literacki, eseista, tłumacz, publicysta, profesor Uniwersytetu Jagiellońskiego, kierownik Katedry Międzynarodowych Studiów Polonistycznych, zwycięzca konkursu na szefa Katedry Języka Polskiego i Literatury na Wydziale Sztuk Wyzwolonych i Nauk Ścisłych Uniwersytetu Illinois w Chicago.
Życiorys.
Doktoryzował się w 1996 pracą "Efekt inskrypcji. Jacques Derrida i literatura", habilitował w 1998 pracą "Nietzsche. Filozofia interpretacji". Tłumaczył m.in. prace Rolanda Barthes’a, Jacques’a Derridy, Juliji Krystewej, Emmanuela Lévinasa, Jean-François Lyotarda, Richarda Rorty’ego, Marcela Prousta. W 2002 wykładał na Uniwersytecie w Sztokholmie. W latach 2002–2003 wykładał na uniwersytecie Harvarda. W 2004 prowadził wykłady z literatury polskiej i porównawczej na Northwestern University w Evanston, w 2005 na wydziale Literatur Nowożytnych University of Alberta. W 2009 wykładowca na Brown University.
Od 2010 mieszka w Chicago, gdzie prowadzi Katedrę Języka Polskiego i Literatury na University of Illinois. Jest członkiem Collegium Invisibile.
Autor wielu książek poświęconych filozofii i literaturze. Współpracownik „Tygodnika Powszechnego”. Dyrektor artystyczny Międzynarodowego Festiwalu Literatury im. Josepha Conrada w Krakowie. Do 2021 członek Rady Naukowej (Editorial Board) amerykańskiego czasopisma „Slavic Review” oraz współredaktor Magazynu Literackiego „Książki w Tygodniku”.

</doc>
<doc id="688581" url="https://pl.wikipedia.org/wiki?curid=688581" title="Tygodnik Żużlowy">
Tygodnik Żużlowy

Tygodnik Żużlowy – tygodnik ukazujący się w całej Polsce przez cały rok. Wychodzi we wtorki, a między sezonem, czyli od listopada do marca w poniedziałki. Założony został w roku 1990. Ukazuje się od 25 listopada 1990 r.
Dla tej gazety piszą tak szanowani w świecie żużlowym redaktorzy jak: m.in. red. Adam Zając (red. naczelny), red. Bartłomiej Czekański, red. Adam Jaźwiecki, red. Wiesław Dobruszek, red. Miłosz Lippki, red. Rafał Piotrowski, red. Przemysław Szymkowiak, red. Robert Noga. wolny strzelec. Roman Mączkowski.
Plebiscyt.
Co roku odbywa się Plebiscyt Tygodnika Żużlowego. Wyłania on laureatów w takich konstytucjach, jak m.in. X najpopularniejszych żużlowców, 3 najpopularniejszych trenerów, 5 najpopularniejszych obcokrajowców. Jest też laureat negatywny, otrzymuje on tytuł „Dętki roku”. Nikt w 16-letniej historii plebiscytu nie odebrał tej nagrody. Wyniki i nagrody są wręczane przy okazji tradycyjnego Balu Żużlowców.

</doc>
<doc id="688586" url="https://pl.wikipedia.org/wiki?curid=688586" title="Golęcin">
Golęcin

Golęcin – część Poznania w obrębie osiedla samorządowego Sołacz przyłączona do miasta 1 kwietnia 1933 roku rozporządzeniem Rady Ministrów ().
Charakter.
Golęcin to teren pomiędzy ulicami Niestachowską (Trasa Niestachowska), Witosa, doliną Wierzbaka, ulicą Lutycką i lasami golęcińskiego klina zieleni (na tym ostatnim odcinku trudno jest wskazać jednoznaczną granicę z Wolą i Ogrodami). Na terenie Golęcina znajdowały się przed II wojną światową koszary 7 Pułku Artylerii Ciężkiej, z kolei po II wojnie światowej Wyższa Oficerska Szkoła Wojsk Pancernych, a obecnie Centrum Szkolenia Wojsk Lądowych im. Hetmana Polnego Koronnego Stefana Czarnieckiego
Oprócz lasów zabudowę dzielnicy stanowią przede wszystkim obiekty uczelniane – rolnicze i wojskowe (patrz część: "Istotne obiekty"). Teren ten stanowi jedno z najważniejszych miejsc wypoczynku letniego i weekendowego mieszkańców Poznania (związane z jeziorem Rusałka i lasami komunalnymi).
Na Golęcinie swój początek ma szlak szlak turystyczny Golęcin - Krzyżowniki
Istotne obiekty.
Na terenie Golęcina znajdują się następujące istotne obiekty i instytucje:
W lipcu 1945 Zarząd Miasta podjął decyzję o budowie na Golęcinie cmentarza komunalnego o powierzchni 92 hektarów. Do realizacji tego planu nigdy nie doszło, podobnie jak do przeniesienia na te tereny starego ogrodu zoologicznego po zniszczeniach wojennych (z braku kredytu pozostawiono go w dotychczasowym miejscu).
Toponimia.
Teren Golęcina pokrywają w znakomitej większości lasy. Nazwy niewielu ulic, które znajdują się w tym rejonie nie tworzą żadnej jednolitej grupy toponimicznej: Wojska Polskiego, Dojazd, Warmińska (ulica z grupy toponimicznej charakterystycznej dla Sołacza, czyli krainy geograficzne Polski), Golęcińska, Podolańska (prowadząca do Podolan).
Komunikacja.
Golęcin obsługiwany jest przez linie autobusowe MPK Poznań: 160, 164, 170 i 195. Od lat 20. XX w. do 1974 do Golęcina dojeżdżały tramwaje linii 9. Pętla znajdowała się przy Centrum Szkolenia Wojsk Lądowych. Po likwidacji linii tramwajowej pętla służyła do początku XXI wieku autobusowej linii nr 64, aż do czasu jej wydłużenia na Osiedle Literackie. Obecnie nie jest wykorzystywana. Przez Golęcin przebiega (bez przystanku) linia kolejowa z Poznania do Piły.
Z Golęcina pochodziła większość ofiar katastrofy kolejowej na Jeżycach w 1933.

</doc>
<doc id="688588" url="https://pl.wikipedia.org/wiki?curid=688588" title="Narkowy">
Narkowy

Narkowy (kaszb. "Narkòwë") – wieś kociewska w Polsce położona w województwie pomorskim, w powiecie tczewskim, w gminie Subkowy.
W latach 1975–1998 miejscowość administracyjnie należała do województwa gdańskiego.

</doc>
<doc id="688589" url="https://pl.wikipedia.org/wiki?curid=688589" title="Stanowisko (pole po zbiorze)">
Stanowisko (pole po zbiorze)

Stanowisko – pole przeznaczone pod uprawę jakiejkolwiek rośliny. 
Wartość stanowiska jest kształtowana przez przedplon, przedprzedplon, czynniki agrotechniczne oraz przebieg pogody. Najlepsze stanowiska są po zbiorze roślin bobowatych wieloletnich. 

</doc>
<doc id="688595" url="https://pl.wikipedia.org/wiki?curid=688595" title="Stanowisko (w oborze)">
Stanowisko (w oborze)

Stanowisko – wydzielona część pomieszczenia w budynku inwentarskim, odgrodzona ściankami działowymi, otwarta od strony korytarza. 
Zwykle składa się z części legowiskowej i gnojowej. W oborze rozróżnia się cztery typy stanowisk: 

</doc>
<doc id="688599" url="https://pl.wikipedia.org/wiki?curid=688599" title="Reguła Stokesa">
Reguła Stokesa

Reguła Stokesa - dotyczy spektroskopii elektronowej, a szczególnie fluorescencji. Głosi ona, że:
"Długości fali promieniowania fluorescencyjnego są większe od długości fali promieniowania wzbudzającego fluorescencję lub co najwyżej im równe."
Reguła ta wynika z faktu, że cząsteczka absorbująca (pochłaniająca) kwant promieniowania przechodzi z podstawowego stanu oscylacyjnego na jeden z poziomów wzbudzonego stanu oscylacyjnego. Cząsteczka traci nadmiar energii w wyniku zderzeń z innymi cząsteczkami. Powracając do stanu podstawowego emituje pozostałą energię w postaci promieniowania fluorescencyjnego, więc energia emitowanej fali jest mniejsza niż energia fali wzbudzającej fluorescencję, co przekłada się na długość (im mniejsza energia, tym większa długość fali i mniejsza częstotliwość).
Oznacza to, że pasmo fluorescencji będzie leżało zawsze w obszarze niższych częstości niż pasmo absorpcyjne, czyli będzie przesunięte w kierunku czerwieni.

</doc>
<doc id="688601" url="https://pl.wikipedia.org/wiki?curid=688601" title="Skrzynia ładunkowa">
Skrzynia ładunkowa

Skrzynia ładunkowa jest to przestrzeń ładunkowa w samochodach ciężarowych i jest ona umieszczona na podwoziu samochodu. Skrzynie wykonuje się z elementów z przetłoczonej blachy. Skrzynie osadza się na ramie podwozia - na specjalnie ukształtowanych poprzeczkach mocowanych do podłogi. Ściany tylne i boczne są połączone z podłogą zawiasami, dzięki czemu można je odchylać, co ułatwia ładowanie i rozładowanie pojazdu. Wymiary skrzyń są znormalizowane i podzielone na osiem grup, zależnie od ładowności. Ma to znaczenie dla optymalnego wykorzystania powierzchni ładunkowej pojazdu.

</doc>
<doc id="688602" url="https://pl.wikipedia.org/wiki?curid=688602" title="Alfred Cholewiński">
Alfred Cholewiński

Alfred Cholewiński SJ (ur. 3 marca 1936 w Bydgoszczy, zm. 26 stycznia 1988 w Warszawie) – polski jezuita, biblista, wykładowca Papieskiego Instytutu Biblijnego (Biblicum) w Rzymie i Wydziału Teologicznego „Bobolanum” w Warszawie, inicjator polskiego wydania i tłumacz egzegetycznych komentarzy z francuskiej wersji Biblii jerozolimskiej.
Życiorys.
W latach 1949–1951 uczył się w gimnazjum i niższym seminarium duchownym w Gdańsku. W 1951, po ukończeniu ówczesnej dziewiątej klasy, wstąpił w Kaliszu do nowicjatu jezuickiego. W latach 1953–1955 kontynuował naukę w zakresie szkoły średniej w starowiejskim kolegium jezuickim. W latach 1955–1958 odbył studia filozoficzne w Krakowie, a w latach 1959–1963 studia teologiczne w Warszawie. Po święceniach kapłańskich (1962) kontynuował studia. W latach 1963–1964 mieszkał w Otwocku i odbywał prywatne studium języków orientalnych. Studia biblijne odbył na KUL (1964–1967 lub 1964–1968) oraz Papieskim Instytucie Biblijnym w Rzymie (1968–1973). Jako student rzymskiego „Biblicum” zetknął się z charyzmatem Drogi neokatechumenalnej. W 1973 roku uzyskał stopień doktora nauk biblijnych. W 1974 odbył w Arracia pod Rzymem trzecią probację zakonną pod kierunkiem o. Michała Ledrus, po czym wrócił do Polski. W pierwszej połowie 1975 pracował w Lublinie jako duszpasterz akademicki. 18 sierpnia tego roku w lokalnym kościele jezuitów pw. św. Piotra Apostoła złożył uroczystą profesję zakonną. Rozprawa doktorska „Heiligkeitsgesetz und Deuteronomium. Eine vergleichende Studie” została w 1976 opublikowana przez Papieski Instytut Biblijny w ramach serii „Analecta biblica”. Jako autor tej publikacji otrzymał w 1975 zaproszenie tej uczelni do przyjęcia stanowiska profesora z zakresu Księgi Powtórzonego Prawa. Także od 1975 prowadził wykłady z Pisma św. na jezuickim Wydziale Teologicznym „Bobolanum” w Warszawie.
Był inicjatorem i tłumaczem na język polski egzegetycznych komentarzy z francuskiej wersji Biblii jerozolimskiej. Był także autorem licznych artykułów na tematy biblijne, które były publikowane w „Ateneum Kapłańskim”, „Znaku” i „Przeglądzie Powszechnym”. W Radiu Watykańskim prowadził cykl pogadanek z zakresu życia Kościoła pierwotnego.
W 1975 roku, wraz z grupą świeckich katechistów z Włoch, zainicjował Drogę Neokatechumenalną w Polsce, której rozwojowi poświęcił potem całe swoje kapłańskie posługiwanie jako katechista wędrowny w Polsce.
Został pochowany w grobowcu Zgromadzenia Jezuitów na cmentarzu Powązkowskim w Warszawie (kwatera 215-5/6-1/2).
Publikacje.
Był autorem licznych publikacji. Między innymi:
Ponadto staraniem Alfreda Cholewińskiego wydano:

</doc>
<doc id="688604" url="https://pl.wikipedia.org/wiki?curid=688604" title="Morwena (postać filmowa)">
Morwena (postać filmowa)



</doc>
<doc id="688605" url="https://pl.wikipedia.org/wiki?curid=688605" title="Małe Subkowy">
Małe Subkowy

Małe Subkowy (kaszb. "Môłe Subkòwë") – kolonia kociewska w Polsce położona w województwie pomorskim, w powiecie tczewskim, w gminie Subkowy. Wieś jest częścią składową sołectwa "Subkowy".
W latach 1975–1998 miejscowość administracyjnie należała do województwa gdańskiego.

</doc>
<doc id="688606" url="https://pl.wikipedia.org/wiki?curid=688606" title="Khamsin">
Khamsin

Khamisin (hamsin) – ciepły, porywisty wiatr wiejący na pustynnych obszarach Egiptu i Libii.
Wiatr ten jest wywoływany przez układy niżowe przesuwające się na wschód w południowej części Morza Śródziemnego w okresie od lutego do czerwca.

</doc>
<doc id="688607" url="https://pl.wikipedia.org/wiki?curid=688607" title="Stéphane Henchoz">
Stéphane Henchoz

Stéphane Henchoz (ur. 7 września 1974 w Billens) – szwajcarski piłkarz grający na pozycji obrońcy. Karierę zakończył w 2008 roku.
Swoją profesjonalną karierę zaczął w Neuchatel Xamax w 1992 r. Następnie, od 1995 roku grał w Hamburger SV. W 1997 podpisał kontrakt z Blackburn Rovers. Był tam podstawowym zawodnikiem wyjściowej jedenastki. W sezonie 1998/1999 Blackburn spadło do drugiej ligi, a Henchoz, za 3,5 miliona funtów odszedł do Liverpoolu. W ciągu ponad 5-letniego pobytu na Anfield Road, regularnie grywał w pierwszym składzie. Wraz z Samim Hyypią tworzył zgrany duet na środku obrony. W 2005 roku nie mieszcząc się w pierwszej jedenastce, postanowił odejść do Celticu Glasgow, związując się z tym klubem 6-miesięczną umową. Po wygaśnięciu kontraktu Henchoz powrócił do Premiership, przechodząc do Wigan Athletic. Jednak po zaledwie jednym sezonie zmienił pracodawcę na Blackburn Rovers, w którym w 2008 roku zakończył karierę.
W reprezentacji Szwajcarii rozegrał 72 spotkania.

</doc>
<doc id="688609" url="https://pl.wikipedia.org/wiki?curid=688609" title="Maserati Khamsin">
Maserati Khamsin

Maserati Khamsin – samochód sportowy klasy średniej produkowany przez włoską markę Maserati w latach 1974 - 1982.
Historia i opis modelu.
Prototyp Bertone został zaprezentowany w roku 1972 na Turin Auto Show. Produkcję rozpoczęto w roku 1974. Samochód napędzany był przez silnik V8 o pojemności 4,9 l, produkował on moc około 320 KM. Moc przenoszona była na koła tylne poprzez 5-biegową manualną bądź 3-biegową automatyczną skrzynię biegów. Khamsin mógł rozpędzić się do 275 km/h. Produkcję modelu zakończono w roku 1982, powstało tylko 430 egzemplarzy.
Dane techniczne.
"Źródło:"

</doc>
<doc id="688612" url="https://pl.wikipedia.org/wiki?curid=688612" title="Piotruś (gra karciana)">
Piotruś (gra karciana)

Piotruś (inaczej: loteryjka, Czarny Piotruś) – prosta gra karciana przeznaczona dla dzieci, w której uczestniczyć może od 2 do 4–5 graczy. Talia do gry zawiera 25 kart: 12 par z obrazkami tego samego rodzaju w każdej parze oraz „czarnego Piotrusia”, niemającego pary. Spotykane są także większe zestawy, np. 33-kartowy z 16 parami, a także takie, w których zamiast kart używane są żetony itp. Ich liczba, niezależnie od wariantu, jest zawsze nieparzysta: składa się z pewnej liczby par plus jeden.
„Piotruś” ma wyrabiać spostrzegawczość, rozwijać skojarzenia, a także uczyć zachowań społecznych. Istnieją odmiany loteryjki, wymagające np. umiejętności układania wyrazów z sylab na kartach, sumowania liczb itp.
Pary na obrazkach dobiera się na ogół kierując się względami edukacyjnymi. Mogą być to na przykład postacie z bajek (np. karta z Jasiem i z Małgosią, z królewną Śnieżką i z krasnoludkami, z Czerwonym Kapturkiem i wilkiem itp.), zwierzęta (kogut i kura, jeleń i łania, baran i owca itp.) i wszelkie inne tego rodzaju zestawienia, zależnie od tego, czy gra przeznaczona ma być dla najmłodszych, np. czterolatków, czy dla starszych dzieci.
Rozdawane są wszystkie karty kolejno wszystkim graczom. Bez znaczenia jest fakt, że nie wszyscy otrzymają tę samą liczbę kart. Można też poprzestać na rozdaniu tylko po cztery lub pięć. Zależy to od wieku graczy – im młodsze dzieci, tym trudniej im przeanalizować większy wachlarz kart.
Z otrzymanych kart należy wyjąć i odłożyć na bok wszystkie otrzymane pary. Odkładane pary można pokazać innym graczom w celu sprawdzenia, czy gracz nie pomylił się w doborze pary, co przydarzyć się może młodszym dzieciom. Następnie dochodzi do fazy drugiej: każdy gracz kolejno, zgodnie z ruchem wskazówek zegara, dobiera sobie po jednej karcie: jeśli na początku nie rozdano wszystkich, to dobiera się z nierozdanej kupki, jeśli tej już nie ma – to dobiera się kolejno – na chybił trafił – karty od gracza siedzącego po prawej stronie, wyciągając je z trzymanego przez niego wachlarza kart.
Gracz nie może zobaczyć, jaką kartę wyciąga. Jeśli dobrana karta utworzy parę z inną już posiadaną, wówczas tę parę, tak jak w poprzedniej fazie gry, gracz odkłada na bok. Czynności te wykonują kolejno wszyscy gracze aż do skutku: jeśli gracz mający w ręce tylko jedną kartę wyciągając od sąsiada natrafi na uzupełnienie swojej do pary – odkłada ją i zostaje bez żadnej karty, podobnie jak ten, od którego sąsiad ma wylosować kartę, a trzyma w ręce tylko jedną. Gracze, którzy pozbyli się kart – wychodzą z rozgrywki: wygrywają. Ten, kto po pozbyciu się przez pozostałych graczy kart zostaje z „Piotrusiem” w ręce, przegrywa.

</doc>
<doc id="688618" url="https://pl.wikipedia.org/wiki?curid=688618" title="Ryszard Faszyński">
Ryszard Faszyński

Ryszard Faszyński (ur. 20 października 1960 w Warszawie) – polski polityk, poseł na Sejm II kadencji.
Życiorys.
Ukończył liceum ogólnokształcące, rozpoczął następnie studia na Wydziale Chemii Uniwersytetu Warszawskiego. W 1980 był wśród założycieli struktur Niezależnego Zrzeszenia Studentów na tym wydziale. Podczas organizowanych przez NZS strajków studenckich jesienią 1981 zasiadał w prezydium Uczelnianego Komitetu Strajkowego UW.
Był także członkiem założycielem Ruchu Obywatelskiego Akcja Demokratyczna, delegatem na I krajowy zjazd ROAD. Po podjęciu decyzji o włączeniu ROAD w Unię Demokratyczną, odszedł wraz z grupą działaczy skupionych wokół Zbigniewa Bujaka, zakładając Ruch Demokratyczno-Społeczny. Zasiadał we władzach krajowych tego ugrupowania.
W 1992 był wśród organizatorów połączenia RDS, Solidarności Pracy i Wielkopolskiej Unii Socjaldemokratycznej w Unię Pracy. Przed pierwszym zjazdem kierował biurem organizacyjnym UP, do 1997 wchodził w skład rady krajowej tego ugrupowania (m.in. jako sekretarz międzynarodowy).
W latach 1993–1997 sprawował mandat posła na Sejm II kadencji wybranego w ramach listy krajowej w okręgu wyborczym Lublin z ramienia Unii Pracy. Był członkiem prezydium klubu parlamentarnego. W 1997 bez powodzenia ubiegał się o reelekcję, w tym samym roku odszedł z partii i wycofał się z działalności politycznej.

</doc>
<doc id="688620" url="https://pl.wikipedia.org/wiki?curid=688620" title="Kąt dopisany">
Kąt dopisany

Kąt dopisany do okręgu – kąt między jedną z cięciw okręgu a styczną do tego okręgu w punkcie będącym jednym z końców tej cięciwy. Miara tego kąta i miara kąta wpisanego opartego na odpowiednim łuku tej cięciwy są równe.
Kątem dopisanym do okręgu w punkcie "A" jest więc kąt wypukły o wierzchołku "A", którego jedno ramię zawiera się w stycznej do okręgu w punkcie "A", a drugie zawiera cięciwę tego okręgu o końcu w punkcie "A". Mówimy też, że kąt dopisany jest "oparty na łuku" będącym
częścią wspólną kąta dopisanego i okręgu. Jeżeli cięciwa nie jest średnicą, to wyznacza dwa kąty dopisane, jeden ostry (kąt "BAT" na rysunku), drugi do niego przyległy, rozwarty.
Dowód tego, że miary kąta wpisanego opartego na danym łuku i kąta dopisanego wyznaczającego ten sam łuk są równe, jest następujący (w przypadku kąta ostrego).
Dany jest trójkąt wpisany w okrąg i taki, że jednym z jego boków jest cięciwa, a drugim średnica wychodząca z punktu styczności. Kąt między cięciwą a trzecim bokiem jest prosty, bo jest oparty na średnicy. Kąt między styczną a średnicą wychodzącą z punktu styczności też jest prosty, więc miara kąta między tą średnicą a cięciwą jest równa
formula_1 gdzie formula_2 jest miarą danego kąta dopisanego. Suma miar kątów w trójkącie wynosi formula_3 więc miara trzeciego kąta jest równa formula_4 czyli równa mierze kąta dopisanego.
Wszystkie kąty wpisane, oparte na danej cięciwie i znajdujące się po danej stronie cięciwy są przystające, więc wszystkie przystają do danego kąta dopisanego.
W przypadku, gdy kąt dopisany jest rozwarty, należy rozważyć kąt przyległy.

</doc>
<doc id="688626" url="https://pl.wikipedia.org/wiki?curid=688626" title="Tkanka graniczna">
Tkanka graniczna



</doc>
<doc id="688628" url="https://pl.wikipedia.org/wiki?curid=688628" title="Oleta Adams">
Oleta Adams

Oleta Adams (ur. 4 maja 1953 w Seattle) – amerykańska wokalistka jazzowa i soulowa.
Wychowała się w rodzinie, w której królował gospel (jej ojciec był pastorem). Karierę wokalną rozpoczęła na początku lat osiemdziesiątych. Pierwszą płytę, którą sama sfinansowała, wydała w roku 1983, ale nie osiągnęła ona znaczącego sukcesu. Przełomowym w jej karierze był rok 1985, w którym zauważona została przez Rolanda Orzabala oraz Curta Smitha, liderów znanej popowej grupy Tears for Fears. W roku 1989, wraz z tą grupą, nagrała swój pierwszy wielki przebój, "Woman in Chains". Rok później wydała swój drugi solowy album, "Circle of One", który zdobył dużą popularność (m.in. 11 miejsce na liście "Billboard R&amp;B/Hip-Hop Albums" w roku 1991 oraz 1 miejsce na liście "UK album chart" w marcu tego roku). Kolejne płyty "Evolution" oraz "Moving On" również okazały się komercyjnymi sukcesami. W roku 2005 wydała swój pierwszy koncert nagrany na DVD ("Oleta Adams Live in Concert"), zaś rok później - pierwszą płytę utrzymaną w świątecznym klimacie ("Christmas Time with Oleta").

</doc>
<doc id="688632" url="https://pl.wikipedia.org/wiki?curid=688632" title="Hamulec bębnowy">
Hamulec bębnowy

Hamulec bębnowy (wł. "hamulec dwuszczękowy wewnętrzny") – hamulec cierny segmentowy dwuszczękowy, w którym hamowanie powstaje na skutek tarcia wewnętrznej powierzchni obracającego się wraz z wałem bębna hamulcowego, z powierzchnią umieszczonych wewnątrz bębna nieobracających się szczęk pokrytych okładziną cierną.
Ten typ hamulca jest stosowany w niektórych samochodach (zwłaszcza na tylnych osiach), motocyklach i rowerach. Wadą w stosunku do hamulców tarczowych jest ich większa podatność na przegrzewanie się („brake fade”), co zmniejsza skuteczność hamowania.
Budowa.
Do podstawowych elementów hamulca bębnowego zaliczają się:
Zasada działania.
Dociśnięcie szczęk do bębna odbywa się przy pomocy rozpieracza, który jest podłączony do mechanizmu sterującego. Rozpieracz wywiera nacisk na szczęki, powodując ich docisk do bębna. Za powrót i utrzymanie w położeniu braku tarcia szczęk odpowiedzialna jest sprężyna naciągowa. 
Rodzaje układów „rozpieracz-szczęki”.
Dla rozpieraczy hydraulicznych:
W układach o różnych naciskach jednostkowych na poszczególne szczęki, w celu niwelacji różnic, stosuje się okładziny cierne o różnej grubości oraz o różnym polu powierzchni trącej.

</doc>
<doc id="688633" url="https://pl.wikipedia.org/wiki?curid=688633" title="Zespół szarego dziecka">
Zespół szarego dziecka

Zespół szarego dziecka, "zespół szary" (ang. grey syndrome, grey baby syndrome) – ciężkie, potencjalnie śmiertelne powikłanie w przebiegu leczenia wcześniaków i niemowląt antybiotykiem chloramfenikolem.
Charakterystyczne objawy zespołu szarego dziecka to: rozdęcie brzucha, wymioty, nasilająca się sinica, nieregularny oddech, wiotkość oraz niewydolność krążenia. Zapaść krążeniowa często jest bezpośrednią przyczyną zgonu. 
Ten zespół zdarzał się w latach 50. XX wieku, kiedy chloramfenikol rutynowo podawano noworodkom urodzonym powyżej 24 godzin po odejściu wód płodowych (które są naturalną ochroną dla płodu) w celu zmniejszenia ryzyka infekcji. U wielu noworodków powodowało to powstawanie zespołu szarego dziecka. Badania wykazały, że im młodsze niemowlę tym dłuższy czas wydalania leku z organizmu. Zależy to od:
Ryzyko zespołu szarego dziecka zależy od dawki chloramfenikolu i na ogół występuje przy stężeniu w surowicy przekraczającym 50 µg/ml.
Z tego względu podawanie chloramfenikolu u wcześniaków i noworodków do drugiego tygodnia życia jest przeciwwskazane.

</doc>
<doc id="688634" url="https://pl.wikipedia.org/wiki?curid=688634" title="Mały Gorzędziej">
Mały Gorzędziej

Mały Gorzędziej – mała osada kociewska w Polsce położona w województwie pomorskim, w powiecie tczewskim, w gminie Subkowy. Osada jest częścią składową sołectwa "Gorzędziej".
W latach 1975–1998 miejscowość administracyjnie należała do województwa gdańskiego.

</doc>
<doc id="688636" url="https://pl.wikipedia.org/wiki?curid=688636" title="Gothic Kaballah">
Gothic Kaballah



</doc>
<doc id="688642" url="https://pl.wikipedia.org/wiki?curid=688642" title="Szammaj">
Szammaj

Szammaj (hebr. שמאי ) (I w .p.n.e./I w. n.e.) – żydowski autorytet prawno-religijny. Był twórcą szkoły prawnej konkurencyjnej wobec tej prowadzonej przez Hillela. Obydwie są obszernie cytowane w Misznie, ich opinie są zazwyczaj przeciwstawne, np. co do nieczystości kobiet menstruujących. Szammaj uważał, że są nieczyste tylko od momentu upływu krwi, Hillel, zaś mówił, że są nieczyste od poprzedniego badania do następnego.
O jego życiu prawie nic nie wiadomo. Z zawodu był budowniczym. Słynął z porywczego charakteru. Prezentował rygoryzm prawny. Prezentował pogląd o dopuszczalności rozwodu tylko w wypadku nierządu, zaprezentowany w Ewangelii Mateusza.

</doc>
<doc id="688662" url="https://pl.wikipedia.org/wiki?curid=688662" title="Czerniec polny">
Czerniec polny



</doc>
<doc id="688663" url="https://pl.wikipedia.org/wiki?curid=688663" title="1 Rosyjska Brygada Narodowa SS">
1 Rosyjska Brygada Narodowa SS

1 Rosyjska Brygada Narodowa SS – rosyjska kolaboracyjna formacja zbrojna w służbie Niemiec podczas II wojny światowej.
W kwietniu 1942 spośród jeńców sowieckich osadzonych w obozie w Suwałkach Niemcy utworzyli jednostkę wojskową w sile batalionu pod nazwą "Druschina Verband". Na jej czele stanął podpułkownik Władimir Gil-Rodionow, były podpułkownik Armii Czerwonej. Kadrę oficerską także stanowili Rosjanie. Batalion został następnie przeniesiony do Starego Bychowa. W grudniu 1942 Niemcy sformowali spośród jeńców sowieckich ze stalagu 319 na Lubelszczyźnie kolejny batalion pod nazwą "Druschina II" pod dowództwem majora A. E. Błażewicza. W marcu 1943 w Łużkach na Nowogródczyźnie oba bataliony połączono w 1 Rosyjski Pułk Narodowy SS, liczący około 2 tysięcy żołnierzy. Wkrótce przekształcono go w 1 Rosyjską Brygadę Narodową SS, która urosła do około 2,5 tysięcy ludzi i została ona skierowana na Białoruś do walki z partyzantami. 
Tam Brygada wraz z dowódcą – po zabiciu instruktorów niemieckich i części Rosjan, którzy się temu sprzeciwili (między innymi generał Pawieł Bogdanow) – przeszła 16 sierpnia na stronę radzieckich partyzantów podporządkowanych Białoruskiemu Sztabowi Partyzanckiemu. Pomimo okrucieństw popełnianych przy pacyfikowaniu wsi białoruskich przemianowano ją na 1 Antyfaszystowską Brygadę Partyzancką i rzucono do walki z Niemcami. Na początku maja 1944 Brygada została rozbita przez Niemców, a jej dowódca zabity podczas akcji przeciwpartyzanckiej pod kryptonimem „Frühlingsfest”.

</doc>
<doc id="688666" url="https://pl.wikipedia.org/wiki?curid=688666" title="Polskie Towarzystwo Cybernetyczne">
Polskie Towarzystwo Cybernetyczne

Polskie Towarzystwo Cybernetyczne – dawne polskie towarzystwo naukowe, które powstało w Warszawie w 1962 roku z inicjatywy Henryka Greniewskiego. Towarzystwo liczyło ok. 800 członków, głównie pracowników naukowych.
Historia.
Towarzystwo założono 21 maja 1962. Wśród członków założycieli znajdowali się m.in. Witold Doroszewski, Henryk Greniewski, Antoni Kiliński, Tadeusz Kotarbiński, Oskar Lange, Stefan Manczarski, Ignacy Malecki, Stanisław Ryżko, Dionizy Smoleński, Szczepan Szczeniowski, Tadeusz Tomaszewski, Stanisław Turski, Zbigniew Wasiutyński, Olgierd Wojtasiewicz i Jan Zieleniewski. Pierwszym prezesem Zarządu Głównego PTC był Oskar Lange, wiceprezesami – Dionizy Smoleński i gen. Marian Graniewski, zaś I sekretarzem Henryk Greniewski, a drugim Antoni Kiliński.
Za zadania PTC stawiało sobie popieranie badań naukowych z dziedziny cybernetyki oraz popularyzację praktycznego zastosowania cybernetyki w gospodarce i społeczeństwie.
Strukturę towarzystwa tworzył Zarząd Główny z siedzibą w Warszawie oraz oddziały terenowe w większych miastach Polski: Łodzi, Poznaniu, Szczecinie, Krakowie, Toruniu, Wrocławiu. Siedziba Oddziału Gdańskiego znajduje się w Sopocie. W Rzeszowie działa „Polskie Towarzystwo Biocybernetyczne”. W strukturze towarzystwa wydzielono również 4 zespoły problemowe: Analizy Systemowej i Inżynierii Systemów, Metodologii, Systemów Bezpieczeństwa, oraz Sztucznej Inteligencji. Antoni Pach był założycielem i do 1991 r. przewodniczącym Oddziału PTC w Krakowie. Jego zastępcami byli Ryszard Tadeusiewicz i Jan Trąbka. W 1992 r. uzyskał tytuł honorowego członka PTC.
W połowie lat 80. prezesem Zarządu Głównego PTC był płk prof. Robert Staniszewski. Następnie przez dwie kadencje, począwszy od 1988 roku, funkcję tę pełnił Piotr Sienkiewicz. Honorowym prezesem Zarządu Głównego PTC był m.in. Edward Kowalczyk.
W latach 60. powstała Rada Naukowa PTC. Jej członkami byli m.in. Henryk Greniewski, Marian Mazur i Antoni Pach. PTC od 1978 roku do 1993 roku wydawało kwartalnik „Postępy Cybernetyki”. W końcowym okresie prawdopodobnie z przerwami. Wydawano również biuletyny sekcji i materiały z konferencji.
W połowie lat 80. w ramach Sekcji Psychocybernetyki Oddziału Warszawskiego PTC zorganizowano kurs cybernetyki społecznej prowadzony przez Józefa Kosseckiego. Uczestniczyli w nim m.in. Adam Lech, Maciej Węgrzyn i Jolanta Wilsz. Sekcja organizowała również swoje seminaria naukowe.
Jan Trąbka zajmował się głównie biocybernetyką i neurocybernetyką. Próbował również łączyć cybernetykę z gnozą. W latach 1991–2002, aż do emerytury, był kierownikiem Zakładu Biocybernetyki Collegium Medicum Uniwersytetu Jagiellońskiego. Wcześniej w latach 1974–1991 kierował pierwszym w kraju, założonym przez siebie Zakładem Informatyki Medycznej, w którym prowadzono badania cybernetyczne.
PTC było, za pośrednictwem Asocjacji Polskich Towarzystw Badań Operacyjnych (akronim angielski ASPORS) członkiem „European Operational Research Society” (Europejskiego Stowarzyszenia Naukowych Badań Operacyjnych) oraz „International Federation Operations Research Societies” (Międzynarodowa Federacja Badań Operacyjnych). ASPORS powstała w wyniku porozumienia między PTC a Polskim Towarzystwem Badań Operacyjnych i Systemowych (PTBOiS), powstałym w roku 1986.
PTC zakończyło swoją działalność. Od 1994 roku we Wrocławiu w środowisku tamtejszej politechniki działa konkurencyjne Polskie Towarzystwo Systemowe.

</doc>
<doc id="688667" url="https://pl.wikipedia.org/wiki?curid=688667" title="Maserati Merak">
Maserati Merak

Maserati Merak – supersamochód klasy kompaktowej produkowany przez włoską markę Maserati w latach 1972 - 1982.
Historia i opis modelu.
Nazwa samochodu pochodzi od odległej od Ziemi o 79 lata świetlne gwiazdy - Merak leżącej w gwiazdozbiorze Wielka Niedźwiedzica.
Zaprezentowany w 1974 pojazd zyskał określenie "la Borina" lub "malej Bory", gdyż w zasadzie była to skromniejsza odmiana modelu Maserati Bora. Z Borą dzielił nadwozie, oferował jednak dwa dodatkowe miejsca (układ 2+2) wykrojone po zastosowaniu mniejszego silnika oraz miał obniżony profil tylnej części, bez tzw. szklarni (szyby pozwalającej podziwiać silnik). Centralnie umieszczony 3,0l silnik V6 rozwijający 190 KM był rozwinięciem konstrukcji z Citroëna SM. Z Citroënem SM dzielił również deskę rozdzielczą oraz hydrauliczne hamulce (w 1977 zastąpione bardziej konwencjonalnym rozwiązaniem).
W 1976 zaprezentowano mocniejszą odmianę SS o mocy 220 KM i mniejszej o 152 kg masie, osiągającą prędkość 245 km/h. W 1977 przedstawiono natomiast wersję 2000, wyposażoną w silnik 2,0l V6 o mocy 170 KM. Merak był stosunkowo popularnym samochodem. Produkcję zakończono w 1982 liczbą około 1800 sztuk.

</doc>
<doc id="688671" url="https://pl.wikipedia.org/wiki?curid=688671" title="Charles Vane-Tempest-Stewart">
Charles Vane-Tempest-Stewart



</doc>
<doc id="688672" url="https://pl.wikipedia.org/wiki?curid=688672" title="Pyrus betulifolia">
Pyrus betulifolia



</doc>
<doc id="688678" url="https://pl.wikipedia.org/wiki?curid=688678" title="Bukowiec (województwo pomorskie)">
Bukowiec (województwo pomorskie)

Bukowiec – mała osada kociewska w Polsce położona w województwie pomorskim, w powiecie tczewskim, w gminie Subkowy. Osada jest częścią składową sołectwa "Brzuśce".
W latach 1975–1998 miejscowość administracyjnie należała do województwa gdańskiego.
Zobacz też.
Inne miejscowości o nazwie Bukowiec: Bukowiec

</doc>
<doc id="688680" url="https://pl.wikipedia.org/wiki?curid=688680" title="Robert II Stuart">
Robert II Stuart



</doc>
<doc id="688681" url="https://pl.wikipedia.org/wiki?curid=688681" title="Robert III Stuart">
Robert III Stuart



</doc>
<doc id="688685" url="https://pl.wikipedia.org/wiki?curid=688685" title="Robert Stewart">
Robert Stewart



</doc>
<doc id="688686" url="https://pl.wikipedia.org/wiki?curid=688686" title="Układ simplex">
Układ simplex



</doc>
<doc id="688688" url="https://pl.wikipedia.org/wiki?curid=688688" title="Układ duplex">
Układ duplex



</doc>
<doc id="688689" url="https://pl.wikipedia.org/wiki?curid=688689" title="Rybaki (powiat tczewski)">
Rybaki (powiat tczewski)

Rybaki (kaszb. "Rëbaki") – wieś kociewska w Polsce położona w województwie pomorskim, w powiecie tczewskim, w gminie Subkowy przy krawędzi doliny Wisły. Wieś jest siedzibą sołectwa "Rybaki" w którego skład wchodzi również miejscowość Pastwiska.
W Rybakach znajduje się Śluza Międzyłęska.
W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisany jest zespół dworski, ul. Kociewska 15, 2 poł. XIX, nr rej.:A-1075 z 21.12.1984:

</doc>
<doc id="688690" url="https://pl.wikipedia.org/wiki?curid=688690" title="Flaga Zamościa">
Flaga Zamościa



</doc>
<doc id="688691" url="https://pl.wikipedia.org/wiki?curid=688691" title="Układ samowzmacniający">
Układ samowzmacniający



</doc>
<doc id="688692" url="https://pl.wikipedia.org/wiki?curid=688692" title="Alexander Vane-Tempest-Stewart">
Alexander Vane-Tempest-Stewart

Alexander Charles Robert Vane-Tempest-Stewart (ur. 7 września 1937, zm. 20 czerwca 2012) – brytyjski arystokrata, jedyny syn Robina Vane-Tempest-Stewarta, 8. markiza Londonderry i Romaine Combe, córki majora Boyce'a Combe'a. Po śmierci swojego ojca w 1955 r. odziedziczył tytuł markiza Londonderry. Zasiadał w Izbie Lordów jako par Zjednoczonego Królestwa.
16 maja 1958 r. poślubił Nicolette Harrison (zm. 13 sierpnia 1993), córkę Michaela Harrisona. Małżeństwo to zakończyło się rozwodem w 1971 r. Alexander i Nicolette mieli razem dwie córki:
10 marca 1972 r. poślubił Doreen Patricię Wells. Małżeństwo to zakończyło się rozwodem w 1989 r. Alexander i Doreen mieli razem dwóch synów:

</doc>
<doc id="688693" url="https://pl.wikipedia.org/wiki?curid=688693" title="Tlenek miedzi (II)">
Tlenek miedzi (II)



</doc>
<doc id="688694" url="https://pl.wikipedia.org/wiki?curid=688694" title="Alexander Charles Robert Vane-Tempest-Stewart, 9. markiz Londonderry">
Alexander Charles Robert Vane-Tempest-Stewart, 9. markiz Londonderry



</doc>
<doc id="688696" url="https://pl.wikipedia.org/wiki?curid=688696" title="Stephane Henchoz">
Stephane Henchoz



</doc>
<doc id="688700" url="https://pl.wikipedia.org/wiki?curid=688700" title="Pastwiska (województwo pomorskie)">
Pastwiska (województwo pomorskie)

Pastwiska (też: "Pasiska") – kolonia kociewska w Polsce położona w województwie pomorskim, w powiecie tczewskim, w gminie Subkowy. Wieś jest częścią składową sołectwa "Rybaki".
Na północ od osady znajduje się Śluza Międzyłęska.
W latach 1975–1998 miejscowość administracyjnie należała do województwa gdańskiego.

</doc>
<doc id="688702" url="https://pl.wikipedia.org/wiki?curid=688702" title="Tamandua północna">
Tamandua północna

Tamandua północna, mrówkojad meksykański ("Tamandua mexicana") – gatunek ssaka z rodziny mrówkojadowatych (Myrmecophagidae). W niewoli żyje około 9,5 roku.
Zasięg występowania.
Tamandua północna występuje w zależności od podgatunku:
Taksonomia.
Gatunek po raz pierwszy naukowo opisał w 1860 roku szwajcarski entomolog i mineralog Henri de Saussure nadając mu nazwę "Myrmecophaga tamandua mexicana". Jako miejsce typowe odłowu holotypu wskazał „Tabasco”, w Maksyku. 
Oba gatunki z rodzaju "Tamandua" są w większości allopatryczne, ale mogą być sympatyczne na niektórych obszarach skrajnie północnej Ameryki Południowej. Rozpoznano cztery podgatunki. Autorzy "Illustrated Checklist of the Mammals of the World" rozpoznają cztery podgatunki.
Morfologia.
Długość ciała (bez ogona) około 560 mm, długość ogona 400–675 mm, długość ucha 40–46 mm, długość tylnej stopy 80–110 mm; masa ciała 3–6 kg (brak widocznego dymorfizmu płciowego). Mają żółtawe futro z charakterystyczną czarną „kamizelką” na grzbiecie. Sierść jest krótka, szorstka i gęsta, a długie pazury służą do niszczenia mrowisk i termitier. Duże, sterczące uszy i niewielkie oczy.
Język mrówkojada meksykańskiego, tak jak innych mrówkojadów, jest długi i pokryty lepką śliną, która umożliwia podnoszenie termitów i mrówek. Szczęka nie zawiera zębów, a jej mięśnie oraz żuchwa są zredukowane. 
Dzięki chwytnym łapom mogą one wspinać się na drzewa. Duży pazur na środkowym palcu dolnej kończyny i mocne mięśnie umożliwiają rozdarcie kory drzewa, aby zdobyć pożywienie.
Ekologia.
Środowisko.
Tamandua północna żyje zarówno w lasach tropikalnych, jak i w formacjach sawannowych (campos, llanos). Preferują miejsca w okolicach wody i drzew pokrytych mchem, gdyż tam łatwiej im znaleźć pożywienie.
Gdy nie są aktywne, tamanduy najczęściej rezydują w pustych pniach drzew lub norach innych zwierząt.
W Panamie często można zobaczyć mrówkojady meksykańskie przepływające między wyspami.
Tryb życia i pożywienie.
Jest samotnikiem, prowadzi zarówno dzienny, jak i nocny tryb życia. Wykazuje aktywność około 8 godzin na dobę, resztę czasu spędzając w pustych pniach drzew. Do jego największych naturalnych wrogów należą drapieżniki jaguar amerykański i harpia wielka.
Żywi się głównie mrówkami () i termitami mającymi swoje gniazda u podstaw drzew, w lub na których tamandua zamieszkuje.
Na Barro Colorado Island zostało przeprowadzone badanie, w którym stwierdzono, że tamandua zjada około 9000 mrówek dziennie, atakując przy tym 50–80 mrowisk.
Mrówkojady meksykańskie komunikują się między sobą przez syczące dźwięki lub silny odór wydzielany przez gruczoły znajdujące się w ich odbycie. Z powodu tego szczególnego sposobu komunikacji są czasem nazywane „leśnymi śmierdzielami”.
Rozmnażanie.
Rozmnaża się na jesieni, na wiosnę przychodzą na świat potomki. W miocie przeważnie rodzą się pojedyncze młode, ale zdarzały się przypadki bliźniąt. Ruja występuje u tych zwierząt parę razy w roku i trwa najczęściej 130–150 lub 160–190 dni.
Po urodzeniu młode zostają w towarzystwie matek, które bronią je, karmią i opiekują się nimi przez około rok. Po upływie tego czasu, odchodzą one i rozpoczynają własne cykle rozmnażania.
Zarówno samce jak i samice osiągają dojrzałość płciową w wieku 1 roku.

</doc>
<doc id="688703" url="https://pl.wikipedia.org/wiki?curid=688703" title="Jan Panieński (malarz)">
Jan Panieński (malarz)

Jan Panieński (ur. 1 marca 1900 w Poznaniu, zm. 25 listopada 1925 w Paryżu) – polski malarz, pedagog. 
Życiorys.
Związany ze środowiskiem czasopisma "Zdrój", współtworzył grupę Bunt.
W latach 1922–1925 pracował jako nauczyciel matematyki i fizyki w Gimnazjum Polskim w Gdańsku, uczestniczył w pracach Towarzystwa Przyjaciół Nauki i Sztuki. 
W czerwcu 1923 zawarł związek małżeński ze Stanisławą Przybyszewską. 
Zmarł nagle w Paryżu, dokąd wyjechał na studia artystyczne. Przyczyną śmierci było przedawkowanie morfiny, od której był uzależniony.

</doc>
<doc id="688709" url="https://pl.wikipedia.org/wiki?curid=688709" title="Aleandro Rosi">
Aleandro Rosi

Aleandro Rosi (ur. 17 maja 1987 w Rzymie) – piłkarz włoski grający na pozycji bocznego pomocnika.
Kariera klubowa.
Rosi jest rodowitym rzymianinem. Zanim trafił do swojego obecnego klubu AS Roma, do 1999 roku terminował w szkółce odwiecznego rywala Romy, S.S. Lazio. Od 13 roku życia Rosi jest jednak piłkarzem "giallo-rossich". Przechodził przez wszystkie szczeble juniorskie a w 2004 roku trafił do kadry pierwszego zespołu rzymskiego klubu. 29 maja 2005 Rosi zadebiutował w Serie A za kadencji trenera Bruno Contiego w zremisowanym w Rzymie 0:0 meczu z Chievo Werona (w 88. minucie zmienił Daniele Corvię). Był to wówczas jego jedyny mecz w słabym sezonie Romy (zajęła 8. miejsce w lidze). Dopiero w sezonie 2005/2006 Rosi częściej wybiegał na boisko. Łącznie zagrał w 17 ligowych meczach Romy oraz 2 w Pucharze UEFA. Roma zajęła 5. miejsce w Serie A, ale po korekcji tabeli związanej z korupcją we włoskim futbolu ostatecznie została wicemistrzem kraju. W sezonie 2006/2007 trener Romy Luciano Spalletti pomimo młodego wieku Aleandro, wystawiał go coraz częściej w składzie. 24 września Rosi zdobył swoją premierową bramkę w Serie A w zwycięskim 4:0 wyjazdowym meczu z Parmą. W 2007 roku został wicemistrzem Włoch, a latem został wypożyczony do drugoligowego Chievo Werona. Rozegrał dla niego 15 spotkań, po czym również na zasadzie wypożyczenia trafił do AS Livorno Calcio. Od 2009 roku piłkarz Sieny, z którą w sezonie 2009/2010 spadł do Serie B. Po zakończeniu rozgrywek Rosi wrócił do Romy.
Kariera reprezentacyjna.
Rosi ma za sobą występy w młodzieżowych reprezentacjach Włoch. Na razie ma za sobą występy w kadrze w kategorii Under-19, a na początku sezonu 2006/07 otrzymał 2 powołania do kadry Under-21, prowadzonej przez Pierluigi Casiraghiego.

</doc>
<doc id="688713" url="https://pl.wikipedia.org/wiki?curid=688713" title="Mirpur Khas">
Mirpur Khas

Mirpur Khas (sindhi/urdu: میرپور خاص) – miasto w południowym Pakistanie, w prowincji Sindh, na zachodnim skraju pustyni Thar, nad kanałem Let Wah. Około 220 tys. mieszkańców.

</doc>
<doc id="688716" url="https://pl.wikipedia.org/wiki?curid=688716" title="Gilan">
Gilan



</doc>
<doc id="688717" url="https://pl.wikipedia.org/wiki?curid=688717" title="1,10-fenantrolina">
1,10-fenantrolina



</doc>
<doc id="688718" url="https://pl.wikipedia.org/wiki?curid=688718" title="Maserati Bora">
Maserati Bora

Maserati Bora – supersamochód klasy średniej produkowany przez włoską markę Maserati w latach 1971 - 1978.
Historia i opis modelu.
Bora to pierwsze w historii Maserati 2-osobowe coupé z centralnym silnikiem, jego nazwa nawiązuje rodzaju wiatry wiejącego znad wschodniego wybrzeża Adriatyku.
Wkrótce po przejęciu marki przez Citroëna powstał koncept super samochodu z centralnym silnikiem. Najwięksi rywale Maserati mieli już w swej ofercie takie pojazdy: Lamborghini Miura, De Tomaso Mangusta a Ferrari już nad takim pracowało. Prototyp zaprojektowany przez Giorgetto Giugiaro był gotowy latem 1969, natomiast wersja produkcyjna została zaprezentowana w 1971 na salonie samochodowym w Genewie, a pierwsze auta trafiły do klientów przed końcem roku.
Podwozie samonośne połączono z ramą pomocniczą wspierającą silnik i skrzynie biegów. Zawieszenie było w pełni niezależne. Szeroko wykorzystywano hydraulikę Citroëna: wentylowane hamulce, sprzęgło, wspomaganie kierownicy, regulacja kolumny kierowniczej oraz fotela, podnoszone światła. Źródłem napędu był zamontowany wzdłużnie silnik V8 produkcji Maserati. Początkowo jego pojemność wynosiła 4,7 l (310 KM), od 1974 na rynek amerykański pojemność zwiększono do 4,9 l (300 KM), a w europie oferowano 4,9 l (330 KM).
Wielka wagę przywiązano do komfortu oraz wygłuszenia. Silnik został przykryty pokrywami a od kabiny pasażerskiej oddzielały go dwie szyby. Wnętrze w całości wyłożono skórą, w większości egzemplarzy montowano też klimatyzację. Tak wyposażony samochód ze względu na wysoką wagę nie szokował osiągami zwłaszcza w porównaniu z bezpośrednimi rywalami. Prędkość maksymalna to 260 - 275 km/h, przyspieszanie 0 - 100 km/h trwało 6,2 s a do 130 km/h 13,4 s. 
Produkcję zakończono w 1980 liczbą 524 sztuk w tym 289 z silnikiem 4,7 l.
Dane techniczne.
"Źródło:"

</doc>
<doc id="688721" url="https://pl.wikipedia.org/wiki?curid=688721" title="Junta">
Junta



</doc>
<doc id="688723" url="https://pl.wikipedia.org/wiki?curid=688723" title="Jhang">
Jhang

Jhang – miasto w Pakistanie, w prowincji Pendżab, nad rzeką Ćenab. Około 387,4 tys. mieszkańców.

</doc>
<doc id="688727" url="https://pl.wikipedia.org/wiki?curid=688727" title="Chiniot">
Chiniot

Chiniot ("urdu": چنیوٹ) – miasto we wschodnim Pakistanie, w prowincji Pendżab, nad rzeką Ćenab. W 2017 roku liczyło 278 747 mieszkańców.
W mieście rozwinął się przemysł papierniczy.

</doc>
<doc id="688730" url="https://pl.wikipedia.org/wiki?curid=688730" title="Tim Johnson (polityk z Dakoty Południowej)">
Tim Johnson (polityk z Dakoty Południowej)

Tim Johnson, właśc. Timothy Peter Johnson (ur. 29 grudnia 1946) – amerykański polityk, działacz, Partii Demokratycznej, który od 1997 do 2015 roku reprezentował rodzinny stan Dakota Południowa w Senacie Stanów Zjednoczonych (od 2005 jako starszy senator). Przedtem zasiadał dziesięć lat (1987-1997) w Izbie Reprezentantów.
Przed rozpoczęciem kariery politycznej.
Przyszły senator urodził się w Canton, ale wychowywał w innym mieście rodzinnej Dakoty Południowej, Vermillion. Jego rodzice nazywali się Van i Ruth Johnsonowie. Uczęszczał do szkół publicznych w Vermillion, po czym studiował nauki polityczne na University of South Dakota (bakalariat zdobył w 1969 a tytuł "master of arts" w 1970). Następnie kontynuował podyplomowo naukę na Michigan State University (1970-1971), oraz ukończył prawo na uczelni macierzystej w 1975. W 1969 służył w szeregach US Army.
Rodzina.
Żonaty z Barbarą Brooks (pochodzącą z Sioux Falls), ma z nią troje dzieci: córkę Kelsey oraz synów Brooksa i Brendana. Brooks, najstarszy syn, jest żołnierzem US Army, który służył w Bośni i Hercegowinie, Kosowie, Korei Południowej, Afganistanie i Iraku (jako jedyne dziecko kongresmena czy senatora). Brendan jest adwokatem w firmie prywatnej w Sioux Falls, zaś Kesley pracuje w Waszyngtonie.
Johnson jest luteraninem.
Izba Reprezentantów.
Wybrano go na członka federalnej Izby Reprezentantów w listopadzie 1986. Zastąpił na tym stanowisku przyszłego lidera senackiej większości i mniejszości Toma Daschle’a, który w tych wyborach zajął miejsce w Senacie.
Dakota Południowa, jeden z najmniejszych stanów pod względem liczby ludności, wystawia tylko jednego kongresmena. Johnson był nim przez pięć dwuletnich kadencji (3 stycznia 1987 – 3 stycznia 1997).
Senator Stanów Zjednoczonych.
W 1996 uzyskał nominację w walce o fotel senacki (klasa 2), zajmowany przez republikanina Larry’ego Presslera. Johnson pokonał oponenta stosunkiem 51 – 49%. Pressler był jedynym republikaninem pokonanym przez demokratę w senackich wyborach tego roku (w których było wiele tzw. „miejsc otwartych”).
Wybrany ponownie w 2002 przewagą zaledwie 524 głosów nad kongresmenem Johnem Thunem, który w 2004 pokonał Daschle’a i był aż do ustąpienia Johnsona młodszym senatorem.
Praca w komisjach.
Johnson był wiceprzewodniczącym (a od stycznia 2007 nowym przewodniczącym) Komisji Etyki Senatu.
Pozycje polityczne.
Johnson uchodził za jednego z bardziej umiarkowanych, a nawet konserwatywnych demokratów w Senacie, aczkolwiek w wielu wypadkach zajmuje liberalne lub „postępowe” stanowisko. Głosował jednak m.in. za zatwierdzeniem Samuela Alito na sędziego Sądu Najwyższego, jako jeden z zaledwie czterech demokratów (innymi byli Robert Byrd, Kent Conrad i Ben Nelson).
Oto niektóre z jego stanowisk w różnych sprawach
Określany jest często przez znawców amerykańskiej sceny politycznej jako "Moderate Liberal Populist".
Stan zdrowia.
13 grudnia 2006 roku podczas udzielania wywiadu w radiu senator Johnson doznał bardzo poważnego wylewu, gdzie konieczna jest operacja wewnątrz czaszki. Po wielomiesięcznej rehabilitacji Johnson powrócił do pracy w Senacie 5 września 2007 roku i został przywitany owacją na stojąco.

</doc>
<doc id="688731" url="https://pl.wikipedia.org/wiki?curid=688731" title="Junta wojskowa">
Junta wojskowa



</doc>
<doc id="688734" url="https://pl.wikipedia.org/wiki?curid=688734" title="Ludwik Starski">
Ludwik Starski

Ludwik Starski, właściwie Ludwik Kałuszyner (ur. 1 marca 1903 w Łodzi, zm. 29 lutego 1984 w Warszawie) – polski scenarzysta, autor tekstów piosenek, pisarz.
Życiorys.
Urodził się w polskiej rodzinie żydowskiego pochodzenia jako syn Ignacego; był bratem Adama Ochockiego.
Przed wojną był sekretarzem redakcji „Expressu Wieczornego Ilustrowanego”. Opublikował powieści kryminalne w odcinkach jako 'Julian Starski': "Szczury Łodzi", "Tajemnice łódzkiego cmentarza", Demon „czarnej willi” .
Napisał m.in. teksty piosenek dla kabaretów Qui Pro Quo, Gong, Morskie Oko, Perskie Oko, oraz filmów "Zakazane piosenki", "Skarb", "Halo Szpicbródka ...", "Kariera Nikodema Dyzmy".
W 1932,1934 był sekretarzem ZAIKSu. W 1936 był we władzach ZAIKSu w sekcji utworów literackich mniejszych.
W 1937 był przedmiotem ataków czasopisma narodowo radykalnego ABC: nowiny codzienne w artykule "ZAIKS dla Polaków czy ZAIKS dla Żydów?".
W roku 1938 wygrał proces o plagiat z Dawidem Micmacherem. W latach 1948–1949 kierował zespołem filmowym „Warszawa”, a od 1955 do 1963 zespołem filmowym „Iluzjon”.
Poślubił Marię Bargielską (1911–1986); ich synem jest scenograf Allan Starski.
W 1954 został odznaczony Krzyżem Oficerskim Orderu Odrodzenia Polski, a w 1955 Medalem 10-lecia Polski Ludowej.
Pochowany na cmentarzu Powązki Wojskowe w Warszawie (kwatera C39-3-2).

</doc>
<doc id="688735" url="https://pl.wikipedia.org/wiki?curid=688735" title="Antagonisty receptora angiotensyny II">
Antagonisty receptora angiotensyny II

Antagonisty receptora angiotensyny II, sartany, ARB (z ang. "angiotensin receptor blockers") – grupa leków stosowanych w terapii nadciśnienia tętniczego, o wspólnym mechanizmie działania polegającym na blokowaniu receptora angiotensynowego typu 1 (AT1). 
Mechanizm działania.
Zablokowanie receptora AT1 uniemożliwia działanie angiotensyny II uwalnianej przez układ renina–angiotensyna–aldosteron i doprowadza do zablokowania rozwoju objawów uzależnionych od biologicznego działania angiotensyny, polegających na skurczu naczyń krwionośnych, retencji sodu i płynów w organizmie (zależnego od aldosteronu), co z kolei powoduje wzrost oporu następczego i przerost lewej komory serca. Angiotensyna II zwiększa też ekspresję inhibitora aktywatora plazminogenu, co zmniejsza potencjał fibrynolityczny osocza i prowadzi do progresji zmian miażdżycowych.
W odróżnieniu od inhibitorów enzymu konwertującego, leki te nie wpływają na stężenie bradykininy (co przejawia się chociażby brakiem kaszlu po zastosowaniu leków tej grupy u niektórych osób); powodują także zwiększenie poziomu angiotensyny II w surowicy krwi.
W badaniach na zwierzętach wykazano jednak, że szkodliwe działanie angiotensyny II na organizm nie zależy bezpośrednio od jej stężenia, lecz od pobudzenia receptora AT1 (a sartany właśnie ten receptor blokują).
Zablokowanie receptora AT1 hamuje biologiczne działanie angiotensyny na narządy, co przejawia się:
Zwiększony poziom angiotensyny powoduje natomiast pobudzenie receptora angiotensyny typu 2 (AT2), co prowadzi do:
Zastosowanie medyczne.
Zgodnie rekomendacjami "Europejskiego Towarzystwa Kardiologicznego" z roku 2016 stosowanie sartanów jest korzystne tylko jako leczenie alternatywne u wybranych pacjentów, dla których inne leki okazały się nieodpowiednie. Wynika to z możliwości wystąpienia poważnych efektów ubocznych. Zaleca się na przykład ich podawanie w celu obniżenia ryzyka niewydolności serca w przypadkach, gdy pacjent nie toleruje inhibitorów konwertazy angiotensyny. Należy podawać je wówczas łącznie z beta-blokerami i blokerami receptora aldosteronowego (MRA). Można je także włączyć do leczenia u pacjentów nietolerujących MRA, których stan nie poprawia się po podaniu beta-blokerów.
Aktualnie zarejestrowane są następujące sartany:
Wskazaniem do stosowania sartanów jest nadciśnienie tętnicze, zwłaszcza współistniejące z:
oraz w przypadku wystąpienia skutków ubocznych podczas stosowania inhibitorów enzymu konwertującego.
W wielu badaniach klinicznych, na przykład LIFE, SCOPE, VALUE, EUTOPIA, OPTIMAAL, wykazano także korzystny wpływ sartanów:
Sartany są stosowane jako pojedyncze leki (jest to tak zwana monoterapia), jak również w połączeniu z innymi lekami przeciwnadciśnieniowymi. Badania (CALM, CHARM) wykazały większą skuteczność podwójnej blokady układu renina–angiotensyna–aldosteron, polegającej na jednoczesnym podawaniu inhibitorów enzymu konwertującego (ACEI) i sartanów, niż przy poszczególnych lekach w monoterapii. Nowsze badania wykazały jednak, że równoczesne stosowanie dwóch typów inhibitorów wiąże się z większym ryzykiem wystąpienia schyłkowej niewydolności nerek, dlatego takie kojarzenie farmaceutyków jest niezalecane (w roku 2013 była to jedyna niewskazana kombinacja sartanów z innymi lekami obniżającymi ciśnienie). Preferuje się natomiast łączenie sartanów z diuretykami tiazydowymi i antagonistami wapnia.

</doc>
<doc id="688737" url="https://pl.wikipedia.org/wiki?curid=688737" title="Abd Allah-chan II">
Abd Allah-chan II

Abd Allah-chan II - (ur. 1533, zm. 1598 w Samarkandzie) - był ostatnim władcą z dynastii Szejbanidów.
Życiorys.
Abd Allah-chan II panował w latach 1557 - 1598), podejmując się próby restauracji państwa w dawnym kształcie, obejmującym większą część Azji Środkowej. Zamiar ten niemal w całości się mu powiódł, jednak po jego śmierci w roku 1598 miejsce Szejbanidów zajęli Dżanidzi.

</doc>
<doc id="688738" url="https://pl.wikipedia.org/wiki?curid=688738" title="Annabel Goldsmith">
Annabel Goldsmith

Annabel Goldsmith (ur. 13 czerwca 1934 jako Annabel Vane-Tempest-Stewart), najstarsze dziecko Robina Vane-Tempest-Stewarta, 8. markiza Londonderry i Romaine Combe, córki majora Boyce'a Combe'a.
Jej pierwszym mężem był Nowozelandczyk Marcus Lecky Oswald Hornby Birley, syn malarza sir Oswalda Birleya. Ślub miał miejsce 10 marca 1954 r. w londyńskim Caxton Hall. Birley był właścicielem kilku nocnych klubów, z których jeden, otwarty w 1962 r., nazwał na cześć żony Annabel's. Marcus i Annabel mieli razem dwóch synów i córkę:
Lady Annabel obracała się w kręgach towarzyskich Londynu. Wśród jej najbliższych znajomych znajdowali się m.in. hazardzista i właściciel zoo John Aspinall i słynny lord Lucan, który zniknął w 1974 r. po zabójstwie opiekunki swoich dzieci. W 1964 r. lady Annabel poznała przedsiębiorcę sir Jamesa Goldsmitha (26 lutego 1933 - 18 lipca 1997), syna majora Franka Goldsmitha i Marcelle Mouiler, i została jedną z jego licznych kochanek. Ten romans i narodziny córki ze związku z Goldsmithem, przyczyniły się do rozwodu lady Annabel z Marcusem Birleyem w 1975 r.
W 1978 r. poślubiła Jamesa Goldsmitha. Miała razem z nim dwóch synów i córkę:
Sir James Goldsmith zmarł w 1997 r. na raka trzustki. Lady Annabel zajęła się pisaniem książek. Napisała do tej pory dwie: swoją autobiografię zatytułowaną "Annabel: The Unconventional Life: The Memories of Lady Annabel Goldsmith", wydaną w Londynie w 2004 r., oraz "autobiografię" swojego psa zatytułowaną "Copper: A Dog's Life", wydaną w 2006 r. w Londynie.

</doc>
<doc id="688739" url="https://pl.wikipedia.org/wiki?curid=688739" title="Dźhelam">
Dźhelam

Dźhelam (ang. "Jhelum", urdu جہلم) – miasto w Pakistanie, w prowincji Pendżab, nad rzeką Dźhelam. Około 293 tys. mieszkańców.

</doc>
<doc id="688740" url="https://pl.wikipedia.org/wiki?curid=688740" title="Ilam">
Ilam

W Wielkiej Brytanii:

</doc>
<doc id="688742" url="https://pl.wikipedia.org/wiki?curid=688742" title="Gordon Smith">
Gordon Smith

Gordon Harold Smith (ur. 25 maja 1952) – amerykański polityk, senator ze stanu Oregon (wybrany w 1996 i ponownie w 2002), członek Partii Republikańskiej. W 2008 nie zdołał ponownie wywalczyć reelekcji, przegrywając z Demokratą Jeffem Merkleyem.

</doc>
<doc id="688744" url="https://pl.wikipedia.org/wiki?curid=688744" title="Montellà">
Montellà

Montellà – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Montellà i Martinet.
Według danych INE z 2005 roku miejscowość zamieszkiwało 99 osób.

</doc>
<doc id="688748" url="https://pl.wikipedia.org/wiki?curid=688748" title="Gudźranwala">
Gudźranwala

Gudźranwala (ang. "Gujranwala", urdu گوجرانوالہ) – miasto we wschodnim Pakistanie, w prowincji Pendżab, na pogórzu Himalajów.

</doc>
<doc id="688750" url="https://pl.wikipedia.org/wiki?curid=688750" title="Sparta Praga">
Sparta Praga

Sparta Praga – czeski wielosekcyjny klub sportowy

</doc>
<doc id="688751" url="https://pl.wikipedia.org/wiki?curid=688751" title="Dera Ghazi Khan">
Dera Ghazi Khan

Dera Ghazi Khan (urdu: ڈيره غازي خان‬) – miasto w środkowym Pakistanie, w prowincji Pendżab, w dolinie Indusu. Około 243 tys. mieszkańców.

</doc>
<doc id="688756" url="https://pl.wikipedia.org/wiki?curid=688756" title="Foreshadow">
Foreshadow

Foreshadow to powstała w Polsce pierwszej połowie 2002 roku mała wytwórnia muzyczna, specjalizująca się w określonych gatunkach muzyki alternatywnej, takich jak metal, rock, dark ambient, sludge, industrial, itd.
W przeszłości, wytwórnia wydała 25 tytułów na profesjonalnym nośniku CD-R m.in. takich artystów jak Nadja, Moss, Váli, Quercus, Oktor, As All Die, Niko Skorpio, Transcendent Device, The River i innych. Począwszy od roku 2005, Foreshadow wydaje swoje płyty na normalnym formacie CD i aktualnie współpracuje z następującymi artystami: Dream System, Newbreed, Nadja, Thee Maldoror Kollective oraz Echonia.

</doc>
<doc id="688757" url="https://pl.wikipedia.org/wiki?curid=688757" title="Rahimjar Khan">
Rahimjar Khan

Rahimjar Khan (urdu: رحیم یار خان) – miasto w środkowym Pakistanie, w prowincji Pendżab, w dolinie Indusu, w pobliżu granicy z Indiami. W 2007 roku liczył 320,5 tys. mieszkańców.

</doc>
<doc id="688759" url="https://pl.wikipedia.org/wiki?curid=688759" title="Amigdalina">
Amigdalina

Amigdalina (z łac. "amygdalum" – migdał, z gr. "αμυγδάλη" – migdał) – organiczny związek chemiczny z grupy glikozydów cyjanogennych (syn. nitrylozydów), występujący w nasionach wielu roślin z rodziny różowatych ("Rosaceae"), głównie migdałowca zwyczajnego ("Amygdalus communis"), a także pigwy pospolitej ("Cydonia oblonga"), czeremchy ("Padus") i innych drzew owocowych (np. moreli, wiśni, śliw, brzoskwiń). Nadaje nasionom wspomnianych gatunków gorzki smak i specyficzny aromat, zwany w gastronomii migdałowym. W organizmie rozkłada się na glukozę, aldehyd benzoesowy i cyjanowodór. Amigdalinę po raz pierwszy wyodrębnili z gorzkich migdałów w 1830 roku francuscy chemicy Pierre Jean Robiquet i Antoine François Boutron-Charlard. Amigdalinę można wyizolować z nasion migdałów używając rozpuszczalników organicznych.
Amigdalina jest toksyczna dla człowieka ze względu na produkty rozkładu, któremu ulega w przewodzie pokarmowym. Związek ten w wyniku działania hydrolazy amigdalinowej ulega hydrolizie do prunazyny, a następnie, pod wpływem hydrolazy prunazynowej, do nitrylu kwasu -migdałowego i glukozy. Nitryl pod wpływem kolejnego enzymu (liazy) przekształca się w aldehyd benzoesowy i silnie toksyczny cyjanowodór. W efekcie tego procesu spożywanie części roślin zawierających amigdalinę może prowadzić do zatruć. W przypadku podania dożylnego większość związku jest wydalana z moczem (badania na myszach), a część jest metabolizowana do soli cyjanowych, które następnie rodanaza (siarkotransferaza tiosiarczanowa) przekształca do wydalanych z moczem rodanków (tiocyjanianów). Rodanki są również toksyczne, ale w znacznie mniejszym stopniu niż kwas cyjanowodorowy.
Zastosowania medyczne.
W latach 20. XX wieku Ernst Theodore Krebs, Sr. ogłosił teorię, że amigdalina może być skutecznym lekiem na raka, jednak stwierdził, że jest ona zbyt toksyczna do stosowania u ludzi. Koncepcję leczenia raka amigdaliną podjął jego syn, Ernst Theodore Krebs, Jr., opracowując mniej szkodliwą w założeniu pochodną amigdaliny, którą nazwał "Laetrile" (analizy preparatów handlowych o nazwie "Laetrile" wykazały jednak, że ich podstawowym składnikiem jest naturalna amigdalina). Z kolei mieszanina amigdaliny i jej formy zmodyfikowanej została określona przez Krebsa jako „witamina B17”. W opisach i specyfikacjach preparatów nazwy te są używane jednak wymiennie.
Badania kliniczne nie potwierdziły antynowotworowego działania niewielkich dawek amigdaliny. Nie stwierdzono zmniejszenia guzów, wydłużenia czasu przeżycia, złagodzenia objawów choroby nowotworowej lub poprawy samopoczucia pacjentów. Zaobserwowano jedynie, w badaniach in vitro, ograniczenie proliferacji i osłabienie zdolności do adhezji niektórych linii komórkowych do śródbłonka naczyń krwionośnych. Stosowane w badaniu stężenie amigdaliny (10 i więcej mg/ml) było przynajmniej 50 razy wyższe niż dawka uznana za bezpieczną dla człowieka. Powstający podczas metabolizowania podanej doustnie amigdaliny kwas cyjanowodorowy jest silną trucizną i może być przyczyną zatruć, szczególnie przy jednoczesnym zażywaniu witaminy C.

</doc>
<doc id="688760" url="https://pl.wikipedia.org/wiki?curid=688760" title="Huta Ostrowiec">
Huta Ostrowiec

Huta Ostrowiec – kombinat metalurgiczny zlokalizowany w Ostrowcu Świętokrzyskim. Jest własnością hiszpańskiej grupy Celsa. Największy zakład przemysłowy województwa świętokrzyskiego i jeden z największych w tej części kraju, znajdujący się na 261. miejscu "Listy 500 największych firm Europy Środkowo-Wschodniej" za rok 2008 publikowanego przez Rzeczpospolitą.
W grudniu 2008 w zakładzie, bez spółek zależnych, zatrudnione były 1342 osoby.
Historia.
Pierwszy zakład, który dał początek Hucie Ostrowiec, powstał w latach 1837–1839 na prawym brzegu rzeki Kamiennej. Huta oraz osada przemysłowa, która rozwinęła się wokół niej, nazywana była Klimkiewiczów, od nazwiska budowniczego Antoniego Klimkiewicza. Budowę fabryki sfinansował hrabia Henryk Łubieński. Kolejnym właścicielem huty został Zygmunt Wielopolski. Wydzielił on zakład ze swoich dóbr. Był założycielem "Spółki Akcyjnej Wielkich Pieców i Zakładów Ostrowieckich". Na przełomie XIX i XX w. był to drugi co do wielkości zakład tego typu w Królestwie Polskim. W czasie rewolucji 1905 roku dochodziło tu do strajków i masowych wystąpień robotniczych. W mieście i sąsiednich powiatach proklamowano Republikę Ostrowiecką. Na początku 1906 r. wystąpienia te stłumiła Armia Imperium Rosyjskiego.
W czasie I wojny światowej Zakłady Ostrowieckie zostały w znacznym stopniu zniszczone. W okresie międzywojennym hutę rozbudowano. W zakładzie produkowane były wagony kolejowe, rury lane ośrodkowo, części do parowozów, samochodów, czołgów, armat oraz konstrukcje stalowe. W 1935 r. spółka Zakłady Ostrowieckie przejęła Warszawską Spółkę Akcyjną Budowy Parowozów.
W latach 1952–1989 przedsiębiorstwo funkcjonowało pod nazwą "Huta im. Marcelego Nowotki". W latach 70. XX w. wybudowano nowy zakład metalurgiczny na północno-wschodnich obrzeżach miasta. W czasie największego zatrudnienia w hucie pracowało ponad 17 tys. osób.
Na początku lat 90. nazwa kombinatu uległa zmianom: nowy zakład stał się "Hutą Ostrowiec", a stary zakład "Zakładami Ostrowieckimi S.A". Przeprowadzono restrukturyzację, zmniejszając znacznie zatrudnienie i likwidując stary zakład huty. Część wydziałów wyłączono z kombinatu, tworząc nowe spółki. W 2003 r. hutę nabyła hiszpańska grupa Celsa. Koncern zainwestował w Ostrowcu Świętokrzyskim ponad 300 mln złotych.
Wydziały.
W skład kombinatu wchodzą dwa zakłady produkcyjne:
Produkcja.
Kombinat zajmuje się produkcją m.in. prętów żebrowanych do zbrojenia betonu, prętów gładkich, prętów płaskich, kątowników oraz odkuwek (np. wałów do silników okrętowych). Świadczy także usługi w zakresie obróbki mechanicznej i termicznej wyrobów stalowych, telekomunikacji i transportu kolejowego.
Huta sprzedaje również wyprodukowane i przetworzone w zakładzie media energetyczne: energię elektryczną, gaz ziemny, tlen i sprężone powietrze.

</doc>
<doc id="688762" url="https://pl.wikipedia.org/wiki?curid=688762" title="Zakłady Ostrowieckie">
Zakłady Ostrowieckie



</doc>
<doc id="688763" url="https://pl.wikipedia.org/wiki?curid=688763" title="Celsa Huta Ostrowiec">
Celsa Huta Ostrowiec



</doc>
<doc id="688764" url="https://pl.wikipedia.org/wiki?curid=688764" title="Larry Craig">
Larry Craig

Larry Edwin Craig (ur. 20 lipca 1945) – amerykański polityk, senator ze stanu Idaho (wybrany w 1990 i ponownie w 1996 i 2002), członek Partii Republikańskiej. Wcześniej, w latach 1981-1991 był przedstawicielem pierwszego okręgu wyborczego w stanie Idaho do Izby Reprezentantów Stanów Zjednoczonych.
W wyniku skandalu wokół jego aresztowania pod zarzutem poszukiwania stosunków homoseksualnych w toalecie publicznej na lotnisku w Minneapolis, 1 września 2007 Larry Craig ogłosił, że opuści swoje miejsce w Senacie 30 września 2007. 4 października 2007 ogłosił, że jednak pozostanie w Senacie, ale nie będzie ubiegać się o nową kadencję w następnych wyborach (kandydatem Partii Republikańskiej na jego miejsce w Senacie był Jim Risch, który wygrał wybory i zastąpił Craiga na początku stycznia 2009).

</doc>
<doc id="688765" url="https://pl.wikipedia.org/wiki?curid=688765" title="Witamina B17">
Witamina B17



</doc>
<doc id="688769" url="https://pl.wikipedia.org/wiki?curid=688769" title="Dom pasywny">
Dom pasywny

Dom pasywny – standard wznoszenia obiektów budowlanych, który wyróżniają bardzo dobre parametry izolacyjne przegród zewnętrznych oraz zastosowanie szeregu rozwiązań, mających na celu zminimalizowanie zużycia energii w trakcie eksploatacji.
Dom pasywny to nowa idea w podejściu do oszczędzania energii we współczesnym budownictwie. Jej innowacyjność przejawia się w tym, że skupia się ona przede wszystkim na poprawie parametrów elementów i systemów istniejących w każdym budynku, zamiast wprowadzania dodatkowych rozwiązań. Nazwa budynek pasywny wiąże się z faktem, że budynki takie wykorzystują energię z promieniowania słonecznego w sposób pasywny, czyli biernie bez wykorzystania aktywnych rozwiązań instalacyjnych.
W domach pasywnych redukcja zapotrzebowania na ciepło jest tak duża, że zazwyczaj nie stosuje się w nich tradycyjnego systemu grzewczego, a jedynie dogrzewanie powietrza wentylacyjnego. W polskich warunkach klimatycznych, szczególnie w przypadku mniejszych obiektów takich jak domy jednorodzinne, konieczne jest zastosowanie niewielkiego układu grzewczego w postaci ogrzewania podłogowego lub grzejników. Do zbilansowania zapotrzebowania na ciepło wykorzystuje się również promieniowanie słoneczne, odzysk ciepła z wentylacji (rekuperacja), a także zyski cieplne pochodzące od wewnętrznych źródeł, takich jak urządzenia elektryczne i mieszkańcy. Idea domów pasywnych nie jest opatentowana, zastrzeżona ani nie podlega innym formom ochrony prawnej. Możliwe jest wznoszenie domów pasywnych w różnych technologiach budowlanych.
Dom pasywny wyróżnia bardzo niskie zapotrzebowanie na energię do ogrzewania – poniżej 15 kWh/(m²·rok). Oznacza to, że w ciągu sezonu grzewczego do ogrzania jednego metra kwadratowego mieszkania potrzeba 15 kWh, co odpowiada spaleniu 1,5 l oleju opałowego, bądź 1,7 m³ gazu ziemnego, czy też 2,3 kg węgla. Dla porównania, zapotrzebowanie na ciepło dla budynków konwencjonalnych budowanych obecnie wynosi około 120 kWh/(m²·rok).
Istotą budownictwa pasywnego jest maksymalizacja zysków energetycznych i ograniczenie strat ciepła. Aby to osiągnąć wszystkie przegrody zewnętrzne posiadają niski współczynnik przenikania ciepła. Ponadto zewnętrzna powłoka budynku jest nieprzepuszczalna dla powietrza. Podobnie stolarka okienna wykazuje mniejsze straty cieplne niż rozwiązania stosowane standardowo. Z kolei system nawiewno-wywiewnej wentylacji zmniejsza o 75-90% straty ciepła związane z wentylacją budynku.
Rozwiązaniem często stosowanym w domach pasywnych jest gruntowy wymiennik ciepła. W okresie zimowym świeże powietrze po przefiltrowaniu przechodzi przez to urządzenie, gdzie jest wstępnie ogrzewane. Następnie powietrze dostaje się do rekuperatora, w którym zostaje podgrzane ciepłem pochodzącym z powietrza wywiewanego z budynku. Charakterystyczny dla standardu budownictwa pasywnego jest fakt, że w przeważającej części zapotrzebowanie na ciepło zostaje zaspokojone dzięki zyskom cieplnym z promieniowania słonecznego oraz ciepłu oddawanemu przez urządzenia i przebywających w budynku ludzi. Jedynie w okresach szczególnie niskich temperatur stosuje się dogrzewanie powietrza nawiewanego do pomieszczeń.
Obecnie koszt budowy domu pasywnego w Polsce to 8-15% (a przy niewłaściwym projektowaniu nawet do 35%) więcej w stosunku do budowy standardowej. W Niemczech koszty dodatkowe wynoszą jedynie 3-8%.
Narodowy Fundusz Ochrony Środowiska i Gospodarki Wodnej w 2013 roku uruchomił program dopłat dla nowego budownictwa jednorodzinnego i wielorodzinnego o zredukowanym zapotrzebowaniu na energię, który wprowadza dwa standardy energetyczne NF15 i NF40. Standard NF15 jest odpowiednikiem standardu budynku pasywnego.
Pierwszy w Europie Środkowo-Wschodniej budynek pasywny z niezbędnymi certyfikatami Instytutu Domów Pasywnych w Darmstadt powstał w 2006 r. w Smolcu pod Wrocławiem.
3 lutego 2011 roku w Słomnikach w woj. małopolskim uroczyście otwarto pierwszą w Polsce halę sportową wybudowaną w technologii budynku pasywnego.

</doc>
<doc id="688770" url="https://pl.wikipedia.org/wiki?curid=688770" title="José Piñera">
José Piñera

José Piñera Echenique (ur. 6 października 1948 w Santiago) – chilijski ekonomista specjalizujący się w ubezpieczeniach emerytalnych.
Piñera studiował na Katolickim Uniwersytecie Chilijskim. W 1974 uzyskał stopień doktora ekonomii na Uniwersytecie Harvarda. Był ministrem pracy i opieki społecznej (1978-1980) oraz ministrem górnictwa (1980-1981). W związku z tym był odpowiedzialny za trzy strukturalne reformy, w tym za stworzenie systemu emerytalnego opartego na prywatnych kontach osobistych. Z doświadczeń chilijskich czerpali również twórcy polskiej reformy systemu emerytalnego z roku 1999.
Krytykowany za wejście do rządu w czasach dyktatury Augusto Pinocheta. Jego reforma jest krytykowana za stworzenie systemu obligatoryjnych składek, które trafiają do instytucji pozbawionych kontroli ubezpieczonych oraz małą wydajność systemu: stopa zastąpienia należy do najniższych w OECD (40%), w związku z czym w początkach XXI w. 16,5% emerytów żyło poniżej granicy ubóstwa.
José Piñera w 2003 roku uhonorowany został przez Goldwater Institute nagrodą "Champion of Liberty” (wcześniej otrzymywali ją m.in. Ronald Reagan, Margaret Thatcher i Milton Friedman). W 2000 roku otrzymał "Hall of Fame Award”, a w 1999 "John S. Blickley Gold Medal” - oba wyróżnienia przyznało mu International Insurance Society. W 1998 roku uhonorowany został nagrodą "Liberty Award for Opportunity” przez stowarzyszenie Americans for Hope, Growth and Opportunity.
Publikacje.
Pińera jest autorem ośmiu książek i wielu publikacji naukowych, w tym:

</doc>
<doc id="688771" url="https://pl.wikipedia.org/wiki?curid=688771" title="La Seu d’Urgell">
La Seu d’Urgell

La Seu d’Urgell (wym. ; ) – miasto u stóp Pirenejów (dawniej "Urgell" lub "Ciutat d’Urgell") i gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 15,44 km². Zgodnie z danymi INE, w 2005 roku liczba ludności wynosiła 12317, a gęstość zaludnienia 797,73 osoby/km². Wysokość bezwzględna gminy równa jest 691 metrów. Współrzędne geograficzne La Seu d’Urgell to 42°21'N 1°27'E.
W gminie znajduje się katedra romańska z XII wieku. Każdy kolejny biskup tutejszej diecezji jest, wraz z każdym kolejnym prezydentem Francji, współksięciem księstwa Andory.
Podczas igrzysk olimpijskich w 1992 roku w Parku Olimpijskim Segre odbyły się zawody w kajakarstwie.
Miejscowości.
W skład gminy La Seu d’Urgell wchodzi siedem miejscowości, w tym miejscowość gminna o tej samej nazwie:

</doc>
<doc id="688772" url="https://pl.wikipedia.org/wiki?curid=688772" title="Droga wojewódzka nr 306">
Droga wojewódzka nr 306

Droga wojewódzka nr 306 (DW306) – droga wojewódzka klasy G w środkowej części woj. wielkopolskiego o długości 53 km. Droga przebiega przez 2 powiaty: poznański (gminy: Stęszew, Buk), szamotulski (gminy: Duszniki) oraz przez miasta Stęszew i Buk.
Stan drogi.
Trasa na znacznej części odcinka Buk – Stęszew o długości ok. 13 km ma zniszczoną nawierzchnię, w 2019 roku zakończono prace remontowe na trzech fragmentach o łącznej długości około 3 km. W roku 2020 wykonano generalny remont drogi na odcinku od wiaduktu nad S5 w Stęszewie do skrzyżowania z DW431 w Dymaczewie Nowym. 
Wielkopolski Zarząd Dróg Wojewódzkich planuje odnowę pozostałych fragmentów między Bukiem a Stęszewem. Prace mają zostać zakończone w 2023 roku.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 306 objęta była ograniczeniami dopuszczalnego nacisku pojedynczej osi:
Historia numeracji.
Na przestrzeni lat trasa posiadała różne oznaczenia:

</doc>
<doc id="688773" url="https://pl.wikipedia.org/wiki?curid=688773" title="Jose Pinera">
Jose Pinera



</doc>
<doc id="688776" url="https://pl.wikipedia.org/wiki?curid=688776" title="Zamek Chenonceau">
Zamek Chenonceau

Zamek Chenonceau (fr. "Château de Chenonceau") – jest jednym z tzw. zamków nad Loarą, usytuowanym w miejscowości Chenonceaux we Francji. Bywa często nazywany także „Zamkiem Dam” ("Château des Dames") ze względu na sześć kobiet, które jako jego właścicielki stopniowo go rozbudowywały. Były to: Katherine Briçonnet, Diana de Poitiers, królowe Katarzyna Medycejska i Ludwika Lotaryńska oraz Louise Dupin i Marguerite Pelouze.
W powieści "Pan Samochodzik i Fantomas" zamek jest głównym miejscem akcji, pod nazwą "Zamek Sześciu Dam", jednak teraźniejszość zamku jest elementem fikcji literackiej i tylko dawna historia oraz układ przestrzenny się zgadzają.
Historia.
Początki.
Zamek znajduje się nad rzeką Cher w samym sercu Turenii. Jego początki sięgają XIII w., gdy znajdowała się tu forteca i warowny młyn, należące do rodu Marques. Z tej pierwotnej budowli zachowała się okrągła wieża (tzw. Wieża Marques, "Tour des Marques"). 
Katherine Briçonnet.
W 1513 od zadłużonego Pierre'a Marques posiadłość zakupił wysoki urzędnik na dworze królewskim, Thomas Bohier, który wraz z małżonką Katherine Briçonnet rozpoczął przebudowę. Podczas nieobecności męża, przebywającego we Włoszech u boku Franciszka I, budowę nadzorowała Katherine. 
Starą fortecę zburzono, a na miejscu młyna na dwóch potężnych słupach wbitych w dno rzeki wzniesiono prostokątną budowlę z białego wapienia, oflankowaną w narożnikach czterema wieżami. Prace wykończeniowe trwały do 1521.
Diana de Poitiers.
W 1535 posiadłość została przejęta przez króla Franciszka I, który przeznaczył ją na zamek myśliwski. Syn Franciszka, Henryk II, zaraz po wstąpieniu na tron w 1547 ofiarował Chenonceau jako darowiznę swojej faworycie Dianie de Poitiers. 
Diana niezwykle dbała o zamek i świetnie nim zarządzała. W 1551 na przylegającym do rezydencji terenie założyła wspaniały ogród z fontanną i parkowym labiryntem. Ogromne koszty budowy ogrodu pokryła ze środków otrzymanych od króla. Diana doprowadziła również do wzniesienia mostu, łączącego obydwa brzegi rzeki Cher.
Katarzyna Medycejska.
Po śmierci Henryka II w 1559 zamek przeszedł w ręce wdowy po nim, królowej Katarzyny Medycejskiej, która wzięła odwet na wieloletniej kochance swego męża i odebrała jej ukochaną posiadłość, oddając w zamian majątek Chaumont.
Chenonceau stało się odtąd rezydencją wypoczynkową Katarzyny, która organizowała tu liczne bale i huczne zabawy. Za jej życia na zamku gościło aż pięć królowych (stąd nazwa jednej z komnat). Były to dwie córki Katarzyny: Małgorzata de Valois i Elżbieta de Valois oraz trzy synowe: Maria Stuart, Ludwika Lotaryńska i Elżbieta Habsburg. 
Katarzyna zadbała także o dalsze upiększanie ogrodu, chcąc przyćmić dokonania swej poprzedniczki, a na moście poleciła wznieść dwupiętrową galerię w stylu włoskim (ukończoną w 1570).
Ludwika Lotaryńska.
Kolejną z sześciu właścicielek, której zamek Katarzyna Medycejska zostawiła w testamencie, była Ludwika Lotaryńska, żona Henryka III. Ludwika osiadła w Chenonceau w 1589, zaraz po śmierci męża i teściowej, ale - w przeciwieństwie do niej - żyła tu jak w klasztorze. Pobożna wdowa spędzała na zamku czas głównie na czytaniu i modlitwie.
W 1601 Ludwika podarowała Chenonceau jako prezent ślubny swej siostrzenicy Franciszce, żonie Cezara de Vendôme (syna króla Henryka IV Burbona). Burbonowie przez następny wiek zaniedbali zamek, gdyż byli zajęci budową i upiększaniem Wersalu. Wizyta Ludwika XIV w 1650 była ostatnią wizytą króla Francji na Zamku Dam.
Louise Dupin.
Chenonceau ponownie rozkwitło po 1733. Wtedy to zamek przeszedł w ręce Claude'a Dupina, dzierżawcy dochodów publicznych, którego druga żona, niezwykle piękna i bogata Louise Dupin tchnęła w to miejsce nowe życie. 
Louise Dupin przyjmowała na zamku największych luminarzy ówczesnej epoki, m.in. Woltera, Monteskiusza i Jana Jakuba Rousseau. To właśnie jej przypisuje się usunięcie z nazwy zamku litery "x" na końcu (była to oznaka królewskich włości). Wcześniej nazwa zamku, brzmiała tak jak i wioski - Chenonceaux.
Zamek nie został zniszczony podczas rewolucji francuskiej, ponieważ był jedynym mostem na Cher w okolicy, a Madame Dupin cieszyła się powszechnym poważaniem. Gdy zmarła w wieku 93 lat, pochowano ją w parku na południowym brzegu Cher.
Marguerite Pelouze.
Posiadłość pozostała w rękach rodziny Dupin do roku 1863, kiedy to odkupiła ją Marguerite Pelouze, która starała się, by rezydencja rozkwitła dawnym blaskiem. 
Przywróciła ona, za sprawą architekta Felixa Rogueta, wygląd fasady z czasów Katherine Briçonnet. Zlikwidowała wiele zmian wprowadzonych przez Katarzynę Medycejską. Prace ukończono w 1878 i w Chenonceau ponownie zaczęto organizować bale. Na jednym z nich pojawił się kochanek Marguerite, ówczesny prezydent Francji Jules Grévy. Zadłużona Marguerite musiała jednak oddać posiadłość bankowi w 1888.
XX wiek.
W 1913 zamek zakupił właściciel fabryki czekolady Henri Menier. Rezydencja pozostaje do dziś własnością jego potomków, którzy udostępniają ją zwiedzającym.
Podczas I wojny światowej w Chenonceau urządzono szpital polowy. W czasie II wojny światowej posiadłość znajdowała się na granicy strefy okupowanej przez Niemców i strefy wolnej (tzw. reżim Vichy). Wykorzystywano ją jako drogę ucieczki. W 1944 roku bomba zniszczyła witraże, znajdujące się w zamkowej kaplicy. Zostały wstawione na nowo przez Maxa Ingranda.
Obecnie zamek Chenonceau jest, zaraz po Wersalu, najliczniej odwiedzanym przez turystów zamkiem francuskim (około miliona zwiedzających w skali roku).

</doc>
<doc id="688780" url="https://pl.wikipedia.org/wiki?curid=688780" title="Droga wojewódzka nr 252">
Droga wojewódzka nr 252

Droga wojewódzka nr 252 (DW252) – droga wojewódzka w południowej części woj. kujawsko-pomorskiego o długości 59 km łącząca Włocławek z Inowrocławiem. Droga przebiega przez 3 powiaty: włocławski (gminy: Brześć Kujawski), aleksandrowski (gminy: Bądkowo, Zakrzewo) oraz inowrocławski (gminy: Dąbrowa Biskupia, Gmina Inowrocław).
Dopuszczalny nacisk na oś.
Na odcinku "Inowrocław (DK15) – Włocławek (Rózinowo) (DK91)" dopuszczalny jest ruch pojazdów o nacisku pojedynczej osi do 10 ton.

</doc>
<doc id="688782" url="https://pl.wikipedia.org/wiki?curid=688782" title="Tryptyk Świętokrzyski">
Tryptyk Świętokrzyski

Tryptyk Świętokrzyski (Tryptyk Kielecki) – zbiór trzech oratoriów z muzyką Piotra Rubika do słów Zbigniewa Książka, powstały w latach 2004–2006. Pomysłodawcą i mecenasem całego tryptyku jest prezydent Kielc Wojciech Lubawski.
Historia.
Pierwsze dwie części ("Świętokrzyska Golgota" - 2004, "Tu Es Petrus" - 2005) są zadedykowane papieżowi, Janowi Pawłowi II. Prapremiera Świętokrzyskiej Golgoty miała miejsce 6 kwietnia 2004 roku w kieleckiej bazylice. Wystąpiła Orkiestra Symfoniczna Filharmonii Świętokrzyskiej im. O. Kolberga w Kielcach, Chór Instytutu Edukacji Muzycznej Akademii Świętokrzyskiej, Chór Kameralny „Fermata” oraz soliści: Katarzyna Groniec, Dorota Marczyk, Michał Bajor, Andrzej Biegun oraz Robert Janowski.
Premiera oratorium "Tu Es Petrus", które powstało tuż po śmierci Jana Pawła II miała miejsce w amfiteatrze Kadzielnia 14 maja 2005 roku.
Trzecia część nosi nazwę "Psałterz Wrześniowy" (2006) i nawiązuje do dwóch wrześniów – 1939 i 2001. Miała premierę 11 września 2006 roku w rocznicę zamachu na Word Trade Center. Solistami byli: Dorota Marczyk, Joanna Słowińska, Olga Szomańska, Przemysław Branny, Maciej Miecznikowski i Janusz Radek. Orkiestrą Symfoniczną Filharmonii Świętokrzyskiej im. Oskara Kolbego w Kielcach dyrygował Piotr Rubik. Wystąpiły również: Chór Instytutu Edukacji Muzycznej Akademii Świętokrzyskiej i Chór Kameralny "Fermata". 
Nazwa "tryptyk" nawiązuje do troistej budowy oraz liturgicznej genezy oratoriów. Pierwsza część miała powstać już na "Festiwal Święty Krzyż 2000" w Kielcach, stąd jej nazwa oraz nazwa całego tryptyku. Wszystkie prapremiery miały miejsce w Kielcach.
Każda część ukazała się na płytach CD, wszystkie osiągnęły dużą liczbę sprzedanych egzemplarzy. Każde wykonanie oratoriów wchodzących w skład "Tryptyku" ma widowiskowy charakter, co wynika tak z samego gatunku muzycznego (wielkość formy, chór i orkiestra) jak z żywiołowości dyrygenta i autora, Piotra Rubika.
W licznych wykonaniach poszczególnych części, dyryguje Piotr Rubik, a wśród solistów pojawiają się: Zofia Nowakowska, Ewa Prus, Marta Moszczyńska, Michał Gasz, Grzegorz Wilk, Michał Bogdanowicz.

</doc>
<doc id="688783" url="https://pl.wikipedia.org/wiki?curid=688783" title="Ichneumon">
Ichneumon

Gąsienicznik ("Ichneumon") – rodzaj błonkoskrzydłych z rodziny gąsienicznikowatych i podrodziny Ichneumoninae.
Przedstawiciele rodzaju są parazytoidami, których larwy rozwijają się w ciele żywicieli. Większość gatunków to endopasożyty porażające poczwarki motyli z grupy Macrolepidoptera. W rodzaju tym przeważają idiobionty, ale znaleźć tu można również koinobionty, które porażają larwę zanim ta przeobrazi się w poczwarkę. Istnieją zarówno gatunki wysoko polifagiczne, jak i ograniczone do jednego gatunku żywiciela.
Z terenu Polski wykazano około 150 gatunków, z których około 20 wymaga potwierdzenia.
W sumie do rodzaju tego należy ponad 270 opisanych gatunków:

</doc>
<doc id="688784" url="https://pl.wikipedia.org/wiki?curid=688784" title="Superpuder">
Superpuder

Superpuder – polski zespół pop-rockowy założony w 2004 roku w Łodzi przez Wojtka Łuszczykiewicza i Tomka Krawczyka (gitarzystów m.in. Urszuli Dudziak, Bisquit, Mafii).
Ich największym hitem jest piosenka o napastniku Reprezentacji Polski Grzegorzu Rasiaku, nosząca tytuł "Rasiak Song". Jest to przeróbka starego przeboju Skaldów "Wszystko mi mówi, że mnie ktoś pokochał". 
W Opolu zostali nagrodzeni za Alternatywny Debiut Roku.
Zespół "Superpuder" dwukrotnie gościł w programie "Pytanie na śniadanie". Ze swoją piosenką "Film Renaty" pojawił się także w programie Kuba Wojewódzki a w sejmie, podczas wizyty, z Renatą Beger nakręcili teledysk do wcześniej wymienianej piosenki. Nagrali także piosenkę o Pawle Janasie "Co zrobił Janas?", która jest oparta na piosence Natalii Kukulskiej "Co powie tata".
W 2006 roku zostali nominowani do nagrody Złotych Dziobów Radia Wawa w kategorii Odkrycie Roku.
Na początku 2007 roku zespół wydał płytę pt. "Mowa-Trawa", jednak później zawiesił swoją działalność na czas nieokreślony, w międzyczasie z zespołu odszedł kolejny członek zespołu (Bartek Szymański). Zespół toczy sprawę sądową ze studiem Reda w sprawie płyty, która według zespołu jest sprzedawana po zawyżonej cenie.
W drugiej połowie 2007 roku z inicjatywy Tomasza Luberta dotychczasowi członkowie zespołu Superpuder rozpoczęli działalność jako nowy zespół, pod nazwą Video.

</doc>
<doc id="688785" url="https://pl.wikipedia.org/wiki?curid=688785" title="Maserati Shamal">
Maserati Shamal

Maserati Shamal – samochód sportowy klasy średniej produkowany przez włoską markę Maserati w latach 1989 - 1996. 
Historia i opis modelu.
Nazwano go "shamal" na cześć gorącego, letniego wiatru wiejącego na pustynnych przestrzeniach Mezopotamii. Zaprojektował go sam Marcello Gandini, który zasłynął poprzez zaprojektowanie Lamborghini Countacha.
Shamala napędza umieszczony z przodu, 3,2-litrowy silnik V8 osiągający dzięki dwóm turbosprężarkom moc 326 KM. Sprzężono go z sześciostopniową manualną skrzynią biegów i aktywną kontrolą zawieszenia. System ten reguluje zawieszenie każdego koła z osobna w zależności od prędkości, stanu nawierzchni czy wybranego poziomu resorowania.
Ostatni Shamal zszedł z taśmy produkcyjnej w 1996 roku jako egzemplarz oznaczony numerem 369.
Dane techniczne.
"Źródło:"

</doc>
<doc id="688786" url="https://pl.wikipedia.org/wiki?curid=688786" title="Seo de Urgel">
Seo de Urgel



</doc>
<doc id="688789" url="https://pl.wikipedia.org/wiki?curid=688789" title="Wielgłowy">
Wielgłowy

Wielgłowy (kaszb. "Wiôlgłòwë") – wieś kociewska w Polsce położona w województwie pomorskim, w powiecie tczewskim, w gminie Subkowy przy drodze wojewódzkiej nr 230.
Cechą charakterystyczną architektury wsi jak i swego rodzaju zabytkowy jej element stanowi tzw. „Boża Męka”, ołtarzyk przydrożny z figurą Matki Boskiej, usytuowany w lesie na poboczu skrzyżowania drogi Pelplińskiej i Leśnej.
Coroczną atrakcją Wielgłów jest „Zlot Anek” w dniu 26 lipca. Impreza organizowana jest przez ranczo "Uroczysko" i zjeżdżają na nią kobiety o imieniu Anna, aby pojeździć konno oraz wspólnie pobiesiadować przy ognisku. 
W latach 1975–1998 miejscowość administracyjnie należała do województwa gdańskiego.

</doc>
<doc id="688793" url="https://pl.wikipedia.org/wiki?curid=688793" title="Droga wojewódzka nr 246">
Droga wojewódzka nr 246

Droga wojewódzka nr 246 (DW246) – droga wojewódzka w południowej części woj. kujawsko-pomorskiego o długości ok. 88 km łącząca Paterek z Dąbrową Biskupią. Droga przebiega przez tereny trzech powiatów: nakielskiego (gminy: Nakło nad Notecią, Szubin), żnińskiego (gmina Łabiszyn) oraz inowrocławskiego (gminy: Złotniki Kujawskie, Rojewo, Gniewkowo, Dąbrowa Biskupia).
Do 2019 przebudowie poddane zostały odcinki Paterek – Szubin, Szubin – Łabiszyn oraz Złotniki Kujawskie – Gniewkówiec.

</doc>
<doc id="688795" url="https://pl.wikipedia.org/wiki?curid=688795" title="Zygmunt Bogdziewicz">
Zygmunt Bogdziewicz

Zygmunt Bogdziewicz (ur. 5 czerwca 1941 w Kownie, zm. 19 marca 2016) – polski strzelec i trener strzelectwa, strzelec sportowy w konkurencji ruchoma tarcza, zawodnik Wojskowego Klubu Sportowego Flota Gdynia; dwukrotny uczestnik Letnich Igrzysk Olimpijskich – Monachium 1972 i Montreal 1976; dwukrotnie nagrodzony srebrnym medalem Mistrzostw Świata (1983, 1986); dwukrotnie nagrodzony złotym medalem Mistrzostw Europy (1983); srebrny medalista Mistrzostw Europy (1981); pięciokrotny zdobywca brązowego medalu Mistrzostw Europy (1981,1983,1984,1985,1986).
Pochowany na Cmentarzu Srebrzysko w Gdańsku (rejon IX, kwatera III-3-19).

</doc>
<doc id="688798" url="https://pl.wikipedia.org/wiki?curid=688798" title="Zac Goldsmith">
Zac Goldsmith

Zac Goldsmith, właśc. Frank Zacharias Robin Goldsmith (ur. 20 stycznia 1975 w Londynie) – brytyjski działacz ekologiczny i polityk. Wydawca magazynu "The Ecologist". W latach 2010–2016 i 2017-2019 deputowany Partii Konserwatywnej do Izby Gmin, wybrany w okręgu Richmond Park. W 2016 roku bezskutecznie kandydował na urząd burmistrza Londynu z ramienia tej partii.
Życiorys.
Jest drugim dzieckiem i najstarszym synem miliardera Sir Jamesa Goldsmitha i jego trzeciej żony lady Annabel Vane-Tempest-Stewart, córki 8. markiza Londonderry. Urodził się jeszcze przed ślubem rodziców. Ma starszą siostrę, Jemimę, i młodszego brata, Benjamina. Dorastał w Ormeley Lodge, rodzinnej posiadłości w Surrey i we Francji. Uczęszczał do Eton College, ale w 1991 został z niego usunięty po tym, jak w jego pokoju znaleziono narkotyki. Goldsmith opuścił Anglię i rozpoczął pracę ekologa w Himalajach.
Po śmierci ojca w 1997 odziedziczył majątek oceniany na 300 milionów funtów. Sir James zbudował swoją fortunę aktywnością na giełdzie oraz w górnictwie, leśnictwie i produkcji papieru. Aby jego spadkobiercy nie musieli płacić podatku spadkowego, wysłał swoje pieniądze z Francji do Meksyku, gdzie majątek jest chroniony przed europejskimi przepisami skarbowymi.
Ekolog i antyglobalista, Zac zastąpił swojego stryja Edwarda Goldsmitha jako właściciel i wydawca magazynu "The Ecologist" w 1997. Goldsmith wspiera wiele ekologicznych i społecznych organizacji. Był m.in. zaangażowany w protest przeciwko inżynierii genetycznej prowadzonej przez firmę Monsanto.
W 2004 zajął 3. miejsce w turnieju "Poker Million Master II".
W 2016 był kandydatem Partii Konserwatywnej na burmistrza Londynu, przegrał z Sadiqem Khanem.
W 2019 z rekomendacji Premiera Wielkiej Brytanii Borisa Johnsona został mianowany przez Elżbietę II Baronem Richmond Park oraz dożywotnim członkiem Izba Lordów, co pozwoliło mu objąć miejsce w rządzie.
Życie prywatne.
5 czerwca 1999 poślubił byłą modelkę Sharon „Sheherazadę” Venturę (ur. 14 marca 1974), nieślubną córkę finansisty Johna Bentleya i aktorki Vivianne Ventury, córki majora Michaela Ventura-Pauly’ego. Małżonkowie mieszkają w Londynie lub w swej wiejskiej posiadłości w Devon. Mają troje dzieci: syna Jamesa i córki, Umę i Thyrę.
We wrześniu 2006 "Sunday Mirror" doniósł o romansie Goldsmitha z 22-letnią Alice Rothschild, która jest siostrą Kate, żony Benjamina Goldsmitha.

</doc>
<doc id="688799" url="https://pl.wikipedia.org/wiki?curid=688799" title="Wilcza Jama (powiat białostocki)">
Wilcza Jama (powiat białostocki)

Wilcza Jama – osada leśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="688803" url="https://pl.wikipedia.org/wiki?curid=688803" title="Masters (snooker)">
Masters (snooker)

The Masters (pełna nazwa od 2022 roku Cazoo Masters) − jeden z najbardziej prestiżowych turniejów snookerowych. Mimo że jest to turniej nierankingowy, zwycięstwo w nim jest bardzo cenione przez graczy, ponieważ w turnieju bierze udział tylko pierwsza 16 światowego rankingu (są przewidziane tylko dwa miejsca dla zawodników spoza szesnastki). Jest to również turniej o największej puli nagród, zaraz po mistrzostwach świata.
Turniej.
Początkowo do udziału w Mastersie zapraszanych było tylko pierwszych szesnastu zawodników ze światowego rankingu oraz dwóch graczy z dzikimi kartami: jedną można było dostać po przejściu eliminacji, a drugą przyznawał organizator. W edycji 2007 zmieniono trochę tę zasadę: w turnieju wzięło udział 19 zawodników, z czego pierwsza trzynastka listy rankingowej miała zapewnione miejsce w pierwszej rundzie. Zawodnicy z miejscami 14, 15 i 16 na liście rankingowej musieli zagrać jeden mecz więcej z zawodnikami, którzy otrzymali dzikie karty. Jedna dzika karta została wywalczona w eliminacjach przez Stuarta Binghama, zaś dwie kolejne otrzymali od organizatorów: Jimmy White oraz Ding Junhui.
Pierwszy turniej Masters został rozegrany w 1975 roku w Londynie. Turniej rozgrywany jest zwykle w styczniu. Najwięcej, bo aż 7 razy zwyciężał w tej imprezie Ronnie O’Sullivan. Puchar Masters od 2017 roku nosi nazwę Paul Hunter Trophy.
Turniej Masters wraz z UK Championship i mistrzostwami świata tworzy nieformalnie tzw. Triple Crown − zestaw najbardziej prestiżowych turniejów snookerowych w danym roku, stanowiący odpowiednik Wielkiego Szlema w tenisie.
Nagrody.
Mimo iż jest to turniej nierankingowy, to ma on zaraz po mistrzostwach świata największą pulę nagród:
Najwyższy break turnieju: £15 000
Łączna pula nagród: £725 000

</doc>
<doc id="688808" url="https://pl.wikipedia.org/wiki?curid=688808" title="Daniel Dubicki">
Daniel Dubicki

Daniel Dubicki (ur. 25 maja 1975 w Gdyni) – polski piłkarz, występujący na pozycji pomocnika lub napastnika, oraz trener.
Wychowanek Zatoki Puck, następnie grał w Bałtyku Gdynia i ŁKS-ie Łódź (mistrzostwo Polski w sezonie 1997/1998). W I lidze debiutował w barwach ŁKS-u 1 kwietnia 1995 w wyjazdowym meczu z Rakowem Częstochowa (1-1). W rundzie wiosennej sezonu 1997/1998 przeniósł się do Wisły Kraków, z którą odnosił największe sukcesy: 3-krotnie mistrzostwo Polski (1998/1999, 2002/2003, 2003/2004), Puchar Polski 2003, występy w Pucharze UEFA (m.in. gol zdobyty w meczu z AC Parmą). Z Wisły był wypożyczany do Ruchu Chorzów, Zagłębia Lubin, Pogoni Szczecin (wicemistrzostwo Polski 2000/2001), Widzewa Łódź, Górnika Polkowice i Podbeskidzia Bielsko-Biała. Następnie został zawodnikiem Kmity Zabierzów, ale niedługo z powodu powracającej kontuzji ogłosił zakończenie profesjonalnej kariery. Amatorsko grał jeszcze w klubach Start Mrzezino, Orkan Rumia oraz Zatoce Puck. W 2011 był też grającym trenerem Startu Mrzezino.

</doc>
<doc id="688810" url="https://pl.wikipedia.org/wiki?curid=688810" title="Droga wojewódzka nr 267">
Droga wojewódzka nr 267

Droga wojewódzka nr 267 (DW267) – droga wojewódzka w południowej części woj. kujawsko-pomorskiego o długości 30 km łącząca Piotrków Kujawski z drogą krajową nr 62 oraz dalej z miejscowością Ujma Duża. Droga przebiega przez tereny powiatów radziejowskiego (gminy: Piotrków Kujawski, Bytoń, Osięciny) oraz aleksandrowskiego (gmina: Zakrzewo).

</doc>
<doc id="688811" url="https://pl.wikipedia.org/wiki?curid=688811" title="Ricchi e Poveri">
Ricchi e Poveri

Ricchi E Poveri (pol. dosł. "Bogaci i biedni") – włoski zespół muzyczny wykonujący muzykę pop, założony w 1967 roku w Genui przez Franco Gattiego, Angelę Brambati, Angelo Sotgiuego i Marinę Occhienę. 
Charakterystyka.
Zespół zadebiutował publicznie w 1968 roku występem na festiwalu "Cantagiro" z piosenką „L'ultimo amore”. Dziesięć lat później grupa reprezentowała Włochy podczas 23. Konkursu Piosenki Eurowizji z utworem „Questo amore”, z którym zajęła 12. miejsce w finale.
W 1981 roku zespół opuściła Marina Occhiena. Największą popularność grupa zdobyła w latach osiemdziesiątych, w 1985 roku z utworem „Se m'innamoro” zdobyła pierwsze miejsce na Festiwalu Piosenki Włoskiej w San Remo. W 2016 roku zespół opuścił jeden z jego założycieli Franco Gatti. Od tej pory zespół koncertuje w składzie Angela Brambati i Angelo Sotgiu. 
Duet wystąpił w Zakopanem podczas Sylwestra Marzeń 2018/2019. „Ricchi e Poveri” wykonali wówczas cztery piosenki: „Mamma Maria”, „Made in Italy”, „Acapulco” i „Sarà perchè ti Amo”. Podczas wykonywania „Acapulco” koncert osiągnął najwyższą oglądalność – 7,9 mln widzów przed telewizorami.

</doc>
<doc id="688812" url="https://pl.wikipedia.org/wiki?curid=688812" title="Stefan Urosz III Deczański">
Stefan Urosz III Deczański

Stefan Urosz III Deczański, serb. Стефан Урош III Дечански lub "Stefan Uroš III Dečanski" (ur. ok. 1285, zm. 11 listopada 1331) – władca Serbii w latach 1321–1331 (stracił władzę trzy miesiące przed śmiercią). Zwany Deczańskim od miejsca położenia swej zadužbiny, monasteru Visoki Dečani, w którym został pochowany. Syn Stefana II Milutina.
Wczesne lata.
Stefan Urosz III urodził się jako nieślubny syn Stefana Urosza II Milutina w 1276 roku. W 1293 roku został oddany jako zakładnik lojalności króla serbskiego na dwór Nogaja ze Złotej Ordy, gdzie pozostawał do śmierci Nogaja w 1299 roku. Po powrocie ojciec powierzył mu władzę nad księstwem Zety (dziś Czarnogóra). W 1314 roku Stefan Urosz III zbuntował się przeciw ojcu. Został jednak pokonany, schwytany i być może oślepiony. Wygnany z Serbii schronił się wraz z rodziną w Konstantynopolu. Po powrocie w 1320 roku otrzymał od ojca w zarząd Budimlje.
Rodzina.
Stefan Urosz III żenił się dwukrotnie:
Panowanie.
Stefan Urosz II Milutin zmarł nagle w październiku 1321 roku nie rozporządziwszy kto obejmie po nim władzę w państwie. Do sukcesji oprócz Stefana Deczańskiego zgłosili się władający w Zecie, oficjalny następca tronu, „młody król” Konstantyn oraz syn Stefana Dragutina, Stefan Władysław, który po śmierci Milutina zbiegł z niewoli i przy pomocy Węgrów opanował północną część kraju. Stefana Urosza III poparli możnowładcy Raszki zainteresowani kontynuacją ekspansji na południe. Ostatecznie w 1323 roku zaatakował on Zetę i pokonał Konstantyna, który znalazł śmierć w bitwie. W tym samym roku zajął też ziemie Władysława, który prawdopodobnie zbiegł na Węgry.
Po objęciu władzy wmieszał się w wojnę ojca swej macochy Sigismondy, Andronika II, a jego wnukiem Andronikiem III, który po zakończeniu wojny zawarł sojusz z carem bułgarskim Michałem III Szyszmanem, mający na celu powstrzymanie dalszej ekspansji serbskiej w Macedonii. Car Michał wygnał swą pierwszą żonę Annę Nedę, siostrę Stefana Urosza III i poślubił siostrę Andronika III. W decydującej rozgrywce Bizancjum nie wzięło jednak udziału. Losy Macedonii rozstrzygnęła krwawa bitwa pod Webużdem w północno-wschodniej Macedonii rozegrana 28 lipca 1330 roku. W połowie drogi z Sofii do Skopje armia serbska złożona głównie z ciężkozbrojnej konnicy, głównie najemnych rycerzy zachodnioeuropejskich napadła niespodziewanie na założony pod Welbużdem obóz zdążających w stronę Skopje Bułgarów. Serbowie rozbili 12-tysięczną armię bułgarską wspomaganą przez liczące 3000 zbrojnych posiłki wołoskie, tatarskie i osetyńskie. Car zginął, uciekając z pola bitwy.
Zwycięski Stefan Deczański osadził na tronie swą siostrę Annę Nedę i jej małoletniego syna Iwana Stefana, nie wysuwając roszczeń terytorialnych w stosunku do Bułgarii. Zrezygnował też z kontynuowania wojny z Andronikiem III. Niezadowoleni możnowładcy wynieśli wówczas na tron władającego Zetą syna Stefana Duszana. Zdetronizowanego starego króla uwięziono 8 września 1331 na zamku Zveczan, gdzie następnie został uduszony. Pochowano go w jego zadužbinie w Deczanach (Visoki Dečani) w Metohii, gdzie przez wiele wieków czczono jego zwłoki, nieulegające rozkładowi relikwie „świętego króla”.
Serbska cerkiew prawosławna czci Stefana Deczańskiego jako świętego. Jego święto przypada 24 listopada.
Około 1400 roku "Żywot Stefana Deczańskiego" napisał Grzegorz Camblak.

</doc>
<doc id="688813" url="https://pl.wikipedia.org/wiki?curid=688813" title="Stefan Urosz III Deczański Nemanja">
Stefan Urosz III Deczański Nemanja



</doc>
<doc id="688814" url="https://pl.wikipedia.org/wiki?curid=688814" title="Wiesiołów (województwo łódzkie)">
Wiesiołów (województwo łódzkie)

Wiesiołów – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.

</doc>
<doc id="688816" url="https://pl.wikipedia.org/wiki?curid=688816" title="Mała Synagoga w Łęczycy">
Mała Synagoga w Łęczycy

Mała Synagoga w Łęczycy – zbudowana pod koniec XVIII wieku (przebudowana w II RP) przy ulicy Szpitalnej. Podczas II wojny światowej hitlerowcy zdewastowali synagogę. Po wojnie budynek synagogi przebudowano na mieszkania. W Małej Synagodze mieściły się chedery, mykwa i mieszkanie rabina Łęczycy. Mieszkali tu m.in. rabini ze słynnej rodziny uczonych rabinów - Auerbachów (Urbachów vel Orbachów), a także rabin Abraham Cwi Perlmutter (późniejszy poseł na Sejm Ustawodawczy II RP) i talmudysta rabin Malbim.
Nie wiadomo, kiedy powstała synagoga, zwana Małą Bożnicą (Bóżnicą). Pierwsze wzmianki o jej istnieniu pochodzą z lat 1743 i 1777. Wiadomo, że podczas pożaru, który nawiedził miasto w 1794 r. spłonął drewniany beit ha – midrasz, a na jego miejsce w 1797 r. zbudowano nowy, murowany budynek, zwany właśnie Małą Bożnicą lub Małą Synagogą. W aktach Dozoru Bóżniczego z 10 lutego 1870 r. zachował się dokument dotyczący prac budowlanych koło małej synagogi, prowadzonych od lutego 1868 r. Natomiast wizytacja szkół żydowskich i chederów przeprowadzona 8 kwietnia 1885 r. wymienia trzy chedery działające w Małej Synagodze, w tym dwa na piętrze. Prawdopodobnie chodzi o poddasze. Chyba że pomieszczenia łaźni rytualnej znajdujące się w Małej Synagodze, traktowano jako parter – wówczas chedery byłyby nad łaźnią, a nie na strychu. W dokumencie z 28 sierpnia 1906 r. dotyczącym naprawy drewnianego płotu przy ul. Koszernej (obecnie Szpitalna) stwierdzono wyraźnie, że jednopiętrowy budynek mieści mieszkanie rabina i Małą Synagogę. W maju 1908 r. niejaki Szlama Cwang prowadził remont domu rabina, czyli Małej Synagogi.

</doc>
<doc id="688818" url="https://pl.wikipedia.org/wiki?curid=688818" title="Biskup Rzymu">
Biskup Rzymu



</doc>
<doc id="688819" url="https://pl.wikipedia.org/wiki?curid=688819" title="Panjabi MC">
Panjabi MC

Panjabi MC vel Punjabi MC, właściwie Rajinder Singh Rair (ur. 14 lutego 1973 w Coventry) - brytyjski raper. Jest promotorem połączeń azjatycko-hiphopowych, choć tworzy także UK Garage i Reggae.

</doc>
<doc id="688820" url="https://pl.wikipedia.org/wiki?curid=688820" title="Patty Murray">
Patty Murray

Patricia Lynn Murray, znana jako Patty Murray (ur. 11 października 1950) – amerykańska polityczka, senator ze stanu Waszyngton (wybrana w 1992 i ponownie w 1998, 2004, 2010, 2016 i 2022), członkini Partii Demokratycznej. 3 Stycznia 2023 r. wybrana Przewodniczącą pro tempore Senatu Stanów Zjednoczonych.

</doc>
<doc id="688826" url="https://pl.wikipedia.org/wiki?curid=688826" title="Droga wojewódzka nr 268">
Droga wojewódzka nr 268

Droga wojewódzka nr 268 (DW268) – droga wojewódzka w południowej części woj. kujawsko-pomorskiego o długości 10 km łącząca Brześć Kujawski z uzdrowiskową miejscowością Wieniec oraz dalej z Brzeziem. Droga znajduje się na terenie powiatu włocławskiego oraz Gminy Brześć Kujawski.

</doc>
<doc id="688827" url="https://pl.wikipedia.org/wiki?curid=688827" title="Harry Melling">
Harry Melling

Harry Edward Melling (ur. 13 marca 1989 w Londynie) – brytyjski aktor, znany przede wszystkim z roli Dudleya Dursleya w serii filmów o Harrym Potterze.

</doc>
<doc id="688829" url="https://pl.wikipedia.org/wiki?curid=688829" title="Droga wojewódzka nr 430">
Droga wojewódzka nr 430

Droga wojewódzka nr 430 (DW430) – droga wojewódzka klasy G w środkowej części woj. wielkopolskiego o długości 17 km. Droga przebiega przez powiat poznański (gminy: Mosina, Puszczykowo, Komorniki, Luboń) i miasto Poznań. Droga na terenie Poznania oraz Lubonia posiada bardzo zniszczoną nawierzchnię.
Historia numeracji.
Obecny numer droga otrzymała w grudniu 1985 roku. Nieznane jest wcześniejsze oznaczenie; na wydawanych w PRL mapach i atlasach samochodowych arterię oznaczano jako "drogę inną" lub "drogę drugorzędną".
W latach 1985–1998 miała kategorię drogi krajowej.
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Poprzednio na całej długości drogi wojewódzkiej nr 430 dopuszczalny był ruch pojazdów o nacisku pojedynczej osi do 10 ton.

</doc>
<doc id="688833" url="https://pl.wikipedia.org/wiki?curid=688833" title="Dmosin Drugi">
Dmosin Drugi

Dmosin Drugi – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.

</doc>
<doc id="688836" url="https://pl.wikipedia.org/wiki?curid=688836" title="Dmosin Pierwszy">
Dmosin Pierwszy

Dmosin Pierwszy – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.
Inne miejscowości o nazwie "Dmosin": Dmosin, Dmosin Drugi

</doc>
<doc id="688837" url="https://pl.wikipedia.org/wiki?curid=688837" title="Droga wojewódzka nr 437">
Droga wojewódzka nr 437

Droga wojewódzka nr 437 (DW437) – droga wojewódzka o długości ok. 9 km w środkowej części województwa wielkopolskiego. Droga przebiega przez powiaty śremski i gostyński.

</doc>
<doc id="688838" url="https://pl.wikipedia.org/wiki?curid=688838" title="Maserati Biturbo">
Maserati Biturbo

Maserati Biturbo – samochód sportowy klasy średniej produkowany przez włoską markę Maserati w latach 1981 - 1994.
Historia i opis modelu.
Samochód wyposażono w 2-litrowy silnik V6 z dwiema turbosprężarkami. Wersja eksportowa (1983) otrzymała silnik 2,5 l V6, a od roku 1989 2,8 l. Niezależnie od silnika wnętrze było luksusowo wykończone skórą i drewnem.
Gdy w 1975 roku De Tomaso kupił od Citroëna markę Maserati, chciał stworzyć prestiżowy sportowy samochód dostępny dla szerokiej rzeszy klientów. Początkowo plan się powiódł i sprzedaż szła świetnie. Jednak kiepska jakość wykonania zniechęciła nabywców.
Silnik był rozwinięciem jednostki montowanej w modelu Merak. Jednostkę wyposażono w 3 zawory przy każdym cylindrze, jeden z zaworów dolotowych był większy od drugiego, co korzystnie wpłynęło na osiągi. Wersja 2,0 l rozwijała moc 180 KM, a 2,5 l 190 KM. Poza silnikiem wersja eksportowa była identyczna z wersją na rynek włoski (jedynie w USA montowano większe zderzaki).
W 1985 zadebiutowała druga generacja modelu Biturbo. Nadwozie zmieniło się nieznacznie. Więcej zmian wprowadzono w silniku poprawiając odporność termiczną, zmniejszając hałas oraz zużycie oleju. Kolejne modernizacje przeprowadzane były w 1988 i 1991 roku.

</doc>
<doc id="688840" url="https://pl.wikipedia.org/wiki?curid=688840" title="Benjamin Goldsmith">
Benjamin Goldsmith

Benjamin Goldsmith (ur. w październiku 1980), brytyjski finansista i działacz ekologiczny, najmłodsze dziecko miliardera sir Jamesa Goldsmitha i lady Annabel Vane-Tempest-Stewart, córki 8. markiza Londonderry. Jest młodszym bratem Jemimy i Zaca. Dorastał w rodzinnej posiadłości Ormeley Lodge i we Francji. Po śmierci ojca w 1997 otrzymał 300 milionów funtów.
Działalność w biznesie rozpoczął jeszcze jako nastolatek, razem ze swoim przyjacielem z Eton College, Michaelem Radomirem, wyszukujące nowe technologie, w które inwestował jego wuj, Edward Goldsmith. Po zakończeniu Eton College nie rozpoczął studiów na uniwersytecie. Benjamin inwestował w odnawialne źródła energii i techniki przyjazne środowisku. Jak sam zadeklarował, nigdy nie będzie inwestował w technologie nieprzyjazne dla środowiska.
W 2003 poślubił Kate Emmę Rotschild (ur. 29 lipca 1982), córkę Amshela Rotschilda i Anity Guinness, córki Jamesa Guinnesa. Ma z nią trójkę dzieci – Iris Annabel (2004–2019), Frank James Amschel (ur. 2005) oraz Isaac Benjamin Victor (ur. 2008). Najstarsze z nich zmarło 8 lipca 2019 w wyniku wypadku na quadzie.
19 grudnia 2014 poślubił Jemimę Jones, z którą od tego czasu ma dwójkę dzieci – Eliza Margot (ur. 2016) oraz Arlo Edward Zac (ur. 2017).

</doc>
<doc id="688842" url="https://pl.wikipedia.org/wiki?curid=688842" title="Punk metal">
Punk metal



</doc>
<doc id="688844" url="https://pl.wikipedia.org/wiki?curid=688844" title="Leinier Dominguez">
Leinier Dominguez



</doc>
<doc id="688847" url="https://pl.wikipedia.org/wiki?curid=688847" title="Krzyżyk (województwo podlaskie)">
Krzyżyk (województwo podlaskie)

Krzyżyk – kolonia w Polsce położona w województwie podlaskim, w powiecie białostockim, w gminie Czarna Białostocka .
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Anielskiej w Czarnej Wsi.

</doc>
<doc id="688848" url="https://pl.wikipedia.org/wiki?curid=688848" title="Duża Synagoga w Łęczycy">
Duża Synagoga w Łęczycy

Duża Synagoga w Łęczycy – zbudowana w 1787 roku przy ulicy Kaliskiej 8. Była główną synagogą gminy żydowskiej w Łęczycy. Budowniczym synagogi był żydowski architekt Szmerke Józefowicz. 
Najnowsze ustalenia w sprawie dziejów synagogi opublikowano w wydanej w Łęczycy w 2012 r. książce "Historia Żydów łęczyckich na przestrzeni wieków", opracowanej przez historyków z Uniwersytetu Łódzkiego.
Historia.
W 1782 roku Żydzi uzyskali zezwolenie od biskupa gnieźnieńskiego Antoniego Ostrowskiego na budowę nowej synagogi, która miała stanąć na miejscu starej bożnicy. Synagoga słynęła ze swojego wspaniałego zespołu synagogalnego. 
W 1890 r. doszło do wypadku na babińcu synagogi - kobiety przestraszyły się przebranego za Borutę chłopca i ok. 40 z nich zadeptało się w panice. 
Podczas II wojny światowej hitlerowcy splądrowali, a następnie - w 1940 roku - spalili synagogę, której ruinę nakazali rozebrać Żydom - zachowały się fotografie z pożaru (hitlerowska widokówka "Brenende Synagoge") i z rozbiórki. Cegłę użyto na willę landrata. Po wojnie budynku synagogi nie odbudowano, obecnie na jej miejscu znajduje się skwer.
Z synagogą związany był słynny rabin Majer Malbim oraz uczeni - pisarze religijni rabini z rodziny Auerbachów (Zew Wolf, Chaim Auerbach vel Urbach, Orbach, Itzik Auerbach, Szlama i Lmizer), rabin Morgenstern i rabin - talmudysta Abraham Cwi Perlmutter - (późniejszy poseł na Sejm Ustawodawczy II RP). Ostatnim rabinem Łęczycy, zamordowanym przez hitlerowców, był Lmizer Auerbach, syn rabina Szlamy Auerbacha.
Do 1830 roku na murach miejskich obok synagogi znajdowała się tablica pamiątkowa upamiętniająca męczeńską śmierć ponad 1500 Żydów łęczyckich, wymordowanych przez wojska polskie pod dowództwem hetmana Czarnieckiego we wrześniu 1656 r.
Architektura i wnętrze.
Murowany, orientowany budynek synagogi wzniesiono na planie prostokąta. Znajdowała się przy dawnych murach miejskich, które służyły jako jedna ze ścian bożnicy. Bryłę synagogi rozczłonkowano szerokimi, parzystymi lizenami, połączonymi górą płaskimi łukami, między którymi znajdowały się okna. Po południowej stronie znajdowała się mała przybudówka, nakryta dachem dwuspadowym. Mieściła ona przedsionek i prawdopodobnie schody na babiniec. Cały korpus synagogi był przykryty dachem tzw. polskim.
Wnętrze synagogi było bardzo bogato zdobione, w sali głównej namalowane były kolorowe polichromie przedstawiające głównie sceny biblijne; zdobiły ją liczne świeczniki, odblaśnice oraz sprzęty liturgiczne, które wykonali miejscowi rzemieślnicy. Na wschodniej ścianie znajdował się przepiękny barokowy Aron ha-kodesz, przed którym znajdowała się również piękna bima. W sali głównej stały kunsztowne drewniane ławki.

</doc>
<doc id="688852" url="https://pl.wikipedia.org/wiki?curid=688852" title="Kraszew (powiat brzeziński)">
Kraszew (powiat brzeziński)

Kraszew – wieś w Polsce położona w województwie łódzkim, w powiecie brzezińskim, w gminie Dmosin pomiędzy miejscowościami Nadolna i Kamień. Przystanek PKS, przelotowa droga jednopasmowa. 
Wieś szlachecka "Kraszów" położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego. Kod pocztowy 95-061.
Zdjęcia Kraszewa (przykładowe): 
Inne miejscowości o nazwie "Kraszew": Kraszew, Kraszewice

</doc>
<doc id="688853" url="https://pl.wikipedia.org/wiki?curid=688853" title="Dedykacja">
Dedykacja



</doc>
<doc id="688855" url="https://pl.wikipedia.org/wiki?curid=688855" title="Załogowa wyprawa na Marsa">
Załogowa wyprawa na Marsa

Załogowa wyprawa na Marsa – element programu eksploracji planety Mars w Układzie Słonecznym polegający na wysłaniu na nią ludzi w celu lepszego jej zbadania. Wyjątkowość tej misji będzie polegać na tym, iż Mars jest odległy od Ziemi od 55 do nawet 400 milionów kilometrów. Mars jest drugą najbliższą Ziemi planetą.
Tło wyprawy.
Wielu ludzi uważa, że następnym logicznym krokiem po zbadaniu Księżyca jest załogowa wyprawa na Marsa. Zwolennicy takiej wyprawy twierdzą, że człowiek mógłby wykonać znacznie więcej zadań niż zdalnie sterowane roboty. W mniejszej odległości od Ziemi znajduje się co prawda planeta Wenus (oddalona od 40 do 259 mln km), jednak temperatura na jej powierzchni sięga 480 °C. Poza tym posiada ona jedynie znikomą zawartość wody.
Z powodu dużej odległości między Ziemią a Marsem misja taka będzie bardziej ryzykowna i bardziej kosztowna od odbywających się pod koniec lat 60. lotów na Księżyc. Konieczne jest przygotowanie zapasów i paliwa na kilkuletnią misję. Inne problemy to szkodliwe dla człowieka promieniowanie słoneczne i kosmiczne oraz niekorzystne efekty długotrwałego przebywania ludzi w odosobnieniu i mikrograwitacji.
Pomimo ryzyka związanego z tym przedsięwzięciem możliwa jest, w dalszej przyszłości (po roku 2030), jego realizacja.
Istniejące plany.
NASA.
W styczniu 2004 roku prezydent Stanów Zjednoczonych, George W. Bush, ogłosił inicjatywę eksploracji kosmosu przez człowieka. Zakładała ona ponowne wysłanie ludzi na Księżyc i sugerowała wysłanie człowieka na Marsa w dalszej przyszłości. W kwietniu 2010 roku prezydent Barack Obama w przemówieniu nakreślił nową wizję eksploracji kosmosu, w której rezygnuje się z lotu na Księżyc na rzecz lotów na planetoidę, na orbitę Marsa i wreszcie na Czerwoną Planetę. Za prezydentury Donalda Trumpa NASA powróciła do koncepcji lotu na Księżyc oraz do lotu na orbitę Marsa. W 2019 roku na kongresie astronautycznym ówczesny administrator NASA Jim Bridenstine powiedział, że załogowa wyprawa na Marsa może się odbyć w latach 30. XXI wieku.
Na pokładzie pojazdu bezzałogowej misji Mars Science Laboratory zostało umieszczone urządzenie mierzące poziom radiacji na powierzchni planety. Jest to pierwsze konkretne badanie związane z przygotowaniami do załogowej wyprawy na Marsa. Innym badaniem tego typu jest eksperyment produkcji tlenu z marsjańskiej atmosfery (MOXIE), znajdujący się na pokładzie łazika Perseverance misji Mars 2020. 21 kwietnia 2021 roku NASA potwierdziła działanie instrumentu MOXIE. Jest to istotne dla przyszłych astronautów oraz rakiet, gdyż tlen może służyć do oddychania, a także jako składnik paliwa rakietowego.
W sierpniu 2016 roku zakończyła się trwająca rok symulacja misji na Marsa. Sześciu naukowców przebywało w izolacji w bio kopule na górze Mauna Loa na Hawajach.
SpaceX.
We wrześniu 2016 roku szef firmy SpaceX, Elon Musk, zapowiedział stworzenie międzyplanetarnego systemu transportu, który miał umożliwić bezzałogowy lot na Marsa w 2018 roku, a załogowy już w latach 20. XXI wieku. We wrześniu 2017 roku Elon Musk zapowiedział dwie misje bezzałogowe w 2022 i cztery misje, w tym dwie załogowe w 2024 roku, rakietą o tymczasowej nazwie BFR. W listopadzie 2018 roku zmieniono nazwę BFR na Starship. SpaceX skonstruował silnik Raptor, który jest napędzany ciekłym metanem i ciekłym tlenem. Wybrany napęd pozwoli na produkcję paliwa z marsjańskiej atmosfery (reakcja Sabatiera). W sierpniu 2019 roku wykonano udany lot prototypu z tym silnikiem na wysokość 150 metrów, zaś 9 grudnia 2020 roku odbył się lot z trzema silnikami na wysokość 12,5 km. W marcu 2022 Elon Musk podał, jako datę lądowania człowieka na Marsie, rok 2029.
Lockheed Martin.
Lockheed Martin zaproponował swoją koncepcję o nazwie Mars Base Camp. Zakłada ona wysłanie na orbitę Marsa statku już w 2028.
Rosja/Chiny.
W roku 2010 rozpoczął się w Rosji główny etap projektu MARS-500 polegający na symulacji na Ziemi warunków długotrwałej izolacji i pracy załogi. Wybranych zostało sześciu ochotników, którzy spędzili w odosobnieniu 520 dni.
Po udanym lądowaniu sondy Tianwen-1 Chiny zapowiedziały misję załogową. Ma ona wystartować w 2033 roku.
ESA.
Europejska Agencja Kosmiczna planowała wysłać człowieka na Marsa około 2030 roku w ramach programu Aurora. Poprzedzić je miał powrót człowieka na Księżyc około roku 2020. W związku z nieudaną misją Beagle 2 z planów tych zrezygnowano.
Historia proponowanych projektów.
Das Marsprojekt – pierwszy projekt autorstwa Wernera von Brauna z 1952 roku; 70-osobowa załoga na pokładzie 10 olbrzymich statków odbywa trwającą w sumie trzy lata podróż na Marsa
MPK – pierwszy radziecki projekt z lat 1956–1957
Mars Expedition – modyfikacja projektu von Brauna z 1952 roku powstała w roku 1956; dwa statki zabierają 12 osób, zaś masa tych statków zmniejszona została o połowę
Raport 90-dniowy – raport wykonany z inicjatywy nowej polityki G. Busha; zakładał budowę całej orbitalnej infrastruktury i spotkał się z dezaprobatą Kongresu USA ze względu na gigantyczne koszty przedsięwzięcia
Mars Direct – projekt R. Zubrina i D. Bakera opisany w książce "The Case For Mars" (Czas Marsa); innowacyjnym pomysłem było wykorzystanie instalacji do produkcji paliwa na powrót z marsjańskich zasobów 
Mars Semi-Direct – zmodyfikowana przez NASA wersja projektu Mars Direct
Design Reference Mission – kolejne wersje stworzone przez NASA na bazie projektu Mars Direct pod koniec lat 90., oznaczane skrótem DRM; powstały trzy wersje oznaczane symbolami 1.0 (1993 rok), 3.0 (1997) oraz 4.0 (1998).
Design Reference Architecture 5.0 – wersja projektu bazująca na elementach skasowanego programu Constellation.
Mars Direct.
Projekt zakłada wysłanie w pierwszej kolejności pojazdu powrotnego ("Earth Return Vehicle", ERV) oraz orbitera. ERV wyląduje w przygotowanym miejscu na Marsie i zacznie produkcję paliwa z substancji dostępnych na powierzchni. Po kilku miesiącach zostanie wystrzelony właściwy statek z załogą i drugi ERV z orbiterem, dla następnych ekspedycji. Lądownik wyląduje w pobliżu pierwszego ERV, a załoga przeprowadzi badania i położy podwaliny pod budowę przyszłej bazy. Po pewnym czasie drugi ERV powinien również wylądować w pobliżu bazy. Podczas drogi powrotnej pierwszy ERV połączy się na orbicie z orbiterem i rozpocznie lot na Ziemię. W odpowiednich odstępach czasu wysyłane będą kolejne lądowniki, które zostaną połączone przez astronautów w kompleks mieszkaniowy i produkcyjny.
Design Reference Architecture 5.0.
W 2007 roku NASA wyjawiła pewne szczegóły załogowej misji na Marsa. Proponuje się użycie sześciu rakiet Ares V oraz jednej rakiety Ares I. Plan wygląda następująco: Pierwsza rakieta leci z Habitatem (moduł mieszkalny), druga rakieta leci z modułem EDS i paliwem na wysłanie tej pierwszej do Marsa. Obie rakiety łączą się na niskiej orbicie okołoziemskiej (LEO). Trzecia rakieta leci z lądownikiem, który służy jedynie na przemieszczenie się załogi z orbity okołomarsjańskiej na powierzchnię planety i z powrotem. Czwarta rakieta ma moduł EDS i paliwo na wysłanie tej trzeciej na orbitę okołomarsjańską. Potem następuje 26 miesięcy przerwy. Następnie leci piąta rakieta ze statkiem transferowym ("Mars Transfer Vehicle", MTV) i szósta rakieta z modułem EDS i paliwem na wysłanie tej piątej na Marsa. W końcu leci siódma ostatnia rakieta z załogą: Ares I. Łączą się na orbicie LEO i lecą około 200 dni w stronę Czerwonej Planety. Na orbicie okołomarsjańskiej załoga przesiada się do lądownika, który tam od miesięcy czekał i pozostawia na orbicie MTV lądując w pobliżu Habitatu. Załoga pozostaje na powierzchni około 500 dni, po czym startuje tym samym lądownikiem na orbitę, gdzie przesiada się do MTV, którym znów po 200 dniach podróży wraca bezpiecznie na Ziemię.
W 2009 roku dodano siódmą rakietę Ares V potrzebną do zabrania paliwa dla MTV na drogę powrotną.
Journey to Mars.
W 2015 roku NASA opublikowała plan eksploracji Marsa. Podzieliła go na trzy fazy. Pierwszą jest wykorzystanie Międzynarodowej Stacji Kosmicznej do 2024 roku. Druga faza obejmuje takie przedsięwzięcia jak przechwycenie asteroidy. Trzecia faza to uniezależnienie się od zasobów Ziemi realizowane poprzez długotrwałe misje na powierzchni Czerwonej Planety.
Gateway i Deep Space Transport.
W marcu 2017 roku NASA ogłosiła plany eksploracji Marsa. Planuje się zbudowanie stacji kosmicznej Gateway na orbicie wokółksiężycowej w latach 2022-2026. W roku 2033 na orbitę Marsa zostanie wysłana stacja kosmiczna Deep Space Transport (DST) z 4-osobową załogą na pokładzie. W tym celu wykorzystana zostanie rakieta SLS i statek Orion MPCV.
Mars Orbital/Surface Mission.
W październiku 2017 roku zaproponowano trwającą około 1000 dni misję orbitalną (Mars Orbital Mission) i następną po niej misję powierzchniową (Mars Surface Mission) jako koncept do dalszego rozwoju.
Strategic Analys Cycle 2021.
W 2022 powstał koncept załogowej misji na Marsa. Lądowanie miałoby się odbyć w 2039. Z 4-osobowej załogi dwie osoby lądują na powierzchni na 30 soli, zaś dwie pozostają na orbicie w DST.

</doc>
<doc id="688857" url="https://pl.wikipedia.org/wiki?curid=688857" title="Paleartyka">
Paleartyka



</doc>
<doc id="688858" url="https://pl.wikipedia.org/wiki?curid=688858" title="Neckartenzlingen">
Neckartenzlingen

Neckartenzlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba związku gmin Neckartenzlingen. Leży nad ujściem Erms do Neckaru, ok. 18 km na południowy zachód od Esslingen am Neckar, przy drogach krajowych B297 i B312.

</doc>
<doc id="688860" url="https://pl.wikipedia.org/wiki?curid=688860" title="Karwowszczyzna">
Karwowszczyzna

Karwowszczyzna – część wsi Kamień w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.

</doc>
<doc id="688861" url="https://pl.wikipedia.org/wiki?curid=688861" title="Władysław Student">
Władysław Student

Władysław Student (ur. 10 kwietnia 1931 w Niedobczycach, zm. 16 grudnia 2007 tamże) – polski ksiądz rzymskokatolicki, kanonik gremialny Kapituły katedralnej katowickiej, prałat.
Po maturze, dwuletniej służbie wojskowej w Jarosławiu i pracy w fabryce maszyn w Rybniku, w latach 1954-1959 studiował w Śląskim Seminarium Duchownym. Święcenia kapłańskie przyjął 21 czerwca 1959. Był wikarym w parafiach w Kochłowicach (1959-1963), Chwałowicach (1963-1967) i Książenicach (1967-1973).
24 maja 1973 został mianowany przez bp. Herberta Bednorza proboszczem bazyliki NMP i św. Bartłomieja oraz kustoszem sanktuarium Matki Sprawiedliwości i Miłości Społecznej w Piekarach Śląskich w Piekarach Śląskich. Rozpoczął remont wież kościelnych oraz dachu, a następnie renowację malowideł bazyliki. Odnowił także Rajski Plac i Kalwarię, wybudował Dom Pielgrzyma. Za jego kadencji zostały również zamontowane nowe organy piszczałkowe, ławki w nawie głównej oraz zegary na wieżach kościoła. W latach 1974-1987 był dziekanem dekanatu piekarskiego, w 1998 przeszedł na emeryturę. Na stanowisku proboszcza parafii piekarskiej zastąpił go ks. Władysław Nieszporek.
Ks. Władysław Student pełnił wiele funkcji w diecezji katowickiej. 22 maja 1975 został mianowany przewodniczącym Zespołu Kustoszy Sanktuariów Maryjnych w diecezji katowickiej, a od 1977 roku był kanonikiem gremialnym Kapituły katedralnej katowickiej. W listopadzie 1986 otrzymał nominację na kapelana Jego Świątobliwości Jana Pawła II, od tego roku zasiadał również w diecezjalnej Radzie Kapłańskiej. 22 lutego 2001 "w dowód szacunku i uznania dla jego autorytetu, wartości moralnych oraz czynnego uczestniczenia w życiu publicznym miasta, wkład w rozwój społeczny i kulturalny służący dobru mieszkańców Piekar Śląskich" otrzymał tytuł Honorowego Obywatela Miasta Piekary Śląskie.
Ostatnie lata życia spędził w domu rodzinnym w Niedobczycach, amatorsko zajmował się malowaniem obrazów. Zmarł 16 grudnia 2007. Uroczystości pogrzebowe pod przewodnictwem arcybiskupa Damiana Zimonia odbyły się 20 grudnia w bazylice NMP w Piekarach Śląskich. Ks. Władysław Student został pochowany na piekarskim cmentarzu parafialnym.

</doc>
<doc id="688864" url="https://pl.wikipedia.org/wiki?curid=688864" title="Castellciutat">
Castellciutat

Castellciutat – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE w 2020 roku liczyła 415 mieszkańców – 209 mężczyzn i 206 kobiet. 

</doc>
<doc id="688868" url="https://pl.wikipedia.org/wiki?curid=688868" title="Droga wojewódzka nr 438">
Droga wojewódzka nr 438

Droga wojewódzka nr 438 (DW438) – droga wojewódzka o długości ok. 19 km w środkowej części województwa wielkopolskiego.

</doc>
<doc id="688869" url="https://pl.wikipedia.org/wiki?curid=688869" title="Bölthor">
Bölthor



</doc>
<doc id="688870" url="https://pl.wikipedia.org/wiki?curid=688870" title="Altdorf (powiat Esslingen)">
Altdorf (powiat Esslingen)

Altdorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Neckartenzlingen. Leży na przedpolu Jury Szwabskiej, ok. 18 km na południowy zachód od Esslingen am Neckar.

</doc>
<doc id="688871" url="https://pl.wikipedia.org/wiki?curid=688871" title="Stadion im. Aldo Drosiny">
Stadion im. Aldo Drosiny

Stadion im. Aldo Drosiny – wielofunkcyjny stadion znajdujący się w Chorwacji, w miejscowości Pula. Na tym stadionie swoje mecze rozgrywa miejscowa drużyna piłkarska NK Pula. Stadion może pomieścić ok. 9000 widzów.

</doc>
<doc id="688872" url="https://pl.wikipedia.org/wiki?curid=688872" title="Mistrzostwa Europy w Boksie 1930">
Mistrzostwa Europy w Boksie 1930

III Mistrzostwa Europy w Boksie (mężczyzn) odbyły się w dniach 4-8 czerwca 1930 w Budapeszcie (Węgry). Startowało 64 uczestników z 11 państw, w tym ośmiu reprezentantów Polski. Walczono w 8 kategoriach wagowych.

</doc>
<doc id="688873" url="https://pl.wikipedia.org/wiki?curid=688873" title="PBK CSKA Moskwa">
PBK CSKA Moskwa

PBK CSKA Moskwa – koszykarska sekcja sportowego klubu rosyjskiego CSKA z siedzibą w Moskwie. Często mówi się o klubie „Armia Czerwona” przez swą dawną afiliację z Armią Czerwoną. CSKA wygrała dwa z czterech ostatnich tytułów w głównej europejskiej klubowej rywalizacji, Eurolidze, dochodząc do finałów we wszystkich czterech sezonach. W 2006 roku, pokonali oni broniący po raz drugi tytuł izraelski zespół Maccabi Tel Awiw 73–69 w finale w Sazkiej Arenie w Pradze.

</doc>
<doc id="688874" url="https://pl.wikipedia.org/wiki?curid=688874" title="Kraszew">
Kraszew

Zobacz też:

</doc>
<doc id="688876" url="https://pl.wikipedia.org/wiki?curid=688876" title="Altenriet">
Altenriet

Altenriet – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Neckartenzlingen. Leży na przedpolu Jurze Szwabskiej, ok. 18 km na południowy zachód od Esslingen am Neckar.

</doc>
<doc id="688879" url="https://pl.wikipedia.org/wiki?curid=688879" title="Bempflingen">
Bempflingen

Bempflingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Neckartenzlingen. Leży na przedpolu Jury Szwabskiej, nad rzeką Erms, ok. 20 km na południe od Esslingen am Neckar, przy drodze krajowej B312.

</doc>
<doc id="688885" url="https://pl.wikipedia.org/wiki?curid=688885" title="Pan Samochodzik i straszny dwór">
Pan Samochodzik i straszny dwór



</doc>
<doc id="688886" url="https://pl.wikipedia.org/wiki?curid=688886" title="Toward the Within">
Toward the Within

Toward The Within – pierwszy, i przez 19 lat jedyny, oficjalny album koncertowy zespołu Dead Can Dance (Brendana Perry'ego i Lisy Gerrard). Zawierał 15 utworów, z których tylko pięć znanych było z poprzednich albumów zespołu.
Album nagrany został w listopadzie 1993 w Mayfair Theatre w Santa Monica, Kalifornia. Było to ostatnie duże wydarzenie w Mayfair Theatre, jakiś czas później został on uszkodzony w wyniku trzęsienia ziemi i musiał zostać zburzony. Koncert został wydany w październiku 1994 jako płyta kompaktowa, podwójna winylowa (mały nakład kolekcjonerski), kaseta magnetofonowa i wideo. Wideo, sfilmowane przez Marka Magdisona, zawiera także wywiady z Lisą Gerrard i Brendanem Perrym oraz teledysk do utworu „Yulunga (Spirit Dance)” złożony z fragmentów filmu "Baraka". Ani płyta, ani wideo nie zawierają całego koncertu. Na płycie nie znalazł się „Gloridean” oraz utwór z napisów końcowych wideo, na wideo nie znalazła się „Persian Love Song” i koncertowe wykonanie „Yulunga (Spirit Dance)”.
W 2001 "Toward the Within" zostało wydane na DVD jako część boksu "Dead Can Dance (1981-1998)". wydanie DVD zawierało dodatkowo dyskografię, teledyski do utworów „Frontier”, „The Protagonist” i „The Carnival Is Over” oraz fragment filmu "Baraka" zatytułowany "Calcutta Foragers/Homeless" w którym podkład muzyczny stanowił utwór „The Host of Seraphim”. W 2004 DVD ukazało się jako oddzielne wydawnictwo.

</doc>
<doc id="688887" url="https://pl.wikipedia.org/wiki?curid=688887" title="Babirusy">
Babirusy



</doc>
<doc id="688888" url="https://pl.wikipedia.org/wiki?curid=688888" title="Babyrousinae">
Babyrousinae



</doc>
<doc id="688889" url="https://pl.wikipedia.org/wiki?curid=688889" title="Get Together">
Get Together

Get Together – trzeci singel pochodzący z wydanej w 2005 roku płyty Madonny "Confessions on a Dance Floor". Autorami piosenki są: Madonna, Stuart Price oraz Anders Bagge i Peer Åström, znani też jako Bagge &amp; Peer.
Lista utworów i formaty singla.
2-ścieżkowy Promo CD-Singel
UK 2-ścieżkowy CD-Singel
Niemiecki 3-ścieżkowy CD-Singel
UK 5-ścieżkowy CD-Maxi Singel
Amerykański i Niemiecki 6-ścieżkowy CD-Maxi Singel
Teledysk.
Teledysk został wyreżyserowany i zrealizowany przez grupę twórców ukrywających się pod pseudonimem Logan i zawiera przetworzone sceny z występu jaki Madonna dała w londyńskim KoKo Club połączone z animowanym tłem. Zmieniające się efekty animacyjne pokazują ewolucję świata: wybuchające wulkany, latające dinozaury, a na końcu panoramę miejską. Teledysk jest inspirowany pracami włoskiego rysownika komiksów erotycznych Milo Manary, a jego premiera nastąpiła 14 czerwca 2006 roku na stronie telewizji muzycznej VH1. Teledysk został zmontowany przy pomocy programu Final Cut Pro 2 firmy Apple. Fragment teledysku jest umieszczony w filmie promującym program.

</doc>
<doc id="688891" url="https://pl.wikipedia.org/wiki?curid=688891" title="Babyrousa babyrussa">
Babyrousa babyrussa



</doc>
<doc id="688895" url="https://pl.wikipedia.org/wiki?curid=688895" title="Szadowo">
Szadowo

Szadowo – osada w Polsce położona w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość administracyjnie należała do województwa elbląskiego.
Jest najmniejszą wioską w gminie. Znajduje się tu Centrum Wolontariatu Uniwersytet WOŚP.
Zajmuje ono m.in. okazały, częściowo ryglowy XIX-wieczny młyn.

</doc>
<doc id="688905" url="https://pl.wikipedia.org/wiki?curid=688905" title="Neckartailfingen">
Neckartailfingen

Neckartailfingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Neckartenzlingen. Leży nad Neckarem, ok. 15 km na południe od Esslingen am Neckar, przy drogach krajowych B312 i B297.

</doc>
<doc id="688906" url="https://pl.wikipedia.org/wiki?curid=688906" title="USS Sabine">
USS Sabine

Okręty US Navy o nazwie USS "Sabine", pochodzącej od rzeki wyznaczającej granicę pomiędzy stanami Teksas i Luizjana:

</doc>
<doc id="688909" url="https://pl.wikipedia.org/wiki?curid=688909" title="Przydźwięk">
Przydźwięk

Przydźwięk, przydźwięk sieci albo „brum” – zakłócenie, powstające we wstępnych obwodach wzmacniaczy elektroakustycznych, słyszalne jako buczenie, brzęczenie albo warkot o częstotliwości dominującej równej częstotliwości sieci energetycznej, czasem jej drugiej harmonicznej.
W obwodach, które zakłócane są głównie za pośrednictwem torów zasilających – w których współcześnie zazwyczaj używa się prostowników dwupołówkowych powodujących, że na liniach zasilania pojawia się prąd pulsujący o częstotliwości równej podwójnej częstotliwości sieci energetycznej – dominować może druga harmoniczna sieci, a wraz z nią występować kolejne jej parzyste harmoniczne, z mniej zauważalnym udziałem składowej podstawowej i jej nieparzystych harmonicznych. Jeśli natomiast zakłócenie powstaje w wyniku przenoszenia się zewnętrznego pola elektromagnetycznego poprzez indukcję na czułe obwody (np. doprowadzające do wzmacniacza sygnał z mikrofonu) wzmacniaczy, to częściej dominuje częstotliwość główna sieci, a wraz z nią wszystkie jej kolejne harmoniczne, parzyste i nieparzyste.
W Europie, większości Azji, w Afryce, Australii i części Ameryki Południowej w sieci energetycznej używa się częstotliwości 50 Hz, toteż przydźwięk spotykany w tych rejonach świata ma dominującą składową 50 lub 100 Hz. W Ameryce Północnej i części Południowej oraz Korei, Tajwanu, Filipin i południowej części Japonii stosowana jest sieć energetyczna 60 Hz, tam też główna składowa przydźwięku ma 60 lub 120 Hz.
Powstawaniu przydźwięku sieciowego zapobiega się głównie dwoma podstawowymi metodami (we wzmacniaczach zasilanych z baterii lub akumulatorów ten problem nie występuje):
W urządzeniach zasilanych z sieci energetycznej, w których stosuje się lampy elektronowe, nawet dokładne ekranowanie nie zapobiega przenikaniu zakłóceń przydźwięku sieci przez obwody żarzenia lamp, szczególnie w rozwiązaniach najstarszych, w których w użyciu były lampy żarzone bezpośrednio. Jednym z rozwiązań minimalizujących ten efekt było stosowanie – zamiast najpowszechniej wówczas używanego środkowego odczepu z uzwojenia żarzenia transformatora zasilającego – dodatkowego symetryzującego potencjometru niskiej oporności (rzędu kilkudziesięciu omów) włączonego równolegle do obwodów żarzenia lamp. Położenie suwaka potencjometru dobierane było doświadczalnie po zmontowaniu całego urządzenia, dzięki czemu można było zminimalizować efekt asymetrii składowych indukcyjnej i pojemnościowej obwodu żarzenia i zmniejszyć przydźwięk sieci. Jedną z wad tego rozwiązania były dodatkowe straty energii na potencjometrze.

</doc>
<doc id="688910" url="https://pl.wikipedia.org/wiki?curid=688910" title="Schlaitdorf">
Schlaitdorf

Schlaitdorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Neckartenzlingen. Leży przy granicy Schönbuchu, ok. 17 km na południe od Esslingen am Neckar, przy drodze krajowej B27.

</doc>
<doc id="688911" url="https://pl.wikipedia.org/wiki?curid=688911" title="Nikola Babić">
Nikola Babić

Nikola Babić (ur. 5 grudnia 1905 w Sveti Juraj, zm. 25 października 1974 w Zagrzebiu), chorwacki piłkarz, występujący na pozycji środkowego napastnika lub pomocnika.
Kariera klubowa.
Karierę klubową Babić zaczął jako młodzik w roku 1921 w barwach klubu HAŠK Zagrzeb, a profesjonalne występy rozpoczął w roku 1923. Babić był, jak na tamte czasy, bardzo wykształconym człowiekiem, ponieważ w roku 1925 rozpoczął studia weterynarskie na Akademii Medycznej w Zagrzebiu. W roku 1932 wyjechał do Wiednia, gdzie studiował na Uniwersytecie Wiedeńskim oraz występował w austriackim zespole Rapid Wiedeń. W roku 1936 wrócił do HAŠK-a, gdzie otrzymał funkcję kapitana zespołu. Podczas gry w Rapidzie zmienił pozycję i zamiast na pozycji napastnika, występował na środku pomocy. Po pięciu kolejnych latach gry w zespole HAŠK-a Babić przeniósł się do innego stołecznego klubu, HŠK Concordia Zagrzeb. Grał tam aż do roku 1943, kiedy to zakończył zawodową karierę. W okresie, kiedy skończył karierę, poświęcił się całkowicie zawodowi, w którym zdobył wykształcenie, czyli weterynarii. Zmarł 25 października 1974 w swoim domu w Zagrzebiu, w wieku 69 lat.
Kariera reprezentacyjna.
Babić raz w roku 1928 wystąpił w Reprezentacji „B”, a w reprezentacji Jugosławii zadebiutował 8 kwietnia 1928 w Zagrzebiu, w meczu przeciwko Turcji wygranemu przez Jugosławię 2:1. W reprezentacji zagrał jeszcze dwa razy: w spotkaniu rozgrywanym 24 kwietnia 1932 w Oviedo przeciwko Hiszpanii, przegranym przez „Plavich” 1:2 oraz w meczu, który miał miejsce 3 maja 1932 w Lizbonie przeciwko Portugalii, gdzie ku zaskoczeniu wszystkich, został wystawiony przez pochodzącego z Belgradu selekcjonera Jugosławii Boško Simonovicia na pozycji lewego obrońcy. Jugosławia przegrała ten mecz 2:3.

</doc>
<doc id="688913" url="https://pl.wikipedia.org/wiki?curid=688913" title="Babić">
Babić



</doc>
<doc id="688920" url="https://pl.wikipedia.org/wiki?curid=688920" title="Beuren (Badenia-Wirtembergia)">
Beuren (Badenia-Wirtembergia)

Beuren – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Neuffen. Leży w Jurze Szwabskiej, ok. 20 km na południe od Esslingen am Neckar.

</doc>
<doc id="688922" url="https://pl.wikipedia.org/wiki?curid=688922" title="Klan MacAlister">
Klan MacAlister

MacAlister (gael. "MacAlasdair") - szkockie nazwisko i nazwa klanu góralskiego.

</doc>
<doc id="688924" url="https://pl.wikipedia.org/wiki?curid=688924" title="Marko Bezruczko">
Marko Bezruczko

Marko Bezruczko, ukr. Марко Безручко (ur. 31 października 1893 w Tokmaku, zm. 10 lutego 1944 w Warszawie) – generał chorąży Armii Czynnej Ukraińskiej Republiki Ludowej.
Życiorys.
W 1912 podjął studia w Mikołajewskiej Akademii Sztabu Generalnego, którą ukończył w 1914. W 1918 jako oficer Sztabu Generalnego kierował I Oddziałem Armii URL. W 1919 szef sztabu Samodzielnego Korpusu Strzelców Siczowych. W wojnie polsko-bolszewickiej w stopniu pułkownika, dowódca 6 Siczowej Dywizji Strzelców Armii URL. 7 maja 1920 dowodzona przez niego 6 dywizja, wraz z wojskami polskimi zajęła Kijów. Dowodził obroną Zamościa przed Armią Czerwoną, uczestniczył w rozbiciu Armii Konnej Budionnego w bitwie pod Komarowem. 5 października 1920 awansowany do stopnia generała chorążego Armii URL. W 1921–1924 członek Wyższej Rady Wojennej URL.
W 1921 był ukraińskim komendantem Obozu Internowania nr 6 w Aleksandrowie Kujawskim.
W latach 30. był przewodniczącym Ukraińskiego Towarzystwa Wojskowo-Historycznego w Warszawie. Pochowany na cmentarzu prawosławnym na warszawskiej Woli.
Od 2018 jest patronem ronda na wrocławskich Stabłowicach.
Od 2020 jest patronem skweru na warszawskiej Woli, niedaleko miejsca pochówku oraz w Koszalinie i w Gdańsku.

</doc>
<doc id="688927" url="https://pl.wikipedia.org/wiki?curid=688927" title="Acta Baltico-Slavica">
Acta Baltico-Slavica

"Acta Baltico-Slavica" – dwujęzyczny (w języku polskim i angielskim) rocznik historyczny i archeologiczny, etnograficzny i językoznawczy, wydawany w latach 1964—1973 w Białymstoku przez Białostockie Towarzystwo Naukowe, w latach 1976—1991 we Wrocławiu przez Ossolineum, od roku 1992 w Warszawie przez Instytut Slawistyki PAN. Publikuje prace dotyczące stosunków politycznych, społecznych, gospodarczych, kulturalnych i kontaktów językowych między ludami bałtyckimi a słowiańskimi dawniej i obecnie. 
Redaktorzy naczelni: 

</doc>
<doc id="688930" url="https://pl.wikipedia.org/wiki?curid=688930" title="Macalister">
Macalister



</doc>
<doc id="688931" url="https://pl.wikipedia.org/wiki?curid=688931" title="McAlister">
McAlister



</doc>
<doc id="688932" url="https://pl.wikipedia.org/wiki?curid=688932" title="Guziec">
Guziec

Guziec ("Phacochoerus") – rodzaj ssaka z podrodziny świń (Suinae) w obrębie rodziny świniowatych (Suidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała samic 105–140 cm, samców 125–150 cm, długość ogona 35–50 cm, długość górnych kłów u samców 25– 30 cm (rekordowo 60 cm), wysokość w kłębie 55–85 cm; masa ciała samic 50–75 kg, samców 60–150 kg. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe:

</doc>
<doc id="688933" url="https://pl.wikipedia.org/wiki?curid=688933" title="Kohlberg (Badenia-Wirtembergia)">
Kohlberg (Badenia-Wirtembergia)

Kohlberg – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Neuffen. Leży w Jurze Szwabskiej, ok. 18 km na południe od Esslingen am Neckar.

</doc>
<doc id="688934" url="https://pl.wikipedia.org/wiki?curid=688934" title="Wiesiołów (województwo wielkopolskie)">
Wiesiołów (województwo wielkopolskie)

Wiesiołów – wieś w Polsce położona w województwie wielkopolskim, w powiecie kolskim, w gminie Dąbie.
Wieś szlachecka "Wiesiołowo" położona była w drugiej połowie XVI wieku w powiecie łęczyckim województwa łęczyckiego. Do 1954 roku Wiesiołów był siedzibą władz gminy Karszew. W latach 1975–1998 miejscowość należała administracyjnie do województwa konińskiego.
Zobacz też.
Wiesiołów

</doc>
<doc id="688936" url="https://pl.wikipedia.org/wiki?curid=688936" title="Dżez">
Dżez



</doc>
<doc id="688937" url="https://pl.wikipedia.org/wiki?curid=688937" title="Archelaos z Aten">
Archelaos z Aten

Archelaos z Aten (V wiek p.n.e.) – grecki filozof, uznawany za jednego z ostatnich przedstawicieli eklektycznej filozofii przyrody. Jako zasadę (arché) wszechświata uznał on "nieskończone powietrze", które utożsamia się z "umysłem". Pogląd filozoficzny Archelaosa z Aten jest bardzo zbliżony do myśli Diogenesa z Apollonii. Przypisuje mu się rolę nauczyciela Sokratesa.

</doc>
<doc id="688940" url="https://pl.wikipedia.org/wiki?curid=688940" title="W rytmie hip-hopu">
W rytmie hip-hopu

W rytmie hip-hopu – amerykański film fabularny (dramat) z 2001 roku w reżyserii Thomasa Cartera.
Opowiada o siedemnastoletniej Sarze, która utraciła matkę w wypadku samochodowym, gdy jechała na jej występ baletowy. Po tragicznej śmierci matki przeprowadza się z miasta Illinois do Chicago, gdzie ma ojca z którym miała niezbyt dobry kontakt.
Tekst polski przeczytał Maciej Szklarz.
Opis fabuły.
"Sara" mieszka z matką w małym miasteczku Illinois, Jej marzeniem jest dostać się do prestiżowej szkoły baletowej. Jednak wypadek samochodowy matki powoduje że dziewczyna zamyka się w sobie i rezygnuje z realizowania swoich planów. Po wypadku zmuszona do wyjazdu do Ojca, który mieszka w Chicago. Ich relacje nie są najlepsze. Ojciec zapisuje Sarę do szkoły, w której większość to Afroamerykanie. Na jej drodze pojawia się nowa koleżanka, która oswaja ją ze szkołą, w tym samym czasie Sara spotyka chłopaka (Derek), który ma w planach wybicie się z getta i dostanie się do college'u. Dziewczyna poznając życie w "czarnej" dzielnicy poznaje także smak muzyki której nigdy do tej pory nie znała, mianowicie rytmów hip-hopu wyciągnięta na parkiet niestety nie radzi sobie. W tym momencie Derek okazuje się wspaniałym przyjacielem i uczy dziewczynę kroków tanecznych. Ze spotkania na spotkanie między Sarą i Derekiem rozwija się uczucie, Z czasem Sara opowiada Derekowi swoją historię, chłopak radzi jej by nie obwiniała siebie za wypadek bo to nie jej wina, skłania ją do stanięcia przed komisją, przed którą już raz stała. Sara decyduje się. Przygotowania trwały miesiąc. Przez ten miesiąc niestety Sara usłyszała od swojej przyjaciółki, że wszyscy dookoła Sary i Dereka mają coś przeciw im mianowicie chodzi o to że istnieją dwa światy, Sara zna tylko jeden bo jest "milk". A czarnym jest o wiele trudniej. Dochodzi do starcia się dwóch światów Sara staje przed dylematem, być z Derekiem czy nie. Decyduje się na odpoczynek i koncentruje na przygotowywaniu się do przesłuchania. W dzień przed wielkim dniem, ojciec pokazuje pokój Sary który dla niej wyremontował, dziewczyna wyznaje, że ojca nie nienawidzi, lecz po prostu bardzo tęskni za matką. W dniu przesłuchania Sara jest bardzo przejęta, chciałaby żeby był z nią Derek, chłopak pojawia się w momencie kiedy Sara potyka się i zastanawia się czy nie zrezygnować. Chłopak podnosi ją na duchu, dziewczyna tańczy jak natchniona, spełniła swoje marzenie, dostała się do wymarzonej szkoły.
Nagrody.
Julia Stiles otrzymuje Nagrodę Główną MTV Movie Awards za najlepszy pocałunek
Julia Stiles otrzymuje nominację MTV Movie Awards jako najlepsza aktorka

</doc>
<doc id="688941" url="https://pl.wikipedia.org/wiki?curid=688941" title="Dżingel">
Dżingel



</doc>
<doc id="688942" url="https://pl.wikipedia.org/wiki?curid=688942" title="Frickenhausen (Badenia-Wirtembergia)">
Frickenhausen (Badenia-Wirtembergia)

Frickenhausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Nürtingen. Leży w Jurze Szwabskiej, ok. 18 km na południe od Esslingen am Neckar.

</doc>
<doc id="688943" url="https://pl.wikipedia.org/wiki?curid=688943" title="Mitteleuropa">
Mitteleuropa

Mitteleuropa ( ‘środkowa Europa’) – niemieckie słowo oznaczające Europę Środkową, mające znaczenie geograficzne, czasem używane także w innych językach i mające kilka różnych znaczeń. Oznacza także, jako pojęcie historyczne, polityczny program będący celem wojennym Niemiec podczas I wojny światowej, zakładający dominację Cesarstwa Niemieckiego nad Europą Środkową i jej eksploatację przez Niemcy, aneksję terytoriów zamieszkanych w większości przez ludność nieniemiecką oraz stopniową germanizację ludów podbitych.
Koncepcja Mitteleuropy (jedności regionu środkowoeuropejskiego) powstała w XIX wieku w Austro-Węgrzech. Została wyrażona po raz pierwszy w 1848 przez austriackiego ministra Feliksa zu Schwarzenberga.
Koncepcja Naumanna.
Temat jedności Europy Środkowej podejmowała również koncepcja polityki niemieckiej sformułowana w 1915 przez politologa Friedricha Naumanna, ogłoszona w książce "Mitteleuropa". W jej myśl ta część Europy miała stać się podporządkowanym państwu niemieckiemu tworem gospodarczo-politycznym. W swym programie Naumann popierał również germanizację oraz madziaryzację tego regionu. Wysuwano także żądania stworzenia na Krymie niemieckiego państwa kolonialnego oraz dążono do skolonizowania państw bałtyckich.
Koncepcja Cesarstwa Niemieckiego.
Rządzące elity polityczne Niemiec zaadaptowały ideę Mitteleuropy podczas I wojny światowej przy wytyczaniu celów wojennych oraz planów nowego porządku europejskiego po ewentualnym zwycięstwie Państw Centralnych. Mitteleuropę tworzyłyby marionetkowe państwa (w tym Królestwo Polskie) pod polityczną, gospodarczą i wojskową kontrolą Rzeszy. Rejon miał być wykorzystywanym gospodarczo zapleczem imperium niemieckiego, a jego zasoby miały służyć rywalizacji z Anglią na arenie światowej w celu uzyskania pozycji wiodącego mocarstwa. Organizacja gospodarcza opierałaby się na dominacji Niemiec, które narzuciłyby szereg korzystnych dla siebie umów gospodarczych z podległymi im satelickimi państwami, takimi jak Ukraina czy Polska. Liczono również na to iż nastroje klasy pracującej w Niemczech mogą być uspokojone przy pomocy aneksji terytorialnych, osadnictwa oraz lepszej kondycji gospodarczej Niemiec. Populacja na podporządkowanych terenach stopniowo byłaby germanizowana, także poprzez czystki etniczne na ludności rodzimej i równoległe osadnictwo niemieckie. Niemiecki plan Mitteleuropy podczas I wojny światowej przewidywał znaczną aneksję terytorium Polski (tzw. polskiego pasa granicznego) i wypędzenie z tych terytoriów Polaków oraz Żydów, zastępowanych stopniowo kolonistami niemieckimi. Sama Polska miała być stopniowo germanizowana, także poprzez zmniejszenie populacji polskiej na skutek klęsk głodu.
Częściowa realizacja tych planów miała swoje odzwierciedlenie w Traktacie Brzeskim, powiązanym z gwarancjami gospodarczej i militarnej dominacji Niemiec na Ukrainie.
Koncepcja federalizacji.
Koncepcja federalizacji Austro-Węgier podjęta została jeszcze w połowie 1918 r., jako ostatnia próba zachowania Monarchii w całości. Nowa konstytucja państwa zakładać miała federację krajów koronnych rządzonych przez odrębnych monarchów z dynastii Habsburgów. W Polsce środowisko monarchistyczne za odpowiedniego kandydata do korony uznało Karola Habsburga. Politycznie koncepcja Mitteleuropy straciła znaczenie po I wojnie światowej, kiedy Austro-Węgry rozpadły się na szereg samodzielnych państw, a Niemcy utraciły znaczną część swego terytorium. Obecnie Mitteleuropa jest pojęciem głównie geograficznym, choć funkcjonuje także jako nostalgiczne określenie terenów tworzących niegdyś Austro-Węgry (od Lwowa po Triest). Wobec faktycznej klęski militarnej państw centralnych, w tym wielonarodowej monarchii austro-węgierskiej, zaistniały warunki do odzyskania lub uzyskania niepodległości przez wiele narodów Europy Centralnej i Wschodniej.

</doc>
<doc id="688944" url="https://pl.wikipedia.org/wiki?curid=688944" title="Richard Durbin">
Richard Durbin

Richard Joseph Durbin, Dick Durbin (ur. 21 listopada 1944) – amerykański polityk, senator ze stanu Illinois (wybrany w 1996 i ponownie w 2002), członek Partii Demokratycznej. 
W latach 1983–1997 zasiadał w Izbie Reprezentantów. Obecnie pełni funkcję zastępcy lidera i prefekta większości (od 2007), a przedtem mniejszości (2005–2007). Uchodzi za polityka o poglądach liberalnych (lewicowych jak na standardy amerykańskie). Od początku nie popierał wojny w Iraku.
Jako pierwszy prominentny polityk demokratów poparł kampanię prezydencką młodszego senatora z Illinois, Baracka Obamy.

</doc>
<doc id="688945" url="https://pl.wikipedia.org/wiki?curid=688945" title="Dick Durbin">
Dick Durbin



</doc>
<doc id="688946" url="https://pl.wikipedia.org/wiki?curid=688946" title="Poza prawem (album)">
Poza prawem (album)

Poza prawem – dziewiąty album polskiego ojowego zespołu The Analogs, wydany w 2006 roku.

</doc>
<doc id="688950" url="https://pl.wikipedia.org/wiki?curid=688950" title="Dawca spermy">
Dawca spermy



</doc>
<doc id="688951" url="https://pl.wikipedia.org/wiki?curid=688951" title="Europejscy Demokraci">
Europejscy Demokraci

Europejscy Demokraci (ED) – konserwatywna partia znajdująca się w Parlamencie Europejskim. Od 1992 jest częścią większej grupy Europejskiej Partii Ludowej.

</doc>
<doc id="688952" url="https://pl.wikipedia.org/wiki?curid=688952" title="Großbettlingen">
Großbettlingen

Großbettlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Nürtingen. Leży w Jurze Szwabskiej, ok. 18 km na południe od Esslingen am Neckar, przy drodze krajowej B313.

</doc>
<doc id="688953" url="https://pl.wikipedia.org/wiki?curid=688953" title="Grossbettlingen">
Grossbettlingen



</doc>
<doc id="688954" url="https://pl.wikipedia.org/wiki?curid=688954" title="Działania bojowe">
Działania bojowe

Działania bojowe – uderzenie na wojska przeciwnika lub odparcie jego uderzeń. Ich celem jest doprowadzenie do rozbicia (obezwładnienia) wojsk przeciwnika oraz opanowanie określonego rejonu lub utrzymanie własnego. Ich istotą jest walka zbrojna.
Działania wojsk różnią się pod względem celów, zadań i sposobów ich prowadzenia oraz zasad wykorzystania posiadanych sił i środków. Mówimy wtedy o rodzajach działań bojowych.
Rodzaje działań bojowych.
Do podstawowych rodzajów działań bojowych zaliczamy: 
Ponadto wyróżnia się działania:

</doc>
<doc id="688956" url="https://pl.wikipedia.org/wiki?curid=688956" title="Dawca nasienia">
Dawca nasienia

Dawca nasienia (także dawca spermy) – mężczyzna, który oddaje próbkę swojej spermy celem wykorzystania zawartych w niej plemników do zapłodnienia metodą "in vitro" bądź inseminacji domacicznej komórek jajowych kobiety, która nie może (niepłodność) lub nie ma z kim (samotność) począć dziecka. Pojęcie to może także opisywać mężczyznę zgadzającego się na stosunek z samotną, obcą mu kobietą zamierzającą począć, urodzić i wychować dziecko bez jego udziału. Mężczyzna taki jest odpowiednikiem matki zastępczej. 
Sperma z reguły pobierana jest od dawcy metodą naturalną (np. poprzez masturbację i towarzyszącą mu ejakulację). 
Nasienie zazwyczaj nie ma indywidualnego przeznaczenia, lecz składane jest do banku spermy, gdzie w stanie zamrożonym przechowywane może być przez kilka lat, z nieznacznym jedynie uszczerbkiem dla żywotności plemników.
Aspekty prawne.
Oddanie nasienia na przechowywanie i wykorzystanie odbywa się na podstawie umowy zawartej pomiędzy instytucją pośredniczącą (bank spermy, klinika położnicza), a mężczyzną. Umowy takie zazwyczaj regulują kwestię ochrony danych osobowych dawcy, który chce pozostać anonimowy i nie chce pełnić roli ojca z obcą mu kobietą i wobec poczętego później dziecka. Niemniej jednak, w świetle przepisów polskiego prawa rodzinnego, jeżeli taka informacja wyjdzie na jaw, matce bądź dziecku (w pewnych granicach czasowych) przysługuje powództwo o ustalenie ojcostwa dziecka, skoro nie zachodzi domniemanie ojcostwa wynikające ze wspólnego pożycia, którego w przypadku metody "in vitro" nie ma. Dowodem ojcostwa będzie tutaj badanie DNA ojca i dziecka, które uznawane jest również przed polskimi sądami (przy czym każdorazowa ocena należy do sądu).
W Niemczech wedle nowszego orzecznictwa (2013) instytucja pośrednicząca musi wydać dziecku dane osobowe jego ojca. Uzasadnia się to faktem, że zapewnienie mu w umowie anonimowości stanowiło tzw. umowę na niekorzyść osób trzecich, gdyż odbiera ono dziecku prawo do znajomości własnego pochodzenia, przysługujące mu na mocy konstytucyjnej zasady swobodnego rozwoju osobowości oraz konwencji praw dziecka. Umowy na niekorzyść osób trzecich są natomiast wedle BGB z zasady nieważne.

</doc>
<doc id="688957" url="https://pl.wikipedia.org/wiki?curid=688957" title="Alfried Krupp von Bohlen und Halbach">
Alfried Krupp von Bohlen und Halbach

Alfried Krupp von Bohlen und Halbach (ur. 13 sierpnia 1907 w Essen w Nadrenii, zm. 30 lipca 1967 tamże) – niemiecki przedsiębiorca i przemysłowiec, członek starej dynastii przemysłowców założonej przez Friedricha Kruppa, zbrodniarz nazistowski.
Życiorys.
Był synem Gustawa Kruppa von Bohlen und Halbach i Berty Krupp (1886–1957), której imieniem nazywano popularnie produkowane przez Kruppów moździerze M-Gerät, oraz prawnukiem Alfreda Kruppa. Od dzieciństwa był przygotowywany do roli następcy swojego ojca jako głowy rodu przemysłowców. U boku ojca pozował do zdjęć m.in. z Adolfem Hitlerem, Benito Mussolinim, Josephem Goebbelsem, Heinrichem Himmlerem i Galeazzo Ciano. W latach 1928–1934 studiował w Monachium, Berlinie i Akwizgranie. Początkowo usiłował realizować własne plany życiowe i wziął ślub z Annelise Bahr, której niski status finansowy sprawił, że na skutek ostrej dezaprobaty ojca rozwiódł się z nią.
W 1936 wystąpił na letnich igrzyskach olimpijskich w Berlinie, zdobywając brązowy medal w żeglarskiej klasie 8 metrów.
Od 1932 popierał Adolfa Hitlera. W 1938 został członkiem rady nadzorczej rodzinnej firmy stalowej Friedrich Krupp AG i zapisał się do NSDAP. Podczas II wojny światowej w marcu 1943 r. przejął po sparaliżowanym ojcu firmę Friedrich Krupp AG, publicznie okazując sympatię do reżimu nazistowskiego i współpracując z jego władzami. W 1943 Adolf Hitler wydał w podzięce za poparcie Alfrieda Kruppa „”, który zapewnił ochronę interesów rodzinnych w liczącej 132 lata firmie.
Po zakończeniu II wojny światowej Alfred Krupp w 1945 został aresztowany, po czym zasiadł w ławie oskarżonych w procesie zbrodniarzy wojennych przed Międzynarodowym Trybunałem Wojskowym w Norymberdze. Towarzyszyło temu wiele niejasności, gdyż prawdziwym oskarżonym miał być wspomagający hitlerowski przemysł wojenny Gustav Krupp, lecz jego choroba uniemożliwiła postawienie go przed trybunałem. Sędzia Robert Houghwout Jackson pragnął skazać Alfreda w miejsce ojca, gdyż w prowadzeniu wojny Hitlerowi pomagał "de facto" nie konkretny członek, a cała rodzina. Nieusatysfakcjonowany tym brytyjski prokurator generalny Hartley Shawcross odsuwał jednak w czasie rozprawę przeciwko Kruppom. W 1947 Alfried Krupp został skazany na 12 lat więzienia za zatrudnianie w swych zakładach w niehumanitarnych warunkach pracy przymusowych nieniemieckich robotników. Prawdopodobnie pracowali dla niego więźniowie z obozu koncentracyjnego Auschwitz-Birkenau.
W 1948 Alfried Krupp stawił się ponownie przed trybunałem, składając przysięgę niewyprodukowania nigdy więcej nawet jednej strzelby myśliwskiej. Uniewinniono go mimo braku zaufania ze strony niektórych sędziów, jednak sąd wojskowy wyznaczony przez amerykańskiego prezydenta Harry’ego Trumana skazał Alfrieda Kruppa na 12 lat pozbawienia wolności i konfiskatę całego majątku. Dzięki kilku amnestiom wyszedł z więzienia w 1951 za sprawą władz Republiki Federalnej Niemiec, które zapewniły mu wolność. W 1953 przeszedł do innych gałęzi przemysłu po tym, jak wszelkie inwestycje w przemyśle wydobywczo-metalurgicznym upadły. Odbudował straconą pozycję ekonomiczną, ponownie zakładając imperium przemysłowe w ramach Wspólnego Rynku, przez co w znacznym stopniu przyczynił się do odbudowy gospodarki Republiki Federalnej Niemiec, lecz nie zapobiegło to kłopotom finansowym po jego śmierci: od 1966 rozpoczęło się bankructwo firmy Kruppów, a jego potomkowie musieli zastawić majątek co sprawiło, że znaczący status dynastii Kruppów stał się historią.

</doc>
<doc id="688960" url="https://pl.wikipedia.org/wiki?curid=688960" title="Mały Garc">
Mały Garc

Mały Garc – wieś kociewska w Polsce położona w województwie pomorskim, w powiecie tczewskim, w gminie Subkowy.
W latach 1945-1998 miejscowość nieprzerwanie należała do województwa gdańskiego.
Do roku 1902 Niemcy przygotowali tu stanowiska dla baterii sześciu dział kal. 100 mm, kontrolującej ważne strategicznie rozgałęzienie Wisły i Nogatu w rejonie Białej Góry. Zachowały się stanowiska artyleryjskie, schrony załogi oraz schrony amunicyjne.
Zabytki.
Według rejestru zabytków NID na listę zabytków wpisany jest zespół dworski, 2 poł. XIX, nr rej.: A-1144 z 3.03.1987:

</doc>
<doc id="688961" url="https://pl.wikipedia.org/wiki?curid=688961" title="Heyah logitech cybersport">
Heyah logitech cybersport



</doc>
<doc id="688963" url="https://pl.wikipedia.org/wiki?curid=688963" title="Oberboihingen">
Oberboihingen

Oberboihingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Nürtingen. Leży nad Neckarem, ok. 12 km na południe od Esslingen am Neckar, przy autostradzie A8, drogach krajowych B313 i B297.
Współpraca.
Miejscowość partnerska:

</doc>
<doc id="688964" url="https://pl.wikipedia.org/wiki?curid=688964" title="Jacek Moryc">
Jacek Moryc

Jacek Moryc (ur. 10 października 1983 w Warszawie) - polski piłkarz występujący na pozycji obrońcy.
Profesjonalną karierę rozpoczął w Polonii Warszawa w barwach której zaliczył 18 występów w Ekstraklasie. Przez cały 2008 rok pozostawał bez klubu. 24 lutego 2009 podpisał kontrakt z Wisłą Płock (obowiązujący do 30 czerwca 2012), jednak już po czterech miesiącach odszedł do Startu Otwock, w którym grał przez kolejne dwa lata. Od początku sezonu 2011/2012 występował w Radomiaku Radom, do którego przeszedł razem z trenerem Dariuszem Dźwigałą. Był wówczas podstawowym obrońcą radomskiego klubu. W następnym sezonie stracił miejsce w składzie i wraz z końcem rundy jesiennej odszedł z klubu. Od 2013 do 2016 roku był zawodnikiem Pilicy Białobrzegi. Jesień sezonu 2016/2017 rozegrał jako gracz Huraganu Wołomin, a od rundy wiosennej jest zawodnikiem Mazovii Mińsk Mazowiecki.

</doc>
<doc id="688968" url="https://pl.wikipedia.org/wiki?curid=688968" title="Dzikan">
Dzikan

Dzikan ("Potamochoerus") – rodzaj ssaka parzystokopytnego z podrodziny świń (Suinae) w obrębie rodziny świniowatych (Suidae).
Zasięg występowania.
Rodzaj obejmuje gatunki występujące w Afryce (Senegal, Gwinea Bissau, Gwinea, Sierra Leone, Liberia, Wybrzeże Kości Słoniowej, Mali, Ghana, Togo, Benin, Nigeria, Kamerun, Sudan, Somalia, Etiopia, Sudan Południowy, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini i Południowa Afryka).
Morfologia.
Długość ciała (bez ogona) 100–150 cm, długość ogona 30–45 cm, wysokość w kłębie 55–88 cm; masa ciała 45–115 kg.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="688969" url="https://pl.wikipedia.org/wiki?curid=688969" title="Dziennik działań bojowych">
Dziennik działań bojowych

Dziennik działań bojowych - jeden z dokumentów sprawozdawczo-informacyjnych jednostki wojskowej, w którym zapisywane są, w sposób chronologiczny, najważniejsze wydarzenia związane z przygotowywaniem i prowadzeniem działań podczas wojny. Na stanowisku dowodzenia dziennik ten prowadzony jest przez dyżurnego operacyjnego i wyznaczonych oficerów poszczególnych komórek funkcjonalnych stanowiska dowodzenia.
Prowadzenie dziennika działań bojowych.
Dystrybucja dokumentów dowodzenia, zwłaszcza dokumentów sprawozdawczo-informacyjnych i dokumentów rozkazodawczych w działaniach bojowych musi być właściwie dokumentowana. Przedsięwzięciu temu służy uzupełnianie danymi dziennika działań bojowych. Jest to dokument dowodzenia, którego prowadzenie ma na celu zobrazowanie przebiegu działań danej formacji wojskowej oraz przepływu dokumentów i informacji. Zapisywane są w nim informacje dotyczące relacji wewnętrznych danego SD, jak i informacje odzwierciedlające wymianę dokumentów z podwładnymi, przełożonymi, sąsiadami i jednostkami współdziałającymi.&lt;br&gt;Treść Dziennika powinna być powiązana iż informacjami zawartymi na mapie sytuacyjnej. Pozwala to na pełne „śledzenie" rozwoju sytuacji oraz przebiegu działań w funkcji czasu. Po zakończeniu walk dzienniki działań bojowych wraz z mapami sytuacyjnymi służą do dokonywania ocen prowadzonych działań i formułowania wynikających z nich wniosków, opracowania publikacji historycznych lub pamiętnikarskich.&lt;br&gt;W pododdziale prowadzi się jeden dziennik działań bojowych, natomiast w oddziale jeden za cały oddział oraz po jednym w każdym zespole SD. O liczbie prowadzonych dzienników decyduje szef sztabu. 
W dzienniku zapisuje się chronologicznie wszystkie wydarzenia mające miejsce w danej formacji lub komórce funkcjonalnej SD. Podaje się przy tym datę i czas zdarzenia, jego przebieg, adresata danej informacji oraz zakres podjętych działań. Można także zapisać inne uwagi dotyczące przedmiotowego zdarzenia. Nadaje się też mu odpowiednią klauzulę tajności.

</doc>
<doc id="688972" url="https://pl.wikipedia.org/wiki?curid=688972" title="Unterensingen">
Unterensingen

Unterensingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Nürtingen. Leży nad Neckarem, ok. 12 km na południe od Esslingen am Neckar, przy autostradzie A8 i drodze krajowej B313.

</doc>
<doc id="688974" url="https://pl.wikipedia.org/wiki?curid=688974" title="Teofil Pożyczka">
Teofil Pożyczka

Teofil Pożyczka (ur. 27 kwietnia 1912 w Radomiu, zm. 28 października 1974 w Ipswich) – podpułkownik pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
W 1924 ukończył szkołę powszechną, a w 1933 liceum na kierunku matematyczno-przyrodniczym. Dodatkowo uczęszczał też do Miejskiej Szkoły Przemysłowej im. Kilińskiego w Radomiu na kierunku mechanicznym (1927). Od 1 sierpnia 1927 do 1 września 1929 pracował w Państwowej Wytwórni Broni w Radomiu jako technik przy montażu karabinów (sprawdzanie łóż karabinowych).
W 1936 ukończył Szkołę Podchorążych w Warszawie – Grupa Techniczna. Absolwent drugiej promocji Szkoły Podchorążych Lotnictwa (grupa Techniczna), mianowany podporucznikiem w korpusie oficerów lotnictwa: grupa techniczna z dniem 1 października 1937 i lok.13. W kampanii wrześniowej oficer techniczny CWL.
Od 2 lutego 1945 był oficerem sztabowym 1 Grupy Bombowej RAF
Od 1 kwietnia 1944 do 1 lutego 1945 dowódca 300 dywizjonu bombowego „Ziemi Mazowieckiej” (Wielka Brytania), od 6 maja 1945 do 18 grudnia 1946 dowódca 301 dywizjonu bombowego „Ziemi Pomorskiej Obrońców Warszawy”. Ostatnie stopnie wojenne to major oraz brytyjski W/Cdr, był pilotem i oficerem technicznym, wylatał w sumie ok. 900 godzin w większości na samolotach dwu- i wielosilnikowych. Po zwolnieniu ze służby w Polskich Siłach Powietrznych wstąpił do RAF.
Po wojnie pozostał w Wielkiej Brytanii, prowadząc swój własny sklep. W stopniu podpułkownika pilota 13 marca 1963 został powołany na stanowisko Delegata Rządu Rzeczypospolitej Polskiej na uchodźstwie w Ipswich, a po złożonej rezygnacji został zwolniony z tego stanowiska 2 lutego 1972. Zmarł po chorobie w wieku 62 lat w szpitalu w Ipswich w hrabstwie Sufolk i tam też został pochowany.

</doc>
<doc id="688976" url="https://pl.wikipedia.org/wiki?curid=688976" title="Potamochoerus porcus">
Potamochoerus porcus



</doc>
<doc id="688977" url="https://pl.wikipedia.org/wiki?curid=688977" title="El Poble-sec">
El Poble-sec

El Poble-sec – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE z 2005 roku miejscowość zamieszkiwało 116 osób.

</doc>
<doc id="688978" url="https://pl.wikipedia.org/wiki?curid=688978" title="Wolfschlugen">
Wolfschlugen

Wolfschlugen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Nürtingen. Leży ok. 10 km na południe od Esslingen am Neckar.
Współpraca.
Miejscowość partnerska:

</doc>
<doc id="688979" url="https://pl.wikipedia.org/wiki?curid=688979" title="Sant Antoni (La Seu d’Urgell)">
Sant Antoni (La Seu d’Urgell)

Sant Antoni – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE z 2005 roku miejscowość zamieszkiwało 159 osób.

</doc>
<doc id="688981" url="https://pl.wikipedia.org/wiki?curid=688981" title="Santa Magdalena">
Santa Magdalena

Santa Magdalena – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE z 2005 roku miejscowość zamieszkiwało 295 osób.

</doc>
<doc id="688982" url="https://pl.wikipedia.org/wiki?curid=688982" title="Serrat de la Capella">
Serrat de la Capella

Serrat de la Capella – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE z 2005 roku miejscowość zamieszkiwało 85 osób.

</doc>
<doc id="688983" url="https://pl.wikipedia.org/wiki?curid=688983" title="Sant Pere (La Seu d’Urgell)">
Sant Pere (La Seu d’Urgell)

Sant Pere – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Seu d’Urgell.
Według danych INE z 2005 roku miejscowość zamieszkiwało 55 osób.

</doc>
<doc id="688984" url="https://pl.wikipedia.org/wiki?curid=688984" title="Ubenide">
Ubenide

Ubenide jest jednym z ośmiu okręgów wyborczych Nauru. Swoim zasięgiem obejmuje dystrykty Baiti, Denigomodu, Nibok oraz Uaboe. Z tego okręgu wybiera się 4 członków parlamentu.
Nazwa okręgu jest akronimem pochodzącym od nazw wszystkich czterech dystryktów (dawna nazwa Baiti to "Beidi").
Obecnymi reprezentantami okręgu Ubenide (po wyborach z roku 2013) w Parlamencie Nauru są David Adeang, Valdon Dowiyogo, Russell Kun i Ranin Akua. W przeszłości, okręg ten reprezentowali:

</doc>
<doc id="688987" url="https://pl.wikipedia.org/wiki?curid=688987" title="Manewr taktyczny">
Manewr taktyczny

Manewr taktyczny – użycie wojsk w walce poprzez ruch w kombinacji z ogniem w celu osiągnięcia przewagi nad przeciwnikiem. 
W aspekcie teoretycznym to zasada, którą trzeba stosować podczas walki w celu osiągnięcia powodzenia. Z kolei w aspekcie praktycznym manewr jest jedną z części składowych walki i w takim ujęciu jego istota polega na zorganizowanym ruchu sił i środków, prowadzonym z określonym celem. Manewr zapewnia elastyczność działania, to znaczy możliwość przenoszenia w czasie i przestrzeni punktu ciężkości.
Formy manewru taktycznego.
Formy manewru według Regulaminu działań WL(1999):

</doc>
<doc id="688989" url="https://pl.wikipedia.org/wiki?curid=688989" title="Świnia (rodzaj ssaka)">
Świnia (rodzaj ssaka)

Świnia ("Sus") – rodzaj ssaka z podrodziny świń (Suinae) w obrębie rodziny świniowatych (Suidae). 
Zasięg występowania.
Rodzaj obejmuje gatunki występujące w Eurazji. 
Morfologia.
Długość ciała 80–200 cm, długość ogona 15–40 cm, wysokość w kłębie 30–110 cm; masa ciała 20–320 kg. 
Systematyka.
Podział systematyczny.
Do rodzaju należą następujące występujące współcześnie gatunki:
Opisano również szereg gatunków wymarłych:

</doc>
<doc id="688997" url="https://pl.wikipedia.org/wiki?curid=688997" title="Lamtuna">
Lamtuna

Lamtuna, Lemtuna – plemię berberyjskie, z którego, między innymi, wykształciło się plemię Tuaregów. Wchodziło w skład Sanhadży.
Najprawdopodobniej przyjęło islam w VIII w.
Szejk Lamtuny, Jahja ibn Omar, utworzył w XI w. w Maroku wojowniczą sektę Almorawidów.

</doc>
<doc id="688998" url="https://pl.wikipedia.org/wiki?curid=688998" title="Gleboznawstwo leśne">
Gleboznawstwo leśne

Gleboznawstwo leśne, pedologia (od "łac. gleba – grudka ziemi") – nauka zajmująca się badaniem gleb leśnych, ich genezą, budową, właściwościami fizycznymi, chemicznymi i biologicznymi, systematyką oraz możliwościami ich użytkowania, a także rozmieszczeniem na terenie kraju.
Gleba jest nieodłączną częścią ekosystemu leśnego i stanowi ważny czynnik umożliwiający i warunkujący sprawne funkcjonowanie tak bardzo złożonego systemu i jakakolwiek jej degradacja prowadzi zawsze do zaburzenia jej precyzyjnej organizacji.
Gleba pełni rolę bardzo złożonego i skomplikowanego laboratorium biochemicznego, gdzie przy współudziale mikroorganizmów bierze udział w obiegu różnych składników mineralnych jak węgla, azotu, fosforu, siarki, wody.
Gleba zaopatruje wszystkie żywe organizmy danej biocenozy w niezbędne składniki abiotyczne, głównie w postaci kationów powstałych na skutek rozkładu różnych minerałów skały macierzystej. Gleba dostarcza roślinom oprócz składników mineralnych również wodę, tlen, enzymy, hormony i witaminy.
Gleba spełnia również niezmiernie ważną funkcję pozaprodukcyjną, gdyż dzięki specyficznym właściwościom fizycznym i zawartości koloidów mineralnych i organicznych jest niezastąpionym regulatorem obiegu wody w przyrodzie, gromadzi bowiem duże jej ilości w powierzchniowych warstwach próchnicznych.
W skład gleboznawstwa leśnego wchodzą następujące zagadnienia:

</doc>
