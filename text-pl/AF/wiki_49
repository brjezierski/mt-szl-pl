<doc id="688999" url="https://pl.wikipedia.org/wiki?curid=688999" title="Obrona">
Obrona

Obrona – zasadniczy rodzaj działań, zamierzony lub wymuszony rodzaj walki prowadzony po to, aby zapobiec opanowaniu przez wojska przeciwnika terenu i uniemożliwienia mu realizacji zakładanych celów, stwarzając w ten sposób warunki do działania zaczepnego. Rodzaj działań bojowych wojsk zawczasu przygotowanych w oparciu o umocnienia terenowe, lub organizowany doraźnie, mający na celu przeciwdziałanie napaści nieprzyjaciela. Według teoretyków wojskowości okresu II RP działanie obronne nie daje rozstrzygnięcia, jeśli nie jest połączone z natarciem. To też działania obronne będą zjawiskiem przejściowym i miejscowym.
Ujęcie historyczne.
Każda walka (bitwa) obronna powinna być prowadzona z zastosowaniem klasycznej reguły „tarczy i miecza”. Rolę tarczy spełniają tu typowe działania defensywne, a mieczem zwrot zaczepny. Carl von Clausewitz w swoich rozważaniach określał to jako "błyskawiczny miecz odwetowy to najświetniejszy punkt obrony". Dodawał też: "kto się go nie domyśli w porę, a raczej, kto go nie włączy zaraz do pojęcia obrony, ten nigdy nie pojmie jej przewagi".
W okresie II Rzeczypospolitej uważano że: "obrona ma zatrzymać działanie zaczepne nieprzyjaciela, zadać mu straty, przynieść zysk na czasie i pozwolić na zaoszczędzenie sił, a przez to na wytworzenie przewagi tam, gdzie szukamy rozstrzygnięcia lub wtedy, kiedy chcemy rozstrzygnięcie uzyskać. Działania obronne łatwo rozprzęgają siły duchowe oddziałów, wymaga potem większego wysiłku i charakteru ze strony dowódców".
W okresie II wojny światowej polskie Ministerstwo Obrony Narodowej – Centralna Komisja Regulaminowa Polskich Sił zbrojnych wydało w Wielkiej Brytanii podręcznik "Uwagi o prowadzeniu działań wojennych oraz o dywizji piechoty w boju". Było to tłumaczenie instrukcji brytyjskiej i miało charakter wytycznych dowódcy 21 Grupy Armii marszałka Bernarda Law Montgomery’ego, Opisywano w nim między innymi działania obronne.
Każda obrona jest tymczasowa i stanowi wstęp do działań zaczepnych wychodzących z terenu obrony lub skądinąd.[...] musi mieć charakter zaczepny, zarówno celem zmylenia nieprzyjaciela, jak i podtrzymania nastroju własnych wojsk. Silnie zaczepne patrolowanie oraz użycie strzelców wyborowych, połączone z zaczepnym użyciem artylerii wsparcia, moździerzy i karabinów maszynowych umożliwi dowódcy [...] zachowanie inicjatywy oraz utrzymanie nieprzyjaciela na odpowiedniej odległości. Dowódca [...] powinien wykazać tu całą swą pomysłowość, nękając nieprzyjaciela coraz to nowymi "sztuczkami".
Podstawowe zasady obrony (wg instrukcji) .
Prowadzenie obrony.
Strefy obrony.
Infrastruktura teatru wojny obejmuje odpowiednio przygotowane operacyjne obszary obrony i strefę strategiczną, a każdy z obszarów operacyjnych może składać się z pasa ubezpieczeń oraz dwóch podstawowych stref: taktycznej i operacyjnej. Pas ubezpieczeń tworzy się wówczas, gdy konieczne jest zyskanie czasu na zorganizowanie obrony siłami głównymi w głębi, gdy zamierza się wprowadzić przeciwnika w błąd co do skupienia głównego wysiłku obrony lub gdy warunki terenowe wskazywać będą na niecelowość usytuowania przedniego skraju obrony bezpośrednio wzdłuż granicy państwowej. Taktyczna strefa obrony to część obszaru operacji obronnej między przednim skrajem obrony, a operacyjną rubieżą obronną. Obejmuje pierwszy pas obrony i rubież pośrednią (ewentualnie drugi pas obrony). Operacyjną strefę obrony stanowi obszar od przedniego skraju operacyjnej rubieży obrony do rubieży strategicznej. Głównym elementem tej strefy jest operacyjna rubież obrony. Rozbudowuje się ją zawczasu i obsadza w toku bitwy związkami taktycznymi odwodu ogólnowojskowego. Między pasami i rubieżami przygotowuje się pozycje i rubieże ryglowe oraz samodzielne rejony i węzły obrony. Ważną rolę odgrywa fortyfikacyjna rozbudowa rejonów ześrodkowania wojsk, stanowisk ogniowych i startowych, stanowisk dowodzenia, rubieży rozwinięcia do przeciwuderzeń. Duże znaczenie ma rozbudowa systemu zapór inżynieryjnych oraz wykorzystanie naturalnych i innych ważnych obiektów infrastruktury w obszarze obrony.
Do obrony przechodzi się w styczności lub bez styczności z przeciwnikiem, a zależnie od czasu jakim wojska dysponują na zorganizowanie systemu obrony, wyróżnia się obronę zawczasu przygotowaną i doraźnie zorganizowaną.
Prowadzenie obrony można podzielić na etapy. Są to działania opóźniające prowadzone przez siły przysłaniania i obrona na dogodnych rubieżach jako rozstrzygająca walka obronna o utrzymanie zajmowanego rejonu obrony.
W sprzyjających warunkach należy zorganizować pas (rejon) sił przesłaniania. Wysyłając siły przed przednią linię obrony, uzyskuje się dodatkowy atut, jakim jest możliwość określenia punktu ciężkości nacierającego i zyskanie czasu na manewr siłami na ten kierunek. Zadanie w tym rejonie wykonują oddziały wydzielone od wzmocnionej kompanii do brygady. Dowódca dysponujący wysiłkiem lotnictwa wojsk lądowych może zorganizować taktyczny desant powietrzny lub grupę desantowo-szturmową. Pozostałe siły opóźniają natarcie przeciwnika na określonych kierunkach kanalizując przy tym jego ruch. Działanie tych elementów powinny być skoordynowane z ogniem własnej artylerii. Podczas zbliżania się sił przeciwnika do przedniej linii obrony, należy zwiększyć intensywność wsparcia ogniowego i umożliwienie siłom przesłaniania zerwanie styczności z przeciwnikiem. Pod osłoną ognia artylerii siły przesłaniania odchodzą z zajmowanych pozycji i wykorzystując przygotowane przejścia we własnych zaporach inżynieryjnych, przemieszczają się do rejonu położonego w głębi ugrupowania obronnego.
Etap ten rozpoczyna się, gdy przeciwnik zbliży się do przedniej linii obrony. Obrońca rozbudowuje pod względem fortyfikacyjnym przede wszystkim pierwszą pozycję obronną. Na jej utrzymanie ukierunkowany jest jego główny wysiłek. Określa on też rejon kluczowy rozumiany jako skumulowanie odpowiednich sił w odpowiednim miejscu i czasie. Planuje się maksymalne natężenie ognia artyleryjskiego, największą gęstość ognia przeciwpancernego, broni pokładowej i strzeleckiej oraz duże nasycenie inżynieryjnymi środkami rażenia.
Walcząc o utrzymanie przedniej linii obrony należy stosować ześrodkowania ognia na najgroźniejszych zgrupowaniach, prowadzić manewr siłami i dążyć do zadania przeciwnikowi jak największych strat i powstrzymania jego ruchu do przodu. Działania wojsk operacyjnych wzmacniają jednostki obrony terytorialnej. Z powodzeniem mogą one bronić się na kierunkach pomocniczych. Takimi kierunkami są między innymi miejscowości w rejonie obrony.
Na tym etapie należy liczyć się z koniecznością prowadzenia równoległej walki z taktycznymi desantami powietrznymi, grupami dywersyjnymi, oddziałami wydzielonymi, obejścia czy też oddziałami rajdowymi przeciwnika. Nacierający używa tych elementów w walce w głębi, z reguły poza rejonami obrony pierwszorzutowych pododdziałów. Do walki z nimi używa się odwodów.
Po odparciu ataku przed przednią linią zwalcza się wycofujące się lub przechodzące do obrony wojska przeciwnika, utrudnia mu wykonanie manewrów i ponowną organizację ataku. Jednocześnie oddziały odtwarzają strukturę obrony. Przygotowują się do ponownego odparcia kolejnych uderzeń, odtwarzają system ognia, zamykają przejścia w zaporach inżynieryjnych, dokonują poprawy rozbudowy punktów oporu i uzupełniają zużyte środki materiałowe.
W wypadku włamywania się przeciwnika w głąb obrony, broniący dąży się do zatrzymania jego natarcia od czoła z jednoczesnym uniemożliwienia rozprzestrzeniania się w głąb i w stronę skrzydeł, odizolowaniem podchodzących jego odwodów. Pododdziały mogę przejść na stanowiska zapasowe, a odwód może być wykorzystany do wyprowadzenia kontrataku.
W przypadku, kiedy przeciwnik przełamie pierwszą pozycję obrony i z powodzeniem kontynuuje natarcie, zasadne będzie przejście do blokowania. Cały ciężar walki skupiony będzie na wykorzystaniu dogodnych warunków terenowych, dokonaniu manewru sił na rubieże ryglowe i oporze na kolejnej pozycjach obrony. W tym przypadku istotną rolę odgrywa walka na rubieżach ogniowych. Szybkie, a zarazem skryte zajęcie dominującej rubieży terenowej oraz wykonanie silnego, zaskakującego ognia przeciwpancernego może zadać nacierającemu poważne straty. Będą one jeszcze większe, gdy nastąpi połączenie wysiłków wojsk wychodzących na rubieże ogniowe z działaniem odwodów specjalnych i śmigłowców bojowych. Powstrzymywanie i dezorganizowanie natarcia przeciwnika w tym etapie walki jest w gruncie rzeczy działaniem pasywnym, nie gwarantuje osiągnięcia zakładanego celu obrony. Można go osiągnąć jedynie w wyniku zwrotu zaczepnego wykonywanego przez broniące się wojska. Może też zajść konieczność zabezpieczenia wejścia do walki odwodów wyższego szczebla.
Zwrot zaczepny
Zwrot zaczepny jest końcową fazą pomyślnej obrony. Jego celem jest zmiana dotychczasowej sytuacji, rozbicie przeciwnika i odtworzenie poprzedniego położenia. Jeśli się powiedzie, obrońca przechyli szalę zwycięstwa na swoją korzyść; jeśli się nie, oznacza to z reguły jego ostateczną klęskę. Dlatego ważne jest przygotowanie warunków wykonania kontrataku lub przeciwuderzenia i wybór momentu jego wyprowadzenia.
By wyprowadzić skutecznie kontratak (przeciwuderzenie) winny być spełnione następujące warunki:
Przy braku możliwości spełnienia tych warunków, obrońca zmuszony jest prowadzić działania na kolejnych rubieżach stwarzając warunki do ingerencji drugiego rzutu lub odwodu szczebla nadrzędnego. W razie przegrania walki, siły obrońcy mogą być wycofane z rejonu działań w celu odtworzenia zdolności bojowej. Związek operacyjny w takiej sytuacji może być także rozformowany, a jego związki taktyczne podporządkowane związkom sąsiednim. Takie rozwiązania, polegające na zmianie składu związków operacyjnych, jest typowe dla sztuki operacyjnej odróżniająca ją od taktyki.
Cele obrony.
Według Clausewitza najogólniejszym celem obrony jest przetrwanie, a jej istotą – odparcie natarcia przeciwnika. Z tego względu najistotniejszą cechą odróżniającą obronę od natarcia jest wyczekiwanie na ten cios. Wychodząc z tej teorii należy uznać, że każda obrona składa się z dwóch części – wyczekiwania i działania. Współcześnie, wobec dysponowania przez strony konfliktu dalekosiężnymi i precyzyjnymi środkami walki, teza ta traci w znacznej mierze swą aktualność. Obrońca może również wybierać moment rozpoczęcia starcia; może atakować zgrupowania uderzeniowe przeciwnika na dalekich przedpolach obrony, na drogach podejścia i w rejonach wyjściowych. Celem współczesnych działań obronnych jest uniemożliwienie przeciwnikowi opanowania terenu, rozbicie zgrupowań uderzeniowych i załamanie jego natarcia oraz przejęcie inicjatywy.
Ze względu na sposób rozegrania (zamiar) działań obronnych rozróżnia się:
System obrony.
Jednym z najważniejszych przedsięwzięć w tworzeniu systemu obrony jest przyjęcie właściwego ugrupowania. Ugrupowanie winno być elastyczne i ciągle, a w miarę przeciwnika, dostosowywane do rozwijającej się sytuacji. Istotnym wskaźnikiem jest stopień jego skupienia oraz relacja między pierwszym i drugim rzutem lub odwodem. To także relacje między oporem pozycji i uderzeniem odwodów. Występują następujące prawidłowości charakteryzujące poprawnie skonstruowane ugrupowanie obronne.
W takim ugrupowaniu:
Najsłabszym ugrupowania jest ugrupowanie linearne i tylko pozornie osłania ono cały obszar odpowiedzialności. Fryderyk Wielki mówił: "Kto chce bronić wszystkiego, nie broni niczego", a Józef Piłsudski: "dążenie do tego, aby być silnym wszędzie, to ideał nieziszczalny, dający w wyniku wszędzie słabość". Ciągłe manewrowanie i przegrupowywanie sił w przygotowawczej fazie obrony ma również za zadanie mylenie przeciwnika i dążenie do wygrania walki w sferze informacyjnej. Istotną w tym rolę odgrywają działania sił w pasie przesłaniania i na pozycji przedniej.
Struktura obrony.
Strukturę obrony stanowi układ wzajemnych relacji elementów składających się na całość obrony.
&lt;br&gt;W skład struktury obrony wchodzą następujące elementy:
Struktura obrony zawiera też:
Normy taktyczne.
Normy taktyczne należy traktować jako swego rodzaju wielkości odniesienia. Stanowią one orientacyjne ramy, są wypadkową różnych warunków organizowania i prowadzenia obrony. Norm taktycznych nie należy traktować jako coś niezmiennego. Trzeba do nich podchodzić elastycznie, stosownie do charakteru zadania i zamiaru działań przełożonego, miejsca i roli w ugrupowaniu szczebla nadrzędnego oraz składu i możliwości bojowych oddziału.

</doc>
<doc id="689000" url="https://pl.wikipedia.org/wiki?curid=689000" title="Fryderyk Karol Nesselrode">
Fryderyk Karol Nesselrode

Fryderyk Karol Nesselrode (właściwie: niem.: "Friedrich Karl Reichsgraf von Nesselrode-Ehreshoven" ros. "Fiodor Nesselrode"), hrabia (ur. 10 stycznia 1786, Petersburg, zm. 10 lipca 1868, Warszawa) – szlachcic niemiecki w służbie rosyjskiej.
Od 1813 r. adiutant wielkiego księcia Konstantego.
Syn Karola Franciszka Aleksandra (ur. 1752), arystokraty w służbie Austrii, Holandii, Francji, Prus i ostatecznie Rosji, i hrabianki Józefy Hatzfeldt-Wildenburg (1762–1816), pochodzącej ze znanego rodu posiadającego dolnośląskie państwo stanowe Trachenberg. Rodzina Nesselrode to prastary ród szlachecki pochodzący z Nadrenii, którego pierwotne nazwisko brzmiało "Fleck". Około 1308 r. ród przyjął nazwisko od zamku Nesselrode (ob. "Nesselrath"), leżącego nad rzeką Wupper w pobliżu Solingen i Opladen. W latach 1652–1655 Nesselrodowie otrzymali tytuł baronów Rzeszy ("Reichsfreiherr"), zaś w latach 1698–1705 godność hrabiego cesarstwa ("reichsgraf").
Języka polskiego hrabia Fryderyk nauczył się dopiero w Warszawie. Od 1813 r. adiutant wielkiego księcia Konstantego. W 1822 r. urodziła się jemu i jego żonie Tekli Nałęcz-Górskiej córka, znana później jako Maria Kalergis. W 1823 r. rozstał się ze swoją żoną pod pretekstem niezgodności charakterów, a od 1828 r. córka wychowywała się w Petersburgu w domu ojcowskiego brata stryjecznego, Karola Roberta Nesselrode, kanclerza i ministra spraw zagranicznych Imperium Rosyjskiego, wraz z jego czworgiem dzieci.
Przed 1831 r. mianowany generałem brygady, w czasie powstania listopadowego w Noc Listopadową aresztowany wraz z innymi generałami wiernymi carowi. Po upadku powstania został mianowany komendantem głównym żandarmerii w Królestwie Polskim w stopniu generała-lejtnanta. Zyskał znaczny majątek na handlu domami i spekulacjach giełdowych, m.in. akcjami kolei warszawsko-wiedeńskiej. Po przejściu na emeryturę pozostał w Warszawie. W skorowidzu mieszkańców Warszawy z 1854 r. wymieniany był jako były generał-lejtnant, mieszkaniec Pałacu Potockich (własność hrabiego Aleksandra Potockiego) przy Krakowskim Przedmieściu w cyrkule 11.
Zmarł w 1868 r. został pochowany na cmentarzu Powązkowskim (kwatera Pod katakumbami-1-20/21), w grobie ufundowanym przez swą córkę (pochowaną później w tym samym grobie). Zdaniem Szenica, sądząc z korespondencji Marii Kalergis, popiersie na jego grobie zostało wykonane przez znakomitego wiedeńskiego rzeźbiarza Kaspara von Zumbuscha, a sfinansowane w 1873 r. Grobowiec jako jeden z niewielu na Powązkach nosi (utrzymany w bardzo skromnym tonie) napis niemiecki: „"Graf Friedrich Karl Nesselrode 1786 †1868/Seine Tochter Marie Moukhanoff ruht bei ihm 1822–1874"”.

</doc>
<doc id="689001" url="https://pl.wikipedia.org/wiki?curid=689001" title="Joker (żużel)">
Joker (żużel)

Joker lub złota rezerwa taktyczna – specjalna rezerwa taktyczna w zawodach żużlowych. Punkty zdobyte przez Jokera liczą się podwójnie. Zasady korzystania z Jokera różnią się w turniejach żużlowych, jednak we wszystkich zawodach z Jokera drużyna może skorzystać tylko raz.
Drużynowy Puchar Świata.
W zawodach Drużynowego Pucharu Świata, Joker początkowo mógł być stosowany tylko w turniejach finałowych (tj. w grupach półfinałowych, barażu i wielkim finale), ale od 2012 roku rozszerzono tę możliwość także na rundy kwalifikacyjne. Prawo wystawienia Jokera przysługuje drużynie, która przed danym biegiem traci do lidera 6 punktów. Kiedy w latach 2001–2003 w ramach Drużynowego Pucharu Świata odbywały się również pięciomecze, strata musiała wynosić 8 punktów.
Drużynowe Mistrzostwa Polski.
W rozgrywkach polskich lig żużlowych, Joker został wprowadzony w sezonie 2007. Drużyna przegrywająca mogła wystawić zawodnika jako Jokera przy stracie 10-punktowej. W Ekstralidze przepis ten obowiązywał do końca sezonu 2008, natomiast w I lidze oraz II lidze – do końca sezonu 2009.
Elite League (Wlk. Brytania).
W brytyjskiej Elit League klub może skorzystać ze „złotej rezerwy taktycznej" wtedy, gdy drużyna przegrywa minimum 8 punktami. Wówczas żużlowiec ustawia się 10 metrów za właściwą linią startu (ma większy dystans do przejechania), a liczba zdobytych przez niego punktów jest mnożona przez 2. Jeśli zespół przegrywa 10 punktami klub może wystawić tzw. Jokera. Wtedy zdobycz zawodnika też jest mnożona przez 2, jednak – tak jak pozostali sportowcy – może on ustawić się pod taśmą. W brytyjskiej lidze zawodnik startujący jako Joker jedzie w kasku białym.

</doc>
<doc id="689002" url="https://pl.wikipedia.org/wiki?curid=689002" title="Altbach (gmina)">
Altbach (gmina)

Altbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Plochingen. Leży nad Neckarem, ok. 5 km na wschód od centrum Esslingen am Neckar, przy drodze krajowej B10 i linii kolejowej InterCity Stuttgart–Ulm.

</doc>
<doc id="689007" url="https://pl.wikipedia.org/wiki?curid=689007" title="Deizisau">
Deizisau

Deizisau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Plochingen. Leży nad Neckarem, ok. 5 km na wschód od centrum Esslingen am Neckar, przy drodze krajowej B10.
Współpraca.
Miejscowość partnerska:

</doc>
<doc id="689010" url="https://pl.wikipedia.org/wiki?curid=689010" title="Hans Viessmann">
Hans Viessmann

Dr Hans Viessmann (ur. 1917 w Hof nad Saale, zm. 30 marca 2002 r.) – jeden z największych niemieckich przemysłowców okresu powojennego. Lata dziecinne spędził między piaskownicą a dobrze rozwijającym się zakładem ślusarskim ojca Johannesa Viessmanna, który w roku 1928 otrzymał pierwsze zlecenie budowy stalowego kotła grzewczego.
W 1938 r. Hans Viessmann zdał egzamin rzemieślniczy w zakresie: ślusarstwa maszynowego.
W latach wojennych pracował jako telegrafista w służbie Wehrmachtu w Grecji, przy czym w wolnym czasie chętnie odwiedzał różne kursy dokształcające i robił szkice nowoczesnych, amerykańskich pieców olejowych, które znajdowały się w większych miastach.
Po wojnie firma ojca wymagała gruntownego remontu. W 1946 Hans ożenił się z Marthą Laute, jej ojciec wsparł wymagany remont firmy.
Praca Hansa doprowadziła do tego, że mały zakład rozbudował do ogromnego koncernu znanego na wszystkich kontynentach. Dzisiaj zakład ten znany jest powszechnie pod marką firmy Viessmann.
Hans Viessmann całe swoje życie poświęcił firmie i jej rozwojowi oraz pracy nad nowymi technologiami techniki grzewczej.

</doc>
<doc id="689012" url="https://pl.wikipedia.org/wiki?curid=689012" title="Maserati Quattroporte">
Maserati Quattroporte

Maserati Quattroporte – samochód osobowy klasy luksusowej produkowany pod włoską marką Maserati w latach od 1963 roku. Od 2012 roku produkowana jest szósta generacja pojazdu.
Pierwsza generacja.
Maserati Quattroporte I został zaprezentowany po raz pierwszy w 1963 roku.
Pojazd został zaprojektowany przez Pietro Frua, który wzorował się na modelu 5000 GT, który stworzył 2 lata wcześniej. Auto otrzymało kod fabryczny Tipo AM 07.
Do napędu posłużył silnik V8 o pojemności 4.1 litra i mocy 256 KM połączony z 5-biegową skrzynią manualną lub 3-biegowym automatem. Do roku 1966 (gdy wprowadzono poprawki) wyprodukowano 230 egzemplarzy.
W 1966 roku wprowadzono zmodernizowaną wersję "2a Serie". Od 1968 roku oferowano silnik V8 4.7 l (moc 290 KM). Produkcję zakończono w 1969 roku liczbą 772 egzemplarzy (seria 1 i 2).
Druga generacja.
Maserati Quattroporte II zostało po raz pierwszy zaprezentowane podczas targów motoryzacyjnych w Turynie w 1974 roku,
Podczas premiery, marka Maserati była własnością jeszcze francuskiego koncernu Citroën. Auto otrzymało kod fabryczny Tipo AM 123.
Nadwozie zaprojektował Marcello Gandini ze studia Bertone. Samochód zbudowany został na podwoziu Citroëna SM, wykorzystywał jego silnik, hydropneumatyczne zawieszenie oraz napęd na przednie koła. Niewielki trzylitrowy silnik miał być odpowiedzią na kryzys paliwowy. Niestety napęd nie sprawdził się w ważącym 1,6 tony i mierzącym 5,2 m samochodzie. Podczas Geneva Motor Show w 1975 roku zaprezentowano wersję z silnikiem 3.2 l o mocy około 200 KM.
Gdy w 1974 Citroën zbankrutował, jedynie 6 przedprodukcyjnych egzemplarzy zostało zbudowanych, a kolejne 7 złożono później z części. 
Trzecia generacja.
Maserati Quattroporte III zostało zaprezentowane po raz pierwszy w 1979 roku.
Auto po raz pierwszy zaprezentowano w 1976 roku poprzez dwa studyjne modele zaprojektowane przez Giorgetto Giugiaro - Medici I oraz Medici II zbudowane na platformie Maserati. Auto otrzymało kod fabryczny Tipo AM 330.
W latach 1986 - 1990 wyprodukowano również 55 sztuk luksusowej odmiany Royale z silnikiem wzmocnionym do 300 KM, którego pierwszy egzemplarz trafił do włoskiego prezydenta Sandra Pertiniego.
Czwarta generacja.
Maserati Quattroporte IV zostało zaprezentowane po raz pierwszy w 1994 roku.
Nadwozie zaprojektował Marcello Gandini uzyskując niski współczynnik oporu powietrza Cx=0,31. Był to pierwszy model Maserati, w którym zamontowano system ABS oraz poduszki powietrzne.
W porównaniu do wcześniejszych wersji samochód znacznie zmalał. Dotyczyło to również silników. Początkowo montowano 2.0 l biturbo o mocy 280 KM (do 1997). Od 1995 roku dostępne były również jednostki 2.8 l 285 KM z 5-biegową skrzynią manualną lub 4-biegowym automatem. Z końcem 1995 roku pojawił się silnik 3.2 l 336 KM z modelu Shamal.
W 1998 roku zaprezentowano model Quattraporte Evoluzione w wersjach 2800 i 3200 (255–270 km/h). Produkcję modelu zakończono w 2001 roku liczbą ponad 2800 wyprodukowanych sztuk.
Piąta generacja.
Maserati Quattroporte V został zaprezentowany po raz pierwszy jesienią 2004 roku.
Pojazd po raz pierwszy zaprezentowano podczas targów motoryzacyjnych we Frankfurcie 9 września 2003 roku.
Pojazd został zaprojektowany przez włoskie studio Pininfarina. Auto wyposażone zostało w silnik 4.2 l o mocy 400 KM. Duża masa sprawia, iż przyspieszenie 0–100 km/h zajmuje 5,2 s. Dzięki równemu rozkładowi mas pomiędzy przednią i tylną osią auto dobrze się prowadzi. Taki rozkład uzyskano, cofając silnik za przednią oś, a skrzynię biegów przesuwając do tyłu. Ten rozkład mas na osie, znany z wielu sportowych samochodów, został po raz pierwszy zastosowany w luksusowym sedanie. 
W 2007 roku zautomatyzowaną skrzynię DuoSelect zastąpiono 6 biegowym, klasycznym automatem produkcji ZF (6HP-26).
W 2008 roku (rocznik 2009) model przeszedł face lifting. Silnik V8 o pojemności 4,2 l i mocy 400 KM zastąpiła jednostka V8 o większej pojemności 4.7 l i mocy podwyższonej do 430 KM. Najbardziej widoczne zmiany zewnętrzne to przednie i tylne reflektory wykonane w technologii LED. Został również zmieniony przedni grill.
Maserati Bellagio Fastback z nadwoziem typu shooting brake w liczbie 4 egzemplarzy zbudował jako niezależną inicjatywę włoski producent nadwozi Carrozzeria Touring Superleggera.
Szósta generacja.
Maserati Quattroporte VI został zaprezentowany po raz pierwszy w 2013 roku. 
Auto zostało miało swój światowy debiut podczas Międzynarodowych Północnoamerykańskich Targów Motoryzacyjnych w Detroit w styczniu 2013 roku.
Do napędu wykorzystano silniki V6 i V8 opracowane przez Ferrari, jako pierwsza dostępna była jednostka V8 3.8 (3798 cm³) o mocy maksymalnej 530 KM. W pojeździe zastosowana została 8-biegowa automatyczna skrzynia biegów ZF.

</doc>
<doc id="689014" url="https://pl.wikipedia.org/wiki?curid=689014" title="Biret">
Biret

Biret (z łaciny "birretum", czapeczka) – nakrycie głowy znane już w XIII wieku we Francji, a w Polsce popularne od wieku XV. Przybierało różne formy (beret). Najczęściej jednak niewielkie, kwadratowe i ściśle związane z funkcjami:

</doc>
<doc id="689015" url="https://pl.wikipedia.org/wiki?curid=689015" title="Államvédelmi Hatóság">
Államvédelmi Hatóság

Államvédelmi Hatóság (ÁVH) ("Urząd Bezpieczeństwa Państwa") – policja polityczna Węgierskiej Republiki Ludowej w latach 1945–1956.
Początki ÁVH sięgają 1945, kiedy to utworzono Wydział Polityczny Budapeszteńskiej Komendy Policji ("Budapesti Főkapitányság Politikai Rendészeti Osztálya" – PRO). Rok później PRO przemianowano na Wydział Bezpieczeństwa Państwa Węgierskiej Policji Państwowej ("Magyar Államrendőrség Államvédelmi Osztály" – ÁVO). Nazwa ta funkcjonowała w okresie od października 1946 do września 1948, kiedy to Urząd zmienił nazwę na Urząd Bezpieczeństwa Państwa ("Államvédelmi Hatóság" – ÁVH). Potocznie używano – ze względu na łatwiejszą wymowę – skrótu ÁVO, a pracowników nazywano „awoszami”. Stosowała wzorowane na radzieckich metody represji wobec opozycji poprzez rozbudowaną sieć tajnych współpracowników. Przeprowadzała tajne aresztowania, podczas których wydobywano zeznania za pomocą tortur. ÁVH wybudowała też sieć obozów koncentracyjnych o zaostrzonym rygorze dla wrogów systemu komunistycznego. "Államvédelmi Hatóság" podlegała operacyjnie służbom sowieckim, wykonując ich polecenia i rozkazy. W czasie powstania węgierskiego w 1956 szturmujący siedzibę ÁVH w Budapeszcie tłum został ostrzelany przez jej tajnych agentów co doprowadziło do śmierci blisko 100 osób. W październiku 1956 służba ta została rozwiązana przez premiera Imre Nagya.
Jej sukcesorką została istniejąca do 1990 Państwowa Służba Bezpieczeństwa ("Állambiztonsági Szolgálat" - AVSZ) i Departament III/III ministerstwa spraw wewnętrznych ("Belügyminisztérium"), odpowiedzialny za zwalczanie opozycji politycznej.
Kwatera główna ÁVH mieściła się w byłej siedzibie faszystowskiej partii strzałokrzyżowców na Andrássy út 60 w Budapeszcie. Obecnie w tym budynku mieści się muzeum o nazwie "Dom Terroru" ("Terror Háza"), upamiętniające zbrodnie totalitaryzmów na Węgrzech.

</doc>
<doc id="689016" url="https://pl.wikipedia.org/wiki?curid=689016" title="Glukozydazy">
Glukozydazy

Glukozylazy, glukozydazy - enzymy z grupy hydrolaz, rozcinające wiązania pomiędzy poszczególnymi cząsteczkami glukozy w cukrach złożonych. Do glukozydaz należą m.in. amylaza, maltaza, alfa-glukozydaza, beta-glukozydaza i inne.

</doc>
<doc id="689017" url="https://pl.wikipedia.org/wiki?curid=689017" title="Kopalnia Węgla Kamiennego Śląsk">
Kopalnia Węgla Kamiennego Śląsk



</doc>
<doc id="689019" url="https://pl.wikipedia.org/wiki?curid=689019" title="Herb Kohl">
Herb Kohl

Herb Kohl, właśc. Herbert H. Kohl (ur. 7 lutego 1935 w Milwaukee, Wisconsin) – amerykański polityk, senator ze stanu Wisconsin (wybrany w 1988 i ponownie w 1994, 2000 i 2006), członek Partii Demokratycznej.
Zdobył czwartą kadencję w wyborach które odbyły się 7 listopada 2006. Jego przeciwnikiem z Partii Republikańskiej był Robert Lorge.
Jest jednym z najbogatszych senatorów, jego majątek w 2005 roku wyceniono na 279 milionów dolarów. Jest właścicielem drużyny koszykarskiej Milwaukee Bucks występującej w lidze NBA.

</doc>
<doc id="689020" url="https://pl.wikipedia.org/wiki?curid=689020" title="ÁVH">
ÁVH



</doc>
<doc id="689021" url="https://pl.wikipedia.org/wiki?curid=689021" title="Rogownica">
Rogownica

Rogownica ("Cerastium" ) – rodzaj roślin należący do rodziny goździkowatych. Obejmuje ponad 200 gatunków. Są to rośliny zielne (jednoroczne i byliny) występujące głównie na obszarze klimatu umiarkowanego półkuli północnej. Rośliny te rosną w miejscach skalistych, na terenach górskich, na wydmach, w murawach i na świeżych łąkach. Niektóre gatunki uznawane za chwasty.
Szereg roślin z tego rodzaju uprawianych jest jako rośliny ozdobne, zwłaszcza rogownica kutnerowata "C. tomentosum", poza tym rogownica Biebersteina "C. biebersteinii", banacka "C. banaticum".
Rozmieszczenie geograficzne.
Przedstawiciele rodzaju są szeroko rozprzestrzenieni, zwłaszcza na półkuli północnej w strefie klimatu umiarkowanego. Niektóre gatunki są niemal kosmopolityczne. Brak przedstawicieli rodzaju na nizinnych obszarach strefy równikowej (Amazonia, zachodnia i środkowa Afryka, zachodnia i środkowa część Półwyspu Indochińskiego, Borneo i Sumatra), brak ich też lub występują tylko rośliny introdukowane na Antylach, w Australii i Nowej Zelandii. W Europie obecnych jest 58 gatunków, w Ameryce Północnej (na północ od Meksyku) jest ich 27, w Chinach rośnie 13 gatunków.
W Polsce występuje w naturze 17 gatunków. W ujęciu bazy taksonomicznej "Plants of the World online" dwa z tych taksonów zaliczane są do odrębnego rodzaju "Dichodon", a dwa mają zakwestionowaną rangę gatunkową.
Systematyka.
Rodzaj z rodziny goździkowatych ("Caryophyllaceae"), w którym klasyfikowany jest do podrodziny "Alsinoideae" i plemienia "Alsineae". Rodzaj jest monofiletyczny, ale po korekcie polegającej na odłączeniu gatunków tworzących dawniej podrodzaj "Dichodon", współcześnie wyodrębnianych w rodzaj "Dichodon" Rodzaj "Cerastium" (w wąskim ujęciu, odpowiadającym tradycyjnie wyróżnianemu podrodzajowi "Cerastium") okazał się siostrzany względem rodzaju menchia "Moenchia", podczas gdy gatunki z rodzaju "Dichodon" są siostrzane względem rodzaju mokrzycznik "Holosteum", ewentualnie zajmują pozycję bazalną w obrębie tej grupy rodzajów, z kolejno oddzielającymi się rodzajami "Holosteum", "Moenchia" i "Cerastium".

</doc>
<doc id="689025" url="https://pl.wikipedia.org/wiki?curid=689025" title="Reichenbach an der Fils">
Reichenbach an der Fils

Reichenbach an der Fils – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, siedziba związku gmin Reichenbach an der Fils. Leży nad rzeką Fils, ok. 12 km na wschód od centrum Esslingen am Neckar, przy drodze krajowej B10 i linii kolejowej InterCity Stuttgart–Ulm.

</doc>
<doc id="689030" url="https://pl.wikipedia.org/wiki?curid=689030" title="Herbert Kohl">
Herbert Kohl



</doc>
<doc id="689036" url="https://pl.wikipedia.org/wiki?curid=689036" title="Baltmannsweiler">
Baltmannsweiler

Baltmannsweiler – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Reichenbach an der Fils. Leży w Schurwaldzie, ok. 10 km na wschód od centrum Esslingen am Neckar. 69% obszaru gminy pokrywają lasy.

</doc>
<doc id="689041" url="https://pl.wikipedia.org/wiki?curid=689041" title="Jiří Trnka">
Jiří Trnka

Jiří Trnka (ur. 24 lutego 1912 w Pilźnie, zm. 30 grudnia 1969 w Pradze) – czeski twórca kreskówek i postaci, animator.
Życiorys.
W 1936 roku stworzył teatr lalkowy. Po II wojnie światowej stworzył w 1945 studio filmów animowanych Bratři v triku. W 1946 zdobył nagrodę na Festiwalu Filmowym w Cannes.
Zmarł w 1969 na zawał serca w wieku 57 lat.

</doc>
<doc id="689042" url="https://pl.wikipedia.org/wiki?curid=689042" title="Kajdany">
Kajdany



</doc>
<doc id="689046" url="https://pl.wikipedia.org/wiki?curid=689046" title="Hochdorf (powiat Esslingen)">
Hochdorf (powiat Esslingen)

Hochdorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Reichenbach an der Fils. Leży ok. 12 km na wschód od centrum Esslingen am Neckar, przy drodze krajowej B10.
Współpraca.
Miejscowość partnerska:

</doc>
<doc id="689049" url="https://pl.wikipedia.org/wiki?curid=689049" title="Lewant hiszpański">
Lewant hiszpański

Lewant hiszpański – umowna nazwa wschodniej części hiszpańskiego wybrzeża śródziemnomorskiego. Do Lewantu zalicza się zwykle nadmorskie prowincje Katalonii (Tarragonę, Barcelonę i Gironę) wspólnoty autonomiczne Walencji i Murcji oraz andaluzyjską prowincję Almería i wschodnie rejony Aragonii i Kastylii La Manchy.
Lewant to termin, którego używa się w nawiązaniu do pewnych cech wspólnych tego terenu, takich jak społeczność czy klimat.
Hiszpańska nazwa "Levante" pochodzi od czasownika "levantar" ("podnosić"). Kiedy najważniejszym ekonomicznie miastem Hiszpanii była Sewilla nazwy "Levante" używano wobec leżących na wschód od niej terenów dzisiejszych prowincji Almería, Alicante i Murcja, gdyż to nad nimi słońce "se levanta" ("podnosi się"). Z czasem Lewantem zaczęto nazywać coraz większy obszar, aż w końcu nazwa przyjęła się dla całej wschodniej części Hiszpanii.

</doc>
<doc id="689052" url="https://pl.wikipedia.org/wiki?curid=689052" title="Trofoblast">
Trofoblast

Trofoblast (gr. "trophé" „pokarm” i "blastós" „kiełek, zarodek”) – warstwa zewnętrznych komórek błony płodowej (kosmówki), wyodrębniająca się u ssaków we wczesnym stadium rozwojowym zarodka, odpowiedzialna za tworzenie się łożyska oraz transportowane przez nie substancje odżywcze.
Trofoblast tworzy początkowo litą warstwę, a następnie różnicuje się na wewnętrzny cytotrofoblast i zewnętrzny syncytiotrofoblast.

</doc>
<doc id="689053" url="https://pl.wikipedia.org/wiki?curid=689053" title="61 Cygni">
61 Cygni

61 Cygni – gwiazda w gwiazdozbiorze Łabędzia, znajdująca się w odległości ok. 11,4 lat świetlnych od Słońca. Jest to jedna z najbliższych gwiazd podwójnych.
Charakterystyka obserwacyjna.
61 Cygni jest słabo widoczna gołym okiem, jako obiekt o wielkości ok. 4,8. Jej podwójność odkrył w 1659 gdański astronom Jan Heweliusz. Lepiej udokumentowane obserwacje poczynił w 1753 roku James Bradley, a w 1792 Giuseppe Piazzi zwrócił uwagę na jej duży ruch własny, sugerujący niewielką odległość od Słońca, w związku z czym przezwał ją „Latającą gwiazdą” (). W 1838 roku Friedrich Wilhelm Bessel zmierzył jej paralaksę roczną, co było historycznie pierwszym przypadkiem przeprowadzenia takiego pomiaru.
Dwa składniki 61 Cygni okrążają się wzajemnie po orbitach. W 1753 dzieliła je odległość 19,6 sekundy kątowej, a w 2019 roku było to ok. 31,8″. W pobliżu układu jest widocznych wiele innych, niezwiązanych obiektów o innym ruchu własnym.
Charakterystyka fizyczna.
Układ 61 Cygni tworzą dwie bardzo podobne gwiazdy, pomarańczowe karły należące do typu widmowego K.
Jaśniejszy składnik to 61 Cygni A, gwiazda typu widmowego K5 V. Ma jasność ok. 15% jasności Słońca i temperaturę 4450 K. Jego masa to około 60% masy Słońca, a promień jest równy ok. 65% promienia Słońca. Słabszy składnik 61 Cygni B jest karłem o typie widmowym K7 V, o temperaturze 4120 K i jasności równej ok. 9% jasności Słońca. Masa tej gwiazdy to pół masy Słońca, a jej promień jest równy ok. 60% promienia Słońca.
Obydwa składniki układu są gwiazdami zmiennymi – 61 Cygni A jest gwiazdą zmienną typu BY Draconis, zaś 61 Cygni B gwiazdą rozbłyskową. Gwiazdy obiegają wspólny środek masy w czasie ok. 650 lat; dystans jaki je dzieli to średnio 85 au. Nie są znane planety krążące wokół żadnej z tych gwiazd, chociaż w połowie XX wieku postulowano istnienie planety okrążającej 61 Cyg A na podstawie astrometrii.
61 Cygni jest gwiazdą o jednym z największych ruchów własnych: ponad 5 sekund kątowych na rok. Tylko 6 innych gwiazd ma większy ruch własny, żadna z nich nie jest jednak widoczna gołym okiem. Wynika to częściowo z niewielkiej odległości od Układu Słonecznego, ale także z dużej prędkości ruchu gwiazdy względem Słońca – układ 61 Cygni mija je z prędkością względną 108 km/s.

</doc>
<doc id="689054" url="https://pl.wikipedia.org/wiki?curid=689054" title="Gutzon Borglum">
Gutzon Borglum

John Gutzon de la Mothe Borglum (ur. 25 marca 1867 w St. Charles, zm. 6 marca 1941 w Chicago) – amerykański malarz i rzeźbiarz, twórca monumentalnych rzeźb w zboczu Mount Rushmore, przedstawiających twarze czterech prezydentów Stanów Zjednoczonych.
Życiorys.
Urodził się 25 marca 1867 roku w St. Charles, w Idaho. Był dzieckiem duńskich imigrantów Jamesa i Idy Michelson Borglumów. Jego ojciec był mormonem, który miał dwie żony – rodzone siostry. Od siódmego roku życia wychowywany był w Nebrasce. Miał brata, Solona, który również wybrał karierę rzeźbiarza.
Studiował sztukę w San Francisco. W wieku 22 lat ożenił się ze swoją nauczycielką, starszą od siebie o 18 lat, Elizabeth Janes Putnam. W 1890 roku wyjechał do Europy, by kontynuować studia na Académie Julian i w École des Beaux-Arts w Paryżu. Był uczniem między innymi Augusta Rodina, pod jego wpływem zainteresował się rzeźbą. Od 1896 przebywał w Anglii, gdzie zajmował się malarstwem, ilustrowaniem książek oraz rzeźbą. Jego prace zyskiwały uznanie zarówno we Francji, jak i w Wielkiej Brytanii. W 1901 wrócił do USA i osiadł w Nowym Jorku. W 1909 rozwiódł się z pierwszą żoną i poślubił Mary Montgomery, jedną z pierwszych kobiet z doktoratem, znającą sześć języków.
W 1907 Gutzon Borglum opracował projekt Pomnika Konfederacji w zboczu Stone Mountain w Georgii. Realizacja największego na owe czasy monumentu rozpoczęła się w 1923 roku. Dwa lata później, rzeźbiarz przerwał prace, zniszczył modele i opuścił teren budowy pomnika.
W 1927 roku artysta rozpoczął realizację swojego największego dzieła. Był to projekt monumentalnych rzeźb, popiersi czterech prezydentów USA, wykutych w zboczu Mount Rushmore w Dakocie Południowej. Gutzon Borglum był tu głównym rzeźbiarzem, przez 14 lat kierował ekipą złożoną z około 400 robotników.
6 marca 1941 roku rzeźbiarz zmarł w szpitalu w Chicago. W tym samym roku syn rzeźbiarza, Lincoln, zakończył realizację "Mount Rushmore National Memorial".
Twórczość.
Najbardziej znanym dziełem Gutzona Borgluma jest "Mount Rushmore National Memorial". Są to monumentalne rzeźby wykonane w granitowej skale zbocza Mount Rushmore w Dakocie Południowej. Przedstawiają twarze czterech prezydentów Stanów Zjednoczonych, artysta uwiecznił w ten sposób George’a Washingtona, Thomasa Jeffersona, Theodore’a Roosevelta i Abrahama Lincolna.
Artysta jest twórcą rzeźb postaci świętych, w tym apostołów, w katedrze św. Jana Bożego w Nowym Jorku. Wyrzeźbił popiersie prezydenta Abrahama Lincolna, obecnie znajdujące się w budynku Kapitolu w Waszyngtonie.
Gutzon Borglum jest autorem wielu pomników, w tym nieistniejącego już (odsłoniętego w 1931 roku), pomnika Woodrowa Wilsona w Poznaniu. Ufundowany przez Ignacego Paderewskiego pomnik został zniszczony w czasie okupacji niemieckiej.

</doc>
<doc id="689056" url="https://pl.wikipedia.org/wiki?curid=689056" title="Lichtenwald (gmina)">
Lichtenwald (gmina)

Lichtenwald – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Reichenbach an der Fils. Leży w Schurwaldzie, ok. 12 km na wschód od centrum Esslingen am Neckar.

</doc>
<doc id="689058" url="https://pl.wikipedia.org/wiki?curid=689058" title="Sitnica (województwo lubuskie)">
Sitnica (województwo lubuskie)

Sitnica – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="689059" url="https://pl.wikipedia.org/wiki?curid=689059" title="Jiri Trnka">
Jiri Trnka



</doc>
<doc id="689061" url="https://pl.wikipedia.org/wiki?curid=689061" title="Allamvedelmi Hatosag">
Allamvedelmi Hatosag



</doc>
<doc id="689062" url="https://pl.wikipedia.org/wiki?curid=689062" title="Allamvedelmi Hatósag">
Allamvedelmi Hatósag



</doc>
<doc id="689063" url="https://pl.wikipedia.org/wiki?curid=689063" title="Sitnica">
Sitnica



</doc>
<doc id="689064" url="https://pl.wikipedia.org/wiki?curid=689064" title="Moczele">
Moczele

Moczele () – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="689065" url="https://pl.wikipedia.org/wiki?curid=689065" title="Minister (kapłan)">
Minister (kapłan)



</doc>
<doc id="689069" url="https://pl.wikipedia.org/wiki?curid=689069" title="Niwy (województwo lubuskie)">
Niwy (województwo lubuskie)

Niwy – osada w Polsce, położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość należała administracyjnie do województwa gorzowskiego.

</doc>
<doc id="689071" url="https://pl.wikipedia.org/wiki?curid=689071" title="Starczewo (województwo lubuskie)">
Starczewo (województwo lubuskie)

Starczewo – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew nad jeziorem Słowie.
W latach 1975–1998 miejscowość administracyjnie należała do województwa gorzowskiego.

</doc>
<doc id="689072" url="https://pl.wikipedia.org/wiki?curid=689072" title="Malikici">
Malikici

Malikici () − jedna z czterech szkół prawa koranicznego w sunnickiej wersji islamu i druga pod względem liczebności wiernych wśród nich, praktykowana przez ok. 25% muzułmanów, głównie w północnej i zachodniej Afryce.
"Madhaby" nie są uważane za sekty, ale szkoły prawa. Nie ma między nimi rywalizacji; są uważane przez swoich członków za równorzędne i niezależne. Pozostałe szkoły to szafi’ici, hanafici, i hanbalici.

</doc>
<doc id="689076" url="https://pl.wikipedia.org/wiki?curid=689076" title="Ćwiczenie z wojskami">
Ćwiczenie z wojskami

Ćwiczenia z wojskami – najwyższa forma praktycznego szkolenia dowództw, sztabów i wojsk, w ramach której ćwiczący, dążąc do wykonania określonego zadania bojowego, na tle umownej sytuacji taktycznej, uczą się rozwiązywania problemów z zakresu przygotowania i prowadzenia walki.
W czasie ćwiczeń z wojskami szkoli się umiejętności dowództw w planowaniu, organizowaniu i dowodzeniu podległymi wojskami oraz sprawdzeniu tych umiejętności w oparciu o realnie działające wojska. Szkolenie skupia się na przygotowaniu wszystkich komponentów do działania w różnych środowiskach pola walki. Ćwiczenia tego typu są prowadzone w warunkach polowych z rozwiniętym mobilnym i mobilno−stacjonarnym systemem dowodzenia. Strategiczne i operacyjne organy dowodzenia zaangażowane w ćwiczeniu mogą również realizować zadania w oparciu o stacjonarne stanowiska dowodzenia.
Charakterystyka ćwiczeń.
Ćwiczenie z wojskami jest najwyższą formą praktycznego szkolenia wojsk, w ramach którego dowódca ćwiczącego oddziału dąży do wykonania określonego zadania bojowego, na tle opracowanej sytuacji taktycznej, rozwiązuje problemy z zakresu przygotowania i prowadzenia podstawowych rodzajów walki
Ćwiczenia z wojskami mogą przyjąć następujący rodzaj: ćwiczenia taktyczne z wojskami; ćwiczenia taktyczno-specjalne (np. rozpoznawcze, logistyczne, artyleryjskie itp.).
Prowadzenie ćwiczeń z wojskami.
Ćwiczenie taktyczne z wojskami rozpoczyna się od d sprawdzenia realizacji wybranych elementów osiągania wyższych stanów gotowości bojowej w miejscu stałej dyslokacji, sprawdzenia sposobu przemieszczenia i rozmieszczenia wojsk w rejonach alarmowych lub wyjściowych. Kierownictwo ćwiczenia przybywa do ćwiczących bezpośrednio przed rozpoczęciem ćwiczenia lub dopiero do rejonów wyjściowych. Sytuacja wyjściowa (założenia) na pierwszy dzień ćwiczenia wręczane są ćwiczącym po osiągnięciu tych rejonów. Kierownictwo kontroluje sposób dowodzenia wojskami, stan wyszkolenia oraz przygotowania sprzętu bojowego i organizowania działań bojowych.
Kierowanie ćwiczeniem w dynamice walki polega na zapewnieniu rozwoju sytuacji taktycznej, kontroli obiegu informacji oraz ocenie reakcji ćwiczących na zachodzące w niej zmiany. Decyzje słuszne nagradza się przyznawaniem powodzenia ćwiczącym, a błędne karami taktycznymi. Tworzenie kolejnych sytuacji powinno wynikać z aktualnego położenia elementów ugrupowania bojowego ćwiczących i uzyskanych przez nich wiadomości. Istotną rolę w rozgrywaniu poszczególnych sytuacji spełniają rozjemcy terenowi i żołnierze grup pozoracji. Wpływają oni na przebieg działań bojowych poprzez określenie położenia wojsk, strat w stanie osobowym i sprzęcie, a także odpowiednie pozorowanie środków walki i obiektów przeciwnika lub rejonów skażeń. Z powyższego powinny wynikać decyzje ćwiczących o dalszym sposobie prowadzenia działań.
Ćwiczenie taktyczne z wojskami może przybrać formę ćwiczenia taktycznego ze strzelaniem. Są one najbardziej realistyczną formą szkolenia dowództw i wojsk w praktycznym dowodzeniu i kierowaniu ogniem.
W tym przypadku, oprócz osoby funkcyjnej odpowiedzialnej za sprawy taktyczne i ogniowe wyznacza się rozjemców ogniowych. Opracowuje się schemat sytuacji tarczowej zawierający rozmieszczenie figur bojowych. Strzelanie podczas ćwiczenia taktycznego stanowić powinno odrębny element organizacyjny. Jest to konieczne ze względu na bezpieczeństwo oraz niezakłócanie dynamiki ćwiczenia.

</doc>
<doc id="689079" url="https://pl.wikipedia.org/wiki?curid=689079" title="Wołogoszcz (województwo lubuskie)">
Wołogoszcz (województwo lubuskie)

Wołogoszcz (niem. "Wolgast") – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew w pobliżu drogi krajowej nr 22.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="689081" url="https://pl.wikipedia.org/wiki?curid=689081" title="Ćwiczenie taktyczne ze strzelaniem">
Ćwiczenie taktyczne ze strzelaniem

Ćwiczenie taktyczne ze strzelaniem amunicja bojową – najbardziej realistyczna forma szkolenia dowództw i wojsk w praktycznym dowodzeniu i kierowaniu ogniem wszystkich środków ogniowych i wspierających w czasie przygotowania i prowadzenia walki. Są to ćwiczenia jednostronne, zawsze wieloszczeblowe.
Charakterystyka.
Celem ćwiczeń taktycznych ze strzelaniem jest doskonalenie dowództw w organizowaniu systemu ognia i kierowaniu nim w walce oraz zgranie systemu ognia pododdziałów (oddziałów) w różnych rodzajach działań.
Istotą ćwiczeń jest to, że dowództwa oprócz realizacji zadań taktycznych przez ćwiczące pododdziały (oddziały), praktycznie kierują systemem ognia wszystkich środków ogniowych i wspierających.
Treścią ćwiczeń taktycznych ze strzelaniem jest praktyczne wykonywanie zadań taktycznych i ogniowych wynikających z sytuacji na polu walki, rodzaju działań, a także organizacja i kierowanie systemem ognia, doskonalenie znajomości zasad i warunków strzelania oraz warunków bezpieczeństwa, przygotowanie uzbrojenia i sprzętu do strzelania.
Kierowanie strzelaniem podczas ćwiczenia taktycznego.
W celu realizacji ćwiczenia taktycznego ze strzelaniem, oprócz osoby funkcyjnej odpowiedzialnej za sprawy taktyczne i ogniowe, wyznacza się rozjemców ogniowych. Do przeprowadzenia ćwiczenia ze strzelaniem wykorzystuje się schemat sytuacji tarczowej. Ćwiczenia te mogą również odbywać się z wykorzystaniem laserowych symulatorów strzelań.
Strzelanie podczas ćwiczenia taktycznego stanowić powinno odrębny element organizacyjny ćwiczenia. Wyodrębnienie tej fazy ćwiczenia jest konieczne ze względu na przestrzeganie warunków bezpieczeństwa oraz nie zakłócanie dynamiki ćwiczenia. Z chwilą przybycia strzelających pododdziałów do rejonu strzelania, powinna rozpocząć się realizacja przedsięwzięć związanych z wykonaniem strzelania: załadowanie amunicji, zorganizowanie systemu łączności na czas strzelania i ubezpieczenie poligonu.
Strzelające pododdziały po przekroczeniu rubieży otwarcia ognia samodzielnie ładują broń i prowadzą ogień do poszczególnych celów (w MW – wydzielone siły po zajęciu pozycji ogniowych na sygnał kierownika strzelania prowadzą ogień do wyznaczonych celów lub w naznaczonym kierunku lub namiarze strzelania).

</doc>
<doc id="689082" url="https://pl.wikipedia.org/wiki?curid=689082" title="Rolewice">
Rolewice

Rolewice – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew przy drodze krajowej nr 22.
W latach 1975–1998 miejscowość administracyjnie należała do województwa gorzowskiego.

</doc>
<doc id="689083" url="https://pl.wikipedia.org/wiki?curid=689083" title="Wenefryda">
Wenefryda

Wenefryda — imię żeńskie pochodzenia celtyckiego, od walijskiego "Gwenfrewi": "gwen" to "biały, prawy, błogosławiony", a "frewi" - "pojednianie, zgoda, pokój". Inny wariant tego imienia to Ginewra. Patronką tego imienia jest św. Wenefryda z Walii (VII wiek). Inne formy to "Wenfryda", "Wenfreda", "Winifreda", "Wenifreda", "Winfryda", "Winfreda", "Winifred", "Winfried" i "Winfrida."
Wenefryda imieniny obchodzi 3 listopada.

</doc>
<doc id="689088" url="https://pl.wikipedia.org/wiki?curid=689088" title="Karl Nesselrode">
Karl Nesselrode



</doc>
<doc id="689096" url="https://pl.wikipedia.org/wiki?curid=689096" title="Żeleźnica (województwo lubuskie)">
Żeleźnica (województwo lubuskie)

Żeleźnica – osada leśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="689097" url="https://pl.wikipedia.org/wiki?curid=689097" title="Karl Robert Nesselrode">
Karl Robert Nesselrode

Karl Robert Nesselrode (ros. Карл Васильевич Нессельроде; ur. 13 grudnia 1780 w Lizbonie, zm. w Petersburgu) – rosyjski dyplomata niemieckiego pochodzenia, jeden z liderów Świętego Przymierza, minister spraw zagranicznych cesarstwa rosyjskiego w latach 1816-1856.
Był synem hrabiego Marii Juliusza Wilhelma Franciszka (1724-1810), rosyjskiego tajnego radcy i szambelana i Luizy z baronów von Gontard (zm. 1785). Żonaty był z Rosjanką Marią z hr. Gurjew (zm. 1849), i miał z nią dwie córki i dwóch synów, z których Dymitr (ur. 1816) prowadził dalej rosyjską linię Nesselrodów.
W 1818 odznaczony Orderem Orła Białego. Odznaczony austriackim orderem Złotego Runa (1819), pruskim Orderem Czarnego Orła (1851 z brylantami) i w 1815 sabaudzkim Orderem Najwyższego Świętego Zwiastowania nadanym przez Wiktora Emanuela I króla Sardynii.

</doc>
<doc id="689098" url="https://pl.wikipedia.org/wiki?curid=689098" title="Hylochoerus meinertzhageni">
Hylochoerus meinertzhageni



</doc>
<doc id="689104" url="https://pl.wikipedia.org/wiki?curid=689104" title="Szwajcarscy Robinsonowie (serial telewizyjny 1974)">
Szwajcarscy Robinsonowie (serial telewizyjny 1974)

Szwajcarscy Robinsonowie (ang. "The Swiss Family Robinson") z 1974 r. – kanadyjski serial telewizyjny – jedna z wielu ekranizacji powieści Johanna Davida Wyssa.
Emisja.
Serial składał się z 26 półgodzinnych odcinków. Po raz pierwszy wyemitowano go w Kanadzie, 6 września 1976 r. W Polsce wyświetlała go TVP1 w roku 1988.
Krótki opis.
Opowiadał o przygodach pięcioosobowej rodziny, która w roku 1801, w wyniku katastrofy morskiej, wylądowała na bezludnej wyspie. Z pomocą zaledwie kilku ocalałych ze statku rzeczy, musieli na nowo zorganizować sobie życie.

</doc>
<doc id="689105" url="https://pl.wikipedia.org/wiki?curid=689105" title="Łan">
Łan



</doc>
<doc id="689106" url="https://pl.wikipedia.org/wiki?curid=689106" title="Jeżozwierzowate">
Jeżozwierzowate

Jeżozwierzowate jeżozwierze (Hystricidae) – rodzina ssaków z infrarzędu jeżozwierzokształtnych (Hystricognathi) w obrębie rzędu gryzoni (Rodentia). Największym z gatunków jeżozwierzy jest żyjący także w południowej Europie jeżozwierz afrykański ("Hystrix cristata"). Niekiedy błędnie nazwą „jeżozwierz” określa się żyjące w Ameryce ursony.
Zasięg występowania.
Od południa Europy przez całą Afrykę i Indie do Borneo. 
Charakterystyka.
Stronę grzbietową ciała tych zwierząt pokrywają kolce (będące przekształconymi włosami). Jeżozwierzowate są roślinożerne.
Systematyka.
Do rodziny jeżozwierzowatych należą następujące występujące współcześnie rodzaje:
Opisano również rodzaj wymarły:

</doc>
<doc id="689107" url="https://pl.wikipedia.org/wiki?curid=689107" title="Dębnik (województwo lubuskie)">
Dębnik (województwo lubuskie)

Dębnik – mała osada leśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.
Inne miejscowości o nazwie "Dębnik": Dębnik

</doc>
<doc id="689110" url="https://pl.wikipedia.org/wiki?curid=689110" title="Praca czyni wolnym">
Praca czyni wolnym



</doc>
<doc id="689113" url="https://pl.wikipedia.org/wiki?curid=689113" title="Osowiec (województwo lubuskie)">
Osowiec (województwo lubuskie)

Osowiec – mała osada śródleśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.
Zobacz też.
Inne miejscowości o nazwie "Osowiec": Osowiec

</doc>
<doc id="689114" url="https://pl.wikipedia.org/wiki?curid=689114" title="Jadwiga Kaliszewska">
Jadwiga Kaliszewska

Jadwiga Kaliszewska (ur. 15 września 1936 w Warszawie, zm. 18 marca 2012 w Poznaniu) – polska skrzypaczka i pedagog.
Życiorys.
W 1959 ukończyła studia muzyczne w Państwowej Wyższej Szkole Muzycznej w Krakowie w klasie prof. Eugenii Umińskiej. W latach 1958–1961 była nauczycielką w liceum muzycznym w Krakowie. W 1961 roku została pierwszym w dziejach szkoły asystentem w Państwowej Wyższej Szkole Muzycznej w Poznaniu (dziś: Akademia Muzyczna im. I.J. Paderewskiego w Poznaniu). W 1962 zdobyła wyróżnienie na Konkursie Skrzypcowym im. H. Wieniawskiego w Poznaniu. W 1965 r. brała udział w międzynarodowych kursach gry skrzypcowej w Weimarze.
Była profesorem w Akademii Muzycznej w Poznaniu. W 1990 była inicjatorką powstania tzw. Szkoły Talentów w Poznaniu przeznaczonej dla wyjątkowo uzdolnionej młodzieży (18 marca 2013 nadano tej placówce imię Jadwigi Kaliszewskiej - w miejsce Henryka Wieniawskiego). Jej uczniowie i studenci to m.in. Bartosz Bryła, Jakub Haufa, Bartłomiej Nizioł, Anna Reszniak, Jarosław Nadrzycki, Piotr Milewski. Wielu z nich zdobywało nagrody na krajowych i międzynarodowych konkursach skrzypcowych. Często była zapraszana do obradowania w jury w ogólnopolskich i międzynarodowych konkursach skrzypcowych.
Jadwiga Kaliszewska miała w swoim dorobku nagrania płytowe, radiowe i telewizyjne. Bywa także jurorem na konkursach skrzypcowych i lutniczych, w kraju i za granicą. Do 2001 roku regularnie uczestniczyła w pracach jury Konkursu Skrzypcowego im. H. Wieniawskiego. W ciągu wielu lat grała również w zespole muzyki dawnej działającym przy poznańskim Muzeum Instrumentów Muzycznych.
W 1970 otrzymała Odznakę Honorową Miasta Poznania. 10 października 2007 otrzymała tytuł doktora honoris causa Akademii Muzycznej w Poznaniu. W 2010 została wyróżniony przez poznańskie Towarzystwo im. Hipolita Cegielskiego statuetką Złotego Hipolita.
Była prezesem Towarzystwa Muzycznego im. Henryka Wieniawskiego w Poznaniu.
Zmarła 18 marca 2012 po krótkiej chorobie.

</doc>
<doc id="689117" url="https://pl.wikipedia.org/wiki?curid=689117" title="Multipotencja">
Multipotencja

Multipotencja – zdolność komórek niezróżnicowanych do przekształcania się w komórki różnych typów, przy czym dany typ komórek multipotencjalnych może przekształcić się w komórki wchodzących w skład jednej określonej tkanki (np. komórki szpiku kostnego mogą różnicować się w komórki krwi). Ich linie potomne występują w tkankach organizmów młodocianych i dojrzałych, uczestnicząc w procesach wzrostu i regeneracji.

</doc>
<doc id="689120" url="https://pl.wikipedia.org/wiki?curid=689120" title="Unipotencja">
Unipotencja

Unipotencja – zdolność różnicowania się jednego rodzaju komórek w ściśle określony inny rodzaj komórek.

</doc>
<doc id="689126" url="https://pl.wikipedia.org/wiki?curid=689126" title="Fetoskopia">
Fetoskopia

Fetoskopia – biopsja tkanek płodu. Fetoskopię wykonuje się pomiędzy 18 a 20. tygodniem ciąży. Wprowadzenie fiberoendoskopu pozwala na oglądanie płodu i pobranie fragmentów tkanek, najczęściej skóry lub wątroby lub próbek krwi. Ryzyko wywołania poronienia szacuje się na ok. 5%, trwałe uszkodzenie ściany owodni połączone z wyciekiem płynu owodniowego na 4%.

</doc>
<doc id="689128" url="https://pl.wikipedia.org/wiki?curid=689128" title="Mansfield (Missouri)">
Mansfield (Missouri)

Mansfield jest niewielkim amerykańskim miastem w hrabstwie Wright, w stanie Missouri.
W roku 1894 wprowadziła się tu Laura Ingalls Wilder z mężem Almanzem i córką Rose. Spędzili tu kolejne 60 lat. To w Mansfield powstawały książki z cyklu "Domek na prerii". W domu, w którym mieszkali, znajduje się muzeum. 

</doc>
<doc id="689130" url="https://pl.wikipedia.org/wiki?curid=689130" title="Airport Inc.">
Airport Inc.

Airport inc. – gra komputerowa, symulator zarządzania lotniskiem. Stworzona została w 2000 roku przez firmę Krisalis Software Ltd., a wydana przez Take-Two Interactive i Telstar Electronic Studios Ltd.
W grze gracz wciela się w postać początkującego magnata lotniczego, który projektuje i buduje rozwijający się port lotniczy. Gra jest w pełni trójwymiarowa. 
Gra oferuje:

</doc>
<doc id="689132" url="https://pl.wikipedia.org/wiki?curid=689132" title="Bańki (ujednoznacznienie)">
Bańki (ujednoznacznienie)

Miejscowości:
Inne:

</doc>
<doc id="689139" url="https://pl.wikipedia.org/wiki?curid=689139" title="Aletschgletscher">
Aletschgletscher

Aletschgletscher, "Grosser Aletschgletscher" – największy lodowiec Alp, leżący w Alpach Berneńskich, w kantonie Valais w Szwajcarii.
Aletsch ma długość 23,6 km (2002 r.), zajmuje powierzchnię 117,6 km² (w 2022 podawano 80 km²) i składa się z ok. 27 mld ton lodu. Jego grubość w najgłębszym miejscu szcuje się na 800 metrów.
W przeszłości lodowiec ten bywał znacznie dłuższy niż obecnie. W I połowie XVII w., gdy alpejskie lodowce osiągnęły jedno ze swoich maksimów w okresie małej epoki lodowej, został on uznany za zagrożenie dla niżej położonego osadnictwa do tego stopnia, że w 1653 r. zaproszono do Naters dwóch jezuitów, aby egzorcyzmowali ów lodowiec.
U schyłku małej epoki lodowej, w roku 1850, lodowiec miał długość 27 km. Od tego czasu jest generalnie w regresji. W ciągu ostatnich 150 lat skrócił się o ponad 3 km. Obecnie ustępuje w tempie ponad 50 metrów rocznie.
Lodowiec jest objęty rezerwatem znajdującym się na liście światowego dziedzictwa UNESCO,
razem ze szczytami Bietschhorn i Jungfrau.

</doc>
<doc id="689141" url="https://pl.wikipedia.org/wiki?curid=689141" title="Krystyna Dąbrowska (szachistka)">
Krystyna Dąbrowska (szachistka)

Krystyna Dąbrowska (ur. 5 grudnia 1973 w Sokołowie Podlaskim) – polska szachistka, arcymistrzyni od 1994 roku.
Kariera szachowa.
Grę w szachy poznała w wieku 9 lat, szybko ujawniając swój nieprzeciętny talent. Pierwszy tytuł mistrzyni Polski zdobyła mając lat 12, zwyciężając w kategorii juniorek do lat 15. Kolejne sukcesy pojawiły się bardzo szybko - w 1988 r. zadebiutowała w finale mistrzostw Polski kobiet. W tym samym roku zdobyła tytuł mistrzyni Europy do lat 16, zaś rok później - tytuł mistrzyni świata w tej samej kategorii wiekowej. W 1991 r. zdobyła złoty medal mistrzostw Polski juniorek do lat 18. Wyjątkowo udany był dla niej rok 1992 - w Świeradowie-Zdroju zdobyła tytuł mistrzyni Polski, zaś w Buenos Aires - tytuł mistrzyni świata juniorek do lat 20, zwyciężyła również w międzynarodowym turnieju w Gdyni. Dzięki złotemu medalowi z Buenos Aires awansowała w 1993 r. do turnieju międzystrefowego rozegranego w Dżakarcie, gdzie zajęła XIV miejsce (startowało 39 zawodniczek). W tym samym roku zanotowała bardzo udany występ w otwartym turnieju w Hamburgu, gdzie wypełniła drugą normę arcymistrzowską. Kolejną normę zdobyła rok później, dzieląc I-II miejsce na turnieju w Dreźnie. W tym samym roku, jako czwarta Polka w historii, otrzymała tytuł arcymistrzyni. W kolejnych latach nie notowała już tak spektakularnych sukcesów, sukcesywnie obniżając swoją turniejową aktywność. W 2000 r. po raz dziesiąty wystąpiła w finale mistrzostw kraju, natomiast rok później zakończyła czynną karierę szachową.
Wielokrotnie reprezentowała Polskę w rozgrywkach drużynowych, m.in.: oraz .
Najwyższy ranking w karierze osiągnęła 1 stycznia 1998 r., z wynikiem 2330 punktów dzieliła wówczas 73-78. miejsce na światowej liście FIDE, jednocześnie zajmując 5. miejsce wśród polskich szachistek.

</doc>
<doc id="689142" url="https://pl.wikipedia.org/wiki?curid=689142" title="Funkcjonalizm (archeologia)">
Funkcjonalizm (archeologia)

Funkcjonalizm – kierunek (prąd) w archeologii.
Jednym z przedstawicieli funkcjonalizmu był słynny uczony brytyjski Vere Gordon Childe (1892-1957). Co prawda Childe początkowo, w duchu dyfuzjonizmu, przypisywał większość innowacji kulturowych wpływom bliskowschodnim, jednak w późniejszym okresie, pod wpływem funkcjonalizmu i marksizmu, zainteresował się mechanizmami funkcjonowania systemów społeczno-kulturowych, a przede wszystkim aspektami ekonomicznymi tego funkcjonowania, handlem jako motorem rozprzestrzeniania się innowacji, powstawaniem zróżnicowania społecznego i majątkowego w wyniku rozwoju gospodarczego i podobnymi zagadnieniami.
Innym funkcjonalistą w archeologii był uczony brytyjski Grahame Clark. Twierdził on, że celem archeologii powinny być przede wszystkim studia nad sposobem życia ludzi w przeszłości, znaleziska archeologiczne należy zatem rozpatrywać z funkcjonalistycznego punktu widzenia. Uważał, że podstawową rolą kultury jest zapewnienie społeczeństwu warunków do przeżycia, a więc wszystkie jej aspekty znajdują się do pewnego stopnia pod wpływem ograniczeń narzucanych przez warunki naturalne i środowisko. Celem archeologa winno być, według Clarke’a, zrekonstruowanie struktury ekonomicznej, organizacji życia społecznego i politycznego, systemu wierzeń i wartości oraz zrozumienie, jak te różne instytucje i wytwory kultury są z sobą powiązane jako części funkcjonującego systemu. Interesował się szczególnie aspektami ekologicznymi, badał sposoby adaptacji człowieka do środowiska, sposoby zdobywania pożywienia.
W Stanach Zjednoczonych przedstawicielami funkcjonalizmu archeologicznego byli Walter Taylor i Gordon Willey, którzy zapoczątkowali nowoczesne studia nad systemami osadniczymi dawnych społeczności ludzkich.

</doc>
<doc id="689146" url="https://pl.wikipedia.org/wiki?curid=689146" title="Bissingen an der Teck">
Bissingen an der Teck

Bissingen an der Teck – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Weilheim an der Teck. Leży w Jurze Szwabskiej, ok. 20 km na południowy wschód od centrum Esslingen am Neckar.

</doc>
<doc id="689149" url="https://pl.wikipedia.org/wiki?curid=689149" title="Zofia Sokolnicka">
Zofia Sokolnicka

Zofia Sokolnicka (ur. 15 maja 1878 w Krakowie, zm. 27 lutego 1927 w Poznaniu) – polska polityk i działaczka wojenna, posłanka na Sejm Ustawodawczy oraz I kadencji w II RP, członkini Naczelnej Rady Ludowej w 1918.
Życiorys.
Rodzina i wykształcenie.
Urodziła się jako córka właściciela Orzeszkowa, Stanisława (zm. 1906) i Stanisławy z Moszczyńskich. Miała dwie siostry: Marię i Lucynę. Pochodziła z rodziny o tradycjach powstańczych - jej ojciec i stryj byli powstańcami styczniowym, a dziadek listopadowym. Zofia Sokolnicka w 1884 roku rozpoczęła naukę w Wyższej Szkole Żeńskiej prowadzonej przez siostry Annę i Anastazję Danysz w Poznaniu, gdzie mimo wprowadzonego zakazu przez władze pruskie uczy się po polsku, a następnie jako słuchaczka nadzwyczajna kończy kurs literatury i historii na Uniwersytecie Jagiellońskim (kobiety nie mogły wówczas studiować). W Krakowie ukończyła również wyższe studia muzyczne.
Walka o narodową tożsamość i niepodległość kraju.
Po powrocie do Wielkopolski rozpoczęła ożywioną działalność oświatową, społeczną i polityczną. Podjęła pracę w stowarzyszeniu kobiecym „Warta”, którego zadaniem było prowadzenie tajnego nauczania języka ojczystego i historii oraz rozpowszechnianie polskich książek. Była współautorką podręcznika dla nauczycielek: "Jak uczyć dzieci czytać i pisać po polsku". Wraz z księdzem K. Malińskim stała na czele Towarzystwa Opieki Rodzicielskiej, które spełniało w czasie zaborów rolę tajnego kuratorium szkolnictwa polskiego, umożliwiającego utrzymanie szkół elementarnych i średnich oraz organizowanie kursów dla uczniów i studentów. Organizowała też w Poznaniu i Wielkopolsce kolonie wakacyjne dla dzieci i młodzieży polskiej z Niemiec.
Od 1906 roku prowadziła razem z matką i siostrami Gimnazjum Żeńskie im. Królowej Jadwigi. Szkoła mieściła się w ich 12-pokojowym mieszkaniu przy ulicy Ogrodowej 13.
Zofia Sokolnicka była współzałożycielką organizacji oświatowych i narodowych: Straż Polski, Lutni, Znicza, Towarzystwa Gimnastycznego „Sokół”, Towarzystwa Pedagogicznego, Zjednoczenia Polskich Kobiecych Towarzystw Oświatowych, Gościny, TCL i Czytelni dla Kobiet. W 1913 przyczyniła się do powołania Towarzystwa Wykładów Naukowych, które organizowało wykłady polskich naukowców ze Lwowa i Krakowa w Poznaniu, Gnieźnie i Inowrocławiu. Należała do aktywnych członków, założonego w 1905, stowarzyszenia „Straż”; pracowała w jego sekcji kulturowej. Od 1903 była członkiem Ligi Narodowej. Organizowała na terenie Wielkopolski tajne koła Związku Młodzieży Polskiej „Zet” oraz Towarzystwa Tomasza Zana, skupiające młodzież akademicką i gimnazjalną, przygotowujące przyszłych działaczy politycznych.
Lata wojny.
Po wybuchu I wojny światowej odgrywała rolę emisariuszki między Wielkopolską a Centralną Agencją Polską w Lozannie, następnie Komitetem Narodowym Polski w Paryżu.
W czasie wojny 1914–1918 pełniła misję pośrednika między Polakami z zaboru pruskiego a tzw. agencją polską w Lozannie. Pretekstem do wyjazdów było leczenie wzroku, Sokolnicka faktycznie chorowała i jej wzrok z roku na rok się pogarszał. Nie podejmowała jednak leczenia, bo bała się, że straci pretekst do podróży. Dzięki wyjątkowej wprost pamięci mogła przekazywać ważne informacje polityczne nie przewożąc żadnych papierów lub notatek. Na pamięć uczyła się informacji i instrukcji dla działaczy politycznych i organizacji w Poznaniu. Dzięki temu śledztwo podjęte przez pruską policję w 1917 roku w związki z podejrzaną aktywnością Sokolnickiej nie przynosi efektów. Była delegatką na Polski Sejm Dzielnicowy w Poznaniu w 1918 roku. Podczas wizyty Ignacego Jana Paderewskiego w Poznaniu, spotyka się z premierem w Hotelu Bazar. W 1919 była członkiem grona ekspertów Komitetu Narodowego Polskiego i delegacji polskiej na konferencji pokojowej w Paryżu.
Odbudowa Rzeczypospolitej.
Po zakończeniu wojny należała do współzałożycieli Katolickiego Związku Polek i Narodowej Organizacji Kobiet. Została wybrana do Komitetu Obywatelskiego, a następnie do Naczelnej Rady Ludowej. Reprezentowała Poznań na sesji Sejmu Dzielnicowego w Poznaniu 3–5 grudnia 1918.
Przewodniczyła komisji dla szkolnictwa średniego żeńskiego przy Wydziale Szkolnym Naczelnej Rady Ludowej, a także wchodziła w skład komisji szkolnej utworzonej przy Radzie Ludowej w Poznaniu. Przed wyborami do Sejmu w 1919 weszła w skład Komitetu Prowincjonalnego Stronnictwa Demokratyczno-Narodowego do pertraktacji z innymi stronnictwami.
Zofia Sokolnicka wybrana została na dwie kadencje Sejmu. Startowała w wyborach do Sejmu Ustawodawczego w poznańskim okręgu wyborczym z ramienia Narodowej Demokracji, a w wyborach do Sejmu I Kadencji w okręgu wyborczym nr 34, obejmującym woj. poznańskie i miasto Poznań z listy Związku Ludowo-Narodowego. Wystąpiła 19 razy na forum Izby, przedstawiła 14 interpelacji oraz 12 wniosków. Brała udział w opracowaniu ponad 20 ustaw.
W maju 1926 należała do zarządu Komitetu Wojewódzkiego Organizacji Obrony Państwa w Poznaniu, wymierzonej przeciw zamachowi Piłsudskiego. Opublikowała szereg artykułów w „Szkółce Domowej”, „Kurierze Poznańskim”, „Orędowniku”. Była autorką książki „O pracy tajnej Towarzystwa Tomasza Zana pod jarzmem pruskim. Kilka wspomnień” (1921).
Cytat o Zofii Sokolnickiej, znajdujący się w Kronice Miasta Poznania:
Już w latach trzydziestych XX wieku Zofia Sokolnicka została patronką 18 Poznańskiej Drużyny Harcerek. W latach 80., odradzająca się – również 18 Poznańska Drużyna Harcerek „Plemię Wielkiej Niedźwiedzicy”, jako spadkobierczyni i kontynuatorka tradycji przedwojennej Osiemnastki – postanowiła obrać tą wielką Wielkopolankę na swoją patronkę.
Śmierć.
Zofia Sokolnicka umarła w południe 27 lutego 1927 roku w swoim mieszkaniu przy Ogrodowej. Jej postaci poświęcono całą pierwszą stronę Kuriera Poznańskiego wydanego następnego dnia. Nie ma podanej przyczyny śmierci, jest jedynie informacja, że z chorobą zmagała się od miesięcy, a w ciągu ostatnich tygodni jej stan znacznie się pogorszył. Została pochowana na dawnym Cmentarzu Świętomarcińskim, dziś Cmentarzu Zasłużonych Wielkopolan. Nie założyła rodziny.
Upamiętnienie.
W 1928 w Poznaniu zaczął działać komitet budowy gimnazjum im. Zofii Sokolnickiej. Działała w nim m.in. Wanda Niegolewska.

</doc>
<doc id="689150" url="https://pl.wikipedia.org/wiki?curid=689150" title="Holzmaden">
Holzmaden

Holzmaden – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Weilheim an der Teck. Leży na przedpolu Jury Szwabskiej, ok. 20 km na południowy wschód od centrum Esslingen am Neckar, przy autostradzie A8.
W Holzmaden znajduje się muzeum "Urweltmuseum Hauff" ze zbiorem skamieniałości sprzed 180 milionów lat, prezentujących znakomicie zachowane okazy dolnojurajskie (tzw. jura czarna, lias), zwłaszcza amonity i gady morskie (ichtiozaury, plezjozaury) wydobyte z miejscowych kamieniołomów czarnego łupka, powstałego w warunkach anoksycznych. Stanowisko w Holzmaden jest jednym z najsłynniejszych w świecie tzw. Fossillagerstätte.

</doc>
<doc id="689153" url="https://pl.wikipedia.org/wiki?curid=689153" title="Roślinność alpejska">
Roślinność alpejska

Roślinność alpejska – zbiorowiska roślinne występujące w górach powyżej górnej granicy lasu i zarośli (np. kosodrzewiny), złożone z roślin zielnych i krzewinek. Dominują gatunki wieloletnie o krótkim okresie wegetacyjnym, zwykle o silnie rozbudowanym systemie korzeniowym i krępej części pędowej. W Tatrach roślinność alpejska występuje na wysokości 1800–2300 m n.p.m. Przykłady roślin alpejskich we florze Polski: rogownica jednokwiatowa, goryczka przezroczysta, skalnica bazaltowa, rdest żyworodny, jaskier lodnikowy, wierzba zielna, sit skucina, kostrzewa pstra, skalnica naradkowata. 
Niektóre gatunki roślinności alpejskiej w Polsce występują także w Beskidach (na Babiej Górze) i Sudetach (szczytowe partie Karkonoszy). 

</doc>
<doc id="689154" url="https://pl.wikipedia.org/wiki?curid=689154" title="Neidlingen (Badenia-Wirtembergia)">
Neidlingen (Badenia-Wirtembergia)

Neidlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Weilheim an der Teck. Leży w Jurze Szwabskiej, nad rzeką Lindach, ok. 25 km na południowy wschód od centrum Esslingen am Neckar.

</doc>
<doc id="689156" url="https://pl.wikipedia.org/wiki?curid=689156" title="Augustowo (powiat bydgoski)">
Augustowo (powiat bydgoski)

Augustowo – wieś w Polsce, położona w województwie kujawsko-pomorskim, w powiecie bydgoskim, w gminie Dobrcz.
W latach 1975–1998 miejscowość administracyjnie należała do województwa bydgoskiego.
Dawny folwark mieszczący się w Augustowie powstawał w latach 1870-1932. Z zapisów wynika, że w 1899 roku jego właścicielem był Niemiec Thomsen mieszkający w Poznaniu, w 1907 r. Ignaz Kaszula. Podczas I wojny światowej posiadała go rodzina Krzymińskich. Natomiast w okresie II RP właścicielem majątku było Starostwo Powiatowe w Bydgoszczy. Administrował nim wtedy Stanisław Pawlicki. Po II wojnie światowej w Augustowie działał PGR. Obecnie jest to własność ANR. Budynek w znacznej części zamieszkały.
Pomniki przyrody.
We wsi, w parku podworskim znajdują się cztery pomniki przyrody o następujących obwodach przy powołaniu:

</doc>
<doc id="689157" url="https://pl.wikipedia.org/wiki?curid=689157" title="Maria Wisnowska">
Maria Wisnowska

Maria Julia Wisnowska (ur. 23 grudnia 1859, zm. 1 lipca 1890) – polska aktorka teatru dramatycznego.
Była córką Emilii z Hoffmanów i Oswalda Wisnowskiego. Najczęściej grała role "femme fatale" w komediach i melodramatach w warszawskich teatrach, deklamowała wiersze na koncertach w salonach Towarzystwa Muzycznego.
Została zastrzelona w Warszawie, w kamienicy przy ul. Nowogrodzkiej 14 w nocy z 30 czerwca na 1 lipca przez Aleksandra Bartieniewa – swojego kochanka, oficera gwardii carskiej. Była wtedy u szczytu kariery aktorskiej. Została pochowana na cmentarzu Powązkowskim (kwatera Pod katakumbami-1-127/128). Pomnik nad jej grobem wykonał Bolesław Syrewicz.
Odniesienia w kulturze masowej.
Historia burzliwego romansu i owianego do dziś tajemnicą morderstwa zainspirowała wielu autorów. 

</doc>
<doc id="689159" url="https://pl.wikipedia.org/wiki?curid=689159" title="Ohmden">
Ohmden

Ohmden – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład wspólnoty administracyjnej Weilheim an der Teck. Leży na przedpolu Jury Szwabskiej, ok. 20 km na południowy wschód od centrum Esslingen am Neckar.

</doc>
<doc id="689162" url="https://pl.wikipedia.org/wiki?curid=689162" title="DW252">
DW252



</doc>
<doc id="689163" url="https://pl.wikipedia.org/wiki?curid=689163" title="DW246">
DW246



</doc>
<doc id="689164" url="https://pl.wikipedia.org/wiki?curid=689164" title="DW267">
DW267



</doc>
<doc id="689165" url="https://pl.wikipedia.org/wiki?curid=689165" title="DW268">
DW268



</doc>
<doc id="689167" url="https://pl.wikipedia.org/wiki?curid=689167" title="Köngen">
Köngen

Köngen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen, wchodzi w skład związku gmin Wendlingen am Neckar. Leży ok. 7 km na południowy wschód od centrum Esslingen am Neckar, nad Neckarem, przy autostradzie A8 i drodze krajowej B313.
Współpraca.
Miejscowości partnerskie:

</doc>
<doc id="689168" url="https://pl.wikipedia.org/wiki?curid=689168" title="Kusowo (województwo kujawsko-pomorskie)">
Kusowo (województwo kujawsko-pomorskie)

Kusowo – osada w Polsce, położona w województwie kujawsko-pomorskim, w powiecie bydgoskim, w gminie Dobrcz przy drodze krajowej nr 5 (E261).
Podział administracyjny.
W latach 1975–1998 miejscowość administracyjnie należała do województwa bydgoskiego.
Historia.
Pierwsze wzmianki o majątku Kusowo pochodzą z 1860 r., kiedy to właścicielem był Franke, mieszkający w Bydgoszczy (w źródłach brak imienia). Do niego należał też folwark Gądecz. W 1880 r. majątek liczył 1604 morgi rozliczeniowe (około 898 ha) i miał 167 mieszkańców (43 protestantów i 124 katolików). W 1899 r. właścicielem Kusowa był Schultz, a w 1907 r. jego syn - Bruno. Majątek pozostawał w rękach rodziny Schultz do końca I wojny światowej. W okresie międzywojennym właścicielem majątku był Józef Żychliński z Uzarzewa koło Poznania, a dzierżawcą folwarku był Gustaw Wodziński. Folwark zatrudniał około 50-70 robotników. W majątku prowadzono uprawę pszenicy, jęczmienia, ziemniaków i buraków cukrowych oraz chów koni i bydła mlecznego. Poważne dochody przynosiła gorzelnia.
Współczesność.
Po 1945 r. w Kusowie utworzono Państwowe Gospodarstwo Rolne (PGR). Natomiast w latach 90. XX wieku zostały tutaj utworzone biura Agencji Nieruchomości Rolnych i mieszkania.
Pomniki przyrody.
We wsi znajduje się 5 pomników przyrody w parku dworskim:
Zobacz też.
Inne miejscowości o nazwie Kusowo

</doc>
<doc id="689170" url="https://pl.wikipedia.org/wiki?curid=689170" title="DW306">
DW306



</doc>
<doc id="689171" url="https://pl.wikipedia.org/wiki?curid=689171" title="Kongen">
Kongen



</doc>
<doc id="689172" url="https://pl.wikipedia.org/wiki?curid=689172" title="Koengen">
Koengen

Zobacz też:

</doc>
<doc id="689173" url="https://pl.wikipedia.org/wiki?curid=689173" title="DW430">
DW430



</doc>
<doc id="689174" url="https://pl.wikipedia.org/wiki?curid=689174" title="DW437">
DW437



</doc>
<doc id="689175" url="https://pl.wikipedia.org/wiki?curid=689175" title="DW438">
DW438



</doc>
<doc id="689177" url="https://pl.wikipedia.org/wiki?curid=689177" title="Metastabilność">
Metastabilność

Metastabilność – własność delikatnej równowagi stanów, które są stabilne dla małych odchyleń od położenia równowagi, ale większe wychylenie powoduje zmianę stanu i przejście do równowagi pełnej, lub ew. innego stanu metastabilnego.
Ze względu na naturalne fluktuacje stany metastabilne rozpadają się samoistnie, ale czas ich trwania może być bardzo długi. Dlatego dostarczenie energii, np. przez podgrzanie, zwiększa szybkość przemiany i może doprowadzić do zmiany stanu substancji.
Z fizycznego punktu widzenia układ w stanie metastabilnym znajduje się w minimum lokalnym (ale nie globalnym) energii, a po dostarczeniu energii potrzebnej do pokonania bariery lub w wyniku zjawiska tunelowego przechodzi do stanu o mniejszej energii.
Metastabilność substancji chemicznych.
Zazwyczaj metastabilność jest spowodowana względnie wolnym tempem przejścia fazowego. Przypadkiem metastabilności jest alotropia pierwiastków chemicznych – przy danej temperaturze i ciśnieniu, w pełni stabilna jest tylko jedna odmiana, ale inne również mogą istnieć. Przykładowo, w temperaturze pokojowej diament jest metastabilny, ponieważ przejście do stabilnej postaci grafitu jest niezwykle powolne. Przy wyższych temperaturach tempo przejścia fazowego jest większe i diament przekształci się w grafit.
Innymi przykładami substancji w stanach metastabilnych są ciecz przechłodzona i przegrzana.
Często powtarzanym "błędem" jest twierdzenie, że szkło jest substancją w stanie metastabilnym. Nie jest to prawda, ponieważ stan szklisty jest z termodynamicznego punktu widzenia niestabilny. Jest to przykład tzw. "zamrożonego nieporządku".
Metastabilność w fizyce jądrowej.
Pojęcie metastabilności pojawia się także w kontekście przemian jądrowych. Metastabilne izomery jądrowe są jądrami atomowymi w stanie wzbudzonym, z którego przechodzą do stanu o niższej energii (przejście izomeryczne). Przejście to może odbywać się przez emisję gamma, w wyniku której otrzymuje się w stanie końcowym ten sam izotop, lub poprzez inny typ rozpadu, wtedy jednak powstaje inny nuklid.
W rzadkich przypadkach izomery jądrowe mogą być bardzo trwałe; najtrwalsze znane jądro wzbudzone 180mTa ma czas połowicznego rozpadu powyżej 1,2 lat i występuje naturalnie na Ziemi, podczas gdy stan podstawowy tego izotopu ulega rozpadowi w czasie rzędu godzin.

</doc>
<doc id="689179" url="https://pl.wikipedia.org/wiki?curid=689179" title="Jarosław Gruzla">
Jarosław Gruzla

Jarosław Mariusz Gruzla (ur. 29 września 1966 w Świdnicy) – poeta, pedagog, historyk, terapeuta regresingu.
Życiorys.
Studiował w Wyższej Szkole Pedagogicznej w Opolu oraz na Uniwersytecie Wrocławskim, gdzie uzyskał magisterium z historii.
Literacko debiutował w 1997 roku w "Arytmii". Laureat konkursów literackich, m.in. Konkursu Poetyckiego "Czasu Kultury" (Poznań 1998) oraz Ogólnopolskiego Konkursu Poetyckiego im. Michała Kajki (Orzysz-Pranie 2005).
Publikował w czasopismach krajowych ("Odra", "Studium", "Topos", "Czas Kultury", "Borussia", "Pracownia", "Nowa Okolica Poetów") i paryskim "Recogito". Jego wiersze znalazły się w antologiach i almanachach poetyckich, m.in. w "Antologii nowej poezji polskiej 1990-1999" (Kraków 2000).
Związany z II Liceum Ogólnokształcącym im. Kazimierza Jagiellończyka w Elblągu.
Współzałożyciel inicjatyw artystyczno-literackich:
Konkursy literackie.
Jest laureatem wielu konkursów literackich, m.in.:

</doc>
<doc id="689180" url="https://pl.wikipedia.org/wiki?curid=689180" title="DW837">
DW837



</doc>
<doc id="689182" url="https://pl.wikipedia.org/wiki?curid=689182" title="DW843">
DW843



</doc>
<doc id="689183" url="https://pl.wikipedia.org/wiki?curid=689183" title="Euklides z Megary">
Euklides z Megary

Euklides z Megary (gr. Εὐκλείδης, ur. ok. 435 p.n.e. zm. ok. 356 p.n.e) – grecki filozof, założyciel szkoły megarejskiej. Był uczniem Parmenidesa i Sokratesa, przy którego śmierci miał być obecny. Podobnie jak Parmenides, pojmował najwyższe dobro jako jeden, niezmienny byt. Znany był z krytyki Platona w której twierdził, że jedynymi poprawnymi sądami są sądy tautologiczne oraz że nie można rozumować przez analogię. W średniowieczu był często mylony z Euklidesem z Aleksandrii.

</doc>
<doc id="689188" url="https://pl.wikipedia.org/wiki?curid=689188" title="Azyny (związki heterocykliczne)">
Azyny (związki heterocykliczne)

Azyny − aromatyczne związki heterocykliczne zbudowane z sześcioczłonowego pierścienia zawierającego jeden lub kilka atomów azotu o hybrydyzacji sp2. Najprostszym związkiem z tej grupy jest pirydyna, jednak nie należy dla niej stosować nazwy "azyna", zarezerwowanej dla azyn – pochodnych hydrazyny o budowie R2C=N−N=CR2.
Azyny zawierające 2 atomy azotu w pierścieniu to diazyny, 3 atomy − triazyny, 4 − tetrazyny. Pierścienie azyn mogą obok azotu zawierać także inne heteroatomy, np. tlenu (oksazyny) lub siarki (tiazyny).

</doc>
<doc id="689189" url="https://pl.wikipedia.org/wiki?curid=689189" title="Nonnus">
Nonnus

Nonnus – łac. imię męskie, oznaczające "dziewiąty" (analogicznie do Oktawiusz, 'ósmy'). Istnieje kilku świętych o tym imieniu. Oboczną formą imienia jest Nonnos (Nonnosus).
Żeńskim odpowiednikiem jest Nonna.
Nonnus imieniny obchodzi 6 listopada.
Znane osoby noszące imię Nonnus lub Nonnos:

</doc>
<doc id="689190" url="https://pl.wikipedia.org/wiki?curid=689190" title="Hrabstwo Chariton">
Hrabstwo Chariton

Hrabstwo Chariton "(Chariton County)" - hrabstwo w USA, w stanie Missouri. Według spisu ludności z roku 2000, zamieszkiwało je 8 438 osób.
Geografia.
Według spisu z 2000 obszar całkowity hrabstwa obejmuje powierzchnię 768,25 mil2 (1989,76 km2), z czego 755,87 mil2 (1957,69 km2) stanowią lądy, a 12,38 mil2 (32,06 km2) stanowią wody. Według szacunków United States Census Bureau w roku 2010 miało 7 831 mieszkańców. Jego siedzibą administracyjną jest Keytesville.

</doc>
<doc id="689192" url="https://pl.wikipedia.org/wiki?curid=689192" title="Chariton County">
Chariton County



</doc>
<doc id="689193" url="https://pl.wikipedia.org/wiki?curid=689193" title="Archeologia procesualna">
Archeologia procesualna

Archeologia procesualna (Nowa Archeologia) - orientacja badawcza we współczesnej archeologii, szczególnie twórcza i aktywna w latach 60., 70. i 80. XX w.
Funkcjonalizm i neoewolucjonizm doprowadziły do powstania niezwykle ważnego nurtu teoretycznego czy orientacji badawczej w archeologii, zwanej „Nową Archeologią” lub "archeologią procesualną".
Początek Nowej Archeologii wiąże się z osobą Lewisa Roberta Binforda, który zarysował nowy program teoretyczny w 1962 r. w artykule "Archaeology as anthropology", opublikowanym w periodyku "American Anthropologist".
Binford stwierdził, że archeologia może osiągnąć taki sam cel jak antropologia – zrozumienie funkcjonowania systemów społeczno-kulturowych (optymizm poznawczy). Binford nawiązał do myśli Lesliego White'a (którego był studentem), twierdząc, że obserwowane przez archeologów źródła (odnoszące się przede wszystkim do podsystemu technologicznego) pozwalają zrekonstruować całość systemu społeczno-kulturowego.
Nawiązał także do koncepcji Grahame’a Clarke’a i Juliana Stewarda, uważając kulturę za sposób adaptacji do środowiska. Zmianę kulturową widział jako zapoczątkowaną przez czynniki zewnętrzne, pozakulturowe, przede wszystkim o charakterze ekologicznym.
W Anglii twórcą podobnego nurtu teoretycznego był David Clarke, autor słynnej książki "Analytical archaeology" (1968).
Najważniejsze cechy „nowej archeologii”:
W połowie lat 80. wskutek krytyki wychodzącej z różnych założeń, pojawiła się nowa orientacja badawcza w archeologii, zwana "archeologią postprocesualną"

</doc>
<doc id="689194" url="https://pl.wikipedia.org/wiki?curid=689194" title="Nowa Archeologia">
Nowa Archeologia



</doc>
<doc id="689195" url="https://pl.wikipedia.org/wiki?curid=689195" title="Denkendorf (Badenia-Wirtembergia)">
Denkendorf (Badenia-Wirtembergia)

Denkendorf – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. leży ok. 5 km na południe od Esslingen am Neckar, nad Neckarem, przy autostradzie A8.

</doc>
<doc id="689196" url="https://pl.wikipedia.org/wiki?curid=689196" title="Æsir">
Æsir



</doc>
<doc id="689197" url="https://pl.wikipedia.org/wiki?curid=689197" title="Szkoła megarejska">
Szkoła megarejska

 
Szkoła megarejska, szkoła erystyków – szkoła filozoficzna w starożytnej Grecji, działająca w V w. p.n.e.). Zaliczana do mniejszych szkół sokratycznych.
Historia.
Jej założycielem był Euklides z Megary, uczeń Sokratesa, studiujący jednak także nauki eleatów (szczególnie Parmenidesa). Szkoła była traktowana przez wielu filozofów jako wywodząca się z eleatyzmu i rozwijająca jego motywy. Następcami Euklidesa (druga szkoła megarejska) byli Eubulides z Miletu, Aleksinos i Stilpon, za czasów którego szkoła osiągnęła szczyt popularności. Argumenty i talenty sofistyczne Stilpona były tak wielkie, że sszkoła megaryjska była znana w całej Helladzie i przechodzili do niej filozofowie z wszystkich innych szkół hellenistycznych. Po jego śmierci jednak, szkoła podupadła. Coraz większe znaczenie uzyskiwały "szkoły dogmatyczne" zawierające bardziej systematyczną naukę filozoficzną, łącznie z przesłaniem etycznym. Dla współczesnych filozofów (m.in. dla Arystotelesa i Platona) była ona szkołą istotną, stawiającą istotne problemy, jednak nie potrafiącą ich rozwiązać.
Część historyków zalicza do szkoły megarejskiej również Diodora Kronosa i Filona z Megary. Ich zdaniem, już Euklides kładł w swoich naukach nacisk na kwestie logiczne i dialektyczne. Zgodnie z tym poglądem, w kolejnym pokoleniu po Euklidesie, megareizm ewoluował, skupiając się wyłącznie na tych treściach, stąd Diodora Kronosa i Filona nazywano "szkołą dialektyków". Wielu historyków wskazuje jednak, że podstawy do zaliczania tych dwóch filozofów do megarejczyków są mocno niepewne i należy szkołę dialektyków wyodrębnić. Np. przydomek Filona ("z Megary") jest późniejszy i nie potwierdzony w dobrych źródłach historycznych, a wczesne przekazy (m.in. Diogenes Laertios) określają go mianem "Filona dialektyka". Jest też możliwe, że dialektycy wyodrębnili się ze szkoły megarejskiej i dopiero z czasem uzyskali wyrazistą samodzielność. Dialektyków łączyło z megaryjczykami skupienie na tematyce logicznej, jednak podejmowane przez nich problemy były zasadniczo odmienne. 
Filozofia.
Szkoła jest tradycyjnie zaliczana do szkół sokratycznych, jednakże w przekazach podkreśla się raczej elementy wywodzące się ze szkoły eleackiej. Giovanni Reale interpretuje przekaz tej szkoły jako połączenie etycznej nauki Sokratesa z ontologią eleatów, w szczególności z nauką Parmenidesa o jedności bytu.
Zasadnicza idea metafizyczna u megarejczyków łączyła wpływy sokratejskie i eleackie. Tak istotne dla Sokratesa Dobro sprowadzało się do Jednego, pojmowanego w sposób eleacki, jako absolutna i nieruchoma tożsamość z sobą samym. Jak wskazywał Euklides, Jedno nazywane było różnymi imionami: mądrością, bogiem, rozumem czy cnotą. Podobnie jak filozofowie eleaccy, megarejczycy uznawali powstawanie, zmianę i ginięcie za niemożliwe. . Poprzez krytykę koncepcji arystotelejskich czy platońskich, starali się przywrócić dwie eleackie zasady: negowanie wielości i negowanie ruchu. 
Megarejczycy przykładali też dużą wagę do nauk logicznych, erystyki i dialektyki. Megarejczycy byli znani z nacisku jaki kładli na prowadzenie sporów i czasami łączeni są ze szkoła dialektyków. Więcej uwagi poświęcali krytyce poszczególnych argumentów "szkół dogmatycznych":arystotelizmu (szczególnie w zakresie nauki o akcie i możności), platonizmu (szczególnie w zakresie nauki o ideach), epikureizmu, i stoicyzmu, niż rozwijaniu własnej doktryny. 
Euklides odrzucał rozumowanie przez analogię, co wynikało z jego stanowiska ontologicznego, zgodnie z którym byty mogą być jedynie tożsame lub całkowicie odmienne, a tym samym podobieńśtwa nie są możliwe. Z tego powodu megarejczycy odrzucali sposób argumentacji Sokratesa, w którym analogia pełniła ważną rolę. 
Eubulides rozwinął umiejętność posługiwania się paradoksami i tropienia antynomii. Sformułował wiele problemów logicznych, z których niektóre rozpatrywane są aż do współczesności, a które nazywane są łącznie paradoksami megarejskimi, m.in. paradoks stosu i paradoks kłamcy.
Megarejczycy (szczególnie Stilpon) wiele uwagi poświęcali analizie formalnej pojęć i wyszukiwaniu sprzeczności w logicznych sylogizmach. 
Bibliografia.
 

</doc>
<doc id="689200" url="https://pl.wikipedia.org/wiki?curid=689200" title="Agnieszka Sylwanowicz">
Agnieszka Sylwanowicz

Agnieszka Sylwanowicz, pseud. "Evermind" (ur. 1960) – polska tłumaczka i teoretyk literatury.
Ukończyła anglistykę na Uniwersytecie Warszawskim (1984).
Jest znawczynią twórczości J.R.R. Tolkiena i prac Christophera Tolkiena, autorką i tłumaczką wielu prac teoretycznych z tego zakresu. Przełożyła "Niedokończone opowieści Śródziemia i Númenoru" oraz "Dzieci Húrina" (2007) – książkę, która została zredagowana z zapisków Tolkiena przez jego potomków: Christophera i Adama.
Przetłumaczyła także inne utwory fantastyczne, m.in. powieści Guya Gavriela Kaya, Robin Hobb i C.J. Cherryh oraz opowiadania Ursuli Le Guin i Teda Chianga.
Jest członkinią Światowego Kongresu Fantastyki i współredaktorką Almanachu Tolkienowskiego „Aiglos”. Aktywnie uczestniczy w ruchu miłośników fantastyki, była współorganizatorką wielu zjazdów i konwentów oraz współredaktorką fanzinów.

</doc>
<doc id="689202" url="https://pl.wikipedia.org/wiki?curid=689202" title="Asynje">
Asynje



</doc>
<doc id="689203" url="https://pl.wikipedia.org/wiki?curid=689203" title="Liczby czworościenne">
Liczby czworościenne

Liczby czworościenne – liczby naturalne będące ilością kul ułożonych w regularnej przestrzennej siatce i wypełniających czworościan foremny. Są szczególnym przypadkiem liczb piramidalnych.
Kolejnymi liczbami czworościennymi formula_1 są: 1, 4, 10, 20, 35, 56, 84, 120, 165...
"n"-ta liczba czworościenna jest to suma n początkowych liczby trójkątnych.
"n"-tą liczbę czworościenną można wyznaczyć ze wzoru formula_2
Suma odwrotności kolejnych liczb czworościennych:formula_3
A.J. Meyl udowodnił w 1878, że istnieją tylko 3 liczby czworościenne będące kwadratami liczb naturalnych:
Zbiór liczb czworościennych i trójkątnych ma tylko 5 elementów wspólnych i są nimi:

</doc>
<doc id="689206" url="https://pl.wikipedia.org/wiki?curid=689206" title="Neuhausen auf den Fildern">
Neuhausen auf den Fildern

Neuhausen auf den Fildern – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Esslingen. Leży ok. 5 km na południe od Esslingen am Neckar, nad Neckarem, przy autostradzie A8.

</doc>
<doc id="689207" url="https://pl.wikipedia.org/wiki?curid=689207" title="Jak wam się podoba">
Jak wam się podoba

Jak wam się podoba () – idylliczna komedia autorstwa Williama Szekspira z roku 1599 lub 1600. Została opublikowana w Pierwszym Folio w 1623.
Akcja tej sztuki osadzona jest w jednym z francuskich księstw, jednak większa jej część rozgrywa się w pobliskim Lesie Ardeńskim, którego pierwowzorem był las z okolic Stratford-upon-Avon, czyli z rodzinnych stron Szekspira. 
Szekspir był wielokrotnie krytykowany za tę sztukę (m.in. przez Lwa Tołstoja), przede wszystkim za to, że stara się w niej podporządkować widzowi i zaspokoić jego gusta, o czym świadczyć może już sam tytuł. Mimo to, komedia ta pozostaje do dziś jedną z najczęściej wystawianych na scenie sztuk Szekspira.
Najbardziej znanym cytatem z tej sztuki jest fragment aktu II: „Świat jest teatrem, aktorami ludzie, którzy kolejno wchodzą i znikają”. W oryginale i całości brzmi on następująco:
"All the world's a stage,And all the men and women merely players:They have their exits and their entrances."
Dzieło to było pięciokrotnie ekranizowane, po raz pierwszy w 1936, po raz ostatni w 2006 przez Kennetha Branagha.

</doc>
<doc id="689211" url="https://pl.wikipedia.org/wiki?curid=689211" title="Diogenes z Apolonii">
Diogenes z Apolonii



</doc>
<doc id="689212" url="https://pl.wikipedia.org/wiki?curid=689212" title="Stawianie baniek">
Stawianie baniek

Stawianie baniek () – zabieg polegający na przykładaniu do ciała hermetycznych naczyń wypełnionych rozgrzanym powietrzem. W trakcie ochładzania się powietrza wewnątrz naczynia powstaje podciśnienie, które działa miejscowo na skórę. Zabieg jest zalecany przez zwolenników medycyny niekonwencjonalnej, pomimo niewykazanej naukowo skuteczności. Zwolennicy tej metody zalecają jej stosowanie w zapaleniach układu oddechowego, przewlekłej niewydolności prawokomorowej serca przebiegającej z obrzękami ogólnoustrojowymi lub nadciśnieniu tętniczym. Nie ma jednak naukowych dowodów na skuteczność jej stosowania dla jakichkolwiek dolegliwości (patrz niżej). Przegląd badań naukowych wskazuje, że obecnie zabieg stawiania baniek charakteryzuje się niższą skutecznością niż placebo (prawdopodobny udział efektu nocebo). Wcześniejsze badania również nie wskazują na to, że stawianie baniek charakteryzuje się rezultatami terapeutycznymi zauważalnie lepszymi niż efekt placebo, notowanych w przypadku innych zabiegów z zakresu pseudomedycyny. Pomimo powszechnego uznania zabiegu stawiania baniek za metodę "pseudonaukową" jest ona w znacznej mierze popularna za sprawą stosowania jej przez osoby obecne w mediach.
Jest to metoda leczenia wywodząca się z kręgu tradycyjnej medycyny perskiej, ale była stosowana między innymi w tradycyjnej medycynie chińskiej i medycynie ludowej w Europie od III w. p.n.e. do XX w.. Zabieg stawiania baniek nie jest uznawany przez współczesną medycynę, był jednak stosowany oficjalnie jeszcze w XX wieku, do lat 20. na zachodzie Europy oraz do lat 50. na wschodzie Europy. Po tym czasie również zalecany przez lekarzy, np. przez lekarzy z wschodnioeuropejskiej diaspory żydowskiej, jako metoda zalecana przez Majmonidesa. Innym przykładem jest opisana przez Georga Orwella w eseju „How the Poor Die” sytuacja, w której był on świadkiem stosowania zabiegu stawiania baniek w paryskim szpitalu, w 1946 roku.
Pod pojęciem baniek rozumie się nie tylko tradycyjnie używane bańki szklane, ale także inne przedmioty hermetyczne, np. odpowiednio wytrzymałe szklanki. Obecnie są to zazwyczaj produkty fabryczne – szklane naczynia o zaokrąglonych dnach (łatwiejsze mycie) i zaokrąglonych, nieznacznie rozszerzających się płaskich brzegach (dla łatwiejszego oderwania od skóry i jako zabezpieczenie przed wpijaniem się w skórę pacjenta) oraz bańki silikonowe (zimne).
Skuteczność i domniemany mechanizm działania.
Nie ma naukowych dowodów na skuteczność stawiania baniek w leczeniu jakichkolwiek chorób. Znane są natomiast przypadki powikłań po stawianiu baniek, jak np. poparzenia przy „bańkach ogniowych”. Zabieg ten prowadzi do wynaczynienia krwi w powłokach skórnych i powstaniu kontrolowanych podbiegnięć krwawych, poprzez wytworzenie w bańce niewielkiego podciśnienia.
Przeciwni stosowaniu tej metody naukowcy i lekarze, tacy jak Harriet A. Hall, Mark Crislip, Simon Singh, Edzard Ernst czy David Colquhoun, uważają, że ewentualnym mechanizmem korzystnego działania stawiania baniek może być efekt placebo.
Stosowane dawniej bańki "cięte" (w których bańki były zbiornikami wynaczynionej krwi) były faktycznie formą krwioupustów, do XIX wieku szeroko rozpowszechnionej metody terapeutycznej (mającej za zadanie „odciąganie złej krwi”) zalecanej bez racjonalnego uzasadnienia. Stawianie baniek było uznawane za alternatywny sposób leczenia wobec hirudoterapii (wykorzystanie pijawek lekarskich).
Zagrożenia.
Według NCCIH, rządowej agencji Stanów Zjednoczonych zajmującej się medycyną alternatywną, „Bańki mogą powodować skutki uboczne, takie jak trwałe przebarwienia skóry, blizny, oparzenia i infekcje oraz mogą nasilać egzemę lub łuszczycę”. W 2016 roku Ministerstwo Zdrowia Kambodży ostrzegło, że stawianie baniek może stanowić zagrożenie dla zdrowia i jest szczególnie niebezpieczne dla osób z nadciśnieniem lub problemami z sercem.
Bańki mogą powodować pękanie naczyń włosowatych (małych naczyń krwionośnych) w warstwie brodawkowatej skóry właściwej, powodując pojawienie się wybroczyn i plamicy. Symptomy te są czasami mylone z oznakami znęcania się nad dziećmi (gdy bańki są wykonywane dzieciom).
Zdarzenia niepożądane terapii bańkami można podzielić na miejscowe i ogólnoustrojowe. Miejscowe mogą obejmować tworzenie się blizn, oparzenia, liniowe siniaki lub smugi (bańki cięte), owrzodzenia skóry, niepożądane ciemnienie skóry, zapalenie tkanki podskórnej, rumień, wywołanie objawów Köbnera u osób podatnych z łuszczycą oraz ból w miejscu, w którym przyłożono bańkę. Istnieje teoretyczne ryzyko infekcji, ale nie ma raportów na ten temat.
Technika i rodzaje zabiegu.
Tradycyjne bańki stawia się jednorazowo w liczbie od 20 do 30 sztuk na plecy, boki lub na przednią część klatki piersiowej. Bańki te mogą być bańkami suchymi (łac. "cucurbitae siccae") i bańkami ciętymi (obecnie praktycznie niestosowanymi). Bańki suche mogą być bańkami gorącymi (ogniowymi) i bańkami zimnymi.
Bańki gorące (ogniowe).
Bańki gorące uważane są za skuteczniejsze od próżniowych. Aby postawić bańkę należy zwilżyć wodą jej obrzeże, potem nawinięty na patyczek wacik nasączony denaturatem podpala się i ociera dookoła wnętrze bańki. Następnie bańka jest przystawiana do skóry pacjenta (najczęściej plecy) i przytrzymywana aż do zassania. Gorące powietrze we wnętrzu stygnąc, zmniejsza swoją objętość wytwarzając podciśnienie.
Bańki zimne (próżniowe).
Bańki próżniowe zazwyczaj zaopatrzone są w specjalny zawór, a wytworzenie podciśnienia następuje przez wyssanie powietrza pompką, już po przyłożeniu bańki do skóry pacjenta. Istnieje możliwość stawiania gorących baniek próżniowych – należy je wtedy uprzednio podgrzać (w wodzie, bądź np. suszarką do włosów) do temperatury około 40 °C. W przypadku stawiania baniek próżniowych istnieje możliwość dokładnej kontroli podciśnienia (poprzez skalę manometryczną na pompce). Jest to szczególnie istotne przy aplikacji zabiegu osobom znacznie osłabionym i dzieciom.
Odmianą baniek próżniowych są bańki chińskie. Zbudowane są one z gumy i nie zawierają zaworu. Podciśnienie wytwarzane jest tutaj poprzez naciśnięcie bańki na ciele pacjenta i wywołanie efektu wyssania.
Bańki cięte.
Przed postawieniem baniek ciętych skóra jest płytko nacinana nożykiem (używano także specjalnych przyrządów sprężynowych – „baneczników”, w których zwolnienie sprężyny zwalniało 12–16 nożyków nacinających skórę), dzięki czemu krew jest zasysana do wnętrza stawianej nad nacięciem bańki.
Masaż bańkami.
Czasami dla zwiększenia działania stosuje się "masaż bańkami" polegający na przesuwaniu bańki z zassaną skórą po ciele pacjenta. Można w tym celu używać specjalnej bańki, dużo większej niż typowa.

</doc>
<doc id="689216" url="https://pl.wikipedia.org/wiki?curid=689216" title="Böblingen">
Böblingen

Böblingen – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, siedziba powiatu Böblingen. Leży ok. 15 km na południowy zachód od Stuttgartu, przy autostradzie A81 i drodze krajowej B464.
W mieście znajduje się stacja kolejowa Böblingen.
Współpraca.
Miejscowości partnerskie:

</doc>
<doc id="689221" url="https://pl.wikipedia.org/wiki?curid=689221" title="Filip Lončarić">
Filip Lončarić

Filip Lončarić (ur. 17 września 1986 w Zagrzebiu) – chorwacki piłkarz grający na pozycji bramkarza.
Lončarić urodził się w stolicy kraju, Zagrzebiu. Jako młody chłopiec zaczął treningi w szkółce Dinama Zagrzeb i z czasem zaczął grać na pozycji bramkarza. Grał w drużynie juniorów, a gdy skończył 19 lat trafił do pierwszej drużyny Dinama, ale był jeszcze zbyt młody by grać w pierwszej drużynie i dlatego został wypożyczony do trzecioligowego klubu Lokomotiva Zagrzeb. Tam co najważniejsze mógł grać i się rozwijać. Drużyna Lokomotivy zagrała jednak słabo, zajęła 14. miejsce i spadła do 4. ligi. Lončarić powrócił do Dinama na sezon 2006/2007. Od początku sezonu był rezerwowym i częściej zasiadał na ławce rezerwowych niż inny golkiper Dinama, Marko Šarlija. Pierwszym bramkarzem od kilku lat w Dinamie jest Ivan Turina i ma niepodważalną pozycję w zespole, ale pod koniec września doznał kontuzji i to właśnie młody Lončarić wskoczył do bramki Dinama. Zadebiutował on w zespole Dinama 1 listopada w meczu pierwszej ligi chorwackiej rozegranym w Splicie z odwiecznym rywalem Dinama, Hajdukiem Split. W meczu padł remis 2:2 i Lončarić puścił dwie bramki, obie z rzutów karnych, ale w ocenach komentatorów spotkania rozegrał całkiem niezłe spotkanie. Turina leczył kontuzję przez cały październik i przez ten czas Lončarić rozgrywał kolejne mecze w bramce Dinama - z Varteksem (4:1), z NK Osijek (4:0), ze Slaven Belupo (1:1) i zaległym z Rijeką (1:0).
Lončarić grał też w Gaz Metan Mediaș. W 2013 roku przeszedł do bośniackiego klubu FK Željezničar. Następnie grał w: NK Osijek i Zrinjskim Mostar. W 2016 trafił do Tromsø IL.

</doc>
<doc id="689222" url="https://pl.wikipedia.org/wiki?curid=689222" title="Filip Loncarić">
Filip Loncarić



</doc>
<doc id="689223" url="https://pl.wikipedia.org/wiki?curid=689223" title="Holzgerlingen">
Holzgerlingen

Holzgerlingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, siedziba związku gmin Holzgerlingen. Leży w Schönbuchu, ok. 5 km na południe od Böblingen, przy drodze krajowej B464.
Współpraca międzynarodowa.
Miejscowości partnerskie:

</doc>
<doc id="689226" url="https://pl.wikipedia.org/wiki?curid=689226" title="Independence (Kansas)">
Independence (Kansas)

Independence – amerykańskie miasto, w stanie Kansas, w hrabstwie Montgomery. 
Miejscowość leży nad rzeką Verdigris i zajmuje powierzchnię prawie 13 km². Według spisu ludności z 2000, populacja wynosi niecałe 10 tys. mieszkańców (czyli prawie 765 osób/km²).
Największą atrakcją turystyczną miasteczka jest położony nieopodal, zrekonstruowany dom Laury Ingalls Wilder, która mieszkała tu z rodziną w latach 1868-1870. To tu urodziła się jej młodsza siostra - jedna z bohaterek serii "Domek na prerii"; "Carrie Ingalls".

</doc>
<doc id="689227" url="https://pl.wikipedia.org/wiki?curid=689227" title="Leonberg">
Leonberg

Leonberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży ok. 14 km na północ od Böblingen, przy autostradach A8, A81 i drodze krajowej B295.
W mieście znajdują się stacja kolejowa Leonberg i przystanek kolejowy Höfingen.
Współpraca.
Miejscowości partnerskie:

</doc>
<doc id="689229" url="https://pl.wikipedia.org/wiki?curid=689229" title="Wilibrord">
Wilibrord

Wilibrord — imię męskie pochodzenia germańskiego, którego patronem jest św. Wilibrord, biskup, misjonarz we Fryzji (VII/VIII wiek).
Wilibrord imieniny obchodzi 7 listopada.

</doc>
<doc id="689230" url="https://pl.wikipedia.org/wiki?curid=689230" title="Love’s Labour’s Won">
Love’s Labour’s Won

Love’s Labour’s Won (pl. "Zyskane zachody miłości") – zaginiona komedia autorstwa Williama Shakespeare’a, napisana przed 1598 rokiem. Nie ma pewności co do tego, czy utwór ten zaginął, czy też jest to tytuł alternatywny dla jednej ze znanych sztuk.
Dowody.
Francis Meres w dziele "Palladis Tamia" z 1598 roku wymienia sztuki Szekspira: "Dwaj panowie z Werony", "Stracone zachody miłości", "Sen nocy letniej", "Kupiec wenecki" i "Love’s Labour’s Won". Świadczy to o tym, że była to komedia, która nie była jednocześnie żadną z pozostałych wymienionych.
Długo przyjmowało się, że jest to tytuł alternatywny dla "Poskromienia złośnicy". Teoria ta została jednak obalona w 1953 roku, kiedy to odkryto pochodzącą z 1603 roku listę książek, wymieniającą obie te sztuki jako niezależne od siebie.
Teorie.
Obecnie uważa się, że jest to sequel "Straconych zachodów miłości", opowiadający o dalszych losach króla Nawarry.
Inna teoria zakłada, że jest to alternatywny tytuł dla "Wiele hałasu o nic" lub "Wszystko dobre, co się dobrze kończy". Ta ostatnia sztuka jest jednak datowana na rok późniejszy niż 1600, co praktycznie ją wyklucza.

</doc>
<doc id="689234" url="https://pl.wikipedia.org/wiki?curid=689234" title="Zyskane zachody miłości">
Zyskane zachody miłości



</doc>
<doc id="689235" url="https://pl.wikipedia.org/wiki?curid=689235" title="Nâzım Hikmet">
Nâzım Hikmet

Nâzım Hikmet Ran, znany jako Nâzım Hikmet, właściwie Mehmed Nâzım (ur. 20 listopada 1901 lub 15 stycznia 1902 w Salonikach, zm. 3 czerwca 1963 w Moskwie) – turecki poeta i dramaturg, członek Komunistycznej Partii Turcji przez wiele lat więziony w związku ze swoją aktywnością polityczną. Jeden z najlepiej znanych poza granicami swojego kraju tureckich pisarzy, jego utwory zostały przetłumaczone na wiele języków.
Życiorys.
Urodził się w Salonikach, gdzie jego ojciec, Hikmet Bej, pracował jako urzędnik konsularny. Od strony matki, Ayşe Celile Hanım, miał korzenie czerkieskie, serbskie, francuskie (hugenockie), niemieckie i polskie. Jego pradziadkami byli osmańscy marszałkowie Omer Pasza (1806–1871) i Mehmed Ali Pasza (1827–1878, urodzony w Magdeburgu), a także Konstanty Borzęcki (1826–1876), który pod nazwiskiem Mustafa Celâlledin Pasza wszedł do historii jako generał armii osmańskiej oraz autor książki "Les Turcs anciens et modernes" ("Turcy dawni i współcześni") z roku 1869, będącej jednym z pierwszych manifestów tureckiej myśli narodowej. Kuzynami Nâzıma byli poeta Oktay Rıfat Horozcu oraz generał i polityk Ali Fuat Cebesoy.
W dzieciństwie rodzina często się przenosiła: do Aleppo, Diyarbakıru (Amidy), gdzie dziadek Mehmet Nâzım Pasza służył jako gubernator, i w końcu do Stambułu. W 1913, w wieku 11 lat, Nâzım napisał swój pierwszy wiersz "Feryad-ı vatan " ("Lament ojczyzny"). W tym samym roku dostał się do prestiżowego francuskojęzycznego Lycée de Galatasaray, ale z powodów finansowych musiał przenieść się do innej szkoły średniej, w dzielnicy Nişantaşı. W latach 1915–1918 kształcił się w Szkole Morskiej na wyspie Heybeliada. 3 października 1918 wyszedł w tygodniku "Yeni Mecmua" jego debiut poetycki drukiem "Hala servilerde ağlıyorlar mı?" ("Czy nadal płaczą w autobusach?"). Służył przez krótko na osmańskim krążowniku Hamidiye, ale w 1919 ciężko zachorował, co przekreśliło jego karierę w marynarce wojennej.
W styczniu 1921 wyruszył wraz z przyjaciółmi Vâlâ Nureddinem, Farukem Nafizem Çamlıbelem i Yusufem Ziyą Ortaçem do Anatolii, by wziąć udział w wojnie o niepodległość Turcji oraz poznać „turecki lud”. W mieście İnebolu nawiązał znajomość z Mehmetem Sadıkiem Etim, socjalistą, który jako student w Berlinie brał udział w powstaniu Spartakusa. Stamtąd Hikmet i Nurredin udali się do Ankary, gdzie jako dwaj młodzi poeci zostali przedstawieni samemu Atatürkowi. Następnie w czerwcu 1921 obaj uzyskali posady nauczycielskie w szkole średniej w mieście Bolu, ze względu jednak na nieodpowiadające im konserwatywne środowisko i związane z tym konflikty zrezygnowali z tej pracy w sierpniu tego samego roku i postanowili wyruszyć do kraju zwycięskiej rewolucji komunistycznej. 30 września 1921 dotarli do Batumi w (formalnie wtedy jeszcze niezależnej) Gruzińskiej SRR. 
W lipcu 1922 Nâzım Hikmet wyjechał – razem z Nureddinem i przyjaciółmi poznanymi w Batumi – do Moskwy. Studiował socjologię i nauki ekonomiczne na Komunistycznym Uniwersytecie Pracujących Wschodu. Ożenił się z Nüzhet Hanım. Pod wpływem radzieckiej awangardy, konstruktywizmu i futuryzmu, zaczął pisać wierszem wolnym. Inspirowała go m.in. twórczość Władimira Majakowskiego, Siergieja Jesienina i Wsiewołoda Meyerholda. W 1924 opublikował w Moskwie pierwszy zbiorek poetycki "28 Kânunisani". W tym samym roku powrócił do Turcji. Został członkiem nielegalnej Komunistycznej Partii Turcji, pisał dla lewicowych czasopism "Aydınlık" ("Oświecenie") oraz "Orak-Çekiç" ("Sierp i młot"). Po wejściu w życie w marcu 1925 nowej ustawy porządkowej wymierzonej m.in. w komunistów, Hikmet był ścigany przez policję, udało mu się jednak ukrywać, głównie w Izmirze, po czym w sierpniu ponownie wyjechał przez Wiedeń do Moskwy. 12 sierpnia 1925 został zaocznie skazany na piętnaście lat ciężkich robót, dzięki nowemu prawodawstwu rok później wyrok zmniejszono jednak do jednego roku więzienia.
W 1928, po trzyletnim pobycie w ZSRR, Nâzım Hikmet pod fałszywym nazwiskiem znów powrócił do ojczyzny. Został rozpoznany i osiem miesięcy spędził w więzieniach w Hopa, Rize i Stambule. Po uwolnieniu osiadł w Stambule, poświęcając się pracy literackiej. Tomik "835 Satır" był jego pierwszą publikacją książkową wydaną w Turcji, "Kafatası" ("Czaszka") pierwszą sztuką teatralną wystawioną na deskach Stambulskiego Teatru Miejskiego (Darülbedayi). Współpracował m.in. z liberalnym magazynem "Resimli Ay", szerokim echem odbiła się zainicjowana przez Hikmeta na jego łamach kampania przeciw tradycyjnej literaturze pod hasłem "Putları Yıkıyoruz "("Niszczymy bożków"). W 1933 ponownie trafił do więzienia za „szerzenie propagandy komunistycznej” oraz „udział w tworzeniu siatki komunistycznej”. Wyrok odbywał na wyspie İmralı, został zwolniony po roku dzięki ogólnej amnestii z okazji dziesięciolecia Republiki. W więzieniu przygotował koncept "Şeyh Bedrettin Destanı" ("Epos o Szejku Bedreddinie"), głośnego dzieła, które zapisze się w historii jako ostatnie wydane w Turcji za życia Hikmeta. W 1935 wziął ślub z Hatice Piraye Altınoğlu.
17 stycznia 1938 ponownie został zatrzymany pod zarzutami propagandy komunistycznej i prowadzenia działalności wywrotowej wśród kadetów marynarki wojennej, których przyłapano na czytaniu jego wierszy. Stanął przed sądem wojskowym, który skazał go na 28 lat i cztery miesiące więzienia oraz dożywotni zakaz służby publicznej. Jego publikacje zostały w Turcji objęte ścisłą cenzurą. Pierwsze dwa lata odsiadki spędził w Stambule i Çankırı, po czym w grudniu 1940 został w związku ze złym stanem zdrowia przeniesiony do półotwartego więzienia na wyspie İmralı, gdzie dzielił celę z Orhanem Kemalem. Przez cały ten okres nie przestał tworzyć, powstało wtedy m.in. monumentalne wielogatunkowe dzieło "Memleketimden insan manzaraları" ("Ludzkie krajobrazy mojej ojczyzny") poświęcone przemianom w Anatolii w latach 1920–1940 czy "Kuvâyi Milliye Destanı" ("Epos o Siłach Narodowych") o bojownikach z czasów wojny o niepodległość, przetłumaczył też na język turecki "Wojnę i pokój" Lwa Tołstoja. W więzieniu nawiązał znajomość z Münevver Andaç, która stała się jego trzecią żoną i matką jedynego syna, Memeda (1951–2018).
Pod koniec lat 40. uwięzienie Hikmeta stało się "cause célèbre" europejskiej opinii publicznej. Zainicjowany w 1949 przez Tristana Tzarę komitet na rzecz jego uwolnienia wspierali m.in. Pablo Picasso czy Jean-Paul Sartre. Ostatecznie wyszedł na wolność na mocy amnestii z 14 lipca 1950 ogłoszonej po zwycięstwie wyborczym Partii Demokratycznej, opozycyjnej wobec rządzącej od niemal trzech dekad kemalistowskiej CHP. Poprzedzał to głośny medialnie strajk głodowy Hikmeta w kwietniu i maju 1950, będący reakcją na niepodjęcie tematu jego zwolnienia przez wcześniejszy rząd mimo nacisków międzynarodowych. 22 listopada 1950 otrzymał, wspólnie z Pablo Picasso, Pablo Nerudą, Paulem Robesonem i Juliusem Fučíkem, nagrodę Światowej Rady Pokoju.
Po otrzymaniu 17 czerwca 1951 wezwania do służby wojskowej, kolejny raz uciekł z Turcji do ZSRR, w reakcji na co został pozbawiony tureckiego obywatelstwa. W 1952 otrzymał obywatelstwo polskie i nosił od tej pory oficjalnie nazwisko "Nâzım Hikmet Ran Borzęcki". Ostatnie lata życia spędził w Moskwie, ciesząc się pozycją prominentnego intelektualisty. W tym czasie stworzył oprócz poezji m.in. scenariusz do filmu "Zakochana chmura" czy libretto baletu "Legenda o miłości". W 1960 wziął ślub po raz czwarty, z młodszą o trzydzieści lat Wierą Tuljakową. Zmarł na atak serca w wieku 61 lat. Jest pochowany na moskiewskim Cmentarzu Nowodziewiczym.
Zakaz publikacji twórczości Hikmeta w Turcji został zniesiony w 1965. Pierwsze kompletne wydanie jego dzieł w oryginale wyszło w ośmiu tomach w latach 1965–1972 w Bułgarii, jedynym państwie bloku wschodniego zamieszkiwanym przez liczną (10% populacji) i oficjalnie uznawaną mniejszość turecką. W języku polskim poezja Hikmeta ukazywała się począwszy od lat 50. XX wieku głównie w tłumaczeniu Małgorzaty Łabęckiej-Koecherowej. Obywatelstwo tureckie przywrócono mu pośmiertnie w 2009.

</doc>
<doc id="689236" url="https://pl.wikipedia.org/wiki?curid=689236" title="Wadim Szefner">
Wadim Szefner

Wadim Siergiejewicz Szefner, ros. Вадим Сергеевич Шефнер (ur. 12 stycznia 1915 w Piotrogrodzie, zm. 5 stycznia 2002 w Petersburgu) – rosyjski pisarz, poeta i prozaik. Uczestnik II wojny światowej na froncie wschodnim.
Biografia.
Wadim Szefner urodził się w Piotrogrodzie w rodzinie oficerskiej, jego dziadkiem był gen. Aleksiej Szefner, założyciel portu Władywostok. W 1921 r. rodzina przeniosła się do miasta Stara Russa, dokąd ojciec Wadima został przeniesiony służbowo jako zawodowy wojskowy. W latach 30. Wadim Szefner wrócił do rodzinnego miasta, gdzie pracował jako robotnik w różnych fabrykach. Debiutował w 1933 jako poeta na łamach czasopisma "Резец". Pierwszy tomik wierszy opublikował w 1940 r. Podczas II wojny światowej walczył na froncie, za co otrzymał szereg odznaczeń. Za swoją twórczość uzyskał Nagrodę Państwową Rosyjskiej Federacyjnej SRR im. M. Gorkiego (1985), Nagrodę Puszkinowską (1997) oraz nagrody literackie „Strannik” (1999) i „Aelita” (2000) przyznawane najlepszym autorom literatury fantastycznej. 
Wybrana twórczość.
W Polsce ukazały się następujące książki: 
Odznaczenia.
I inne.

</doc>
<doc id="689239" url="https://pl.wikipedia.org/wiki?curid=689239" title="Placówka (powieść)">
Placówka (powieść)

Placówka – powieść Bolesława Prusa, która powstała w latach 1880–1886. Na jej specyfikę wpływ miały dwa kierunki: naturalizm i realizm. Głównymi wątkami dzieła są: kolonizacja niemiecka na ziemiach polskich, studium na temat życia chłopa w 2. połowie XIX wieku oraz jego walka o utrzymanie ziemi.
Powstawanie utworu i pierwsze wydanie.
Pracę nad utworem Prus rozpoczął w 1880 r., pierwotnie tytułując go "Nasza placówka", lecz szybko postanowił zaprzestać dalszego pisania na rzecz wnikliwych obserwacji życia wiejskiego, których dokonywał głównie w okolicach Nałęczowa. Do powieści pisarz powrócił dopiero w 1884 r.
"Placówka" ukazywała się w "Wędrowcu" od 19 marca 1885 do 20 maja 1886. Osobne wydanie książkowe ukazało się w 1886 r.
Bohaterowie.
Bohaterów "Placówki" można podzielić ze względu na warstwę społeczną, do której przynależeli:
Kierunki, które wpłynęły na utwór.
Realizm.
Realizm w utworze realizuje się poprzez:
Naturalizm.
Naturalizm w utworze realizuje się poprzez:
Tendencyjność.
Tendencyjność dostrzec można w zwichnięciu konstrukcji powieści i w zakończeniu utworu, gdzie zdarzenia przybierają niewiarygodne tempo i prowadzą do szczęśliwego finału.

</doc>
<doc id="689243" url="https://pl.wikipedia.org/wiki?curid=689243" title="Gianluca Curci">
Gianluca Curci

Gianluca Curci (ur. 12 lipca 1985 w Rzymie) – włoski piłkarz występujący na pozycji bramkarza w szwedzkim klubie AFC Eskilstuna. Były młodzieżowy reprezentant Włoch.
Kariera klubowa.
Curci urodził się w Rzymie. Jako dziecko trafił do szkółki piłkarskiej AS Roma. W 2002 roku mając 17 lat został włączony do składu pierwszej drużyny, ale przez 2 lata nie zdołał zadebiutować w bramce Romy. Dopiero w sezonie 2004/2005 sytuacja się zmieniła. Dotychczasowi bramkarze rzymskiego klubu, Carlo Zotti i Ivan Pelizzoli doznali kontuzji i trener Luigi Delneri nie miał wyjścia jak na mecz z Parmą wstawić do bramki debiutującego Curciego. Mecz ten miał miejsce 19 grudnia 2004 roku na Stadio Olimpico, a Roma pokonała gości 5:1. Curci przepuścił w 45. minucie strzał Cesare Bovo, ale podobnie jak cała drużyna Romy zagrał dobrze. Do bramki wrócił dopiero w 29. kolejce ligowej, ale już za sprawą kolejnego trenera Romy, Bruno Contiego. Ogółem w całym sezonie zagrał w 10 meczach „giallo-rossich”, w których puścił 16 bramek. Roma rozegrała słaby sezon i zajęła 8. miejsce w lidze. Przed sezonem 2005/2006 doszło do zmiany trenera i Contiego zastąpił Luciano Spalletti. W pierwszej fazie sezonu postawił on właśnie na Curciego w bramce Romy i ten zagrał w pierwszych 7 meczach ligowych, jednak po słabym początku Curciego zmienił nowy nabytek Romy, Brazylijczyk Doni i Curci niemal do końca sezonu usiadł na ławce grając raptem w kilku meczach. Ogólnie w całm sezonie zagrał 10 razy w lidze i 8 razy w Pucharze UEFA. Z Romą wywalczył wicemistrzostwo kraju (Roma co prawda zajęła 5. miejsce w lidze, ale po korekcie tabeli związanej z korupcją kilku klubów przyznano jej wicemistrzostwo Włoch). Od początku sezonu 2006/2007 w bramce Romy stał Doni, a Curci był rezerwowym.
25 czerwca 2008 roku Curci podpisał kontrakt ze Sieną i przez 2 lata był jej podstawowym bramkarzem. W sezonie 2009/2010 Siena spadła do drugiej ligi, a latem Curci odszedł do Sampdorii. Od sezonu 2011/2012 ponownie gra w Romie. 17 lipca został wypożyczony do Bologna FC. W latach 2015-2017 był zawodnikiem 1. FSV Mainz 05. W 2018 trafił do AFC Eskilstuna.
Kariera reprezentacyjna.
Razem z reprezentacją Włoch do lat 21 Curci wziął udział w Młodzieżowych Mistrzostwach Europy 2006 i Młodzieżowych Mistrzostwach Europy 2007.

</doc>
<doc id="689245" url="https://pl.wikipedia.org/wiki?curid=689245" title="DX Cancri">
DX Cancri

 
DX Cancri – jedna z najbliższych Układowi Słonecznemu gwiazd. Znajduje się ona w gwiazdozbiorze Raka, w odległości ok. 11,8 lat świetlnych od Słońca. Jasność wizualna DX Cancri to zaledwie 14,9.
Właściwości fizyczne.
DX Cancri jest czerwonym karłem; należy do typu widmowego M6,5V (zob. diagram Hertzsprunga-Russella). Ma masę 0,087 masy Słońca i promień równy 0,11 promienia Słońca. Jest to równocześnie gwiazda zmienna rozbłyskowa.
Jasność tej gwiazdy jest tak mała (0,0000132 jasności Słońca), iż gwiazda ta – choć tak bliska – nie jest widoczna nawet przez lornetkę.

</doc>
<doc id="689248" url="https://pl.wikipedia.org/wiki?curid=689248" title="Boris Polewoj">
Boris Polewoj

Boris Nikołajewicz Polewoj, ros. Борис Николаевич Полевой, właściwie Boris Nikołajewicz Kampow (ur. 17 marca (4 marca) 1908 w Moskwie, zm. 12 lipca 1981 tamże) – rosyjski pisarz i publicysta.
Od 1913 mieszkał z rodziną w Twerze, gdzie ukończył szkołę i technikum przemysłowo-ekonomiczne, później pracował jako laborant i majster, od 1928 pracował w redakcji twerskiej gazety. W latach 1941–1945 służył w Armii Czerwonej, brał udział w wojnie z Niemcami m.in. jako starszy komisarz batalionowy i korespondent wojenny, przeszedł szlak bojowy od Kalinina (Tweru) do Berlina i Pragi. Tworzył nowele i powieści utrzymane w nurcie poetyki socrealizmu, głównie o tematyce wojennej. Był deputowanym do Rady Najwyższej ZSRR trzech kadencji.

</doc>
<doc id="689249" url="https://pl.wikipedia.org/wiki?curid=689249" title="Medusa (album Clan of Xymox)">
Medusa (album Clan of Xymox)

Medusa - drugi album zespołu Clan of Xymox, wydany w 1986 r. Jest uznawany za największe dzieło w historii zespołu i stanowi klasykę gatunku dark wave.

</doc>
<doc id="689251" url="https://pl.wikipedia.org/wiki?curid=689251" title="Opowieść o prawdziwym człowieku">
Opowieść o prawdziwym człowieku



</doc>
<doc id="689254" url="https://pl.wikipedia.org/wiki?curid=689254" title="Nazim Hikmet">
Nazim Hikmet



</doc>
<doc id="689256" url="https://pl.wikipedia.org/wiki?curid=689256" title="Haiducii">
Haiducii

Haiducii, właściwie Paula Mitrache (ur. 14 czerwca 1977 w Bukareszcie) – rumuńska piosenkarka, modelka i aktorka. 
Śpiewa po rumuńsku, angielsku i rosyjsku. W 2004 r. poprowadziła Festiwal Piosenki Włoskiej w San Remo. Obecnie mieszka i pracuje w Rzymie.

</doc>
<doc id="689261" url="https://pl.wikipedia.org/wiki?curid=689261" title="Akt mianowania">
Akt mianowania

Akt mianowania - decyzja kompetentnego dowódcy bądź organu (np. Rady Państwa) nadająca żołnierzowi wyższy stopień wojskowy.
Akt mianowania to również dokument stwierdzający fakt nadania stopnia wojskowego.
Akt mianowania nauczyciela.
Ta forma zatrudnienia zapewniana jest pracownikom oświaty w stopniach:
W razie decyzji dyrekcji o rozwiązaniu stosunku pracy osobie zatrudnionej na tej zasadzie przysługuje prawo do:

</doc>
<doc id="689262" url="https://pl.wikipedia.org/wiki?curid=689262" title="Antydikomarianici">
Antydikomarianici

Antydikomarianie zwani także Antymarianami – byli zwolennikami nauk Helwidiusza i Jowiniana żyjącymi pod koniec IV w. w Rzymie. Głosili, że Maryja nie zachowała dziewictwa po urodzeniu Jezusa i miała potem z Józefem kilkoro dzieci. Swoje twierdzenia opierali na takich wersetach z Biblii jak np.: Ewangelia Marka 6,3-4; Ewangelia Mateusza 1,25; 12,46; Ewangelia Jana 2,12; 7,3.5.10.

</doc>
<doc id="689263" url="https://pl.wikipedia.org/wiki?curid=689263" title="Lista najwyższych budynków w Houston">
Lista najwyższych budynków w Houston

Houston jest jednym z największych miast w USA. Jest ono także jednym z największych skupisk wieżowców w tym kraju. Znajdują się tu 2 budynki przekraczające 300 metrów wysokości. Na miano wieżowców zasługuje jeszcze 38 budynków. Ponad 100 metrów ma około 70. Pierwszy z nich powstał ti w roku 1963, następnie jak w większości miast amerykańskich w latach 70. i 80. miasto bardzo szybko zaczęło się rozwijać. Zaczęły powstawać wysokie budowle. W 1982 roku powstał najwyższy JPMorganChase Tower, a w rok później kolejny przeszło 300-metrowy wieżowiec, Wells Fargo Plaza. Obecnie w trakcie budowy jest jeden budynek który po ukończeniu znajdzie się na liście wieżowców w tym mieście.

</doc>
<doc id="689264" url="https://pl.wikipedia.org/wiki?curid=689264" title="Woltamperometria">
Woltamperometria

Woltamperometria – technika analityczna, której podstawą jest pomiar zależności natężenie prądu – potencjał elektryczny w układzie elektrody pracującej i odniesienia zanurzonych w roztworze badanym zawierającym oznaczaną substancję i elektrolit podstawowy. Elektroda porównawcza (odniesienia) jest niepolaryzowana (np. elektroda kalomelowa), natomiast elektroda pracująca jest polaryzowaną obojętną i może to być:
Pomiary wykonywane z zastosowaniem KER są nazywane polarografią zgodnie z terminologią Międzynarodowej Unii Chemii Czystej i Stosowanej (IUPAC), choć często pojęcie to jest utożsamiane z woltamperometrią.

</doc>
<doc id="689270" url="https://pl.wikipedia.org/wiki?curid=689270" title="Carlos (piłkarz)">
Carlos (piłkarz)

Carlos, właśc. Carlos Santos de Jesus (ur. 25 lutego 1985 w São Paulo) piłkarz brazylijski grający na pozycji lewego obrońcy, obecnie zawodnik Phrae United FC.
Życiorys.
Kariera klubowa.
Carlos urodził się na przedmieściach São Paulo, w jednej z biednych dzielnic tego miasta i jak niemal każde dziecko uganiał się za piłką po ulicach. W końcu jako junior trafił do szkółki jednego z najbardziej utytułowanych klubów w mieście, São Paulo FC. W wieku 19 lat, czyli w 2004 roku został włączony do kadry pierwszego zespołu, jednak nie zagrał w lidze brazylijskiej ani jednego meczu częściej grając tylko w rezerwach klubu. Podobnie było w sezonie 2005 i Carlos ostatecznie nie zaliczył żadnego meczu w pierwszej drużynie São Paulo. Zimą 2006 został jednak wypatrzony w Brazylii przez skautów chorwackiego Dinama Zagrzeb i ostatecznie w lutym za niewielką sumę, około 40 tysięcy euro trafił do stolicy Chorwacji, podpisując kontrakt aż do 2012 roku. Tam spotkał swoich rodaków Etto, Andersona Costę oraz Eduardo mającego już chorwacki paszport. W pierwszej lidze chorwackiej Carlos zadebiutował w 20. kolejce ligowej, 25 lutego w wygranym 5:1 wyjazdowym meczu z NK Kamen Ingrad. Zmienił wówczas w 80. minucie spotkania Zorana Mamicia. Natomiast 10 maja w 31. kolejce zdobył swoją pierwszą bramkę na chorwackich boiskach – na 5:2 dla Dinama (ostatecznie drużyna z Zagrzebia wygrała mecz z Varteksem 5:3). Dinamo prowadziło w lidze przez całą rundę wiosenną i w końcu zostało mistrzem kraju. Udział Carlosa w tym sukcesie to 7 meczów i 1 strzelona bramka. W sezonie 2006/2007 Carlos walczy o miejsce w składzie z innym lewym obrońcą w zespole Hrvoje Čale, który to ociera się o kadrę reprezentacji Chorwacji oraz Mario Cvitanoviciem, jednak częściej ten brazylijski obrońca o dobrych warunkach fizycznych (mierzył 187 cm wzrostu) jest rezerwowym i wchodzi na końcówki meczów.
Następnie był zawodnikiem klubów: NK Varaždin, Shandong Luneng Taishan, NK Zagreb, Ettifaq FC, Zob Ahan Isfahan, Naft Teheran, Ratchaburi Mitr Phol FC i Al-Shorta SC.
18 grudnia 2019 podpisał kontrakt z tajskim klubem Phrae United FC.

</doc>
<doc id="689271" url="https://pl.wikipedia.org/wiki?curid=689271" title="Cyril Northcote Parkinson">
Cyril Northcote Parkinson

Cyryl Northcote Parkinson, C.N. Parkinson (ur. 30 lipca 1909 w Durham, zm. 9 marca 1993 w Canterbury) – brytyjski historyk, pisarz, doradca konserwatywnych rządów Wielkiej Brytanii. Autor około sześćdziesięciu książek, z których najsłynniejsza pt. "Prawo Parkinsona" traktująca o rozroście biurokracji stała się bestsellerem i uczyniła autora uznanym ekspertem w sprawach administracji publicznej.
Życiorys.
Cyryl Parkinson był najmłodszym synem Williama Edwarda Parkinsona (1871-1927), dyrektora szkoły Sztuk i Rzemiosła w Yorku. W młodości Parkinson rozwijał swoje zainteresowania historią floty wojennej. Studia I stopnia (licencjat) ukończył w 1932 r. na uniwersytecie w Cambridge, następnie na studiach podyplomowych w Królewskim Kolegium w Londynie (King's College in London) napisał pracą doktorską pt. "Handel i wojna na morzach wschodnich w latach 1803-1810" (ang. "Trade and War in the Eastern Seas, 1803–1810"), za którą otrzymał nagrodę im. Juliana Corbetta za 1935 rok. W roku 1934 został oficerem w 22 Pułku z Londynu, promowany na porucznika w tym samym roku. W 1935 został przyjęty jako pracownik naukowy w Emmanuel College, Cambridge. W 1937 został kapitanem. W 1943 ożenił się z Ethelwyn Edith Graves, z którą miał dwoje dzieci.
W 1958 r. podczas pobytu w Singapurze Parkinson opublikował swoją książkę "Prawo Parkinsona", która była rozwinięciem humorystycznie krytykującego biurokrację rządową artykułu opublikowanego wcześniej w tygodniku the Economist. Praca stanowi zbiór krótkich satyrycznych studiów wyjaśniających nieuchronny rozrost biurokracji. Pierwsze stustronicowe wydanie, ilustrowane przez Osberta Lancastera, ukazało się w USA, a niebawem w Wielkiej Brytanii, i stało się natychmiast bestsellerem.
W latach 1959-60 był profesorem wizytującym na Uniwersytecie Kalifornijskim w Berkeley.

</doc>
<doc id="689272" url="https://pl.wikipedia.org/wiki?curid=689272" title="Snow">
Snow



</doc>
<doc id="689273" url="https://pl.wikipedia.org/wiki?curid=689273" title="Bolesław Hanicz-Boruta">
Bolesław Hanicz-Boruta

Bolesław Hanicz-Boruta właściwie Bolesław Boruta pseud. "Rawski", "Hanicz" (ur. 11 września 1906 w Radomsku, zm. 1976) – oficer polskiego podziemia w II wojnie światowej.
Życiorys.
Przed wojną działał w organizacjach lewicowych, przede wszystkim Komunistycznym Związku Młodzieży Polskiej. Za działalność w ruchach komunistycznych został usunięty z wojska, był też dwukrotnie aresztowany. Podczas II wojny światowej działał w ruchu oporu, posługując się pseudonimami Rawski i Hanicz.
Początkowo walczył w Związku Walki Zbrojnej i Armii Krajowej, gdzie objął dowództwo 85 plutonu. Na przełomie 1942/43 roku przeszedł do Gwardii Ludowej, od października wszedł w skład sztabu tej organizacji. Dowodził jednostkami Gwardii Ludowej w powiecie radomszczańskim, od 27 lutego 1944 roku był szefem sztabu 9 Częstochowsko-Piotrkowskiego Okręgu Armii Ludowej. W maju został dowódcą tego okręgu od września dowodził także 3 Brygadą Armii Ludowej im. Józefa Bema.
Brał udział w licznych akcjach zbrojnych, m.in. w bitwie pod Ewiną, która rozegrała się w dniach 11–12 września 1944 roku.
Po wojnie walczył w szeregach KBW przeciwko UPA na południowym wschodzie Polski. W okresie stalinowskim przez kilka lat był więziony pod fałszywymi zarzutami. Zwolniony z więzienia w 1956 roku, a następnie zrehabilitowany.
Odznaczenia.
i inne

</doc>
<doc id="689274" url="https://pl.wikipedia.org/wiki?curid=689274" title="Bolesław Boruta">
Bolesław Boruta



</doc>
<doc id="689276" url="https://pl.wikipedia.org/wiki?curid=689276" title="Lista najwyższych budynków w San Diego">
Lista najwyższych budynków w San Diego

San Diego jest jednym z większych miast w USA. Nie ma tu jednak jak na tak duże miasto bardzo wysokich budynków .Powyżej 100 metrów wysokości osiąga tu 21 budynków, najwyższy ledwie przekracza 150 metrów. Kolejnych 20 jest w trakcie budowy, a jeszcze inne zostały zaaprobowane i w najbliższych latach rozpocznie się ich budowa (stan na październik 2019). 
W październiku 2019 roku San Diego zajęło 92-gie miejsce na świecie i 3-cie w Kalifornii pod względem ilości wieżowców. 

</doc>
<doc id="689277" url="https://pl.wikipedia.org/wiki?curid=689277" title="Wysokościowiec">
Wysokościowiec

Wysokościowiec – wysoki lub bardzo wysoki budynek. Istnieje wiele definicji tego terminu, znacznie odbiegające od siebie.
Termin ten można połączyć z przeznaczeniem budynku, by doprecyzować informację o nim – przykładowo mówimy "wysokościowy budynek mieszkalny", "wysokościowiec biurowo-usługowy", "handlowo-rozrywkowy" i tym podobne.
Warto zaznaczyć, iż wysokościowiec często mylnie utożsamia się z wieżowcem. Wysokościowiec to budynek o dużej wysokości, a wieżowiec to budynek w kształcie wieży (czyli o dużej różnicy między wysokością a rozmiarami podstawy). Wysokościowiec będzie więc wieżowcem tylko wtedy, gdy nie będzie miał zbyt dużej powierzchni zabudowy (w stosunku do swojej wysokości).
Historia.
Powszechną budowę wysokościowców umożliwiły takie wynalazki jak winda, pompa wodna, dźwig wieżowy, ogniotrwałe materiały budowlane oraz ogólny postęp w dziedzinie inżynierii budowlanej, zwłaszcza ulepszenia konstrukcji szkieletowej budynków, jaki dokonał się w wieku XIX. Większość starych amerykańskich wieżowców wspiera się na ramie stalowej, lecz obecnie do budowy większości obiektów, nie tylko tych najwyższych, używa się żelbetu.
Gdy w latach 1880–1890 liczba ludności Chicago (USA) przekroczyła milion, znacząco podniosły się również ceny ziemi. Ze 130 dolarów za metr w 1880 urosły prawie siedmiokrotnie, osiągając 900 dolarów za metr w 1890. By zapewnić rentowność podejmowanych przedsięwzięć, właściciele zaczęli maksymalnie wykorzystywać dostępną powierzchnię, wznosząc coraz wyższe budynki. Home Insurance Building, wzniesiony w 1885 (1931 – wyburzony) był pierwszą budowlą w pełni wykorzystującą nowe technologie, godną miana pierwszego nowoczesnego wysokościowca w historii.
W 1889 Dankmar Adler i Louis Sullivan wznieśli Auditorium Building, obiekt wyróżniający się nie tylko doskonałą akustyką, lecz również obecnością pierwszej rozbudowanej i jak na owe czasy nowoczesnej instalacji klimatyzacyjnej.
W latach 1890–1894 wzniesiono Reliance Building, uznawany za arcydzieło szkoły chicagowskiej, którego nowatorstwo polegało na pokryciu elewacji szkłem. Jest to prekursorski element stylu znanego później jako styl międzynarodowy.
Nowy Jork miastem wysokościowców.
Jedynym budynkiem pozostałym z ery wczesnego budownictwa szkieletowego w Nowym Jorku jest wzniesiony w 1902 Fuller Building (znany też jako Flatrion Building). Wydane w 1916 przez władze rozporządzenie, które dało możliwość wnoszenia obiektów bez ograniczeń wysokości na jedynie ok. 25% powierzchni miasta oraz wprowadziło dokładne specyfikacje dla pozostałych budynków, zaowocowało powstaniem wieżowców w stylu art déco. Wzniesiony nieco wcześniej (1913) Woolworth Building był tu niejako prekursorem, mimo iż reprezentuje styl neogotycki, a nie art déco.
Budowę licznych wysokich obiektów zaplanowano podczas boomu budowlanego tuż przed Wielkim kryzysem października 1929, wzniesiono je podczas pierwszego roku kryzysu, przykładowo Chrysler Building Williama van Alensa i Empire State Building, przez długie lata najwyższy budynek świata. W 1929 w USA znajdowało się 377 budynków o 20 lub więcej piętrach, z czego 188 w Nowym Jorku. Rysownik Hugh Ferriss w swojej książce z 1929 "Metropolis of Tomorrow" upowszechniał mit "Miasta Drapaczy Chmur", "Metropolis", znany niemy film Fritza Langsa z 1927 też odnosi się do tej urbanistycznej wizji. Od lat 80. XX wieku architektura miasta znajduje się pod wpływem postmodernizmu, trend ten staje się w ostatnich latach coraz wyraźniejszy.
Krytyka.
Korzyści płynące z dodatkowej przestrzeni w budynku związane są z pewnymi niedogodnościami:
Czynniki te spowodowały, że wysokościowce odrzuciło wiele miast i ich mieszkańców. Również ICOMOS i UNESCO krytykują stawianie zbyt wysokich budynków w pobliżu obiektów zabytkowych. Z tego powodu wiele projektów po kontrowersjach z nimi związanych, zarzucono.
Bezpieczeństwo.
Z budową wysokościowców wiążą się szczególne wyzwania dla budowniczych, zwłaszcza na obszarach aktywnych sejsmicznie lub o luźnym i podmokłym podłożu.
W wysokościowcach często znajdują się automatyczne systemy przeciwpożarowe oraz hydranty, niemniej działania ratunkowe w takich budynkach zawsze są trudne; wiąże się to m.in. z obecnością rozbudowanych instalacji, takich jak ogrzewanie, wentylacja i klimatyzacja. Bardziej niż w przypadku niższej budowli liczy się również właściwe zaplanowanie budynku pod kątem klatek schodowych i dróg ewakuacyjnych. Nie można zapomnieć również o windach, których pasażerom należy zapewnić drogę ucieczki na wypadek zagrożenia.
Miasta z największą liczbą wysokościowców.
Uwzględniono budynki o co najmniej 12 piętrach lub wyższe niż 40 m, także wieże i kościoły.

</doc>
<doc id="689280" url="https://pl.wikipedia.org/wiki?curid=689280" title="Bogusław Polch">
Bogusław Polch

Bogusław Polch, właśc. Połch (ur. 5 października 1941, zm. 2 stycznia 2020) – polski rysownik komiksów, który zajmował się także tworzeniem grafiki reklamowej i użytkowej oraz ilustracji książkowych, storyboardzista. W 2009 r. został odznaczony Brązowym Medalem „Zasłużony Kulturze Gloria Artis” .
Twórczość komiksowa.
W warszawskim liceum plastycznym siedział w jednej ławce z Grzegorzem Rosińskim. Zrezygnował ze studiów plastycznych, zajmując się od razu pracą zawodową. Debiutował w wieku 17 lat, dwoma krótkimi komiksami w młodzieżowej gazecie "Korespondent wszędobylski". Pierwszy oficjalny komiks wydał 12 lat później. Był to zeszyt "„Złoty” Mauritius" z serii o kapitanie Żbiku, do prac przy której wciągnął go G. Rosiński.
W 1982 na zlecenie UNESCO narysował komiks "Rycerze fair play" o tematyce sportowej. W latach 1999–2000 był redaktorem naczelnym efemerycznego (ukazały się dwa numery) magazynu komiksowego "KRON", który posłużył do obejścia zakazu reklamowania wódki.
Wśród czytelników i kolegów po fachu uchodzi za specjalistę od precyzyjnego, pełnego szczegółów rysunku. Janusz Christa powiedział o nim:
Próbą odejścia od tego stylu była seria komiksów o Wiedźminie, przy pracy nad którymi Polch przed nałożeniem koloru celowo kopiował po kilka razy plansze, aby uzyskać wrażenie rozmytych konturów.
Stworzył także wiele okładek do książek fantastycznych wydawnictwa SuperNowa.
W 2009 roku został odznaczony Brązowym Medalem „Zasłużony Kulturze Gloria Artis”.
Polch często umieszczał w kadrach swoich komiksów aluzyjne odniesienia do rzeczywistości:
W 2002 r. na łamach magazynu „Arena Komiks” zapowiadał podanie do sądu twórców polskiego serialu i filmu "Wiedźmin", którzy mieli jakoby bez jego zgody wykorzystać autorskie projekty plastyczne zawarte w komiksie o Geralcie.
Został pochowany na cmentarzu Bródnowskim w Warszawie (kw. 45H-VI-15).
Życie prywatne.
Jego żona, Dana, zmarła w 2007. Miał dwie córki, Paulinę i Patrycję.
Komiksy autorstwa Polcha.
Seria Wiedźmin.
scenariusz: Andrzej Sapkowski, Maciej Parowski

</doc>
<doc id="689281" url="https://pl.wikipedia.org/wiki?curid=689281" title="Ubaldo Fillol">
Ubaldo Fillol

Ubaldo Matildo Fillol (ur. 21 lipca 1950 w San Miguel del Monte) – argentyński piłkarz grający na pozycji bramkarza.
W czasie kariery przezywany był "El Pato" (Kaczka).
Kariera piłkarska.
Fillol jest wychowankiem stołecznego Quilmes, w którym zadebiutował w maju 1969 roku w spotkaniu z CA Hurracan.
W trakcie kariery najdłużej związany był z River Plate, z którym zdobył siedem mistrzostw kraju. Oprócz klubów argentyńskich, grał także w brazylijskim CR Flamengo i hiszpańskim Atlético Madryt.
Karierę piłkarską zakończył w 1991 roku jako zawodnik Velez Sarsfield.
Kariera reprezentacyjna.
W reprezentacji Argentyny po raz pierwszy zagrał w 1974, niewiele później został powołany na Mistrzostwa Świata 1974, gdzie zagrał tylko w jednym meczu.
Na następnych turniejach finałowych był już podstawowym bramkarzem kadry. W trakcie Mistrzostwach Świata 1978, w spotkaniu z Polską (2-0), obronił rzut karny wykonywany przez Kazimierza Deynę.
Był częścią kadry "Albicelestes" na trzech mundialach (1974, 1978, 1982) oraz na jednym turnieju Copa America (1983).
Reprezentacyjną karierę zakończył 58 występami w 1985 roku. Wśród argentyńskich bramkarzy było to przez wiele lat rekordem, pobitym dopiero przez Sergio Romero.
Sukcesy.
Klubowe.
River Plate
Flamengo
Atlético Madryt
Racing Club
Reprezentacyjne.
Argentyna

</doc>
<doc id="689289" url="https://pl.wikipedia.org/wiki?curid=689289" title="Lista najwyższych budynków w Indianapolis">
Lista najwyższych budynków w Indianapolis

W amerykańskim mieście Indianapolis znajduje się osiem budynków przekraczających 100 metrów wysokości. Nowych nie buduje się od początku lat 90. XX w. Ostatnim wieżowcem wybudowanym w tym mieście jest najwyższy Chase Tower. 

</doc>
<doc id="689290" url="https://pl.wikipedia.org/wiki?curid=689290" title="Patriot Act">
Patriot Act



</doc>
<doc id="689303" url="https://pl.wikipedia.org/wiki?curid=689303" title="Domachowo (województwo pomorskie)">
Domachowo (województwo pomorskie)

Domachowo (kaszb."Domôchòwò") – osada w Polsce położona w województwie pomorskim, w powiecie gdańskim, w gminie Trąbki Wielkie.
Miejscowość położona przy drodze wojewódzkiej nr 226, stanowi sołectwo gminy Trąbki Wielkie.
W latach 1975–1998 miejscowość administracyjnie należała do województwa gdańskiego.
Historia.
Wieś a obecnie osada, notowana w dokumentach źródłowych od roku 1389 jako von Domach. Pod nazwą Domachowo występuje w dokumentach w roku 1534. Słownik geograficzny Królestwa Polskiego z roku 1880 wymienia wieś Domachowo alias "Dommachau", jako stare dobra rycerskie w powiecie gdańskim, parafii Pręgowo. W drugiej połowie XIX wieku ziemi ornej było 1077 mórg. Ludność według wyznań: katolików 36, ewangelików 38, Domów mieszkalnych w liczbie 4 budynki. W roku 1650 posiadaczem był Hertmański, w roku 1766 Prądzyński, asesor tucholski, w roku 1789 Kazimierz Zboiński. 

</doc>
<doc id="689304" url="https://pl.wikipedia.org/wiki?curid=689304" title="Byron Dorgan">
Byron Dorgan

Byron Leslie Dorgan (ur. 14 maja 1942 w Dickinson, Dakota Północna) – amerykański polityk, senator ze stanu Dakota Północna (wybrany w 1992 i ponownie w 1998 i 2004), członek Partii Demokratycznej. W latach 1981-1992 zasiadał w Izbie Reprezentantów.
Dorgan został wybrany w wyborach roku 1992 i miał zasiadać w Senacie od początku 1993. Znalazł się tam jednak nieco wcześniej w wyniku niezwykłej sytuacji powstałej po rezygnacji senatora Kenta Conrada, która nastąpiła po wygraniu przez niego drugiego miejsca w Senacie w wyborach uzupełniających. Dorgan został wyznaczony przez gubernatora stanu na jego miejsce i w ten sposób spędził kilka tygodni w Senacie pod koniec upływającej, poprzedniej kadencji.

</doc>
<doc id="689309" url="https://pl.wikipedia.org/wiki?curid=689309" title="George Martin (producent)">
George Martin (producent)

George Henry Martin (ur. 3 stycznia 1926 w Londynie, zm. 8 marca 2016) – brytyjski producent muzyczny, kompozytor, dyrygent, muzyk i aranżer.
Był producentem i aranżerem większości nagrań zespołu The Beatles, a ze względu na istotny wpływ na ostateczną postać twórczości grupy bywa nazywany „Piątym beatlesem”.
Życiorys.
W dzieciństwie nauczył się gry na fortepianie, w latach szkolnych prowadził zespół taneczny The Four Tune Tellers. W latach 1943-1947 służył w brytyjskim lotnictwie marynarki wojennej (Fleet Air Arm), w stopniu oficerskim. Następnie ukończył londyńską szkołę muzyczną Guildhall School of Music, uczył także gry na oboju.
Pracował w bibliotece muzycznej rozgłośni BBC. W 1950 został zatrudniony jako asystent szefa artystyczno-programowego wytwórni Parlophone, oddziale EMI zajmującym się muzyką poważną. Następnie został producentem w tejże wytwórni, współtworzył nagrania wykonawców, takich jak m.in. Peter Ustinov, Peter Sellers, The Temperance Seven, Bernard Cribbins, Rolf Harris, Peter Cook, Dudley Moore i Matt Monroe. W 1955 został dyrektorem Parlophone.
W 1962 nawiązał współpracę z zespołem The Beatles, wcześniej przesłuchawszy ich taśmy odrzucone przez Decca Records. Wiele z jego pomysłów studyjnych zostało z powodzeniem wykorzystanych w utworach The Beatles, m.in. orkiestracje (w „A Day in the Life”, „Eleanor Rigby” czy „Yesterday”), tricki (łączenie dwóch różniących się tempem i tonacją wersji „Strawberry Fields Forever”, muzyka „cyrkowa” w „Being for the Benefit of Mr. Kite!”) czy efekty (głos syreny policyjnego radiowozu w „I Am the Walrus”). W wielu utworach Beatlesów grał także na różnych instrumentach (pianino, trąbka, fortepian) oraz dyrygował orkiestrą.
W styczniu 1967 założył niezależne studio nagrań Associated Independent Recordings.
Jest autorem ścieżki muzycznej do filmu "Żółta łódź podwodna" (muzyka z tego filmu jest dostępna na oryginalnej, wydanej w 1968 płycie "Yellow Submarine" (cała druga strona wydawnictwa).
Współpracował również z brytyjskim zespołem Ultravox, z którym wyprodukował w 1982 album "Quartet".
W 1988 za zasługi dla przemysłu muzycznego został komandorem Orderu Imperium Brytyjskiego (CBE), a w 1996 otrzymał tytuł szlachecki (rycerski) Sir. W 1999 został wprowadzony do "Rock and Roll Hall of Fame".
W 1998 wydał płytę "In My Life" zawierającą 14 piosenek The Beatles w wykonaniu różnych artystów, takich jak m.in. Robin Williams, Jim Carrey, Bobby McFerrin, Jeff Beck, Céline Dion, Billy Connolly, Sean Connery czy Phil Collins.
W 2006 ukazała się płyta "Love" zespołu The Beatles, której Martin wraz z synem Gilesem był producentem i koordynatorem.
Był ojcem producenta Gilesa Martina.

</doc>
<doc id="689310" url="https://pl.wikipedia.org/wiki?curid=689310" title="Ron Wyden">
Ron Wyden

Ron Wyden, właśc. Ronald Lee Wyden (ur. 3 maja 1949) – amerykański polityk, senator ze stanu Oregon (wybrany w styczniu 1996 w wyborach uzupełniających i ponownie w 1998 i 2004), członek Partii Demokratycznej. W latach 1981-1996 zasiadał w Izbie Reprezentantów.
Uzupełniające wybory w roku 1996, po których Wyden po raz pierwszy wszedł do Senatu, wynikły z rezygnacji Boba Packwooda, wieloletniego senatora (od 1968), zmuszonego do ustąpienia z powodu oskarżeń o molestowanie seksualne kobiet pracujących w Kongresie.
Jeden z najbardziej umiarkowanych członków Partii Demokratycznych w Senacie, wielokrotnie popierający inicjatywy Republikanów m.in. w zakresie obniżenia wydatków rządu federalnego oraz zmierzających do zreformowania programów socjalnych w zakresie opieki zdrowotnej, takich jak Medicare.

</doc>
<doc id="689312" url="https://pl.wikipedia.org/wiki?curid=689312" title="Brygadier">
Brygadier

Brygadier
Wojsko.
Za granicą.
Stopień wojskowy brygadiera związany jest historycznie z funkcją dowódcy brygady. Zazwyczaj jest to ranga wyższa od pułkownika, ale w zależności od specyfiki danego kraju brygadier zaliczany jest do oficerów starszych lub uznawany za najniższy stopień generalski (wówczas często na język polski nazwę stopnia tłumaczy się jako 'generał brygady', OF-6 w klasyfikacji NATO).
W brytyjskich wojskach lądowych oraz w armiach nawiązujących do wzorów brytyjskich brygadier jest stopniem pomiędzy "pułkownik"iem ("Colonel"), a generałem majorem ("Major-General"). Mimo że posiada oznaki stopnia (korona i trzy romby) podobne do pułkownika (korona i dwa romby), ale jako dowodzący brygadą uznawany jest za równorzędnego wobec generała brygady (OF-6).
W argentyńskich i brazylijskich siłach powietrznych brygadier jest odpowiednikiem generała, stąd występują następujące stopnie wojskowe:
We Francji oraz w armiach wzorowanych na armii francuskiej stopień brygadiera w oddziałach kawaleryjskich należy do stopni podoficerskich i odpowiada randze kaprala.
W Polsce.
W Polsce stopień brygadiera pojawił się w 2 poł. XVIII w. Nosili go (obok stopnia wicebrygadiera) dowódcy brygad kawalerii narodowej, którzy następnie zostali zrównani z generał majorami:
Wicebrygadierzy (część z nich awansowała na wyższe stopnie):
W konnych oddziałach Legii Nadwiślańskiej (ułani) zorganizowanych na wzór francuski brygadierem określano podoficera, będącego odpowiednikiem kaprala, oraz trębacza: trębacz brygadier (sztabs-trębacz).
W Legionach Polskich u boku Austro-Węgier mianem brygadiera określano dowódców poszczególnych brygad, w tym – płk Józefa Piłsudskiego, dowódcę I Brygady.
Była to jednak nazwa funkcji, a nie stopnia wojskowego, nieznanego w armii austro-węgierskiej.
Państwowa Straż Pożarna.
Brygadier (bryg.) – stopień oficerski w PSP. Niższym stopniem jest młodszy brygadier, wyższym starszy brygadier. Odpowiedni podpułkownikowi wojsk lądowych i powietrznych, komandorowi porucznikowi Marynarki Wojennej, podpułkownikowi BOR-u, młodszemu inspektorowi Policji i podpułkownikowi Służby Więziennej. Stopniem niższym od brygadiera jest młodszy brygadier, wyżsi rangą są natomiast starszy brygadier, nadbrygadier i generał brygadier.
Policja i żandarmeria.
We francuskiej żandarmerii stopnie brygadierów odpowiadają polskim stopniom podoficerskim (w klasyfikacji NATO):
Natomiast w policji francuskiej występują następujące stopnie brygadierów: "sous-brigadier", "brigadier", "brigadier-chef", "brigadier-major" odpowiadające w przybliżeniu polskim sierżantom.
W policji holenderskiej stopień brygadiera znajduje się między rangą wyższego agenta ("hoofdagent") a rangą inspektora ("inspecteur"), który (wraz ze stopniem nadinspektora "Hoofdinspecteur") jest niższy od komisarza ("Commissaris"), będącego wraz ze stopniem nadkomisarza ("Hoofdcommissaris") najwyższymi rangami w tamtejszej policji. Por. Stopnie w polskiej policji.

</doc>
<doc id="689319" url="https://pl.wikipedia.org/wiki?curid=689319" title="Garde du Midi">
Garde du Midi



</doc>
<doc id="689327" url="https://pl.wikipedia.org/wiki?curid=689327" title="Skolecyt">
Skolecyt

Skolecyt (ang. scolecite) – pospolity minerał z grupy krzemianów zaliczany do zeolitów, uwodniony glinokrzemian wapnia o wzorze chemicznym Ca[Al2Si3O10] x 3 H2O. Nazwa pochodzi od greckiego słowa "skoleks" - "robak", co nawiązuje do zachowania się minerału pod płomieniem, w którym się krzywi, wykręca, co może przypominać robaka.
Właściwości.
Skolecyt tworzy kryształy o pokroju słupkowym, pręcikowym, igiełkowym, włoskowym, często zbliźniaczone, wykazują prążkowanie zgodne z przebiegiem słupa. Występuje w skupieniach zbitych, włóknistych, promienistych, wachlarzowatych i sferolitycznych. Kryształy w układzie jednoskośnym. Barwy białej, szarej, żółtej, brunatnej, różowej, może być bezbarwny. Przezroczysty do przeświecającego. Rysa skolecytu jest biała. Wykazuje połysk szklisty na ścianach kryształów, połysk perłowy na powierzchni przełamu oraz jedwabisty w skupieniach włóknistych.
Występowanie.
Skolecyt powstaje w wyniku niskotemperaturowych procesach hydrotermalnych. Występuje w pustkach skał magmowych, zwykle w bazaltach, melafirach, rzadziej w granitach, pegmatytach, sjenitach. Może występować w szczelinach łupków krystalicznych oraz w kawernach przeobrażonych kontaktowo wapieni. Współwystępuje z apofyllitem, heulandytem, stilbitem.
Skolecyt występuje w Islandii, Wyspach Owczych, Indiach (Poona), Brazylii (Rio Grande do Sul, Santa Catarina), USA (Kolorado, New Jersey), Szkocji, Szwajcarii (Arvigo, Biasca), Austrii, Włoszech (okolice Wezuwiusza, Val di Fassa, Trydent, Miage, Val d’Aosta).
W Polsce występuje w okolicach Strzegomia, (Żółkiewka, Czernicy, Zimnika, Graniczna), w amfibolitach w okolicach Siedlęcina, również w Dolinie Wielickiej (Tatry).
Zastosowanie.
Skolecyt jest cenionym kamieniem kolekcjonerskim.

</doc>
<doc id="689330" url="https://pl.wikipedia.org/wiki?curid=689330" title="Mirosława Sarna">
Mirosława Sarna

Mirosława Kazimiera Sarna (nazwisko panieńskie Sałacińska, ur. 8 czerwca 1942 w Łodzi) – polska lekkoatletka, mistrzyni Europy.
Kariera.
Startowała w sprincie, skoku w dal i pięcioboju. Była uczestniczką igrzysk olimpijskich w Meksyku (1968), gdzie zajęła 5. miejsce w skoku w dal, a także wystąpiła w sztafecie 4 × 100 metrów, która odpadła w półfinale wskutek zgubienia pałeczki.
Dwukrotnie brała udział w mistrzostwach Europy. W Budapeszcie (1966) startowała w pięcioboju (zajęła 15. miejsce). W Atenach (1969) odniosła swój największy sukces sportowy zdobywając złoty medal w skoku w dal i bijąc swój rekord życiowy (6,49 m). Była także piąta w sztafecie 4 × 100 metrów, a w biegu na 100 metrów odpadła w półfinale.
Zdobyła także dwa brązowe medale halowych mistrzostw Europy w skoku w dal: w Wiedniu (1970) i Rotterdamie (1973). W Wiedniu w 1970 była także piąta w biegu na 60 metrów. Rok wcześniej, podczas europejskich igrzysk halowych w Belgradzie (1969) zajęła 5. miejsce w skoku w dal.
Była dwukrotną srebrną medalistką uniwersjad w sztafecie 4 × 100 metrów: w 1961 w Sofii i w 1965 w Budapeszcie.
Zdobyła osiem tytułów mistrzyni Polski:
Zwyciężyła w skoku w dal podczas halowych mistrzostw Polski w 1973.
Rekordy życiowe:
Zajęła 3. miejsce w Plebiscycie "Przeglądu Sportowego" 1969. Przez główną część swojej kariery była zawodniczką klubu Budowlani Kielce.
Była trenerką w kieleckim klubie lekkoatletycznym.

</doc>
<doc id="689331" url="https://pl.wikipedia.org/wiki?curid=689331" title="Danuta Bieńkowska">
Danuta Bieńkowska

Danuta Bieńkowska (ur. 31 stycznia 1920 w Wilnie, zm. 20 sierpnia 1992 w Warszawie) – polska pisarka, autorka utworów dla młodzieży, eseistka, tłumaczka literatury rumuńskiej.
Życiorys.
Ukończyła studia na Wydziale Medycznym Uniwersytetu w Bukareszcie ze stopniem doktora. W latach 1946-53 mieszkała we Wrocławiu. Debiutowała w 1946 jako autorka sztuki "Krzysztof". Od 1954 mieszkała w Warszawie. W 1978 otrzymała nagrodę Prezesa Rady Ministrów za twórczość dla młodzieży. Była też autorką książek o Rumunii, prezentujących kraj i jego historię: "Rumunia od Trajana do demokracji ludowej" (Warszawa 1953), "Gwardia Archanioła" (Warszawa 1960), "Michał Waleczny" (Katowice 1975).
Uwagi.
Nie mylić z Danutą Ireną Bieńkowską (ur. 1927, zm. 1974).

</doc>
<doc id="689332" url="https://pl.wikipedia.org/wiki?curid=689332" title="Bogdan Brzeziński">
Bogdan Brzeziński

Bogdan Brzeziński (ur. 1 sierpnia 1911 w Warszawie, zm. 7 grudnia 1980 w Krakowie) – polski pisarz i satyryk, także dla młodzieży. Autor monologów, które Hanka Bielicka przez 25 lat wygłaszała jako "Dziunia Pietrusińska" w radiowej audycji "Podwieczorek przy mikrofonie"; artystka szacowała ich liczbę na ok. tysiąc.

</doc>
<doc id="689334" url="https://pl.wikipedia.org/wiki?curid=689334" title="Mieczysława Buczkówna">
Mieczysława Buczkówna

Mieczysława Buczkówna-Jastrun (ur. 12 grudnia 1924 w Białej Krakowskiej, zm. 3 maja 2015) – polska poetka, tłumaczka i pisarka. 
Życiorys.
Studiowała filologię polską na Uniwersytecie Łódzkim (1945-1949).
Pisała powieści dla młodego pokolenia. Tłumaczyła z języka rosyjskiego wiersze akmeistów; m.in. Anny Achmatowej i Osipa Mandelsztama. 
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Żona poety Mieczysława Jastruna, matka Tomasza Jastruna.
Utwory.
Wydała m.in.:

</doc>
<doc id="689337" url="https://pl.wikipedia.org/wiki?curid=689337" title="Paradise (gra komputerowa)">
Paradise (gra komputerowa)

Paradise – gra przygodowa typu wskaż i kliknij, wydana w 2006 roku, której głównym twórcą jest rysownik belgijski Benoît Sokal.

</doc>
<doc id="689338" url="https://pl.wikipedia.org/wiki?curid=689338" title="Coll de Nargó">
Coll de Nargó

Coll de Nargó – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 151,41 km². Zgodnie z danymi INE, w 2005 roku liczba ludności wynosiła 600, a gęstość zaludnienia 3,96 osoby/km². Wysokość bezwzględna gminy równa jest 573 metry. Współrzędne geograficzne Coll de Nargó to 42°10'N 1°19'E.
Miejscowości.
W skład gminy Coll de Nargó wchodzi sześć miejscowości, w tym miejscowość gminna o tej samej nazwie:

</doc>
<doc id="689340" url="https://pl.wikipedia.org/wiki?curid=689340" title="Gavarra">
Gavarra

Gavarra – miejscowość w Hiszpanii, w Katalonii, w prowincji Lleida, w comarce Alt Urgell, w gminie Coll de Nargó.
Według danych INE z 2005 roku miejscowość zamieszkiwało 26 osób.

</doc>
<doc id="689341" url="https://pl.wikipedia.org/wiki?curid=689341" title="Les Masies de Nargó">
Les Masies de Nargó

Les Masies de Nargó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Coll de Nargó.
Według danych INE z 2005 roku miejscowość zamieszkiwało 30 osób.

</doc>
<doc id="689343" url="https://pl.wikipedia.org/wiki?curid=689343" title="Montanissell">
Montanissell

Montanissell – miejscowość w Hiszpanii, w Katalonii, w prowincji Lleida, w comarce Alt Urgell, w gminie Coll de Nargó.
Według danych INE w 2020 roku liczyła 19 mieszkańców – 10 mężczyzn i 9 kobiet. 

</doc>
<doc id="689344" url="https://pl.wikipedia.org/wiki?curid=689344" title="Sallent de Nargó">
Sallent de Nargó

Sallent de Nargó, również: Sallent, Sellent, Sallent d’Organyà – miejscowość w Hiszpanii, w Katalonii, w prowincji Lleida, w comarce Alt Urgell, w gminie Coll de Nargó.
Według danych INE w 2020 roku liczyła 36 mieszkańców – 22 mężczyzn i 14 kobiet. 

</doc>
<doc id="689345" url="https://pl.wikipedia.org/wiki?curid=689345" title="Valldarques">
Valldarques

Valldarques – miejscowość w Hiszpanii, w Katalonii, w prowincji Lleida, w comarce Alt Urgell, w gminie Coll de Nargó.
Według danych INE z 2005 roku miejscowość zamieszkiwało 15 osób.

</doc>
<doc id="689357" url="https://pl.wikipedia.org/wiki?curid=689357" title="Zaskoczyn">
Zaskoczyn

Zaskoczyn (niem. "Saskoschin", kaszb."Zaskòczënò") – osada w Polsce położona w województwie pomorskim, w powiecie gdańskim, w gminie Trąbki Wielkie.
W 1942 roku okupacyjna administracja niemiecka wprowadziła dla miejscowości nazwę "Sassenschön".
W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
Historia.
Od XVIII wieku do końca II wojny światowej majątek Zaskoczyn należał do rodu von Kanitz, posiadającego korzenie sięgające XII wieku, która do Prus Wschodnich przybyła wraz z Zakonem Krzyżackim. Od XVIII do XX wieku główna siedziba tego rodu znajdowała się w Podągach. Ostatnią właścicielką Zaskoczyna była grafini Therese von Kanitz, z domu von Groeben. Zmarła w 1938 roku w wieku 78 lat, pozostawiając troje potomków. Pod koniec wojny okazały pałac wraz z bogatym majątkiem został zniszczony i ograbiony przez żołnierzy Armii Czerwonej. Ocalały jedynie nieliczne budynki gospodarcze.
Według Słownika geograficznego Królestwa Polskiego z roku 1895 Zaskoczyn (niem. Saskoschin) to dawne dobra rycerskie w powiecie gdańskim górnym, z najbliższą stacją pocztową w Świńczu, stacją kolejową w Sobowidzu, i parafią katolicką Pręgowo. Dobra posiadały 831 ha (241 roli ornej 31 mórg łąk, 493 lasu). W 1885 roku było tu 15 domów, 34 dymów i 184 mieszkańców, w tym 98 katolików i 86 ewangelików i dominowała hodowla świń i owiec.
Według taryfy poborowej z r. 1648 płacił tu pobór Jakub Zaskoczyński od półtorej włóki folwarcznej w kwocie 1 florena i 15 groszy (zobacz Rocznik Towarzystwa Przyjaciół Nauk w Poznania z roku 1871. str. 175).
W roku 1873 odkryto tu na wschód od osady groby skrzynkowe z urnami twarzowymi (opis w Objaśnieniach do mapy archeologicznej Ossowskiego, str. 56). Zaś rok później w 1874 znaleziono tu denar srebrny z czasów cesarza Trajana.
W 1932 r. Socjaldemokratyczna Partia Wolnego Miasta Gdańska wybudowała w Zaskoczynie dom wypoczynkowy dla dzieci z niezamożnych rodzin, w którym przebywał m.in. Günter Grass. Po przejęciu władzy w W.M. Gdańsku przez NSDAP, obiekt pełnił funkcję tzw. "Adolf-Hitler-Schule", którą w początku lat 40. XX wieku przeniesiono do Jankowa. W jej miejscu zaczęła prawdopodobnie funkcjonować filia Instytutu Rasy. W 1942 znalazła się tu neoklasyczna rzeźba znanego austriackiego rzeźbiarza Josefa Thoraka, powstała na wystawę w Monachium w 1940. Przedstawia siedzącą postać matki karmiącej dziecko, zaś na cokole widnieje wykuta sygnatura autora z datą 1942. W październiku 2015 rzeźba została przesunięta w celu lepszego udostępnienia dla zwiedzających.
Obecnie w budynku znajduje się należący do powiatu gdańskiego Dom Pomocy Społecznej „Leśny”.
Oddzielną miejscowość o identycznej nazwie stanowi ośrodek Zaskoczyn (ośrodek).

</doc>
<doc id="689358" url="https://pl.wikipedia.org/wiki?curid=689358" title="Szymon Tokarzewski">
Szymon Tokarzewski

Szymon Wincenty Tokarzewski (ur. 16 lipca 1823 w Bodaczowie, zm. 3 lipca 1890 w Warszawie) – polski działacz niepodległościowy.
Życiorys.
Syn Sebastiana i Ewy z Niedźwieckich, po ukończeniu czterech klas w gimnazjum szczebrzeskim Szymon został zatrudniony w październiku 1840 w ordynackim zakładzie gorzelniczym w celu nauki zawodu gorzelanego. Jednak już 30 czerwca 1842 został zwolniony na skutek likwidacji zakładu. Jeszcze w tym roku podjął pracę w urzędzie pocztowym w Lublinie.
Za udział w spisku Księdza Ściegiennego w latach 1842–1844 Szymon został aresztowany w 1846 roku i osadzony w Cytadeli Warszawskiej. Po procesie został skazany na 1000 pałek i 10 lat katorgi. Dnia 17 czerwca 1848 wysłano go z grupą więźniów politycznych na katorgę do Omska, dokąd dotarli idąc piechotą w 1849. Dzięki amnestii z okazji objęcia tronu Rosji przez Aleksandra II Szymon w 1857 powrócił do kraju.
W 1862 Szymon został powtórnie aresztowany za udział w ruchu patriotycznym i zesłany na katorgę w głąb Rosji do Aleksandrowska nad Amurem.
Powrót z zesłania nastąpił po amnestii z powodu manifestu koronacyjnego cara Aleksandra III, o czym zawiadomiono Szymona 15 sierpnia 1883 roku. Po powrocie do kraju zamieszkał w Warszawie i ożenił się z córką swojego przyjaciela z cytadeli warszawskiej Józefa Leszczyńskiego h.Belina – Haliną Leszczyńską.
Szymon Tokarzewski, aktywny współpracownik Księdza Ściegiennego, trzydzieści siedem lat swojego życia spędził w więzieniach, w katordze i na wygnaniu. W latach czterdziestych był więziony we Lwowie, następnie w Cytadeli Warszawskiej i w Modlinie, potem był w katordze w Ust’ Kamienogorsku i w Omsku. W latach sześćdziesiątych był więziony na Pawiaku i w Cytadeli, pewien czas przebywał w zakładzie karnym w Kadai koło Nerczyńska (w nerczyńskim okręgu górniczym). Odbywał katorgę w Aleksandrowsku nad Amurem, był na wygnaniu w Haliczu, mieszkał w Irkucku, z musu osiedlił się w Kostromie. Słowem – jako katorżnik, a następnie jako wygnaniec przeszedł całą Syberię od Uralu do Błagowieszczeńska.
W ostatnich latach swego barwnego życia, przy ofiarnej pomocy swojej żony, Szymon spisał swoje wspomnienia, które zostały wydane drukiem już po jego śmierci:
We wspomnieniach ze swojej pierwszej katorgi Szymon pisał:
„(...) Dziad mój, Konfederat barski, z gniazda, rodu Tokarzewskich Karaszewiczów, herbu Trąby, z okolic Grodna, po pierwszym rozbiorze Polski przeniósł się do ziemi Lubelskiej, aby nie składać przysięgi na wierność carycy Katarzynie II (...)”.
Wspomnienia Szymona zostały wydane pod następującymi tytułami:
Szymon został pochowany w Warszawie na Powązkach w kwaterze 25 wprost-4-1.
Policja warszawska po swojemu uczciła Szymona Tokarzewskiego. Na rogach ulic, którymi z kościoła św. Antoniego przeciągał kondukt żałobny, stali konni żandarmi, komisarz policji i rewirowi tuż obok wdowy postępowali za trumną...
Bibliografia.
Obszerne wyjątki z pamiętników Szymona Tokarzewskiego ukazały się w języku angielskim w „Sarmatian Review”, kwiecień 2005, s. 1117–1126. Adres internetowy: [www.ruf.rice.edu/~sarmatia], Back Issues.
Jedno z opowiadań z tomu „Pośród cywilnie umarłych: obrazki z życia Polaków na Syberii” ukazało się w angielskim tłumaczeniu w „Sarmatian Review”, styczeń 2007, s. 1274–1279. Adres internetowy: [www.ruf.rice.edu/~sarmatia].

</doc>
<doc id="689363" url="https://pl.wikipedia.org/wiki?curid=689363" title="Czerniec (województwo pomorskie)">
Czerniec (województwo pomorskie)

Czerniec (kaszb."Czërniëc") – osada w Polsce położona w województwie pomorskim, w powiecie gdańskim, w gminie Trąbki Wielkie. 
Miejscowość wchodzi w skład sołectwa Czerniewo.
W latach 1975–1998 miejscowość administracyjnie należała do województwa gdańskiego.

</doc>
<doc id="689365" url="https://pl.wikipedia.org/wiki?curid=689365" title="Pieter Willem Botha">
Pieter Willem Botha

Pieter Willem Botha (wym. ; ur. 12 stycznia 1916 w Paul Roux, zm. 31 października 2006 w Wilderness) – południowoafrykański polityk, premier RPA w latach 1978-1984, prezydent RPA w latach 1984-1989, a także szef Partii Narodowej (1978-1989). Zwano go powszechnie "Groot Krokodil" (z afr. "Wielki Krokodyl").
Życiorys.
Urodził się w afrykanerskiej rodzinie na farmie Telegraaf niedaleko Paul Roux. W drugiej połowie lat 30. studiował prawo na Grey University College, później związał się z Partią Narodową i stał się jej liderem w Kraju Przylądkowym. Był działaczem skrajnie nacjonalistycznej organizacji Ossewabrandwag, od której ideologii później się odciął. W 1948 został wybrany do parlamentu z ramienia Partii Narodowej. Był ministrem spraw wewnętrznych w rządzie Hendrika Frenscha Verwoerda oraz ministrem obrony w gabinecie Balthazara Johannesa Vorstera. W 1978 został premierem. Za jego rządów zaczęła się powolna erozja systemu apartheidu, spowodowana wzrastającą aktywnością organizacji czarnej ludności oraz presją opinii międzynarodowej. W 1983 z jego inicjatywy przeprowadzono (zgodnie z obowiązującym wówczas prawem tylko wśród białej ludności) referendum dotyczące wprowadzenia nowej konstytucji. Miała ona zlikwidować stanowisko premiera, a jego prerogatywy przekazać prezydentowi i tym samym znacznie wzmocnić jego pozycję. Tworzyła ona również trójizbowy parlament – z jedną izbą dla Azjatów (ang. House of Delegates), jedną dla przedstawicieli ludności kolorowej (ang. House of Representatives) oraz dla ludności białej (ang. House of Assembly). Zmiany zostały zaakceptowane i tym samym Botha w 1984 stał się prezydentem kraju. Przez pięć lat rządów, utrzymując białą mniejszość u steru władzy, zaczął powoli demontować ustawodawstwo sankcjonujące segregację rasową. Zezwolono na małżeństwa pomiędzy przedstawicielami różnych ras oraz złagodzono obostrzenia dotyczące zamieszkiwania i pracy ludności różnych ras w konkretnych strefach obszarów miejskich. Rząd Bothy nawiązał również kontakt z centralą ANC. Mimo to, w 1986 wprowadzono stan wyjątkowy na obszarze całego kraju, tłumiono ruch przeciwko apartheidowi, jego działaczy torturowano i skazywano na długoletnie kary więzienia. W wyniku nacisku światowych przywódców na wycofanie się z Namibii oraz udaru mózgu Botha zrezygnował z funkcji przewodniczącego Partii Narodowej, którą wbrew jego woli objął Frederik Willem de Klerk. Po serii tarć z nowym kierownictwem partii Botha zrezygnował w 1989 ze stanowiska prezydenta. Nie stawiał się na wezwania Komisji Prawdy i Pojednania, mimo iż ta stawiała mu ciężkie zarzuty. Botha zmarł na zawał serca w wieku 90 lat.

</doc>
<doc id="689381" url="https://pl.wikipedia.org/wiki?curid=689381" title="Marais Viljoen">
Marais Viljoen

Marais Viljoen (ur. 2 grudnia 1915 w Robertson, zm. 4 stycznia 2007 w Pretorii) – południowoafrykański polityk, kilkukrotny minister, następnie prezydent.
Życiorys.
Był najmłodszym z sześciorga rodzeństwa. 20 kwietnia 1940 ożenił się z Dorotheą Marią Brink, z którą miał córkę Elizabeth Magdalenę.
Przed rozpoczęciem kariery politycznej pracował na poczcie, a potem w afrykanerskojęzycznej gazecie "„Die Transvaler”", redagowanej przez późniejszego premiera, Hendrika Verwoerda.
W 1953 roku został członkiem Zgromadzenia Ludowego z Alberton. Od roku 1958 pełnił funkcję wiceministra pracy i górnictwa (1958-1966), a następnie kolejno ministra pracy (1966-1970), spraw wewnętrznych (1970), pracy oraz poczty i telekomunikacji (1970-1976). W latach 1976–1979 był przewodniczącym Senatu, a od 21 sierpnia do 10 października 1978 roku był tymczasowo pełniącym obowiązki prezydenta po śmierci Nicolaasa Diederichsa. Po złożeniu tego obowiązku, zajął się próbą zatuszowania afery Muldera.
Po rezygnacji Johna Vorstera został ponownie prezydentem kraju 4 czerwca 1979 roku, a 10 czerwca został wybrany na pełną kadencję. Sprawował swoje obowiązki do końca kadencji 3 września 1984 roku i zmiany konstytucji, ustanawiającej trójizbowy parlament i znoszącej stanowisko premiera. Jego następca, Pieter Willem Botha, pełnił już obowiązki prezydenta, będącego równocześnie szefem rządu.
Zmarł 4 stycznia 2007 roku i został pochowany w Bloemfontein 13 stycznia.

</doc>
<doc id="689388" url="https://pl.wikipedia.org/wiki?curid=689388" title="David Platt">
David Platt

David Andrew Platt (ur. 10 czerwca 1966 w Chadderton) – angielski piłkarz grający na pozycji pomocnika, a później trener.
Grał w Crewe Alexandra, Aston Villi, AS Bari, Juventusie, Sampdorii, Arsenalu oraz w Nottingham Forest.
W czasie kariery piłkarskiej zdobył Puchar UEFA w 1993 roku, Puchar Włoch w 1994 roku, mistrzostwo i Puchar Anglii w 1998 roku, a w 1990 roku został wybrany najlepszym piłkarzem roku według PFA.
Zaliczył trzy występy w reprezentacji Anglii U-21, trzy w kadrze B. W seniorskiej reprezentacji zaliczył 62 występy, w których strzelił 27 bramek. Zadebiutował w niej w roku 1989 i grał w niej do roku 1996.
Później był trenerem Sampdorii, Nottinghamu Forest (grał także tam jako piłkarz) oraz reprezentacji Anglii U-21.
1 lipca 2010 został członkiem sztabu szkoleniowego Manchesteru City.

</doc>
<doc id="689389" url="https://pl.wikipedia.org/wiki?curid=689389" title="John Vorster">
John Vorster

John Vorster, właśc. Balthazar Johannes Vorster, B.J. Vorster (ur. 13 grudnia 1915 w Jamestown, zm. 10 września 1983 w Kapsztadzie) – południowoafrykański polityk, przed wojną działacz nazistowski, premier RPA w latach 1966–1978, prezydent w latach 1978–1979.
Życiorys.
Już od młodości związał się politycznie ze skrajną prawicą. Był jednym z głównych przeciwników przystąpienia Związku Południowej Afryki do wojny z Niemcami w 1939 roku. Za działalność w narodowosocjalistycznej organizacji Ossewabrandwag został w 1944 roku internowany przez władze brytyjskie w obozie w Koffiefontein.
Po wojnie zaangażował się w działalność Partii Narodowej, z której ramienia został wybrany do parlamentu w roku 1953. W 1961 roku został ministrem sprawiedliwości w rządzie Hendrika Frenscha Verwoerda. Po udanym zamachu na życie tego ostatniego w 1966 roku, Vorster objął tekę premiera. Kontynuował politykę poprzedników w kwestiach wewnętrznych, lecz zrewidował politykę zagraniczną. Poprawił stosunki z innymi krajami afrykańskimi, m.in. ich dyplomatom pozwolił mieszkać w częściach miast wydzielonych dla białych. Odciął się również od najbardziej radykalnych towarzyszy partyjnych. Po dwunastu latach, w 1978 roku, został zastąpiony na stanowisku przez Pietera Willema Bothę a sam objął urząd prezydenta. Jak się okazało, na krótko.
Po niespełna roku, w 1979 roku, został zmuszony do ustąpienia w wyniku skandalu politycznego związanego z nieprawidłowościami i korupcją w finansowaniu akcji propagandowej, polepszającej wizerunek RPA na zewnątrz. Po tych wydarzeniach usunął się z życia politycznego.

</doc>
<doc id="689391" url="https://pl.wikipedia.org/wiki?curid=689391" title="B.J. Vorster">
B.J. Vorster



</doc>
<doc id="689392" url="https://pl.wikipedia.org/wiki?curid=689392" title="Adrian Napierała">
Adrian Napierała

Adrian Napierała (ur. 16 lutego 1982 w Gorzowie Wielkopolskim) – polski piłkarz grający na pozycji obrońcy.
Wychowanek Warty Wawrów. Od sezonu 1996/1997 grał w MSP Szamotuły. W swojej karierze grał również w Aluminium Konin, ŁKS Łódź, Pogoni Szczecin, Jagiellonii Białystok, GKS Katowice i Puszczy Niepołomice.

</doc>
<doc id="689394" url="https://pl.wikipedia.org/wiki?curid=689394" title="Cząstkowo (powiat gdański)">
Cząstkowo (powiat gdański)

Cząstkowo – wieś w Polsce położona w województwie pomorskim, w powiecie gdańskim, w gminie Trąbki Wielkie nad jeziorem Bronisława.
W latach 1975–1998 miejscowość położona była w województwie gdańskim.
Wieś położona w pobliżu Jeziora Bronisława, stanowi sołectwo gminy Trąbki Wielkie.

</doc>
<doc id="689397" url="https://pl.wikipedia.org/wiki?curid=689397" title="Charzewice (Stalowa Wola)">
Charzewice (Stalowa Wola)

Charzewice – dzielnica Stalowej Woli. Do 1977 r. stanowiły samodzielną wieś. Leżą w pobliżu Rozwadowa, nad rzeką San.
W Charzewicach znajduje się rozległy park oraz kompleks zabudowań podworskich. Była to od pierwszej połowy XVIII wieku do wybuchu II wojny światowej siedziba rodowa książąt Lubomirskich (linii rzeszowsko-rozwadowskiej). W czasie okupacji majątek przejęli hitlerowcy, a po wyzwoleniu władze PRL przeprowadziły jego nacjonalizację. Do początku lat 90. XX w. funkcjonowało tu Państwowe Gospodarstwo Rolne oraz szkoła ogrodnicza. Cały obiekt uległ w tym okresie znacznej dewastacji.
Historia.
Dawniej wieś i gmina jednostkowa w powiecie tarnobrzeskim, za II RP w woј. lwowskim. W 1934 w nowo utworzonej zbiorowej gminie Charzewice, gdzie utworzyły gromadę.
Podczas II wojny światowej w gminie Charzewice w powiecie Dębica w dystrykcie krakowskim (Generalne Gubernatorstwo). Liczyły wtedy 2508 mieszkańców. W październiku 1943 r. dowódca Kedywu Komendy Głównej Armii Krajowej gen. Emil August Fieldorf ps. „Nil” wydał rozkaz wykonania Akcji „F”. Celem akcji było wykonanie wyroku na niemieckim zarządcy majątku Lubomirskich Martinie Fuldnerze, który zlecił mord na rodzinie Horodyńskich w Zbydniowie.Wyrok wykonano w dworku myśliwskim w Charzewicach. Emil August Fieldorf ps. „Nil” zlecił wykonanie Akcji „F” partyzantom ze Świętokrzyskiego Zgrupowania Partyzanckiego Jana Piwnika „Ponurego”, któremu towarzyszyli ocalali w mordzie bracia Andrzej i Zbigniew Horodyńscy wspomagani przez żołnierzy rozwadowskiej placówki AK „Wilcze Łyko” i oddziału dywersyjnego (NOW) Henryka Paterka ps. „Lew”. W akcji wykorzystano niemiecki mundur kapitana Luftwaffe zdobyty wcześniej w akcji w Rozwadowie na „Kokoszej Górce” przez ten sam oddział.
W latach 1934–1954 i 1973–1977 miejscowość była siedzibą gminy Charzewice, a 1954-1972 gromady Charzewice.
Po wojnie znów w gminie Charzewice w powiecie tarnobrzeskim w woj. rzeszowskim. W latach 1954–1972 siedziba gromady Charzewice. W latach 1973–1977 ponownie stolica reaktywowanej gminy Charzewice, od 1 czerwca 1973 w woj. tarnobrzeskim. 1 września 1977 włączone do Stalowej Woli w związku ze zniesieniem gminy Charzewice.

</doc>
<doc id="689398" url="https://pl.wikipedia.org/wiki?curid=689398" title="Kyalami">
Kyalami



</doc>
<doc id="689399" url="https://pl.wikipedia.org/wiki?curid=689399" title="Ariel Jakubowski">
Ariel Jakubowski

Ariel Jakubowski (ur. 7 września 1977 w Człuchowie) – polski piłkarz grający na pozycji obrońcy, trener.
Kariera piłkarska.
Kariera klubowa.
Jest wychowankiem Polonii Gdańsk, w której debiutował w kategorii seniorskiej. Następnie przeniósł się do ŁKS Łódź. Grał tam trzy sezony, w 1998 zdobył z tym zespołem mistrzostwo Polski. Jego następnym klubem był GKS Katowice, w którym grał jeden sezon. Tyle samo czasu spędził w Odrze Wodzisław Śląski. W sezonie 2002/03 zmienił klub na Wisłę Płock, w której spędził dwa sezony, by potem na rok przenieść się do Lecha Poznań. Od sezonu 2005/06 grał w barwach Jagiellonii Białystok. Od wiosny 2007 bronił barw Ruchu Chorzów, z którym awansował do I ligi. W sezonie 2011/12 ponownie został zawodnikiem Wisły Płock (po tym jak Ruch nie przedłużył z nim kontraktu). W 2012 zakończył karierę zawodniczą.
Kariera międzynarodowa.
W reprezentacji Polski wystąpił raz – 19 czerwca 1999 w zremisowanym 0:0 towarzyskim meczu z Nową Zelandią (w nieoficjalnej dodatkowej serii rzutów karnych było 5-4 dla biało-czerwonych).
Kariera trenerska.
Od 2012 do 2013 był koordynatorem grup młodzieżowych w KS Ursus, a od 24 czerwca 2013 trenerem pierwszego zespołu w tym klubie. 1 lipca 2016 został szkoleniowcem grającego na drugim poziomie Znicza Pruszków, ale z powodu braku licencji był formalnie drugim szkoleniowcem. 15 listopada 2016 został dyrektorem sportowym w Ursusie. 5 listopada 2018 został trenerem Wigier Suwałki. 10 czerwca 2019 został trenerem drugoligowej Elany Toruń, a 6 października został zwolniony z tej funkcji. W 2020 zajmował się młodzieżą w akademii Ursusa. W tym samym roku znalazł się w sztabie trenerskim reprezentacji Polski do lat 16 oraz Motoru Lublin.

</doc>
<doc id="689408" url="https://pl.wikipedia.org/wiki?curid=689408" title="T448P">
T448P



</doc>
<doc id="689414" url="https://pl.wikipedia.org/wiki?curid=689414" title="Covasna">
Covasna

Covasna (rum. wym. []; węg. "Kovászna", wym. ; niem. "Kowasna") – miasto w środkowej Rumunii, w Karpatach Wschodnich (okręg Covasna).
Miasto jest uzdrowiskiem ze źródłami mineralnymi. W 2011 roku w mieście mieszkało 9648 osób. 
W mieście rozwinął się przemysł włókienniczy oraz drzewny.

</doc>
<doc id="689415" url="https://pl.wikipedia.org/wiki?curid=689415" title="Żniwa">
Żniwa

Żniwa – zbiór roślin uprawnych w okresie lata, głównie zbóż (m.in. żyta, pszenicy, jęczmienia, owsa), także innych roślin zbieranych na nasiona, po których zostaje ściernisko (rzepak, rośliny strączkowe). Dawniej za początek żniw uważało się rozpoczęcie koszenia żyta. W Polsce żniwa trwają przeważnie dwa miesiące, od 15 czerwca do 15 sierpnia i są dzielone na dwie części: żniwa małe (zbiór jęczmienia ozimego i rzepaku) i żniwa duże (zbiór pozostałych zbóż).
Polskie obyczaje związane ze żniwami.
Na Lubelszczyźnie dożynkami zwano okres obejmujący cały czas żniw i zbiorów. Jego obchody dzielono na polne i wieńcowe (przypuszczalnie tożsame właściwemu "Świętu Plonów").

</doc>
<doc id="689416" url="https://pl.wikipedia.org/wiki?curid=689416" title="Paweł Sobolewski (piłkarz)">
Paweł Sobolewski (piłkarz)

Paweł Sobolewski (ur. 20 czerwca 1979 w Ełku) – polski piłkarz, grający na pozycji pomocnika w Mazurze Ełk.
Kariera.
Paweł Sobolewski swoją piłkarską karierę rozpoczynał w Mazurze Ełk. W 1998 roku został wypożyczony do Wigier Suwałki, w których zaliczył dwanaście ligowych występów. W 2000 roku Sobolewski podpisał kontrakt z Warmią Grajewo. Jego dobra postawa spowodowała, że przed sezonem 2001/02 został wypożyczony do grającej w drugiej lidze Jagiellonii. W białostockiej drużynie wystąpił w 13 spotkaniach w których strzelił dwa gole.
Latem 2002 roku Sobolewski powrócił do Warmii. W rundzie jesiennej sezonu 2002/2003 podlaska drużyna spisywała się dobrze i zajmowała drugie miejsce w tabeli. Na wiosnę wyniki były dużo gorsze i zespół spadł na ósmą lokatę. Sobolewski po raz kolejny potwierdził jednak swoje umiejętności – w 29 meczach zdobył jedenaście goli i był wiodącą postacią zespołu.
Jagiellonia Białystok.
Przed sezonem 2003/2004 Sobolewski podpisał kontrakt z Jagiellonią. 9 sierpnia 2003 roku, w pierwszej kolejce rozgrywek II ligi, w spotkaniu z RKS-em Radomsko, strzelił wyrównującego gola w końcówce meczu. Minutę po tym zdarzeniu, Marcin Kośmicki ustalił wynik pojedynku na 2:1 dla białostocczan. Łącznie wystąpił w 29 spotkaniach, jednak głównie wchodził z ławki rezerwowych. Jagiellonia w lidze zajęła dziewiąte miejsce, zaś w pucharze Polski dotarła do półfinału, w którym ulegała Legii Warszawa. W sezonie 2004/2005 Sobolewski był już podstawowym zawodnikiem Jagiellonii. Strzelił ważne gole z Widzewem Łódź, Podbeskidziem oraz KSZO które zapewniły jego drużynie cenne punkty. Wiosną 2005 roku przedłużył kontrakt z Jagiellonią o trzy lata. Jego dobre występy spowodowały zainteresowanie ze strony klubów Ekstraklasy. Łącznie w sezonie 2004/2005 wystąpił w 35 meczach.
Sezon 2005/2006 Sobolewski zaczął od występu w ligowym pojedynku z Lechią Gdańsk. W piątej kolejce rozgrywek strzelił gola w meczu z Radomiakiem Radom, który w dużym stopniu zaważył na zwycięstwie Jagiellonii. Zawodnik po raz kolejny był ważną postacią zespołu. Rozegrał łącznie 33 spotkania. Jagiellonia w rozgrywkach drugiej ligi uplasowała się na trzecim miejscu dającym prawo gry w barażach. W nich spotkała się z Arką Gdynia i dwukrotnie okazała się gorsza (Sobolewski wystąpił tylko w drugim spotkaniu). W sezonie 2006/2007 Sobolewski strzelił ważne gole w spotkaniach z Podbeskidziem i Stalą Stalowa Wola. Jego dobra gra oraz duża liczba asyst spowodowała, że 18 grudnia 2006 roku podpisał czteroletnią umowę z Koroną Kielce. Numer z jakim występował w barwach Jagiellonii – 19 – został zastrzeżony. Cena transferu wyniosła około 800 tys. złotych.
Korona Kielce.
W Koronie zadebiutował 24 lutego 2007 roku w spotkaniu fazy grupowej pucharu Ekstraklasy z Widzewem Łódź, wchodząc na boisko w 85. minucie za Marcina Kaczmarka. Trzy dni później zagrał od początku spotkania w wygranym 2:1 meczu z Cracovią. Na początku marca, w pojedynku z Arką Gdynia, po raz pierwszy wystąpił w meczu polskiej Ekstraklasy. Łącznie w rundzie jesiennej sezonu 2006/2007 zagrał w siedmiu meczach najwyższej polskiej klasy rozgrywkowej. Korona uplasował się na siódmym miejscu w tabeli. W pucharze Polski dotarła do finału w którym uległa 0:2 Groclinowi Grodzisk Wielkopolski.
Sezon 2007/2008 rozpoczął od meczu z GKS-em Bełchatów. W trzeciej kolejce spotkań, po pojedynku z Wisłą Kraków Sobolewski często zmagał się z urazami i do końca rundy zagrał tylko w jeszcze jednym spotkaniu. Wiosną był podstawowym zawodnikiem kieleckiego klubu. 22 lutego 2008 roku, w zremisowanym 1:1 spotkaniu z "Białą Gwiazdą" zdobył swojego pierwszego gola na boiskach Ekstraklasy. Pod koniec sezonu trafiał do siatki rywali również w meczach z Górnikiem Zabrze oraz Groclinem. Łącznie rozegrał czternaście meczów i strzelił trzy gole. Korona z dorobkiem 51 punktów zajęła szóste miejsce w tabeli, jednak z powodu ujawnienia w kieleckim klubie korupcji, została karnie zdegradowana do nowo utworzonej pierwszej ligi. W pierwszym meczu sezonu 2008/2009 Sobolewski strzelił gola przeciwko Stali Stalowa Wola, jednak jego drużyna przegrała 2:3. W rundzie jesiennej regularnie grywał przez pełne 90 minut. 26 kwietnia 2009 roku, w meczu z płocką Wisłą doznał kontuzji stawu skokowego i na boisku nie pojawił się już do końca rozgrywek. Korona w lidze zajęła trzecie miejsce i uzyskała prawo gry w barażach. W lipcu, dzięki decyzji Komisji ds. Nagłych PZPN bezpośrednio awansowała do Ekstraklasy.
Na początku sezonu 2009/2010 Sobolewski grał słabo. Nie prezentował tak wysokiej formy, jaką zadziwiał przed kontuzją odniesioną w pierwszoligowym meczu z Wisłą Płock. Brak było u niego dobrych rajdów lewym skrzydłem. W konsekwencji na kilka spotkań stracił miejsce w pierwszym składzie na rzecz Edsona. Gdy wchodził z ławki rezerwowych wnosił do gry zespołu bardzo wiele i strzelał bramki (z Odrą Wodzisław Śląski, Legią Warszawa oraz Zagłębiem Lubin). Powrót do dobrej dyspozycji został nagrodzony występami od pierwszych minut w trzech ostatnich spotkaniach przed przerwą zimową. W rundzie wiosennej również był podstawowym zawodnikiem. W meczu 26 kolejki z Legią Warszawa naderwał mięsień dwugłowy uda i miał nie zagrać do końca sezonu. Powrócił jednak na ostatnie spotkanie z Ruchem Chorzów i zaliczył w nim asystę przy pierwszym golu Macieja Tataja, a zwycięstwo które Korona odniosła nad śląskim klubem dało jej ostatecznie szóste miejsce w tabeli.

</doc>
<doc id="689419" url="https://pl.wikipedia.org/wiki?curid=689419" title="Cowes">
Cowes

Cowes – miasto w Wielkiej Brytanii, w Anglii, na wyspie Wight, rozdzielone rzeką Medina na dwie części – zachodnią i wschodnią, stanowiącą w rzeczywistości oddzielne miasto East Cowes. Liczba mieszkańców w 2001 roku wynosiła 9663.
Związki z Polską.
W stoczni J. Samuel White w East Cowes zostały zbudowane w II połowie lat 30. XX wieku dwa polskie niszczyciele typu Grom. Budowa ich była też istotna dla stoczni, świadcząc o jej możliwościach - były one jednymi z największych i najsilniej uzbrojonych jednostek tej klasy na świecie i największymi okrętami zbudowanymi do tamtej pory w tej stoczni. 24 stycznia 1939 polska Marynarka Wojenna zamówiła w Cowes także budowę dwóch ścigaczy torpedowych, z których jeden – S-1 – wszedł do służby już podczas wojny w polskiej marynarce na Zachodzie. Stocznia White zbudowała także podczas wojny niszczyciel eskortowy ORP "Krakowiak" i 6 ścigaczy torpedowo-artyleryjskich S-5 - S-10, które zostały przekazane polskiej marynarce na podstawie porozumienia polsko-brytyjskiego. 
Podczas II wojny światowej jeden ze zbudowanych tam niszczycieli typu "Grom" - ORP "Błyskawica", był kilkakrotnie remontowany w macierzystej stoczni. W nocy 4/5 maja 1942 ORP "Błyskawica", stojąc w stoczni, pod dowództwem kmdr. por. Wojciecha Franckiego, odpierała ogniem dział niemiecki nalot na miasto, a jej załoga pomagała usuwać jego skutki. Rocznica tego zdarzenia jest upamiętniana w Cowes, a w 2004 roku jeden z placów otrzymał nazwę Francki Place. 3 maja 1992 pierwszą powojenną oficjalną wizytę polskiej Marynarki Wojennej złożyły okręty OORP "Kaszub" i "Wodnik". W mieście działa także Towarzystwo Przyjaciół ORP "Błyskawica", będącego najstarszym zachowanym niszczycielem na świecie. 

</doc>
<doc id="689420" url="https://pl.wikipedia.org/wiki?curid=689420" title="Coveñas">
Coveñas

Coveñas − miasto w północnej Kolumbii, w departamencie Sucre, nad Morzem Karaibskim.
Liczba mieszkańców wynosi ok. 10 tys.
W mieście rozwinął się przemysł chemiczny.

</doc>
<doc id="689421" url="https://pl.wikipedia.org/wiki?curid=689421" title="Janusz Wolański">
Janusz Wolański

Janusz Wolański (ur. 13 lipca 1979 r. w Pilźnie), polski piłkarz, występujący na pozycji pomocnika.
Swą karierę rozpoczynał w Wisłoce Dębica. Następnie kolejno reprezentował barwy następujących klubów: Ceramika Opoczno, Szczakowianka Jaworzno, Górnik Łęczna, Zagłębie Sosnowiec, Jagiellonia Białystok, Polonia Bytom i ŁKS Łódź.
W ekstraklasie wystąpił w 90 meczach strzelając 10 bramek. 24 września 2010 roku podpisał kontrakt z KSZO Ostrowiec Świętokrzyski, w którego barwach zadebiutował 25 września meczem z GKP Gorzów Wielkopolski.

</doc>
<doc id="689422" url="https://pl.wikipedia.org/wiki?curid=689422" title="RUaH">
RUaH

Magazyn Muzyczny RUaH − kwartalnik, który był wydawany w latach 1997-2006, najpierw przez wydawnictwo "m", potem przez wydawnictwo "Paganini". Od początku istnienia pisma jego redaktorem naczelnym był Janusz Kotarba, po śmierci w 2003 r. symbolicznie. Redaktorem programowym był Andrzej Bujnowski OP. Z pismem związani byli m.in. Tomek Budzyński, Andrzej Cudzich, ks. Grzegorz Ułamek, Dariusz Malejonek, Marek Horodniczy, Antonina Krzysztoń i Marcin Jakimowicz.
Pismo traktowało o muzyce z nurtu CCM, a także o tradycyjnej muzyce chrześcijan. Zawierało m.in. felietony, wywiady, relacje z koncertów, aktualności. Do każdego numeru była dołączona co najmniej jedna płyta CD z promowaną muzyką, czasem także plakat przedstawiający jej twórców. Pismo było patronem wielu festiwali muzycznych, jak np. Song of songs w Toruniu.
Od listopada 2006 r. magazyn jest wydawany tylko w wersji elektronicznej jako RUaH.pl w postaci artykułów umieszczanych w osobnym dziale na stronie internetowej.
Spis płyt od 1 do 31.
Numer Tytuł
RUaH 1 nie było płyty
RUaH 2 Pan jest wśród nas
RUaH 3 We are one body
RUaH 4 Boże w deszczu jesiennym
RUaH 5 Śpiewy z Taize
RUaH 6 Vineyard Music
RUaH 7 Pociąg Zbawienia
RUaH 8 a Słuchaj Izraelu
RUaH 8 b Jego jest czas
RUaH 9 a Pasterka u Dominikanów
RUaH 9 b Paweł Orkisz Ballady kolędowe
RUaH 10 Coraz bliżej nieba debiut 2000
RUaH 11 S.O.S
RUaH 12 Emmanuel
RUaH 13 Folkowe modlitwy
RUaH 14 Magda Anioł
RUaH 15 Song of songs 2001
RUaH 16 Listonosz dzwoni 17 razy
RUaH 17 Wypłyń na głębię
RUaH 18 Christ Core
RUaH 19 Ani ucho nie słyszało
RUaH 20 Teledyski
RUaH 21 Śpiewa Izrael
RUaH 22 3 kolory reggae i okolice
RUaH 23 Nie jesteś sam
RUaH 24 Prowadź mnie - teledyski
RUaH 25 Szukam Ciebie
RUaH 26 Biała koszula
RUaH 27 Instalacja nie modyfikacja
RUaH 28 Teledyski
RUaH 29 Rozpal serce
RUaH 30 W Tobie jest światło
RUaH 31 Nie dzieli nas nic

</doc>
<doc id="689424" url="https://pl.wikipedia.org/wiki?curid=689424" title="Covington (Kentucky)">
Covington (Kentucky)

Covington – miasto w Stanach Zjednoczonych (Kentucky), nad rzeką Ohio, w aglomeracji Cincinnati.
Liczba mieszkańców w 2005 roku wynosiła ok. 42 tys. mieszkańców.
W mieście rozwinął się przemysł spożywczy, papierniczy oraz elektroniczny.

</doc>
<doc id="689426" url="https://pl.wikipedia.org/wiki?curid=689426" title="Tomek Budzyński">
Tomek Budzyński



</doc>
<doc id="689427" url="https://pl.wikipedia.org/wiki?curid=689427" title="Buga">
Buga

Buga – miasto w zachodniej Kolumbii, w Kordylierze Zachodniej.
Liczba mieszkańców w 2010 roku wynosiła ok. 99 tys.
W mieście rozwinął się przemysł spożywczy. Ośrodek turystyczny i pielgrzymkowy.

</doc>
<doc id="689428" url="https://pl.wikipedia.org/wiki?curid=689428" title="Rościszewko">
Rościszewko

Rościszewko (kaszb. "Ròscëszewkò") – osada (do 31 grudnia 2014 przysiółek wsi Sobowidz) w Polsce położona w województwie pomorskim, w powiecie gdańskim, w gminie Trąbki Wielkie.
W latach 1975–1998 miejscowość położona była w województwie gdańskim.
Wieś wchodzi w skład w sołectwa Sobowidz.

</doc>
<doc id="689430" url="https://pl.wikipedia.org/wiki?curid=689430" title="Ruah">
Ruah



</doc>
<doc id="689433" url="https://pl.wikipedia.org/wiki?curid=689433" title="Bukittingi">
Bukittingi

Bukittinggi

</doc>
<doc id="689434" url="https://pl.wikipedia.org/wiki?curid=689434" title="Ełganówko">
Ełganówko

Ełganówko – nieoficjalny przysiółek wsi Gołębiewo Wielkie w Polsce położona w województwie pomorskim, w powiecie gdańskim, w gminie Trąbki Wielkie.
W latach 1975–1998 miejscowość administracyjnie należała do województwa gdańskiego.

</doc>
<doc id="689436" url="https://pl.wikipedia.org/wiki?curid=689436" title="Remigiusz Sobociński">
Remigiusz Sobociński

Remigiusz Sobociński (ur. 11 marca 1974 w Iławie) – polski piłkarz grający na pozycji napastnika, obecnie zawodnik GKS OSSY BISKUPIEC.
Kariera piłkarska.
W polskiej ekstraklasie Remigiusz Sobociński rozegrał 202 mecze i zdobył 26 goli.
Karierę piłkarską rozpoczął w Jezioraku Iława. Grał tam 4 sezony. W sezonie 1997/98 przeniósł się do Amiki Wronki. Rozegrał tam 8 sezonów. W sezonie 2004/05 nie miał pewnego miejsca w składzie Amiki więc przeniósł się do Kujawiaka Włocławek. W sezonie 2005/06 został zawodnikiem Jagiellonii Białystok, z którą awansował do ekstraklasy.
W kolejnym sezonie Sobociński zdobył pierwszą bramkę dla Jagiellonii po jej powrocie do ekstraklasy w meczu rozegranym przeciwko Polonii Bytom (2:1). W 2008 roku przeszedł do Śląska Wrocław. W zespole Ryszarda Tarasiewicza Sobociński wystąpił w 21 meczach, strzelając jedną bramkę. Po zakończonym sezonie zarząd Śląska zdecydował umieścić go na listę transferową. W efekcie transferu w sezonie 2009/10 znalazł się ponownie w swoim rodzinnym klubie – Jezioraku Iława. Spędził tam trzy sezony. Od roku 2012 występuje w zespole GKS Wikielec, z którym udało mu się dwa razy wywalczyć awans do III-ligi.
Życie rodzinne.
Synem Remigiusza jest Maddox Sobociński, reprezentant kadry narodowej U-14 w piłce nożnej.

</doc>
<doc id="689438" url="https://pl.wikipedia.org/wiki?curid=689438" title="Mingora">
Mingora

Mingora (urdu: مینگورہ, paszto: مینګورہ) – miasto w północnym Pakistanie, w Chajber Pasztunchwa, w Hindukuszu, na północny wschód od Peszawaru. Około 236 tys. mieszkańców.

</doc>
<doc id="689446" url="https://pl.wikipedia.org/wiki?curid=689446" title="Sijalkot">
Sijalkot

 
Sijalkot (pendżabski/urdu: سيالكوٹ) – miasto w północno-wschodnim Pakistanie, w prowincji Pendżab, na przedgórzu Himalajów. Populacja szacowana jest na 502 721 mieszkańców. Stolica dystryktu Sijalkot.

</doc>
<doc id="689456" url="https://pl.wikipedia.org/wiki?curid=689456" title="Tygodnik Podhalański">
Tygodnik Podhalański

Tygodnik Podhalański – tygodnik lokalny ukazujący się na terenie Podhala, Orawy, Spisza i Pienin (dostępny także w większych skupiskach Polonii), utworzony i wydawany od 21 grudnia 1989 przez Jerzego Jureckiego.
Profil tematyczny.
Tygodnik Podhalański prowadzi kilkanaście działów o różnorodnej tematyce

</doc>
<doc id="689458" url="https://pl.wikipedia.org/wiki?curid=689458" title="Sahiwal">
Sahiwal

 
Sahiwal (pendżabski/urdu: ساہِيوال‬) – miasto we wschodnim Pakistanie, w prowincji Pendżab, na Nizinie Indusu, w międzyrzeczu rzeki Rawi i Satledź. Około 239 tys. mieszkańców.

</doc>
<doc id="689459" url="https://pl.wikipedia.org/wiki?curid=689459" title="Fazil Hüsnü Daglarca">
Fazil Hüsnü Daglarca



</doc>
<doc id="689462" url="https://pl.wikipedia.org/wiki?curid=689462" title="Larkana">
Larkana

Larkana – miasto w środkowym Pakistanie, w prowincji Sindh, w dolinie Indusu, nad Kanałem Ghar. Około 739 tys. mieszkańców. W Larkanie urodził się Zulfikar Ali Bhutto, prezydent Pakistanu w latach 1971-1973 i premier w latach 1973-1977.

</doc>
<doc id="689467" url="https://pl.wikipedia.org/wiki?curid=689467" title="Mandi Burewala">
Mandi Burewala

 
Mandi Burewala – miasto we wschodnim Pakistanie, w prowincji Pendżab, na wschód od miasta Multan. Około 189 tys. mieszkańców.

</doc>
<doc id="689473" url="https://pl.wikipedia.org/wiki?curid=689473" title="Nachos">
Nachos

Nacho, nachos – niewielkie kawałki tortilli (czipsy tortilla) pokryte roztopionym serem. 
Do nachos podaje się różne dodatki:
Za miejsce powstania nacho uznaje się Piedras Negras w Meksyku.
Przygotowanie.
Nacho zazwyczaj robi się kładąc na blasze do pieczenia tortillę, którą następnie pokrywa się serem, a na wierzchu pokrojoną w plasterki papryką jalapeño. Do tak przygotowanego nacho podaje się najczęściej śmietanę lub salsę.

</doc>
<doc id="689479" url="https://pl.wikipedia.org/wiki?curid=689479" title="Kawiarnia">
Kawiarnia

Kawiarnia – lokal gastronomiczny będący przede wszystkim miejscem spotkań towarzyskich. Podawane są tam głównie napoje i dania deserowe, głównie kawa, zazwyczaj również: ciastka, lody, herbata, czy wino. Może prowadzić działalność rozrywkową.
Historia.
Pierwsze na świecie kawiarnie powstały prawdopodobnie w Kairze w XVI wieku.
W Europie najpierw kawiarnie (kafehauzy) pojawiły się w Turcji – pierwsza w 1457 roku w Stambule.
W Londynie kawiarnie pojawiły się w połowie XVII wieku i stały się szybko popularne. John Fothergill uważał, że wprowadzenie kawy wpłynęło na liczbę bólów głowy. W 1675 roku Karol II Stuart próbował zamknąć kawiarnie ze względów politycznych (traktując je jako „akademie buntu”: "seminaries of sedition").
W Ameryce pierwsza kawiarnia rozpoczęła działalność w roku 1670 w Bostonie. Pierwszą kawiarnią w Austrii była kawiarnia Kulczyckiego w Wiedniu, założona po wiktorii wiedeńskiej, w 1683.
Pierwsza polska kawiarnia powstała w Warszawie, w okolicach Ogrodu Saskiego, w roku 1724, za panowania Augusta II Mocnego. Kawiarnia zbankrutowała, ponieważ warszawiacy z początku nie chcieli pić kawy w miejscach publicznych. Dopiero kolejna, otwarta w 1763 na Rynku Starego Miasta, zyskała popularność.

</doc>
<doc id="689482" url="https://pl.wikipedia.org/wiki?curid=689482" title="Vincent Schiavelli">
Vincent Schiavelli

Vincent Andrew Schiavelli (ur. 10 listopada 1948 w Nowym Jorku, zm. 26 grudnia 2005 w Polizzi Generosa, Sycylia) – amerykański aktor charakterystyczny znany z drugoplanowych ról filmowych i telewizyjnych.

</doc>
<doc id="689486" url="https://pl.wikipedia.org/wiki?curid=689486" title="Edyta Herbuś">
Edyta Herbuś

Edyta Herbuś (ur. 26 lutego 1981 w Kielcach) – polska tancerka, aktorka, prezenterka telewizyjna i osobowość telewizyjna.
Trzykrotna mistrzyni Polski formacji tanecznych. Dwukrotna zdobywczyni pucharu Polski formacji tanecznych. Półfinalistka drugiej i czwartej edycji programu "Taniec z gwiazdami" (2005, 2006). Zwyciężczyni (z Marcinem Mroczkiem) 2. Konkursu Tańca Eurowizji (2008).
Rodzina i edukacja.
Jest córką Zdzisława i Anny Herbusiów. Ma dwóch braci, Michała i Rafała. Ukończyła Technikum Poligraficzne w Zespole Szkół Zawodowych nr 3 im. gen. Zygmunta Berlinga w Kielcach. Odbyła dwuletnie studium charakteryzacji i wizażu teatralno-filmowego.
Kariera taneczna.
W wieku dziewięciu lat zaczęła uczęszczać do szkoły tańca Step by Step w Kielcach. Reprezentuje najwyższą, międzynarodową klasę „S” w tańcach latynoamerykańskich. Jest finalistką Mistrzostw Polski, Europy i świata w tańcu nowoczesnym, trzykrotną Mistrzynią Polski Formacji Tanecznych, dwukrotną zdobywczynią Pucharu Polski Formacji Tanecznych i wicemistrzynią Polski w tańcach latynoamerykańskich.
Brała udział jako trenerka tańca w dwóch edycjach programu telewizyjnego "Taniec z gwiazdami", w których partnerowała aktorom: Jakubowi Wesołowskiemu (2005) i Marcinowi Mroczkowi (2006). W 2008 w parze z Mroczkiem wygrała drugi Konkurs Tańca Eurowizji. Ponadto była jurorką w programach "Królowie Densfloru" (2010) i "World of Dance Polska" (2018).
Jest choreografką przy produkcjach filmowych i spektaklach. Jako tancerka wielokrotnie występowała w spektaklach operowych na scenie Teatru Wielkiego – Opery Narodowej.
Kariera aktorska.
Równolegle z działalnością taneczną występowała w serialach telewizyjnych. Po zagraniu niewielkich ról w "Plebanii" (2003) i "Kryminalnych" (2004) wcieliła się w Urszulę, dziewczynę Igora Nowaka (Jakub Wesołowski) w "Na Wspólnej" (2006–2007). Następnie zagrała Zuzannę Karaś w "Tylko miłość" (2007–2009), dwulicową Anetę Walińską w "Samym życiu" (2009–2010) i Martę Orłowską w "Klanie" (2010–2017). W latach 2017–2022 grała Sylwię Konecką w serialu "Pierwsza miłość". Zagrała tytułową rolę w filmie Patrycji Hurlak "Małgosia contra Małgosia" (2008) oraz epizodyczną rolę pani Agi w filmie Marka Koterskiego "7 uczuć" (2018).
30 maja 2015 zadebiutowała w głównej roli podczas premiery spektaklu "Diwa". Za występ uzyskała przychylne recenzje i otrzymała nominację do nagrody Gwiazd Plejady 2016 w kategorii „debiut roku”.
Użyczyła głosu Królewnie Śnieżce w polskiej wersji językowej filmu animowanego "" (2006), Frani w "Wyspie dinozaura" (2006) oraz Basi w "Księżniczce i smoku" (2018).
W 2020 wystąpiła w teledyskach do piosenek „SOS Warszawa” zespołu Popkultura i „Gentleman” Rafała Brzozowskiego.
Pozostałe przedsięwzięcia.
W 2004 zdobyła tytuł pierwszej wicemiss w polskiej edycji konkursu o tytuł Miss Hawaiian Tropic (Tropic Beauty), a także została laureatką konkursu talentów na Miss Hawaiian Tropic International 2004 w USA.
W 2007 uczestniczyła w programie rozrywkowym Polsatu "Jak oni śpiewają" oraz prowadziła programy: "W rytmie MTV" (2006–2007), "Przebojowe dzieci" (2008), "You Can Dance. Nowa generacja" (2023) i "Tańcząca ze światem" (2023).
Wystąpiła w sesjach zdjęciowych do magazynów, m.in. do czasopism „Logo” i „Joy”. Brała również udział w pokazach mody Joanny Przetakiewicz.
W 2011 otrzymała statuetkę Plejada Top Ten 2011.
Życie prywatne.
Była związana z tancerzem erotycznym Dawidem Ozdobą, tancerzem Tomaszem Barańskim, jednym ze współwłaścicieli KSW Maciejem Kawulskim i reżyserem Mariuszem Trelińskim. Od 2018 jest w związku z Piotrem Bukowieckim.

</doc>
<doc id="689487" url="https://pl.wikipedia.org/wiki?curid=689487" title="Pafawag 2E">
Pafawag 2E

Pafawag 2E – normalnotorowa towarowa lokomotywa elektryczna wyprodukowana w latach 1954–1957 w zakładach Pafawag we Wrocławiu w liczbie 9 egzemplarzy specjalnie dla Przedsiębiorstwa Materiałów Podsadzkowych Przemysłu Węglowego w Katowicach.
Historia.
Na przełomie lat 40. i 50. XX w. wybudowano pierwsze odcinki kolei w Kopalni Piasku „Szczakowa”. Początkowo eksploatowano na nich parowozy serii Ty2, Ty45 i Ty51. W związku ze wzrostem przewozów na początku lat 50. najbardziej obciążone linie zostały zelektryfikowane systemem 3 kV DC stosowanym na PKP.
Biuro Elektryfikacji PKP zakupiło w angielskim przedsiębiorstwie Metropolitan Vickers pełną dokumentację konstrukcyjną lokomotywy na rozstaw 1000 mm eksportowanej do RPA. Następnie w latach 1951–1953 Centralne Biuro Konstrukcyjne Przemysłu Taboru Kolejowego, przy współpracy ze stroną angielską, zaadaptowało ten projekt, który oznaczono typem konstrukcyjnym 2E. Spotykane jest również oznaczenie 2E53.
Wyposażenie elektryczne pochodziło od Metropolitan Vickers, a część mechaniczną wykonał Pafawag. W 1954 zakład opuściła lokomotywa prototypowa. Początkowo zakupiono podzespoły do 6 lokomotyw, a w 1957 wykonano kolejne 3 egzemplarze.
W latach 1956–1958, ze względu na ciągłe potrzeby taborowe PMP-PW, CBK PTK pracowało nad projektem elektrowozu kopalnianego typu 5E, który był modyfikacją lokomotywy typu 3E. Ostatecznie zaniechano tej koncepcji i w 1958 koleje piaskowe otrzymały pierwsze lokomotywy typu 3E. W późniejszych latach przewoźnik potrzebował elektrowozów uniwersalnych o konstrukcji podobnej do lokomotyw typu 4E, jednak kontynuowano dostawy elektrowozów 3E.
Konstrukcja.
Na obydwu bokach elektrowozu typu 2E znajdowały się po dwie pary jednoskrzydłowych drzwi wejściowych prowadzących do przedziału maszynowego. Umiejscowiono w nim w dwóch osobnych pomieszczeniach oporniki rozruchowe, a pomiędzy tymi pomieszczeniami zamknięty i zablokowany przedział z aparaturą wysokiego napięcia, do którego dostęp był możliwy jedynie przy odłączeniu znajdujących się tam urządzeń. Z maszynowni można było wejść do kabin maszynisty umieszczonych na końcach lokomotywy. Na dachu zamontowano pantografy górne do poboru energii elektrycznej z sieci górnej, a na jego krawędzi pantografy boczne umożliwiające pobór energii z sieci bocznej na wyrobisku. Ich rozrząd uniemożliwiał wykorzystywanie obydwu rodzajów odbieraków jednocześnie.
Pojazd był oparty na dwóch trzyosiowych wózkach produkcji Fabloku, które były ze sobą połączone przegubowo. Ich ostoje wykonano jako spawane i dostosowano do pracy na nietrwałych torowiskach, natomiast osie były osadzone w maźnicach z łożyskami tocznymi. Na środku czołownicy wózka fabrycznie zamontowano sprzęg automatyczny bez zderzaków, jednak podczas napraw rewizyjnych lokomotywy przystosowano do sprzęgu śrubowego i zamontowano na nich zderzaki. 
Elektrowóz był wyposażony w aparaturę elektryczną produkcji Metropolitan Vickers oraz system wentylacji silników trakcyjnych, który zapobiegał dostawaniu się pyłu i piasku. Ponadto zastosowano zabezpieczenia silników na wypadek wykolejenia.
Eksploatacja.
1 maja 1956 lokomotywa 2E-1, przekazana katowickiemu PMP-PW, poprowadziła pierwszy pociąg z piaskiem na terenie Kopalni Piasku „Szczakowa”. Elektrowozy były eksploatowane na liniach piaskowych tej kopalni i stacjonowały w elektrowozowni w Jęzorze. Prowadziły składy z piaskiem podsadzkowym służącym wypełnianiu pustek poeksploatacyjnych w kopalniach węgla kamiennego. Lokomotywy serii 2E zostały wycofane z ruchu przed 1989.

</doc>
<doc id="689489" url="https://pl.wikipedia.org/wiki?curid=689489" title="Łaguszewo">
Łaguszewo

Łaguszewo (niem. "Lagschau", kaszb. "Łaguszewò") – osada w Polsce położona w województwie pomorskim, w powiecie gdańskim, w gminie Trąbki Wielkie. 
W latach 1975–1998 miejscowość administracyjnie należała do województwa gdańskiego.
Miejscowość nad rzeką Styną, stanowi sołectwo gminy Trąbki Wielkie.
Historia.
Łaguszewo to stare dobra rycerskie wspomniane już w 1280 jako "Laguszow". W wieku XVI Wieś stanowiła własność Jakuba Wejhera. Właścicielem w roku 1789 był chorąży Trembecki. Według Słownika geograficznego Królestwa Polskiego z roku 1884, wieś (dobra rycerskie) w powiecie gdańskim, ćwierć mili od bitego traktu gdańsko-skarszewskiego, 3 mile od Gdańska. Wieś posiadała 627 mórg obszaru w tym las, 206 mieszkańców i 15 domów mieszkalnych. W drugiej połowie XIX wieku dziedzicem był Muhl, tu urodził się w 1879 roku John Muhl. W latach 1902-1919 miejscowość nosiła nazwę "Langshan" i była zamieszkana w większości przez Niemców.

</doc>
<doc id="689494" url="https://pl.wikipedia.org/wiki?curid=689494" title="I wojna burska">
I wojna burska

I wojna burska – wojna między Burami a Wielką Brytanią w latach 1880–1881. Konflikt ten zakończył się zwycięstwem Burów. W układzie pokojowym Wielka Brytania uznała niepodległość Transwalu, przejmując tylko politykę zagraniczną tego kraju.
Tło konfliktu.
W roku 1815, w wyniku postanowień kongresu wiedeńskiego, dawna kolonia holenderska na południowym krańcu Afryki stała się własnością brytyjską. Burowie zamieszkujący Kaapprovinsie byli odtąd systematycznie wypierani przez osadników angielskich. Na ich niekorzyść działały brytyjskie władze kolonialne, które egzekwowały zniesienie niewolnictwa (1834), wprowadziły angielski jako jedyny język urzędowy, a także zasadę, że na nowych terenach wolno osiedlać się dopiero po uzyskaniu zgody administracji kolonii. 
W tej sytuacji między 1835 a 1841 rokiem około 14 000 Burów – tak zwanych Voortrekker - opuściło Kraj Przylądkowy, wyruszając na północny wschód i podbijając tamtejsze ludy tubylcze. Okres ten nazwano "Groot Trek" - Wielką Wędrówką. Osiedlali się na północ i wschód od rzeki Oranje, ale większość pociągnęła dalej, nad brzeg Oceanu Indyjskiego, gdzie Burowie utworzyli republikę o nazwie Natalia.
Władze w Kapsztadzie z niepokojem obserwowały rozwój wypadków. Wielka Wędrówka pozbawiła kolonię sporych dochodów podatkowych, a w Natalii Burowie (których nadal uważano za poddanych korony brytyjskiej) starli się z Zulusami − sojusznikami Wielkiej Brytanii. Nic więc dziwnego, że oddział "Cape Mounted Riflemen" (Przylądkowi Strzelcy Konni) wkroczył w roku 1842 do Durbanu, ustanowił administrację kolonialną i wymaszerował w stronę Pietermaritzburga, stolicy Natalii. Brytyjczycy nie docenili jednak przeciwnika i zostali rozbici w starciu nad rzeką Congellą. Niedobitki schoniły się w Durbanie, dokąd po miesiącu dotarła odsiecz.
Następnie pięć kompanii 25 Regimentu Piechoty wkroczyło do Pietermaritzburga likwidując państwo burskie, które w 1845 roku przyłączono do Kolonii Przylądkowej jako prowincję o nazwie Natal. Przywódca Burów Andries Pretorius zdecydował, że należy ruszyć dalej. Przez pasmo Drakenbergu Burowie pomaszerowali na północny zachód i zajęli tereny za rzeką Vaal. 
Brytyjczycy zostawili ich tam w spokoju (powstała wówczas Republika Południowo-Afrykańska, inaczej Transwal, czyli kraj za Vaal), ale osadnicy mieli kłopoty z plemionami Sotho, Tswane i mulatami Griqua, najeżdżającymi co jakiś czas ich farmy. Podobne problemy mieli osadnicy burscy w widłach rzek Orajne i Vaal, ale tam przyszedł im z pomocą gubernator Kolonii Przylądkowej (rząd w Londynie nie zgadzał się w tym czasie na przyłączenie terenów burskich), tworząc quasi-niepodległe państwo "Orange River Sovereignty".
Twór ten − jako nieudany, bowiem brakło funduszy na utrzymanie administracji i sił porządkowych − zwrócono w lutym 1854 roku Burom i w ten sposób powstało Wolne Państwo Orania z konstytucją opartą m.in. na konstytucji Stanów Zjednoczonych. Jednak w 1867 roku w Oranii odkryto diamenty, co ponownie obudziło brytyjskie apetyty. Wydobycie ruszyło na całego w roku 1870, a w 1871 Orania została zbrojnie zajęta i włączona do Kolonii Przylądkowej. W roku tym zapadł wyrok również na Transwal, bowiem i tam znaleziono diamenty.
Burowie nigdy nie zaakceptowali okupacji Transwalu i głośno domagali się niepodległości. Gdy w roku 1880 nowy rząd brytyjski, na czele którego stał William Ewart Gladstone potwierdził utrzymanie aneksji, przywódca burski „ojczulek” Paul Kruger uznał, że należy wywalczyć wolność z bronią w ręku.
Porównanie sił.
Burowie, głęboko przywiązani do wolności, byli znakomitymi, uzbrojonymi w najnowszą broń strzelcami, którą to umiejętność ćwiczyli nieustannie podczas polowań i walk z tubylcami. Ich mobilność i zdolność do współdziałania w sporych nawet oddziałach (choć nie mieli regularnej armii, a praca rolnika nie pozwalała oddalać się na dłużej od domu) miały przysporzyć Brytyjczykom wielu kłopotów.
Zorganizowani byli w system zwany "kommando", na podobieństwo milicji ochotniczej, przy czym w razie poważniejszego konfliktu powoływano pod broń wszystkich mężczyzn w wieku od 17 do 60 lat. Ze służby zwolnieni byli obcokrajowcy (tzw. "uitlanders") i czarnoskórzy mieszkańcy republik burskich. Każdy bojownik na miejsce zbiórki przybywał z własną bronią, amunicją i żywnością; umundurowania żadnego nie było, podobnie jak odznak czy sztandarów. W związku z tym, że poruszano się prawie zawsze konno, większych zapasów nie sposób było zabrać, więc zakładano z góry, że kampanie będą krótkotrwałe. Na miejscu zbiórki dokonywano wyboru dowódcy ("kommandant-generaal"), którym zostawał człowiek znany, szanowany i zamożny. Jeśli w czasie kampanii okazywało się, że nie ma doświadczenia wojskowego, błyskawicznie przeprowadzano nowe wybory.
Konie burskie były niskie i krępe, ale przy tym bardzo wytrzymałe, żywiące się samodzielnie i nauczone pozostać tam, gdzie jeźdźcy je zostawili. Miało to znaczenie podczas polowań, gdy myśliwy zostawiał wierzchowca i ruszał tropić zwierzynę na piechotę, a także w czasie bitwy, bowiem nie trzeba było zostawiać nikogo do pilnowania koni. Podstawą uzbrojenia był karabin Westley-Richards kalibru 11,43 mm, ale Burowie używali wielu innych typów karabinów i strzelb, jak np. Winchester 1866 czy Martini-Henry, będący na uzbrojeniu armii brytyjskiej. Nie używali natomiast broni białej (bagnetów, szabel), więc nie byli zdolni do walki wręcz.
Artylerii w czasie tej pierwszej wojny z Brytyjczykami Burowie prawie nie mieli (jeśli nie liczyć dwóch prymitywnych armatek własnej roboty), bowiem Brytyjczycy w roku 1877 zarekwirowali wcześniej kupione niemieckie działa i francuską mitraliezę.
Armia brytyjska niczym nie różniła się od tej, która walczyła w wojnie z Zulusami rok wcześniej. Wprowadzano wprawdzie mundury polowe koloru khaki, ale większość żołnierzy nadal nosiła czerwone kurtki i białe hełmy korkowe, które barwiono na jasnobrązowo wyciągiem z herbaty, by mniej rzucały się w oczy. Była to armia z zaciągu ochotniczego, oficerami byli jednak najczęściej przedstawiciele szlachty i arystokracji, którzy nie zawsze mieli militarne wykształcenie i doświadczenie.
Podstawowym uzbrojeniem żołnierza był karabin Martini-Henry z siedemdziesięcioma sztukami amunicji w ładownicach i plecaku oraz bagnet. Oficerowie mieli na uzbrojeniu kupowane prywatnie rewolwery i szable. Na artylerię składały się odprzodkowe, gwintowane działa 9- i 7-funtowe, wyrzutnie rakiet Hale’a i kartaczownice Gatlinga.
Jedynym podobieństwem obu stron był ich transport kołowy. Wozy Burów miały 6 m długości i prawie 2 m szerokości, ciągnęło je nawet 18 wołów; charakterystyczną ich cechą były tylne koła o 1,5-metrowej średnicy. Wozy armii brytyjskiej były jeszcze cięższe. Teoretycznie mogły zabierać cztery tony ładunku, ale w praktyce − gdy trzeba je było rozładowywać przed każdą przeszkodą na drodze − nie zabierano więcej niż jedną tonę. W czasie wojny z Zulusami kolumny 2 500 wozów lorda Chelmsforda pokonywały nie więcej niż 10 mil dziennie; by je uciągnąć trzeba było 27 000 wołów i 5 000 mułów.
Przebieg działań.
Po zakończeniu kosztownej wojny zuluskiej rząd w Londynie domagał się cięcia wydatków. Nowy gubernator i wysoki komisarz ds. Afryki Południowej, sir George Pomeroy Colley zaczął więc zwolna redukować armię. Kolejne regimenty piechoty i kawalerii opuszczały Natal i Transwal. Tymczasem nowy brytyjski administrator Transwalu, płk William Lanyon, przystąpił do ściągania podatków. Jego pierwszym celem stał się Piet Bezuidenhout, farmer spod miasta Potchefstroom, od którego domagano się 27 funtów i 5 szylingów podatku. Bezuidenhout odmówił, więc sąd zajął jego wóz i wystawił na licytację. Do aukcji nie doszło, bo wóz zabrali i odstawili na farmę zbrojni Burowie. Zatarg ten stanowił iskrę, która rozpaliła wojnę bursko-brytyjską. A oto przebieg wydarzeń:
Rozejm został zawarty 23 marca, a traktat pokojowy (tzw. "Pretoria Convention") premier Gladstone podpisał 3 sierpnia 1881 roku. Na jego mocy Transwal uzyskał niepodległy byt pod teoretycznym nadzorem Wielkiej Brytanii. Okazało się, że na zaledwie dziesięć lat. 

</doc>
<doc id="689497" url="https://pl.wikipedia.org/wiki?curid=689497" title="M1931">
M1931



</doc>
<doc id="689498" url="https://pl.wikipedia.org/wiki?curid=689498" title="Struve 2398">
Struve 2398

Struve 2398 – gwiazda podwójna w gwiazdozbiorze Smoka. Jest odległa o ok. 11,5 roku świetlnego od Słońca i należy do najbliższych Ziemi układów podwójnych gwiazd. Wokół składnika B prawdopodobnie krążą dwie planety.
Charakterystyka obserwacyjna.
Oba składniki układu są słabymi czerwonymi karłami i nie są widoczne gołym okiem. Układ znajduje się w północnej części gwiazdozbioru Smoka, pomiędzy jaśniejszymi gwiazdami Delta Draconis (Altais) i Ksi Draconis (Grumium).
Charakterystyka fizyczna.
Gwiazdy układu Struve 2398 reprezentują typ widmowy M. Jaśniejszy składnik A ma temperaturę ok. 3440 K, masę ok. 1/3 masy Słońca i promień równy 0,35 promienia Słońca. Słabszy składnik B ma temperaturę ok. 3345 K, masę ok. 1/4 masy Słońca i promień 0,27 promienia Słońca. Składnik ten jest gwiazdą zmienną rozbłyskową.
Gwiazdy obiegają barycentrum układu w okresie 408 lat po ekscentrycznych orbitach (mimośród 0,53). Dystans, jaki je dzieli, to średnio 42 au, ale gwiazdy zbliżają się na 26 au i oddalają do 86 au.
Układ planetarny.
Analizy zmian prędkości radialnej składnika B z 2019 roku wskazują, że mogą okrążać ją dwie planety (GJ 725 Bb i Bc). Są to prawdopodobnie chłodne planety gazowe, ich masy minimalne są podobne do masy Neptuna.

</doc>
<doc id="689500" url="https://pl.wikipedia.org/wiki?curid=689500" title="Karyna">
Karyna



</doc>
<doc id="689501" url="https://pl.wikipedia.org/wiki?curid=689501" title="Pisarz wielki">
Pisarz wielki

Pisarz wielki (łac. notarius magnus) – urząd centralny niesenatorski I Rzeczypospolitej, znajdujący się przed podskarbim nadwornym, utworzony w 1504 r. przez Aleksandra Jagiellończyka dla Korony (początkowo jeden) i Wielkiego Księstwa Litewskiego (początkowo trzech). Współpracownik króla i kanclerza, odpowiedzialny za przygotowanie i wydawanie dokumentów publicznych oraz sentencji wyroków (pisarz wyroków) sądów asesorskich, w których zasiadali z głosem stanowczym. W Koronie Królestwa Polskiego pisarzami wielkimi zwano niekiedy pisarzy skarbowych ("notarii thesaurii supremi"), co niekiedy powodowało nieporozumienia. Pisarz wielki wraz z podskarbim nadwornym kontrolował wydatki szafarza dworu królewskiego.

</doc>
<doc id="689502" url="https://pl.wikipedia.org/wiki?curid=689502" title="Pisarz wyroków">
Pisarz wyroków

Pisarz wyroków – określenie pisarza wielkiego (łac. notarius magnus) jako urzędnika sądu asesorskiego, gdzie zasiadał z głosem stanowczym, a ponadto był odpowiedzialny za przygotowanie sentencji wyroków.

</doc>
<doc id="689503" url="https://pl.wikipedia.org/wiki?curid=689503" title="Ebit">
Ebit



</doc>
<doc id="689504" url="https://pl.wikipedia.org/wiki?curid=689504" title="BMW E30">
BMW E30



</doc>
<doc id="689515" url="https://pl.wikipedia.org/wiki?curid=689515" title="Władimir Dżanibekow">
Władimir Dżanibekow

Władimir Aleksandrowicz Dżanibekow, ros. Владимир Александрович Джанибеков (ur. jako Władimir Aleksandrowicz Krysin 13 maja 1942 w przysiółku Iskander, obwód taszkencki, Uzbecka SRR) – radziecki kosmonauta, generał major lotnictwa, dwukrotny Bohater Związku Radzieckiego (1978, 1981), Lotnik Kosmonauta ZSRR, Bohater Mongolskiej Republiki Ludowej.
Życiorys.
Po opuszczeniu oddziału kosmonautów.
Po zakończeniu służby wojskowej, w latach 1999–2000 był starszym pracownikiem naukowym w Centrum Przygotowań Kosmonautów. Później zajął się m.in. działalnością naukową na Uniwersytecie w Tomsku. Poza tym maluje obrazy o tematyce kosmicznej. Zaprojektował również kilka znaczków poświęconych lotom kosmicznym (dla ZSRR i USA). Był też autorem ilustracji do książki sf napisanej przez innego kosmonautę – Jurija Głazkowa.
Loty załogowe.
Po raz pierwszy wystartował w kosmos 10 stycznia 1978 jako dowódca statku kosmicznego Sojuz 27. Misja była drugą załogową wyprawą na stację orbitalną Salut 6. Inżynierem pokładowym podczas tego lotu był Oleg Makarow. Program lotu przewidywał m.in. przetestowanie na orbicie manewru połączenia trzech pojazdów kosmicznych (Sojuz 26-Salut 6-Sojuz 27). Dżanibekow i Makarow po przycumowaniu do stacji przenieśli swoje indywidualne fotele do Sojuza 26 pozostawiając do dyspozycji Jurija Romanienki i Gieorgija Grieczki Sojuza 27. Po zakończeniu wspólnych prac kosmonauci „załogi odwiedzającej” (była to pierwsza tego typu misja) na pokładzie Sojuza 26 w dniu 16 stycznia 1978 powrócili na Ziemię lądując w odległości ponad 260 km od miasta Celinograd w Kazachstanie. Do zwolnionego węzła cumowniczego Saluta 6 przycumował później pierwszy statek transportowy typu Progress.
Swój drugi lot w kosmos Władimir Dżanibekow rozpoczął 22 marca 1981 na pokładzie statku kosmicznego Sojuz 39. Była to kolejna misja realizowana w ramach programu Interkosmos. Podczas tego lotu na pokładzie Sojuza znalazł się również mongolski kosmonauta-badacz Dżügderdemidijn Gürragczaa. Obaj odwiedzili na stacji Salut 6 Władimira Kowalonoka oraz Wiktora Sawinycha – stałą załogę tej stacji. W czasie wspólnego pobytu na orbicie kosmonauci zajmowali się przede wszystkim stanem technicznym Saluta. Obserwowano również z orbity terytorium Mongolii. 30 marca 1981 kapsuła z załogą osiadła na Ziemi w odległości ok. 170 km od Dżezkazganu.
24 czerwca 1982 w kosmos, na pokładzie Sojuza T-6, wystartowała pierwsza radziecko-francuska załoga. Poza Dżanibekowem, który był dowódcą misji, udział w niej wzięli: Aleksandr Iwanczenkow – inżynier pokładowy oraz pierwszy Francuz w kosmosie – Jean-Loup Chrétien. Z powodu awarii komputera Dżanibekow był zmuszony ręcznie przycumować do stacji. Po przejściu na pokład kompleksu orbitalnego kosmonauci rozpoczęli wykonywanie programu lotu wspólnie z przebywającą na nim stałą załogą Saluta 7 – Anatolijem Bieriezowojem oraz Walentinem Lebiediewem. Wśród przeprowadzanych wówczas eksperymentów dominowały te o charakterze medycznym. 2 lipca 1982 lądownik z kosmonautami osiadł na Ziemi około 65 km od miasta Arkałyk.
Do swojej czwartej misji Dżanibekow wystartował 17 lipca 1984. W dowodzonej przez niego załodze znaleźli się również: Swietłana Sawicka – inżynier pokładowy (druga radziecka kosmonautka) oraz inżynier–badacz Igor Wołk (znajdował się w grupie kosmonautów szkolących się do lotów na pokładzie wahadłowca Buran). Po połączeniu się Sojuza ze stacją Salut 7, na której pracowali: Leonid Kizim, Władimir Sołowjow oraz Oleg At´kow, obie załogi wykonały szereg badań i eksperymentów. 25 lipca Dżanibekow i Sawicka przez ponad 3,5 godziny pracowali na zewnątrz zespołu orbitalnego. W tym czasie wykonali m.in. eksperyment polegający na cięciu i spawaniu próbek różnych metali. Lądowanie, które miało miejsce 25 lipca 1984, zakończyło się pomyślnie i statek z kosmonautami wylądował w odległości 140 km od Dżezkazganu.
Do ostatniego, piątego lotu, Dżanibekow został wyznaczony z uwagi na posiadane doświadczenie oraz wysokie umiejętności. Po awarii Saluta 7, który zaczął dryfować na orbicie w sposób niekontrolowany (z powodu awarii zasilania), postanowiono wysłać misję ratunkową. Wyznaczono do niej właśnie Dżanibekowa oraz znającego świetnie budowę stacji Wiktora Sawinycha. Obaj 6 czerwca 1985 wystartowali na pokładzie Sojuza T-13. Kosmonautom udało się połączyć z lecącą bezwładnie stacją i uruchomić ją, umożliwiając tym samym realizację kolejnych lotów załogowych na jej pokład. Do czasu ponownego uruchomienia systemów stacji obaj pracowali w kosmosie w zimowych ubraniach. 2 sierpnia Dżanibekow przez 5 godzin pracował poza stacją. Po 112 dniach spędzonych kosmosie Dżanibekow powrócił na Ziemię razem z Gieorgijem Grieczką, który przybył na Saluta 7 razem z załogą Sojuza T-14. Władimir Wasiutin, Aleksandr Wołkow oraz Wiktor Sawinych pozostali na stacji jako kolejna stała załoga kompleksu orbitalnego, a kapsuła Sojuza T-13 powróciła na Ziemię 26 września 1985.

</doc>
<doc id="689518" url="https://pl.wikipedia.org/wiki?curid=689518" title="John Broughton">
John Broughton

John Broughton (ur. 1952) – australijski astronom amator.
W latach 1997–2008 odkrył 1193 planetoidy podczas obserwacji prowadzonych w prywatnym obserwatorium Reedy Creek w australijskim stanie Queensland. Klasyfikuje go to na dwudziestym miejscu na liście rekordzistów pod względem liczby odkrytych planetoid (szóstym wśród odkrywców indywidualnych). Odkrył także dwie komety – "P/2005 T5 (Broughton)" i "C/2006 OF2 (Broughton)". Na jego cześć nazwano planetoidę (24105) Broughton.

</doc>
<doc id="689521" url="https://pl.wikipedia.org/wiki?curid=689521" title="Pisarz polny">
Pisarz polny

Pisarz polny, łac. "notarius campestris" – urząd wojskowy w I Rzeczypospolitej. Na Litwie był pisarz polny litewski, a w Koronie pisarz polny koronny.
Historia urzędu.
Powstał prawdopodobnie około 1570 roku w celu odciążenia hetmanów odnośnie do prac administracyjnych. Od 1633 pisarz nie mógł sprawować żadnego urzędu senatorskiego. W XVII wieku pisarz polny razem ze strażnikiem wielkim, strażnikiem polnym i oboźnym utworzyli ścisły sztab hetmański, do którego należały sprawy skarbowo-wojskowe, ewidencja i sprawozdanie dotyczące stanu liczebnego wojsk zaciężnych. Zadaniem tego sztabu była ponadto kontrola jakości uzbrojenia i wyposażenia na podstawie przepisów i zawartych umów. Sztab zajmował się także kompletowaniem stanu armii.
Po znaczącej redukcji wojska w 1717 pozycja pisarza polnego zmalała. Od czasu utworzenia w 1775 Departamentu Wojskowego Rady Nieustającej był już właściwie niepotrzebny, gdyż sprawami fiansowania i zaopatrzenia wojsk zajmowały się Komisje Wojskowe, Departament Wojskowy Rady Nieustającej oraz Kancelaria Wojskowa króla, wchodził jednak jako niższy urzędnik do Departamentu Wojskowego. Pobierał jednocześnie bardzo wysoką pensję - pisarz polny koronny otrzymywał rocznie 30 000 złotych, a pisarz polny litewski 15 000 złotych.
W latach 1764-1792 urząd pisarza polnego sprawowany był już tylko formalnie, a pozostając ciągle w rękach magnackich należał do jednej z wielu synekur. W czasie reform Sejmu Czteroletniego w 1790 sejm przywrócił pozycję tego urzędu, awansując pisarzy polnych koronnego i litewskiego do rangi generałów-lejtnantów (najwyższy stopień wojskowy ówczesnych wojsk Rzeczypospolitej) i zlecając im przeprowadzenie inspekcji armii na obszarze całego państwa. Powierzona pisarzom polnym czynność związana była z planowanym powiększeniem stanu liczebnego armii.
Pierwszym pisarzem polnym był Wacław Baworowski, a jednym z ostatnich, uważanym za najbardziej zasłużonego, był pisarz polny koronny Kazimierz Rzewuski.
Kompetencje urzędu.
Pisarz polny wchodził w skład "sztabu" hetmana. Do jego kompetencji należała administracja wojskowa (wyręczał w tym hetmana), prowadził ewidencję armii, którą przedstawiał na początku każdej kadencji sejmu, przeprowadzał przeglądy oddziałów wojskowych, wypłacał żołnierzom żołd. Dbał o wyposażenie oddziałów, pilnował jakości uzbrojenia, a o wszelkich niedociągnięciach miał obowiązek informować króla bądź hetmana. Przeprowadzał inspekcje zamków na Ukrainie i Podolu (obowiązek ten przejął po dowódcach obrony potocznej). Oczywiście musiał brać udział we wszystkich wyprawach wojennych.
Pisarz polny, tak samo jak inni urzędnicy, przed objęciem urzędu musiał złożyć przysięgę. Bez tego wszystkie podejmowane przez niego czynności, a także składane sejmowi raporty, uważane były za nieważne.
W pułkach pisarzy polnych wspomagali pisarze pułkowi.

</doc>
<doc id="689524" url="https://pl.wikipedia.org/wiki?curid=689524" title="Enchiladas">
Enchiladas

Enchilada, enchiladas – tradycyjne danie meksykańskie. Nazwa "enchilada" pochodzi od czasownika "enchilar" znaczącego „dodać paprykę chili”.
Enchiladę zwykle przyrządza się z kukurydzianą tortillą, którą smaży się przez moment w gorącym oleju, żeby zmiękła. Tortillę pokrywa się sosem, napełnia farszem i zwija w rurkę. Następnie umieszcza się kilka rurek w naczyniu żaroodpornym warstwowo, każdą warstwę pokrywając sosem i innymi dodatkami (np. serem lub cebulą).
Enchilady wypełnia się najczęściej mięsem, serem, warzywami, owocami morza, jajkami lub bananami, często też ziemniakami w połączeniu z twarogiem. Jako dodatek do dania podaje się: grillowany ser, śmietanę, sałatę, oliwki, siekaną cebulę, paprykę chili, kolendrę.
Wyróżnia się kilka rodzajów sosów do enchilad:

</doc>
<doc id="689525" url="https://pl.wikipedia.org/wiki?curid=689525" title="Edmund Conen">
Edmund Conen

Edmund Conen (ur. 10 listopada 1914 w Ürzig, zm. 5 marca 1990 w Leverkusen) – niemiecki piłkarz występujący na pozycji napastnika, reprezentant III Rzeszy w latach 1934–1942, brązowy medalista Mistrzostw Świata 1934, trener piłkarski. 
Kariera klubowa.
Wychowanek klubu SV Ürzig 1921 z rodzinnego miasta Ürzig. W dalszej części kariery występował w FV 03 Saarbrücken, Stuttgarter Kickers, FC Mulhouse (Francja), HSV Groß Born, SV Hermsdorf, ponownie Stuttgarter Kickers oraz SC Young Fellows Juventus (Szwajcaria), który był jego ostatnim klubem.
Kariera reprezentacyjna.
W styczniu 1934 roku zadebiutował w reprezentacji III Rzeszy w wygranym 3:1 towarzyskim meczu z Węgrami. Uczestniczył w Mistrzostwach Świata 1934. Na turnieju tym wywalczył brązowy medal, będąc najmłodszym strzelcem bramki na tych mistrzostwach. Łącznie strzelił wówczas w 4 spotkaniach 4 bramki. Jako pierwszy w historii zawodnik uzyskał hat trick w jednej połowie meczu. Choroba, na którą zapadł w 1936 roku wyłączyła go z gry reprezentacji na ponad 3 lata. Ogółem w 28 meczach w drużynie narodowej zdobył 27 goli.
Kariera trenerska.
W 1950 roku objął posadę tymczasowego szkoleniowca Stuttgarter Kickers. W dalszej kolejności trenował SC Young Fellows Juventus (jako grający trener), Eintracht Brunszwik, Wuppertaler SV, Bayer 04 Leverkusen, SV Schlebusch oraz BV Opladen.

</doc>
<doc id="689528" url="https://pl.wikipedia.org/wiki?curid=689528" title="Podskarbi nadworny">
Podskarbi nadworny



</doc>
<doc id="689532" url="https://pl.wikipedia.org/wiki?curid=689532" title="Veronika Týblová">
Veronika Týblová

Veronika Týblová-Polívková (ur. 6 sierpnia 1970 w Jabloncu nad Nysą) – czeska aktorka dziecięca, absolwentka Wydziału Pedagogicznego Uniwersytetu Karola w Pradze, pracuje jako nauczycielka.
Debiutowała w baśniowym filmie telewizyjnym "Koci książę" ("Kocicí princ/Der Katzenprinz", 1978). Stała się znana dzięki 13-odcinkowemu serialowi dla dzieci "Arabela" (1979–1980), gdzie zagrała rolę Mařenki, koleżanki Honzíka Majera, skromnej, cichej, pogodnej niebieskookiej dziewczynki. Wystąpiła także w niemieckim serialu "Ein Stück Himmel" (1982).
Jest rozwiedziona, ma dwoje dzieci – syna Petra (ur. 1996) i córkę Viktorię (ur. 2003).

</doc>
<doc id="689535" url="https://pl.wikipedia.org/wiki?curid=689535" title="Podkomorzy wielki">
Podkomorzy wielki



</doc>
<doc id="689538" url="https://pl.wikipedia.org/wiki?curid=689538" title="Wał brzegowy">
Wał brzegowy

Wał brzegowy – niski wał ograniczający koryto rzeki ciągnący się wzdłuż koryta rzecznego. Wał brzegowy zbudowany jest z piasku lub gruboziarnistego mułu. Powstaje przez przybój i wiatr z piasku wyrzucanego na niski brzeg. Wał jest nadbudowywany podczas powodzi. 
Wałem brzegowym nazywany jest również piaszczysty wał utworzony podczas silniejszego falowania ponad stokiem plaży zewnętrznej i stanowiącej jej granicę z plażą wewnętrzną.

</doc>
<doc id="689551" url="https://pl.wikipedia.org/wiki?curid=689551" title="Lotnisko Pruszcz Gdański">
Lotnisko Pruszcz Gdański

Lotnisko Pruszcz Gdański – lotnisko poniemieckie w Pruszczu Gdańskim, rozbudowane w latach 50.
Powstało w l. 20 i było wykorzystywane do potrzeb lotnictwa sportowego. Po wybuchu II wojny światowej zostało rozbudowane przez Luftwaffe do celów militarnych. Prace budowlane realizowano z wykorzystaniem więźniów obozów koncentracyjnych, w głównej mierze Żydówek z podobozów Aussenarbeitslager Kochstedt bei Praust i Aussenarbeitslager Russotschin (zlokalizowanego w rejonie obecnego ronda przed Cieplewem i magazynu firmy Mercor). Kompleks lotniska był większy niż obecnie; współczesne ulice Emilii Plater i Gałczyńskiego mogły być dodatkowymi, awaryjnymi (zapasowymi) pasami startowymi lotniska.
Aktualnie droga startowa ma wymiary 2500 × 60 m. W roku 2004 proponowano przebudowę tego portu na lotnisko tanich linii lotniczych oraz zmianę regionalnej nazwy obecnie wojskowego lotniska na nową - uwzględniającą bliskość aglomeracji trójmiejskiej. Zaproponowano więc nazwę "„Port Lotniczy Gdańsk (Pruszcz)"".
Lotnisko jest obecnie użytkowane przez 49 Bazę Lotniczą oraz Aeroklub Gdański.
8 czerwca 2019, po 40 latach przerwy, odbyły się tutaj Mistrzostwa Polski Akrobacji Samolotowej i Szybowcowej. 

</doc>
<doc id="689561" url="https://pl.wikipedia.org/wiki?curid=689561" title="Dobroń Mały">
Dobroń Mały

Dobroń Mały – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość położona była w województwie sieradzkim.

</doc>
<doc id="689565" url="https://pl.wikipedia.org/wiki?curid=689565" title="Kronika (TVP3 Szczecin)">
Kronika (TVP3 Szczecin)

Kronika (dawniej Kronika Regionalna, Kronika Pomorza Zachodniego, Telerama) – serwis informacyjny szczecińskiego oddziału TVP. 
Od 4 grudnia 2006 do 1 lutego 2010 roku główne wydanie od poniedziałku do piątku było prowadzone w parach. Z czasem pary stały się mieszane. Obecnie program prowadzony jest przez jedną osobę.
Wokół Nas.
Wokół Nas jest 5 minutowym programem interwencyjnym. Pierwszy odcinek wyemitowano 2 października 2000 roku. Początkowo autorami programu byli: Paweł Żuchowski, Aleksandra Piotrowska, Joanna Klimkowska i Aleksandra Białek.
Serwis Sportowy.
Emitowany od 2005 roku serwis sportowy początkowo był nadawany w piątki, soboty i niedziele, później codziennie. Od lutego 2009 roku był częścią głównego wydania "Kroniki", został wyodrębniony ponownie w 2011 roku. Emitowany po wydaniu popołudniowym (w dni powszednie) i wieczornym (od poniedziałku do soboty). Zdjęty z anteny w 2016 r., przywrócony 1 grudnia 2017 r. i emitowany w ramach "Kroniki obrazu dnia".
Pogoda.
Prognoza pogody jest emitowana po każdym (z wyjątkiem popołudniowego i wieczornego) wydaniu "Kroniki", przed wydaniem głównym z informacjami dotyczącymi pogody nocą, a po nim z informacjami o pogodzie w dzień, nad morzem i w najbliższe trzy dni, oraz o 21:28.

</doc>
<doc id="689571" url="https://pl.wikipedia.org/wiki?curid=689571" title="Songs from Black Mountain">
Songs from Black Mountain

Songs from Black Mountain – siódmy studyjny album amerykańskiej grupy rockowej Live. Wydany został 6 czerwca 2006 roku. Nagrania dotarły do 52. miejsca listy Billboard 200 w USA.

</doc>
<doc id="689573" url="https://pl.wikipedia.org/wiki?curid=689573" title="Podkomorzy nadworny">
Podkomorzy nadworny



</doc>
<doc id="689575" url="https://pl.wikipedia.org/wiki?curid=689575" title="Lotnisko Wilcze Laski">
Lotnisko Wilcze Laski

Lotnisko Szczecinek-Wilcze Laski – byłe lotnisko wojskowe niedaleko wsi Wilcze Laski koło Szczecinka, obecnie jest lotniskiem prywatnym. 
Z uwagi na posiadanie drogi startowej o wymiarach 2300 m × 30 m i równoległej drogi kołowania o wymiarach 2300 m × 10 m .
Teren lotniska został zagospodarowany na cele rolne przez samorząd gminy Szczecinek, jednakże na pas startowy nie znaleziono najemcy. 
Latem na szczecineckim lotnisku odbywają się zloty modelarskie, zloty użytkowników tuningowanych samochodów oraz samochodów zabytkowych oraz GP Polski w wyścigach na 1/4 mili, których organizatorem jest SCS Szczecinek.

</doc>
<doc id="689583" url="https://pl.wikipedia.org/wiki?curid=689583" title="Birds of Pray">
Birds of Pray

Birds of Pray – album amerykańskiej grupy rockowej Live. Wydany został 19 maja 2003 roku. Nagrania dotarły do 28. miejsca listy Billboard 200 w USA.

</doc>
<doc id="689585" url="https://pl.wikipedia.org/wiki?curid=689585" title="Yáckta-Oya">
Yáckta-Oya

Sławomir Bral, właśc. Józef Sławomir Bral, pseud. Yáckta-Oya (ur. 5 kwietnia 1934 w Warszawie, zm. 10 lipca 2002 w Gdańsku) – polski pisarz, autor książek dla młodzieży o tematyce indiańskiej.
Życiorys.
W latach 1961-1967 był funkcjonariuszem Milicji Obywatelskiej, służył w Komendzie Wojewódzkiej w Gdańsku, w latach 1967-1972 pracownikiem Prezydium Wojewódzkiej Rady Narodowej w Gdańsku, w latach 1972-1975 kierownikiem Biura Egzekutywy Komitetu Wojewódzkiego PZPR w Gdańsku.
Na przełomie lat 70. i 80. doznał zawału serca i przeszedł na emeryturę. Zainteresował się wówczas historią i kulturą Indian Ameryki Północnej. Wspólnie ze Stanisławem Supłatowiczem – Sat-Okh wydał książkę "Fort nad Athabaską" (według relacji rodziny napisał ją samodzielnie z niewielką pomocą drugiego współautora), kolejne książki publikował już samodzielnie, używając pseudonimu Yáckta-Oya.
Został pochowany na gdańskim Cmentarzu Srebrzysko (rejon X, kwatera IX).
Jego synem jest reżyser Grzegorz Bral.

</doc>
<doc id="689586" url="https://pl.wikipedia.org/wiki?curid=689586" title="Angelo Schiavio">
Angelo Schiavio

Angelo Schiavio (15 października 1905 w Bolonii, zm. 17 kwietnia 1990) – włoski piłkarz.
Uczestniczył w igrzyskach olimpijskich w 1928, gdzie zdobył z kolegami brązowy medal. W roku 1934 brał udział w mistrzostwach świata we Włoszech, podczas których zdobył tytuł mistrza świata. 
Był autorem hat-tricku w meczu z USA i zagrał w 4 spotkaniach, w których strzelił 4 gole. W czasie trwania turnieju reprezentował klub Bologna FC. W 1954 ponownie pojawił się na mistrzostwach świata (w Szwajcarii) – wraz z Czeislerem prowadził reprezentację Włoch jako trener.

</doc>
<doc id="689587" url="https://pl.wikipedia.org/wiki?curid=689587" title="Jan Kielas">
Jan Kielas

Jan Kielas (ur. 9 lipca 1916 w Gdańsku Wrzeszczu, zm. 23 kwietnia 1997 w Gdańsku) – polski lekkoatleta, specjalista biegów długich.
Życiorys.
Rozpoczął karierę sportową przed II wojną światową, ale największe sukcesy odniósł po jej zakończeniu, mimo zaawansowanego (jak na biegacza) wieku. Startował w igrzyskach olimpijskich w Helsinkach (1952), gdzie odpadł w eliminacjach biegu na 3000 metrów z przeszkodami, pomimo pobicia rekordu Polski.
Dwanaście razy zdobywał mistrzostwo Polski:
Był również halowym mistrzem Polski w biegu na 3000 metrów w 1948.
Pięć razy poprawiał nieoficjalny rekord Polski w biegu na 3000 metrów z przeszkodami (w latach 1949–1952), doprowadzając go do wyniku 9:15,4 (podczas igrzysk olimpijskich w Helsinkach).
Rekordy życiowe:
W czasie kampanii wrześniowej walczył w obronie Kępy Oksywskiej. Po zakończeniu kariery sportowej pracował jako kucharz na statkach rybackich.
Pochowany na Cmentarzu Garnizonowym w Gdańsku (kwatera 13, rząd 8, grób 5).

</doc>
<doc id="689589" url="https://pl.wikipedia.org/wiki?curid=689589" title="Karol Kurek">
Karol Kurek

Karol Kurek (ur. 4 listopada 1895 w Krakowie, zm. 1940 w ZSRR) – podpułkownik piechoty Wojska Polskiego, ofiara zbrodni katyńskiej.
Życiorys.
Był synem Piotra i Rozalii z Pancków oraz bratem Jalu Kurka, polskiego literata. Ukończył Gimnazjum św. Anny rozpoczynając studia prawnicze na UJ, które przerwał wybuch wojny. Został powołany do armii austriackiej. W 1915 roku ukończył szkołę oficerską. Na stopień podporucznika został mianowany ze starszeństwem z 1 sierpnia 1916 w korpusie oficerów rezerwy piechoty. Jego oddziałem macierzystym był pułk piechoty nr 13. Walczył na froncie rosyjskim i włoskim jako dowódca plutonu i kompanii. Po wojnie wrócił na studia, jednak rozwój sytuacji w kraju spowodował kolejną przerwę. W 1919 roku jako dowódca kompanii w 24 pułku piechoty walczył na froncie ukraińskim.
W kwietniu 1924 roku został przydzielony do Centralnej Szkoły Podoficerów Zawodowych Piechoty Nr 1 w Chełmnie na stanowisko dowódcy 2 kompanii szkolnej, pozostając oficerem nadetatowym 24 pułku piechoty. W grudniu tego roku został przeniesiony do 25 pułku piechoty w Piotrkowie na stanowisko kwatermistrza. 23 grudnia 1927 roku został przeniesiony do kadry oficerów piechoty z równoczesnym oddaniem do dyspozycji ministra skarbu. 5 listopada 1928 roku został przeniesiony do baonu podchorążych rezerwy piechoty nr 10 w Gródku Jagiellońskim na stanowisko dowódcy. W sierpniu 1931 roku został przeniesiony do 1 Morskiego batalionu strzelców w Wejherowie na stanowisko dowódcy. 6 lutego 1935 roku został przeniesiony do 71 pułku piechoty w Zambrowie na stanowisko zastępcy dowódcy pułku. Od 23 września 1937 do lata 1939 kierował Okręgowym Urzędem Wychowania Fizycznego i Przysposobienia Wojskowego w Łodzi.
Karol Kurek został aresztowany w drugiej połowie 1939 roku w okolicach Lwowa. Był więziony w miasteczku Przemyślany. W styczniu 1940 wraz z osobami cywilnymi został przewieziony do więzienia Brygidki we Lwowie, a następnie do więzienia Zamarstynowskiego. W więzieniu tym odmówił udziału w zorganizowanej przez innych więźniów ucieczce (zakończonej sukcesem) przez piec i komin. Według powojennej relacji z Londynu powodem odmowy przyłączenia się do ucieczki była wiara w przestrzeganie konwencji wojennych.
W pierwszych dniach lutego 1940 Karol Kurek został wysłany do obozu w Starobielsku. Znajdująca się w posiadaniu rodziny anonimowa kartka z roku 1945 twierdzi, że w roku 1940 Kurek był widziany w okolicach Smoleńska, maszerujący pod eskortą Rosjan w kierunku Katynia.
W publikacji "Indeks Represjonowanych, tom VI – Aresztowani w rejonie Lwowa i Drohobycza (Alfabetyczny wykaz 5822 obywateli polskich aresztowanych przez NKWD w rejonie Lwowa i Drohobycza w latach 1939–1941)", Państwowe Archiwum Służby Bezpieczeństwa Ukrainy, Centralne Archiwum Ministerstwa Spraw Wewnętrznych i Administracji RP, Ośrodek KARTA, 1998, Karol Kurek figuruje na stronie 179, a jego nazwisko opatrzone jest sygnaturą „U-1611”. W Stowarzyszeniu Rodzina Katyńska (Sekcja Poszukiwań) Karol Kurek zarejestrowany jest pod nr 55/5-27. Figuruje na tzw. Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="689591" url="https://pl.wikipedia.org/wiki?curid=689591" title="V (album Live)">
V (album Live)

V – album amerykańskiej grupy rockowej Live. Wydany został 17 września 2001 roku. Nagrania dotarły do 22. miejsca listy Billboard 200 w USA.

</doc>
<doc id="689592" url="https://pl.wikipedia.org/wiki?curid=689592" title="Oberkommando der Luftwaffe">
Oberkommando der Luftwaffe

Oberkommando der Luftwaffe ("Wyższe Dowództwo Sił Lotniczych") – urząd, dowództwo istniejące podczas II wojny światowej. Zarządzało i dowodziło ono lotnictwem Wehrmachtu – Luftwaffe. Podlegał bezpośrednio OKW.
Struktura organizacyjna.
Inspektoraty.
W liczbie 16 podlegały szefowi sztabu. Zajmowały się kwestiami szczególnymi, m.in. myśliwcami.
Siedziba.
Dowództwo mieściło się w kompleksie gmachów Ministerstwa Lotnictwa Rzeszy ("Reichsluftfahrtministerium") przy Wilhelmstraße 81–85, zaś Dowództwo operacyjne w Bunkrze "Kurfürst" przy Werderscher Damm 21-29 w Schwielowsee koło Poczdamu.

</doc>
<doc id="689594" url="https://pl.wikipedia.org/wiki?curid=689594" title="OKL">
OKL



</doc>
<doc id="689597" url="https://pl.wikipedia.org/wiki?curid=689597" title="The Distance to Here">
The Distance to Here

The Distance to Here – album amerykańskiej grupy rockowej Live. Wydany został 5 października 1999 roku. Nagrania dotarły do 4. miejsca listy Billboard 200 w USA.

</doc>
<doc id="689598" url="https://pl.wikipedia.org/wiki?curid=689598" title="Wytrysk kobiecy">
Wytrysk kobiecy



</doc>
<doc id="689600" url="https://pl.wikipedia.org/wiki?curid=689600" title="Estadio Nacional Julio Martínez Prádanos">
Estadio Nacional Julio Martínez Prádanos

Estadio Nacional de Chile to stadion narodowy położony w mieście Santiago, stolicy Chile. Jest on największym stadionem w tym kraju. Jego pojemność wynosi 63 649 miejsc. Stadion jest częścią sportowego kompleksu, na który składa się również boisko do bejsbola, boisko tenisowe, basen i nowoczesna sala gimnastyczna. W 2000 roku był areną lekkoatletycznych mistrzostw świata juniorów.
Budowa rozpoczęła się w lutym 1937 roku, inauguracyjne rozpoczęcie odbyło się 3 grudnia 1938 roku. Projekt architektoniczny nawiązywał do stadionu olimpijskiego w Berlinie w Niemczech. Stadion został użyty przez wojskowy reżim Pinocheta jako obóz koncentracyjny, po puczu w 1973 roku.
Wykorzystanie jako obóz koncentracyjny.
Estadio Nacional został wykorzystany podczas puczu w 1973 roku jako obóz koncentracyjny, przetrzymywano na nim 40 tysięcy więźniów, pomiędzy sierpniem a listopadem tamtego roku. Na boisku oraz widowni przetrzymywano mężczyzn. Kobiety przetrzymywano w basenie, szatniach oraz przyległych budynkach do stadionu. W przebieralniach oraz na korytarzach torturowano i mordowano ludzi. Przesłuchania prowadzono na bieżni.
Czasami mylnie podaje się, że chilijski śpiewak folkowy i polityczny aktywista Víctor Jara został zamordowany na Estadio Nacional. Zginął on jednak na stadionie Estadio Chile, którego nazwę zmieniono w 2003 na cześć zamordowanego śpiewaka.
Powstał film dokumentalny "Estadio Nacional", opowiadający o wydarzeniach na stadionie, gdy był wykorzystywany jako obóz koncentracyjny.

</doc>
<doc id="689601" url="https://pl.wikipedia.org/wiki?curid=689601" title="Secret Samadhi">
Secret Samadhi

Secret Samadhi – trzeci studyjny album amerykańskiej grupy rockowej Live. Wydany został 18 lutego 1997 roku. Nagrania dotarły do 1. miejsca listy Billboard 200 w USA.

</doc>
<doc id="689608" url="https://pl.wikipedia.org/wiki?curid=689608" title="MTV Unplugged (album Live)">
MTV Unplugged (album Live)

MTV Unplugged – koncertowy album amerykańskiej grupy rockowej Live. Wydany został 1995 roku. Nagranie odbyło się 15 lutego 1995 roku w Brooklyn Academy of Music w Nowym Jorku.

</doc>
<doc id="689612" url="https://pl.wikipedia.org/wiki?curid=689612" title="Throwing Copper">
Throwing Copper

Throwing Copper – album amerykańskiej grupy rockowej Live. Wydany został 26 kwietnia 1994. Nagrania dotarły do pierwszego miejsca listy Billboard 200 w USA.

</doc>
<doc id="689614" url="https://pl.wikipedia.org/wiki?curid=689614" title="NGC 224">
NGC 224



</doc>
<doc id="689617" url="https://pl.wikipedia.org/wiki?curid=689617" title="Four Songs">
Four Songs

Four Songs – album amerykańskiej grupy rockowej Live. Wydany został 24 września 1991 roku. Dwa utwory z tego wydania znalazły się na późniejszym albumie "Mental Jewelry" ("Operation Spirit" oraz "Good Pain"). Europejskie wydanie albumu "Four Songs" nastąpiło w 1994 roku, stanowiąc bonusową wkładkę do albumu "Throwing Copper".

</doc>
<doc id="689628" url="https://pl.wikipedia.org/wiki?curid=689628" title="Podkomorzy nadworny litewski">
Podkomorzy nadworny litewski



</doc>
<doc id="689632" url="https://pl.wikipedia.org/wiki?curid=689632" title="The Death of a Dictionary">
The Death of a Dictionary

The Death of a Dictionary – album amerykańskiej grupy rockowej Public Affection, nim ta przyjęła nazwę Live. Wydany został 17 sierpnia 1989 roku. Album został wydany tylko na kasecie magnetofonowej. Utwory 1-5 zostały nagrane na stronie A; utwory 6-10 zostały nagrane na stronie B.

</doc>
<doc id="689633" url="https://pl.wikipedia.org/wiki?curid=689633" title="Podkomorzy wielki litewski">
Podkomorzy wielki litewski

Podkomorzy wielki litewski, czy też nadworny litewski – urząd dworski w Wielkim Księstwie Litewskim, odpowiednik podkomorzego nadwornego koronnego, którego obowiązki przejmował, gdy król przebywał na Litwie. W związku z tym, że nie działo się to zbyt często, urząd ten miał znacznie mniejsze znaczenie niż jego odpowiednik w Koronie. Podkomorzy nadworny litewski urzędował na dworze i przyjmował prośby do króla od mieszkańców ziem litewskich.
Urząd podkomorzego litewskiego sprawowali m.in.:

</doc>
<doc id="689635" url="https://pl.wikipedia.org/wiki?curid=689635" title="Mental Jewelry">
Mental Jewelry

Mental Jewelry – Wydany został 31 grudnia 1991 roku. Nagrania dotarły do 73. miejsca listy Billboard 200 w USA.

</doc>
<doc id="689637" url="https://pl.wikipedia.org/wiki?curid=689637" title="Dieter Müller">
Dieter Müller

Dieter Müller (ur. 1 kwietnia 1954 w Offenbach am Main) – piłkarz niemiecki grający na pozycji napastnika.
Kariera sportowa.
Napastnik, uczestniczył w Mistrzostwach Europy w roku 1976, gdzie zdobył wraz z kolegami srebrny medal i został królem strzelców turnieju, strzelając 4 gole w 2 meczach (w tym 3 w meczu przeciwko Jugosławii). Wystąpił również Mistrzostwach świata w 1978, strzelając 2 bramki w 6 meczach. Dwukrotny król strzelców Bundesligi – 1977 i 1978. W tym okresie był zawodnikiem 1. FC Köln.

</doc>
<doc id="689640" url="https://pl.wikipedia.org/wiki?curid=689640" title="Austin Powers">
Austin Powers

Sir Austin "Danger" Powers – fikcyjna postać filmowa grana przez kanadyjskiego komika, Mike'a Myersa w serii filmów parodiujących kino detektywistyczne z lat 60.
Historia.
Austin Powers urodził się w latach 40., co można wnioskować po samochodzie z retrospekcji w trzecim z filmów. Jest synem sir Nigela Powersa i bratem Douglasa "Dougie" Powersa (Doktor Zło). Ukończył brytyjską akademię szpiegowską, po czym rozpoczął współpracę z Ministerstwem Obrony. Za dnia jest fotografem, a nocą najlepszym brytyjskim agentem.

</doc>
<doc id="689641" url="https://pl.wikipedia.org/wiki?curid=689641" title="Tylopoda">
Tylopoda



</doc>
<doc id="689642" url="https://pl.wikipedia.org/wiki?curid=689642" title="Opuszkowce">
Opuszkowce



</doc>
<doc id="689643" url="https://pl.wikipedia.org/wiki?curid=689643" title="Carlo Zotti">
Carlo Zotti

Carlo Zotti (ur. 3 września 1982 w Benewencie) – włoski piłkarz grający na pozycji bramkarza. Mierzy 190 cm, waży 86 kg.
Kariera klubowa.
Zotti piłkarską karierę zaczynał w szkółce rzymskiego klubu AS Roma. Do pierwszego zespołu trafił w sezonie 2001/2002, ale nie miał wielkich szans na grę, gdyż musiał rywalizować z takimi bramkarzami jak Ivan Pelizzoli czy Francesco Antonioli. W Serie A zadebiutował dopiero w następnym sezonie, 10 maja 2003 roku w wygranym 3:1 meczu z Torino FC, gdy w 66. minucie zmienił kontuzjowanego Pelizzolego. W 77. minucie debiutanckiego spotkania przepuścił strzał Gianmarco Frezzy. Był to w owym sezonie jego jedyny występ w Serie A. W sezonie 2003/2004 z klubu odszedł Antonioli, ale przyszedł Cristiano Lupatelli i Zotti nadal był tylko trzecim bramkarzem „giallo-rossich”, dlatego rozegrał tylko 3 mecze w Serie A, w których puścił 5 bramek, oraz 5 meczów w Pucharze UEFA. Miał więc nieznaczny udział w wywalczeniu przez Romę wicemistrzostwa Włoch. W sezonie 2004/2005 po odejściu Lupatellego Zotti stał się drugim bramkarzem Romy i gdy Pelizzoli nie mógł grać, wtedy do bramki wchodził Carlo. Rozegrał 9 ligowych meczów, w których puścił 12 bramek. Oprócz tego zagrał 2 mecze w bardzo nieudanych dla Romy rozgrywkach Ligi Mistrzów. W sezonie 2005/2006 doszło w Romie do kolejnej zmiany szkoleniowca, Bruno Contiego zastąpił Luciano Spalletti, który sprowadził do klubu nowego bramkarza, Brazylijczyka Doniego. Dla Zottiego nie było miejsca w zespole i został wypożyczony do Ascoli Calcio, ale tam nie rozegrał żadnego ligowego meczu i na sezon 2006/2007 powrócił na Stadio Olimpico. Był tam jednak dopiero piątym bramkarzem w hierarchii. W 2007 roku Zotti przebywał na wypożyczeniu w Sampdorii, 18 lipca 2008 roku na tej samej zasadzie trafił do A.S. Cittadella.
Kariera reprezentacyjna.
Zotti był w składzie młodzieżowej reprezentacji 
Włoch w kategorii Under-21 na Młodzieżowe Mistrzostwa Europy w 2004 w Niemczech. Był jednak tylko zmiennikiem Marco Amelii i nie zagrał ani minuty. Włosi natomiast zdobyli swoje piąte młodzieżowe mistrzostwo kontynentu.

</doc>
<doc id="689644" url="https://pl.wikipedia.org/wiki?curid=689644" title="Lotnictwo myśliwskie">
Lotnictwo myśliwskie

Lotnictwo myśliwskie – rodzaj lotnictwa bojowego, przeznaczony do zwalczania lotnictwa nieprzyjaciela i jego środków napadu powietrznego, osłony wojsk i ważnych obiektów (baz morskich, portów, lotnisk, przepraw) i ważnych ośrodków polityczno-ekonomicznych przed uderzeniami i rozpoznaniem z powietrza oraz do zabezpieczenia działań bojowych innych rodzajów lotnictwa. Głównym jego zadaniem jest prowadzenie walki o panowanie w powietrzu. Lotnictwo myśliwskie może prowadzić rozpoznanie, zwalczać desanty powietrzne, niszczyć wojska nieprzyjaciela, sprzęt bojowy i małe okręty. Zorganizowane może być w skrzydła, bazy, grupy, eskadry i klucze, a także w pułki, brygady, dywizje, korpusy.
Szczególny rozwój lotnictwa myśliwskiego nastąpił w czasie II wojny światowej, kiedy to – po dwudziestu latach pokoju w Europie – hitlerowskie Niemcy zaatakowały Polskę. Samoloty myśliwskie sprzymierzonych ustępowały samolotom Luftwaffe. Wyjątkiem były brytyjskie Spitfire'y, w które jednak w roku 1939 wyposażone były tylko 3 dywizjony RAF. W ciągu roku, dzięki ogromnemu wysiłkowi przemysłu brytyjskiego, zdominowały one lotnictwo myśliwskie Brytyjczyków i okazały się najlepszymi samolotami pierwszych lat wojny, dorównując, a nawet prześcigając niemieckie Messerschmitty Bf 109 i Focke-Wulfy Fw 190.
W roku 1943 Amerykanie wprowadzili długo oczekiwane samoloty myśliwskie dalekiego zasięgu, North American P-51 Mustang, a także Lockheed P-38 Lightning i Republic P-47 Thunderbolt, przy udziale których całkowicie zniszczone zostało na Pacyfiku lotnictwo japońskie.
Na froncie wschodnim, po okresie miażdżącej przewagi lotnictwa niemieckiego w czasie dwóch pierwszych lat zmagań, przemysł ZSRR dostarczył pilotom myśliwskim samoloty takie jak Ła-7 i Jak-9, które okazały się znacznie lepsze od maszyn niemieckich. 
W czasach współczesnych niektóre zadania samolotu myśliwskiego przejął samolot wielozadaniowy.

</doc>
<doc id="689645" url="https://pl.wikipedia.org/wiki?curid=689645" title="Ukraińska Główna Rada Wyzwoleńcza">
Ukraińska Główna Rada Wyzwoleńcza

Ukraińska Główna Rada Wyzwoleńcza (, UHWR) – ukraińska organizacja politycznego kierownictwa walką narodowowyzwoleńczą Ukraińców, utworzona w Dystrykcie Galicja w lipcu 1944 r. z inicjatywy kierownictwa OUN-B i UPA.
Powstanie UHWR.
Zamiarem założycieli było stworzenie bazy społeczno-politycznej dla walki zbrojnego podziemia przeciw Niemcom i Sowietom oraz przyciągnięcie do niej kadr z organizacji niepodległościowych spoza OUN, choć ta organizacja była ideologiczną bazą UHWR. Do współpracy udało się namówić część byłych działaczy UNDO, „sfery świętojurskie” (od lwowskiej katedry Świętego Jura – środowisko zbliżone do arcybiskupa Szeptyckiego) oraz partię Ukraińskich Republikanów Narodowych.
Od stycznia 1944 z mandatu dowództwa UPA Łew Szankowśkyj przedstawiał inicjatywę utworzenia UHWR komisji, która nawiązała kontakty z innymi partiami i bezpartyjnymi działaczami. Przedstawiciele OUN płk Melnyka nie zgodzili się wejść do planowanego organu kierującego. Zebrania założycielskie UHWR odbyły się od 11 lipca do 15 lipca 1944 we wsi Nedilna na Samborszczyźnie pod osłoną oddziałów UPA. W zebraniu wzięło udział 20 osób, 5 innych zgodziło się przyjąć mandaty, ale nie zdołały przybyć. Pomiędzy założycielami większość należała do OUN, a 10 osób z nich pochodziło z ziem północno-zachodnich i Naddnieprza.
Na obradach, którymi kierował Rostysław Wołoszyn, uchwalono demokratyczne zasady życia i program państwowo-polityczny oraz społeczno-ekonomiczny przyszłego ustroju Ukrainy. Wybrano też prezydium UHWR (przewodniczącym został Kyryło Ośmak z Kijowa, wiceprzewodniczącymi Wasyl Mudry, o. Iwan Hrynioch i Iwan Wowczuk), generalny sekretariat (sekretarz Roman Szuchewycz), generalny sąd i kontrolera generalnego.
Na Ukrainie pod sowiecką okupacją UHWR kierowała przez UPA zbrojną walką, a przez OUN prowadziła polityczną i propagandową akcję przeciw władzy sowieckiej.
W Zjeździe Założycielskim, oprócz osób wyżej wymienionych, wzięli udział: J. Biłećkyj, Mykoła Dużyj, Mykoła Łebed, Omelan Łohusz, Kateryna Meszko-Łohusz, Zenon Pełenśkyj, Josyp Pozyczaniuk, W. Potiszko, Myrosław Prokop, Daria Rebet, P. Turuła, P. Czujko, Łew Szankowśkyj, P. Szumowśkyj. Wyrazili zgodę na uczestnictwo w Radzie, ale nie mogli wziąć udziału w obradach: Iwan Bahrianyj, Jewhen Wreciona, M. Haliant, Ołeksander Małynowśki, Wasyl Ochrymowycz. Dokooptowani później członkowie Rady to: O. Diakiw, H. Zełenyj, Wasyl Kuk, Petro Fedun, M. Chmilowśkyj.
Działalność.
Po zakończeniu Wielkiego Zjazdu UHWR (11–15 lipca 1944 roku) Mykoła Łebed´ został wysłany na Zachód na czele misji zagranicznej OUN-B i UHWR (pod nazwą Zagraniczne Przedstawicielstwo UHWR). Jej zadaniem było nawiązanie kontaktów zagranicznych dla uzyskania poparcia międzynarodowego dla podziemia na Ukrainie. Obok Łebedia w skład misji wchodzili o. Iwan Hrynioch, Łew Szankowśkyj i Myrosław Prokop (oprócz tego dwie radiotelegrafistki i personel pomocniczy). Równolegle do Szwajcarii wysłany został Jewhen Wreciona. Z powodu zagrożenia zbliżającym się frontem sowieckim w 1944, część członków UHWR udała się na emigrację, a po likwidacji na początku lat 50. działającego na Ukrainie centrum decyzyjnego, siedzibę UHWR utworzono w Monachium.
Już na początku 1945 r. UHWR oraz Komenda Główna UPA zaczęły dążyć do porozumienia z Polakami. Wydano rozkazy dotyczące zabijania tylko osób związanych z komunistycznym aparatem władzy, zakazano zabijania rodzin schwytanych komunistycznych agentów i mieszania się do sporów religijnych. Nakazano podjęcie działań propagandowych na rzecz utworzenia wspólnego frontu walki przeciw bolszewikom przez wszystkie narody podbite przez ZSRR, oraz podjęcie współpracy wojskowej z polskim podziemiem niepodległościowym. Zalecenia te zostały nieprzychylnie przyjęte przez podziemie ukraińskie.
UHWR i UPA próbowały szukać porozumienia z Polakami również na Zachodzie. Jewhen Wreciona, wysłany do Szwajcarii w celu nawiązania kontaktu z aliantami został internowany przez władze szwajcarskie wraz z Romanem Prokopem, zostali uwolnieni dopiero po wojnie. Nawiązali wówczas kontakty z polskimi emigrantami, m.in. z Jerzym Stempowskim i Józefem Czapskim.
W końcu 1945 r. Wreciona doprowadził do spotkania przy granicy szwajcarsko-francuskiej Stempowskiego z przybyłym z Polski dr Wołodymyrem Horbowym, który przekazał m.in. informację o zawarciu na Lubelszczyźnie porozumienia polsko-ukraińskiego. Jednak po tej rozmowie Horbowyj zniknął bez śladu (po latach okazało się, że wyjechał do swojej kobiety w Pradze, tam został aresztowany, przekazany ZSRR i skazany na 25 lat łagru). Kolejne rozmowy prowadzili działacze ukraińscy z oficerami gen. Władysława Andersa w sprawie pozostawienia na Zachodzie żołnierzy Ukraińskiej Armii Narodowej gen. Pawła Szandruka. Rozmowy te zakończyły się sukcesem – żołnierzy UNA, jako przedwojennych obywateli polskich, nie wydano władzom radzieckim.
Próby porozumienia polsko-ukraińskiego zostały zahamowane w 1946 r. Polskich i ukraińskich działaczy politycznych wprawdzie łączyła walka z komunizmem, ale dzieliła wizja przyszłości Europy Środkowo-Wschodniej, oraz animozje polityczne i historyczne. Część polskich polityków zaangażowała się w działania na rzecz powołania "Intermarium", federacji 16 narodów mającej stabilizować granice w Europie, powstrzymując przed ekspansją Niemcy i ZSRR. Część działaczy UHWR i OUN-B (działającej na emigracji pod nazwą "Zagraniczne Formacje OUN") powołała natomiast formalnie Antybolszewicki Blok Narodów, a inne emigracyjne ośrodki ukraińskie "Międzynarodówkę Swobody" i "Prometejską Ligę Karty Atlantyckiej" (w której działali również Polacy – Tadeusz Schaetzel i Jerzy Ponikiewski). Wspólną platformą wymienionych organizacji została, założona w 1948, Antybolszewicka Liga Oswobodzenia Narodów (ALON).
Od 1947 r. w UHWR i OUN na emigracji zaczął zarysowywać się podział, głównie ideologiczny, na przybyłych po 1945 roku z Ukrainy (tutaj skupiali się działacze UHWR), oraz na tych, którzy spędzili wojnę w Niemczech (tu skupiali się działacze OUN). Zwolennicy UHWR (Jurij Łopatynski, Jewhen Wreciona, Iwan Butkowśkyj) popierali postępującą od 1943 roku w OUN demokratyzację, natomiast zwolennicy OUN-B (Stepan Bandera) byli jej przeciwni. Nakładał się na to również podział regionalny, przebijający się na Zachód partyzanci UPA pochodzący z Galicji przyłączali się do OUN, natomiast pochodzący z Lubelszczyzny – do UHWR.
W 1951 r. UHWR otrzymała pomoc od rządu USA, co pozwoliło na wydawanie czasopism „Suczasna Ukrajina” (redaktorem naczelnym został Wołodymyr Stachiw) oraz „Wistnyk UHWR”. W 1954 r. od OUN odłączyli się ostatecznie zwolennicy demokratycznych przemian, tworząc OUN za Granicą.
W 1961 działacze UHWR Wołodymyr Stachiw i Daria Rebet rozpoczęli wydawanie kulturalnego pisma "Suczasnist´".

</doc>
<doc id="689650" url="https://pl.wikipedia.org/wiki?curid=689650" title="Kupiec wenecki">
Kupiec wenecki

Kupiec wenecki () – komedia Williama Szekspira, napisana pomiędzy 1594 a 1597 rokiem. Tytułowym bohaterem jest kupiec Antonio, a nie, jakby się mogło wydawać, żydowski pożyczkodawca Shylock. Akcja sztuki odbywa się w XVI-wiecznej Wenecji. Komedia ta została opublikowana w Pierwszym Folio w 1623 roku.
W XVI-wiecznej Anglii popularne były hasła antysemickie. Żydów z Anglii wygnano w 1290 roku, za czasów Olivera Cromwella dopuszczono do ponownego osadnictwa, które jednak rozwijało się powoli aż do XVIII wieku. Liczni badacze uważają, że Szekspir w tej sztuce utrwala negatywne stereotypy o Żydach, pokazując głównego bohatera jako chciwego wyzyskiwacza, chrześcijanina znów jako uczciwego i dobrego człowieka. Prawdopodobnie w ten sposób chciał przypodobać się widowni, która zapewne w większości miała podobne zdanie. W czasie westernizacji Japonii w XIX wieku przekład tego dzieła Shakespeare’a spowodował wzrost nastrojów antyżydowskich w społeczeństwie japońskim, mimo tego że nie było w nim Żydów.
Czas i miejsce akcji.
Akcja sztuki rozgrywa się w Wenecji i w pałacu Porcji w Belmonte.
Treść.
Shylock, żydowski kupiec, zajmuje się dawaniem wysokooprocentowanych kredytów, Antonio, chrześcijanin i jego konkurent, pożycza zaś pieniądze bez oprocentowania. Najlepszy przyjaciel Antonia, Bassanio, zakochuje się w Portii. Żeby jednak móc ją zdobyć, potrzebuje pożyczyć dużo pieniędzy. Z pomocą przychodzi mu Antonio, który co prawda nie dysponuje obecnie gotówką – całość swojego kapitału zainwestował – jednak pożycza 3000 dukatów od Shylocka. Ten zgadza się udzielić pożyczki nieoprocentowanej, jednak stawia warunek: jeśli Antonio nie odda całej sumy na czas, Shylock będzie miał prawo do funta jego ciała.
Akt I.
Bassanio, który roztrwonił swój majątek prosi swego przyjaciela Antonia o pomoc finansową w celu zdobycia ręki pięknej Porcji. Antonio wyprawił w podróż wszystkie swe okręty: do Indii, Meksyku, Trypolisu i Anglii, nie ma przy sobie gotówki, proponuje więc przyjacielowi, by zaciągnął w jego imieniu kredyt. Porcja rozmawia z Neryssą o zalotnikach różnych narodowości, którzy przybyli do jej pałacu. Wszyscy oni wycofują się jednak ze względu na surowe zasady konkursu o rękę Porcji. Bassanio umawia się w imieniu Antonia z Shylockiem o pożyczkę trzech tysięcy dukatów na trzy miesiące. Lichwiarz stawia warunek, że w razie gdyby Antonio nie mógł zwrócić pieniędzy, zapłaci mu funtem własnego mięsa. Antonio przystaje na takie żądanie bez wahania.
Akt II.
Książę marokański podejmuje próbę zdobycia ręki Porcji, według zasad, które wyznaczył przed śmiercią jej ojciec. Musi wybrać spośród trzech skrzynek złotej, srebrnej i ołowianej, tą w której znajduje się portret Porcji. Jeśli się omyli, nie będzie mógł się nigdy ożenić. Lancelot Gobbo spotyka swego ojca i prosi go o pomoc w zdobyciu posady u Bassania, chce bowiem porzucić dotychczasową służbę u Shylocka. Jessyka przekazuje przez opuszczającego jej dom Lancelota list do swego ukochanego Lorenca. Dowiedziawszy się, że Shylock udaje się na wieczerzę do Antonia, Lorenco umawia się z Saleriem, Solaniem i Gracjanem pod domem Shylocka. Lichwiarz opuszczając dom przekazuje klucze swej córce i zakazuje je otwierać komukolwiek. Gdy przybywa Lorenco, Jessyka, przebrana za pazia, przekazuje mu skrzynię z dukatami, a wziąwszy klejnoty opuszcza dom ojca. Zrozpaczony po stracie córki i dukatów Shylock nadaremnie próbuje ją odnaleźć. Zrozpaczony biega po mieście wołając: "moje klejnoty, ma córka, dukaty." W Belmonte Książę marokański wybiera tymczasem złotą skrzynkę, kierując się napisem na niej: "Mnie biorąc, weźmiesz, czego wielu pragnie". Chybia celu. Nie udaje się również Księciu aragońskiemu, który wybiera skrzynkę srebrną z napisem: "Mnie biorąc, weźmiesz, ile zasługujesz".
Akt III.
Salerio i Solanio martwią się z powodu rozbicia okrętu Antonia u brzegów Anglii. Spotkawszy Shylocka apelują do jego dobroci, ten jednak zapowiada zemstę za doznane od chrześcijan zniewagi. Jego przyjaciel Tubal informuje go o katastrofie drugiego okrętu Antonia pod Trypolisem oraz o rozrzutności jego córki w Padwie. Shylock cieszy się, że się pozbędzie rywala w interesach i jednocześnie rozpacza nad utratą swego mienia. Porcja próbuje namówić Bassania, by odwlekł chwilę wyboru skrzynki, boi się go bowiem utracić. Bassanio nie potrafi jednak dłużej czekać. Wybiera skrzynkę ołowianą, podejrzliwie zapatrując się na blichtr pozostałych. Porcja nie posiada się z radości. Gracjano wyjawia, że oświadczył się Neryssie i został przyjęty. Do Belmontu przybywają też Lorenco z Jessyką. Bassanio otrzymuje list od Antonia o zatonięciu wszystkich jego statków i o nieustępliwym żądaniu Shylocka wykrojenia funta jego ciała. Odbywa się pospieszny ślub trzech młodych par, po czym Bassanio i Gracjano, zaopatrzeni w pieniądze na zaspokojenie Shylocka wyruszają czym prędzej do Wenecji. Shylock niecierpliwi się, że doża opóźnia skwitowanie jego długu. Porcja przekazuje zarząd nad majątkiem Lorencowi, sama zaś z Neryssą chce się, jak powiada, oddalić do klasztoru. W rzeczywistości w męskim przebraniu obie udają się do Wenecji. Sługę swego wysyła przodem do Padwy do swego krewnego doktora prawa Bellaria po odpowiedni strój i listy upoważniające.
Akt IV.
Antonio staje przed sądem doży. Shylock żąda funta ciała swego dłużnika. Odmawia podania jakiegokolwiek wytłumaczenia takiego żądania. Doża odracza rozprawę do czasu przybycia doktora Bellaria z Padwy. Przybywa Neryssa jako posłaniec z Padwy, z listem Bellaria, w którym poleca on swego kolegę po fachu znakomitego prawnika z Rzymu, Baltazara. Porcja, jako Baltazar, apeluje najpierw do łaskawości Shylocka. Shylock żąda jednak jedynie sądu. Porcja przeczytawszy zobowiązanie upewnia się, że lichwiarz nie chce pieniędzy, a Żyd zrzeka się ich uroczyście. Wówczas Porcja stwierdza, że należy mu się funt mięsa i należy go wykroić z piersi Antonia, nie można jednak wylać ani kropli jego krwi. Znalazłszy się w pułapce Shylock godzi się przyjąć 3 tysiące dukatów. Sędzia jednak nie godzi się na taką łaskę, skoro wcześniej lichwiarz zrzekł się pieniędzy. Z kolei Porcja powołuje przepis, który mówi, że cudzoziemiec, który by usiłował doprowadzić do śmierci wenecjanina, podlega karze śmierci i konfiskacie majątku. Doża darowuje Shylockowi życie, majątek natomiast ma przypaść po połowie Antoniowi i skarbowi weneckiemu. Antonio pozwala zatrzymać Shylockowi należną mu część pod warunkiem zapisania jej w testamencie córce i przyjęcia wiary chrześcijańskiej. Shylock przyjmuje te warunki. Bassanio z radości spowodowanej ocaleniem przyjaciela oferuje wybawcy swe usługi. Porcja żąda małżeńskiego pierścienia. Bassanio waha się, ale na prośbę Antonia oddaje go Porcji.
Akt V.
Lorenco i Jessyka zachwycają się pięknem nocy. Na wieść o powrocie Porcji z Neryssą i Bassania z Gracjanem przygotowują dom. Porcja powracająca z „klasztoru” przyjmuje męża. Gracjano od razu prosi żonę o przebaczenie, że oddał obrączkę dependentowi adwokata. Porcja jest przekonana, że jej mąż, by takiego czegoś nie uczynił, Gracjano wyprowadza ją jednak z błędu. Kobiety wątpią czy obdarowanymi byli naprawdę mężczyźni czy raczej kobiety. Ostatecznie Porcja ujawnia, że to ona broniła Antonia w Wenecji. Przekazuje przyjacielowi męża list, z którego wynika, że trzy z jego okrętów ocalały, uwiadamia również Jessykę i Lorenca o treści testamentu Shylocka.
Analiza.
Miłość i lichwa.
Głównym tematem "Kupca weneckiego" jest przeciwstawienie miłości i lichwy, Porcji i Shylocka, które nadaje sztuce dramatycznej dynamiki. Akcja utworu zostaje sprowokowana przez miłość. Uczucie jakie żywi Bassanio do Porcji wymaga pieniędzy, co zmusza Antonia do zaciągnięcia pożyczki, uruchamiając w ten sposób wątek Shylocka. Pojęcia miłości (rozumianej szeroko również jako przyjaźń i miłosierdzie) i lichwy, na pierwszy rzut oka kontrastowe, urastają do rozmiarów znacznie przekraczających intuicyjnie odczuwane przeciwieństwo. Szekspir wskazuje na to wykorzystując bogatą gamę synonimów ekonomicznych. Zamiast o gwiazdach mówi o rachunkach i procentach, porównuje włosy Porcji do złotego runa. Transakcje dokonywane w Belmoncie i Wenecji wyznaczają przewodnią myśl sztuki. Kiedy Shylock i Porcja stają naprzeciw siebie w sądzie, nie reprezentują tylko miłosierdzia i sprawiedliwości, ale także "żądzę posiadania i hojności tych, którzy otrzymują to, na co zasługują i tych którzy, kierując się miłością, oddadzą i zaryzykują wszystko, co posiadają".
Miłość w Kupcu weneckim daje z siebie to, co ma najcenniejszego, uzyskując w zamian więcej niż dała. Jest to motyw pozytywnie rozumianej lichwy. Tak dzieje się najpierw z Antoniem, który nie tylko poświęca się dla przyjaciela, ale na co dzień udziela bezprocentowych pożyczek ofiarom Shylocka, co tak razi lichwiarza. W osobach Antonia i Bassania Szekspir daje obraz renesansowego kultu przyjaźni, która nie bez powodu jest określana jako "love", a nie "friendship". Wzajemna relacja obydwu przyjaciół jest peanem na cześć miłości całkowicie bezinteresownej, czego o miłości erotycznej nie da się w sposób zupełny powiedzieć".
Oprócz przyjaźni Antonia i Bassania w sztuce występuje cała plejada bohaterów, kobiet i mężczyzn, zakochanych w sobie i wzajemnie dających i otrzymujących. Miłości, która potrafi tworzyć, mnożyć i ratować, przeciwstawiona zostaje jałowa egzystencja bogatego nędzarza Shylocka, który potrafi jedynie nienaturalnie rozmnażać złoto. Rozmowa Antonia z Shylockiem, w której obydwaj bohaterowie, powołując się na autorytet Biblii, starają się uzasadnić lub obalić prawo do pomnażania pieniędzy, jest nie tylko odbiciem gorącego w epoce Szekspira sporu, ale nabiera znaczenia kluczowego dla całej sztuki, jako dyskurs dwóch niemożliwych do pogodzenia postaw życiowych".
Pozór i prawda.
Złoto wraz z innymi metalami uczestniczy w namyśle nad wartościami pozornymi. Gracjano rozmyśla nad pozorami mądrości na obliczu człowieka. Idea, że nie wszystko jest złotem, co się świeci, odnosi się w utworze nie tylko do skrzynki, wprawdzie ze złotego kruszcu, której zawartość zawiedzie jednak tego kto ją otworzy. Na swój sposób odnosi się również do Antonia, który, by kochankowie żyli długo i szczęśliwie, musi pożyczyć pieniądze u swego największego wroga, i którego Porcja, z wdzięczności za własne szczęście, ratuje od śmierci. Sama Porcja stosuje się także do tego porzekadła, choć "à rebours." Ona również okazuje się kimś innym, niż się wydaje. Dla tego wątku ideowego kluczowy jest jak się wydaje monolog Bassania na temat prawdy i pozorów, w chwili gdy ma wybrać skrzynkę decydującą o jego losie"".
Etyka w "Kupcu weneckim".
Szczególne emocje wśród szekspirologów od lat budzi pieśń z drugiej sceny trzeciego aktu "Tell me where is fancy bred" ("Powiedz, gdzie się miłość rodzi"). Słuszny wydaje się pogląd, że Porcja podpowiada w niej Bassaniowi wybór właściwej skrzynki poprzez słowo "head" ("głowa"), które jedną literą różni się od "lead" ("ołów"), a tą kluczową literę wyraźnie sugerują słowa z ostatniej zwrotki: "knell" i "bell". To właśnie ołowiana skrzynka kryje szczęśliwy los o czym odbiorca sztuki wie już, obserwując niepowodzenia wcześniejszych konkurentów"".
Prowadzi to do kwestii szczególnej etyki Porcji, która nie tylko podpowiada Bassaniowi, którą skrzynkę wybrać, ale też sprowadza na manowce, tych którzy jej nie odpowiadają. Analiza "Kupca weneckiego" wskazuje na pewną elastyczność Szekspira w zakresie etyki w ogóle. Wydaje się, że najwyższe dobro w jego sztukach, osiągane w imię właściwie pojmowanej słuszności sprawy, góruje nad kwestiami szczegółowymi. Miłość Jessyki i Lorenca jest dobrem wyższym niż uczciwość córki wobec ojca. Podobnie dwuznacznie wypada postępowanie Lorenca, o którym Heine pisał, że według prawa niemieckiego zostałby skazany jako kryminalista, na 15 lat więzienia".
Podobnie przedstawia się postępowanie Porcji przed sądem, które łączy w sobie oszustwo i podstęp. Porcja chce uchodzić za prawnika, choć nim nie jest, by tego dopiąć „zmienia płeć” i przybiera fałszywą tożsamość. Cała linia jej obrony jest zręcznym oszustwem. Popełnia nieuczciwość w imię słusznej sprawy, by ratować życie przyjacielowi męża i zapobiec nadużyciu prawa – zemście na tle rasowym".
Najwyższym dobrem zarówno dla Porcji, jak i dla Lorenca i Jessyki jest prawo do osobistego szczęścia, które góruje nad wieloma, jeżeli nie nad wszystkimi innymi prawami. W jego imię Porcja jest gotowa nie przestrzegać ściśle wszystkich nakazów ojca, który z małżeństwa córki uczynił skomplikowaną grę z morałem, albo raczej loterię"".
Duch prawa.
Warto zwrócić uwagę na sprawę sądową rozgrywającą się w czwartym akcie komedii. Jak udowodnił W. N. Knight, Szekspir miał kontakty z Williamem Lambarde’em, prezesem Sądu Kanclerskiego. W 1938 roku w Folger Shakespeare Library w Waszyngtonie została odnaleziona książka Lambarde’a z podpisem Szekspira na stronie tytułowej, najprawdopodobniej ofiarowana pisarzowi przez jej autora. W "Kupcu weneckim" Szekspir zdaje się wykorzystywać główne tezy Lambarde’a o Sądzie Kanclerskim, jako sądzie apelacyjnym, gdzie powinna dominować nie litera prawa, ale jego duch, czyli sprawiedliwość. Sąd Kanclerski był trybunałem monarchy i powinien kierować się łaską, która, co nietrudno zauważyć jest motywem przewodnim rozprawy przed weneckim sądem monarszym. Zdaniem Knighta Porcja uzyskuje sprawiedliwość ponad literą prawa, a nawet wbrew niej, poprzez korzystną dla swego klienta interpretację ducha prawa i na tym polega dramatyczny i prawniczy triumf Szekspira w sztuce"".
Dramat Shylocka.
Dawne inscenizacje demonizowały Shylocka, a idealizowały jego chrześcijańskich przeciwników. Nowsze popadają w przeciwny stereotyp. Tymczasem słuszność w tym konflikcie dramaturgicznym nie została przyznana tylko jednej stronie. Szekspir od początku dba o równomierne rozłożenie akcentów. Shylock wprawdzie nienawidzi Antonia "już za to, / Że chrześcijanin, ale jeszcze bardziej / Za to, że w swej prostackiej głupocie / Daje pożyczki gratis i w Wenecji / Obniża przez to stopę procentową". Autor sugeruje też, że motywacją Shylocka od początku był plan zemsty. Przedstawia go jako osobnika przebiegłego i dwulicowego. Swój podstępny zastaw ukrywa lichwiarz pod obłudnym zapewnieniem o przyjaźni dla kupca: "chętnie pomogę, a za tę pożyczkę / Nie wezmę ani miedziaka procentu / Taki przyjazny gest chciałem wykonać".
Z drugiej strony Szekspir ukazuje głębię i ludzką godność żydowskiego bankiera. Z ust Shylocka padają biblijne argumenty wskazujące na to, że bogacenie się, także przemysłem i przebiegłością, może świadczyć o Bożym błogosławieństwie. W dyspucie z Antoniem, to Shylock sięgający po przykład biblijnego patriarchy Jakuba wydaje się mieć więcej racji. Jego adwersarze nie słuchają go. "Zauważ, Bassanio, / Jak ten diabeł umie, gdy mu to potrzebne, / Cytować Pismo" – mówi do przyjaciela Antonio. Demonizując Żyda kupiec wenecki nie tylko zamyka się na argumenty, na głęboką prawdę Starego Testamentu, ale nie chce też dostrzec w przeciwniku człowieka. Shylock słusznie wypomina mu: "Lżyłeś mnie jako krwiożerczego psa / I niewiernego rzezimieszka, plułeś / Na mój żydowski chałat – wszystko za to, / Że obracałem swym majątkiem".
Obłuda, którą zarzucają Shylockowi jego chrześcijańscy adwersarze, jest ich własnym problemem. Jakkolwiek potępiają sam proceder pożyczki na procent, to jednak zwracają się o nią i w przedziwny sposób ją usprawiedliwiają. Antonio przyznaje, że lżył i opluwał lichwiarza i nie zamierza tego odwoływać: "Jak wtedy, tak i w tej chwili jestem gotów / Znów psem cię nazwać, opluć, dać kopniaka. / Jeżeli chcesz pożyczyć tych pieniędzy, / To nie pożyczaj nam jak przyjaciołom / ... / Pożycz nam raczej jak wrogom: bo wroga, / Jeżeli okaże się niewypłacalny, / Będziesz mógł zgnoić bez żadnych skrupułów". Sam Antonio daje przeciwnikowi prawo do postawy, którą ten ostatecznie przyjął. Później o tym nie pamięta, ani on, ani jego przyjaciele. I gdy oczekują od Shylocka miłosierdzia, ten nie bez racji wypomina Antoniowi: "Nazwałeś mnie psem, / Choć ci nie dałem powodu – lecz skoro / Jestem psem, strzeż się teraz moich kłów".
Shylock nie chce "słyszeć ni słowa o litości". Używa w tym miejscu słowa "mercy", które lepiej się tłumaczy jako "łaska" czy "miłosierdzie". Postawa miłosierdzia stanowi serce religii chrześcijańskiej. Shylock, wyznawca judaizmu, nie chcąc słyszeć ni słowa o miłosierdziu pokazuje, że mu go brak. Nie doświadczył go, bo nie zaświadczyli o nim dostatecznie chrześcijanie, z którymi miał w życiu do czynienia"".
Logika prawa i miłosierdzia.
Kiedy w czwartym akcie sztuki, sędzia, przebrana Porcja, po raz ostatni próbuje skłonić Shylocka do miłosierdzia, mówi: "Żyd okazać musi miłosierdzie". Shylock protestuje: "Dlaczego muszę". W odpowiedzi Porcja wypowiada słowa, które można uznać za przesłanie utworu: "Do miłosierdzia nie można przymusić. / Ono opada jak ciepły deszcz z nieba, / Błogosławieństwo przynosząc podwójne – / Temu kto daje, i temu kto bierze. / Najpotężniejsza z potęg tego świata, / Królom przystoi bardziej niż korona / ... / I ziemska władza jest Bożej podobna, / Gdy sprawiedliwość słodzi miłosierdziem." A zwracając się do lichwiarza dodaje: "Nikt z nas nie zostałby zbawiony, gdyby / Jedyną miarą była sprawiedliwość", dlatego ludzie modlą się o miłosierdzie, a modlitwa przyucza ich do miłosiernych uczynków. Przyucza nie przymusza. Choć Antonio rzeczywiście jest Shylockowi winien swoje serce, należy mu tę winę darować"".
Żyd jednak obstaje przy prawie, nie pozwala sobie na „przymus” miłosierdzia i ostatecznie musi znieść inny, który pochodzi z prawa. Prawo, na które się powoływał, zwraca się ostatecznie przeciw niemu i skazuje go na konfiskatę majątku, a jego życie oddaje w ręce doży. Słyszy z ust Porcji: "Więc na kolana i błagaj o litość", czyli dosłownie o miłosierdzie. Kiedy Shylock nadal się opiera doża wychodzi mu naprzeciw i daruje mu życie. Również Antonio, pytany przez Porcję, czy zgadza się zamienić konfiskatę majątku na grzywnę, wyraża zgodę. Stawia jednak dodatkowe warunki. Pierwszy z nich zobowiązuje Shylocka do przyjęcia chrztu. Jeśli nie przyjmie postawionych warunków, doża odwoła swoje ułaskawienie, pozostaje mu więc się zgodzić. Jego ostatnie słowa brzmią: "Pozwólcie mi odejść, / Jakoś mi słabo. Przyślijcie ten akt, / Podpiszę".
Chrześcijańscy przeciwnicy Żyda są przekonani, że zasłużył sobie na karę, jaka został mu wymierzona. Pokonali go w końcu na jego terenie. Ale ich zwycięstwo pozostaje problematycznie. Wprawdzie wykazuje, że egzekwowanie prawa zwraca się przeciw temu, kto zamyka się na miłosierdzie. Gdy jednak Shylock pod przymusem uznaje „miłosierdzie” okazane mu przez przeciwników, w gruncie rzeczy staje się znakiem ich przegranej. "Do miłosierdzia nie można przymusić" stwierdziła Porcja. I właśnie w świetle tej prawdy, problematyczna okazuje się łaska okazana lichwiarzowi, która niewiele ma wspólnego z autentycznym miłosierdziem i miłością"".
Bassanio o sercu podzielonym.
Miłość, o której mówi Szekspir w dramacie jest niepodzielna, obejmuje całego człowieka. Świadczą o tym słowa ze szkatułki, która pozwalał zdobyć rękę Porcji: "Kto mnie wybierze, musi poświęcić wszystko, co ma". Bassaniowi, który ma tylko długi, poświęcenie wszystkiego nie sprawia wielkiej trudności. Jaśniej też widzi z tego powodu nietrwałość wszelkiego posiadania. Problematyczne jest natomiast tło jego wyboru. Nie ukrywa, że wszystko zawdzięcza przyjacielowi, i że podejmując starania o rękę Porcji chce "wyswobodzenia się spod jarzma długów". Przebieg akcji utworu potwierdza swoistą „zdradę” Bassania, którą Porcja od początku podejrzewała, a która przejawia się w silniejszej więzi z Antoniem niż z upragnioną kobietą i ostatecznie prowadzi do oddania pierścienia, znaku jego niepodzielnej miłości do żony"".
Przed sądem Bassanio oświadcza, że choć kocha żonę ponad życie, gotów jest oddać ją wraz z życiem za uwolnienie przyjaciela. Wyznanie, które chciałaby usłyszeć od niego jego żona, słyszy Antonio. Porcja nie pozostawia go bez komentarza, zastanawiając się: "Ciekawe, co by powiedziała żona, / Gdyby słyszała taką deklarację". Nie ma raczej wątpliwości kto w sercu męża zajmuje pierwsze miejsce. Potwierdza to oddanie pierścienia, właśnie na prośbę Antonia. "Daj mu ten pierścień. Niech jego zasługi / I moja przyjaźń ważą razem więcej / Niż wola twojej żony", prosi Antonio i Bassanio jest mu posłuszny. Antonio ostatecznie zwraca męża Porcji wraz z pierścieniem, próbując wymusić jego wierność wobec żony, jak przedtem próbował wymusić nawrócenie Shylocka"".
Tymczasem prawdziwa miłość, jak to się dzieje w przypadku Jessiki, nie tylko porzuca ojca, gdy staje jej na przeszkodzie, ale jest gotowa dzielić z umiłowanym wszystko, nawet wiarę. Jessika jest świadoma powagi swego wyboru gdy mówi: "Jak wstrętnie grzeszy, kto – jak ja – / Wstydzi się, że jest dzieckiem swego ojcaǃ / Lecz choć nas łączy związek krwi, nie jestem / Taka jak ojciec. Lorenzo, jeżeli / Dotrzymasz przysiąg, padnę w twe ramiona – / Ja, chrześcijanka, kochająca żona". Miłość, gdy jest autentyczna, „narzuca” więzy, które ostatecznie przynoszą wolność"".
Smutek kupca weneckiego.
Sztukę rozpoczyna monolog zgnębionego Antonia. Gdy przyjaciele pytają go czy martwi się o swe okręty i majątek, zaprzecza. Wówczas Solanio pyta: "Więc o cóż? O miłość?" Na co kupiec oburza się: "Ej, nie pleć głupstw". Antonio czeka na Bassania, a gdy zostają sami, pierwsze o co pyta, ujawniając w ten sposób sekret swego przygnębienia, to o wyjaśnienie kim jest tajemnicza dama, do której pragnie się wybrać. Gdy Bassanio zapewnia go, że jego miłość nie zakłóci ich dotychczasowej przyjaźni, Antonio przystaje na to, więcej jest gotów poświęcić dla przyjaciela wszystko. Rozstając się z Bassaniem wyruszającym, by zdobyć rękę Porcji, Antonio płacze, co inny z przyjaciół komentuje: "za przyjacielem naprawdę świata nie widzi".
Kiedy okoliczności wymuszają na Antoniu oddanie życia, mówi: "Daj Boże, / Aby Bassanio zjawił się i ujrzał, / Jak płacę jego dług; o resztę nie dbam". Stając w obliczu śmierci, ujmuje przyjaciela za rękę i prosi, by pozdrowił swą wybrankę i opowiedział o jego przyjaźni, by Porcja mogła osądzić, czy jej mąż mógł być dumny z przyjaciela. Po tej deklaracji przyjaźni następuje wyznanie Bassania, po którym Porcja, przebrana za sędziego, rzeczywiście wydaje sąd, nie tyle jednak dotyczący uznania dla ich przyjaźni, co wątpliwości co do możliwości jej pogodzenia z miłością małżeńską. Antonio w śmierci za przyjaciela widzi sens swego życia. Gdy ofiara nie okazuje się potrzebna, może jedynie oddać przyjaciela jego żonie, próbując przymusić go do wierności względem niej.
Wprawdzie w końcowych scenach sztuki kupiec wenecki już więcej o swym przygnębieniu nie mówi, trudno jednak przyjąć, że ustąpiło ono wskutek odzyskania majątku, skoro nie troska o majątek była jego przyczyną. Antonio przymuszający przyjaciela do miłości żony i Shylocka do miłości Chrystusa, nie potrafi się rozradować, pozostaje bowiem niezdolny do przyjęcia miłości, której więzy są czym innym niż przymus ograniczający wolność.
Film i opera.
Pierwszej (niemej) ekranizacji tego dzieła dokonano w 1914 roku. Ostatnia miała miejsce w 2004 roku. Reżyserem był Michael Radford, główne role zagrali Al Pacino i Jeremy Irons. Budżet tego filmu wyniósł 30 000 000 USD.
Operę opartą na "Kupcu weneckim" do libretta Johna O’Briena skomponował Andrzej Czajkowski (1935–1982), a premierę miała w 2013 roku w Bregencji.

</doc>
<doc id="689657" url="https://pl.wikipedia.org/wiki?curid=689657" title="Poźrzadło-Dwór">
Poźrzadło-Dwór

Poźrzadło-Dwór (niem. "Klein Spiegel Gut") – uroczysko-dawna miejscowość,
opuszczona posiadłość dworska w województwie zachodniopomorskim, w powiecie drawskim, w gminie Kalisz Pomorski w pobliżu jeziora Poźrzadło.
Obecnie znajduje się na terenie poligonu drawskiego. Do 1966 r. była stacją końcową wąskotorowej linii kolejowej z Kóz. Znajdują się tu ruiny kościoła.
W spisie miejscowości Meyersgaz, "Klein Spiegel Gut" nie jest wymieniany jako miejscowość, jest o nim wzmianka przy opisie "Klein Spiegel" (Poźrzadła)

</doc>
<doc id="689658" url="https://pl.wikipedia.org/wiki?curid=689658" title="Izodata">
Izodata

Izodata – rodzaj izolinii służący do ukazywania regresji lub ekspansji przestrzennej zjawisk. Przykładem może być początek zamarzania rzek. 
Wyróżnia się dwa rodzaje izodat:
Materiałem źródłowym do wykreślenia tych izodat są informacje historyczne.

</doc>
<doc id="689659" url="https://pl.wikipedia.org/wiki?curid=689659" title="Błagowieszczeńsk (ujednoznacznienie)">
Błagowieszczeńsk (ujednoznacznienie)



</doc>
<doc id="689665" url="https://pl.wikipedia.org/wiki?curid=689665" title="Wykrywacz metali">
Wykrywacz metali



</doc>
<doc id="689666" url="https://pl.wikipedia.org/wiki?curid=689666" title="Wybory gubernatorskie w Stanach Zjednoczonych w 2001 roku">
Wybory gubernatorskie w Stanach Zjednoczonych w 2001 roku

Wybory gubernatorskie w Stanach Zjednoczonych w 2001 odbyły się dnia 6 listopada, w pierwszy wtorek listopada, co nakazuje Konstytucja USA.
Amerykański cykl wyborczy.
Choć większość wyborów odbywa się w połowie czteroletniej kadencji prezydenckiej (np. w 2002, podczas gdy prezydenckie miały miejsce w 2000 i 2004), przy czym większość zwycięzców jest inaugurowana w początkach stycznia (kongresmeni i senatorzy federalni 3 stycznia, chyba że były to wybory przedterminowe, na skutek opróżnienia miejsca, czyli "special election", kiedy zwycięzcę zaprzysięga się szybciej, często pod koniec ubiegłego roku), niektóre wybory mają miejsce wraz z prezydenckimi.
Kilka stanów wybiera jednak swoich gubernatorów nie wraz z prezydentem czy w połowie jego kadencji, ale w innych latach. Są to Wirginia i New Jersey (wybory, w tym akurat wypadku, w 2001, a zaprzysiężenie w 2002) oraz Kentucky, Luizjana i Missisipi (w ostatnim przypadku wybory miały miejsce w 2003, a zaprzysiężenie w 2004).
Wybory gubernatorskie w Wirginii i New Jersey, 2001.
O ile po wydarzeniach 11 września 2001 urzędująca administracja republikańska była bardzo popularna i w wyborach 2002 pomogło to republikańskim kandydatom zwyciężyć na wielu frontach, o tyle w 2001, kiedy wybierano gubernatorów New Jersey i Wirginii (oba stanowiska zajmowane były przez republikanów), wyraźnie zwyciężyli demokratyczni kandydaci. Obaj republikanie nie kandydowali.

</doc>
<doc id="689667" url="https://pl.wikipedia.org/wiki?curid=689667" title="Groombridge 34">
Groombridge 34

Groombridge 34 – gwiazda podwójna w gwiazdozbiorze Andromedy, jedna z najbliższych Układowi Słonecznemu. Znajduje się w odległości około 11,6 roku świetlnego od Słońca.
Właściwości fizyczne.
Układ Groombridge 34 (Gliese 15) tworzą dwa czerwone karły, przedstawicielki typu widmowego M.
Jaśniejsza gwiazda, Groombridge 34 A należy do typu M1 i ma jasność około 2,2% jasności Słońca. Jej temperatura to ok. 3600 K, ma ona masę około 0,38 masy Słońca i promień około 0,39 promienia Słońca. Ciemniejszy składnik Groombridge 34 B należy do typu M3,5, jego jasność to tylko 0,85% jasności Słońca. Ma on jeszcze niższą temperaturę około 3300 K, masę 0,15 i promień 0,18 .
Oba składniki są gwiazdami zmiennymi rozbłyskowymi.
Okres orbitalny składników, krążących wokół wspólnego środka masy, jest na tyle długi, że przez długi czas był wyznaczony z bardzo dużą niepewnością. W 1972 roku oceniano, że jest to około 2600 lat, pomiary z 2018 roku oparte na dłuższych obserwacjach wskazują, że jest to około 1200 lat. Gwiazdy dzielą średnio 93 jednostki astronomiczne, dość duży mimośród orbity to ok. 0,53.
Układ planetarny.
W 2014 ogłoszono odkrycie planety orbitującej wokół składnika A z okresem około 11,4 doby. Masę planety Gliese 15 Ab oceniano wstępnie na co najmniej 5 mas Ziemi. Planeta b krąży w odległości 0,072 au wokół gwiazdy, znacznie bliżej niż ekosfera i ocenia się, że jej temperatura równowagowa to około 390 K. Analizy z 2018 roku potwierdziły jej istnienie, wskazując równocześnie, że masa minimalna jest mniejsza – około 3 mas Ziemi, co wzmacnia hipotezę, że jest to planeta typu ziemskiego. Długookresowy sygnał zmian prędkości radialnej wskazał także obecność w układzie drugiej planety, o masie minimalnej około dwukrotnie większej od Neptuna, okrążającej gwiazdę co około 21 lat. Krążąc tak daleko, planeta podlega perturbacjom ze strony drugiej gwiazdy, które, zależnie od nachylenia orbity, mogą poprzez mechanizm Lidowa-Kozai znacznie zwiększać jej mimośród.

</doc>
<doc id="689670" url="https://pl.wikipedia.org/wiki?curid=689670" title="Rejon błagoweszczeński">
Rejon błagoweszczeński



</doc>
<doc id="689674" url="https://pl.wikipedia.org/wiki?curid=689674" title="Wspólny środek masy">
Wspólny środek masy



</doc>
<doc id="689675" url="https://pl.wikipedia.org/wiki?curid=689675" title="Biała Góra (powiat radomszczański)">
Biała Góra (powiat radomszczański)

Biała Góra – osada w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.
Inne miejscowości o nazwie "Biała Góra": Biała Góra

</doc>
<doc id="689676" url="https://pl.wikipedia.org/wiki?curid=689676" title="Jadwiga Rzewuska">
Jadwiga Rzewuska

Jadwiga z Jaczewskich Rzewuska, pseudonim Ludwik Piotr Leliwa (ur. 1843, zm. 23 lipca 1889 w Wierzchowni) – polska pisarka historyczna, autorka książek o charakterze patriotycznym publikowanych u Władysława Ludwika Anczyca w Krakowie. Mieszkała głównie w Petersburgu.
Córka Teodora Jaczewskiego i Ludwiki Marii Lewald-Jezierskiej (wg PSB matka nosiła imię Jadwiga). W 1860 poślubiła hrabiego Adama Rzewuskiego, generała rosyjskiego. Była matką Stanisława Rzewuskiego, powieściopisarza i dramatopisarza i macochą Katarzyny Radziwiłłowej, publicystki, pamiętnikarki i powieściopisarki.

</doc>
<doc id="689677" url="https://pl.wikipedia.org/wiki?curid=689677" title="Doktor Zło">
Doktor Zło

Doktor Zło (; właśc. Douglas „Dougie” Powers) – fikcyjna postać filmowa grana przez kanadyjskiego komika Mike’a Myersa w serii filmów o Austinie Powersie, parodiujących kino detektywistyczne z lat 60. XX wieku. Jest głównym czarnym charakterem serii. Postać doktora Zło stanowi wyraźną parodię Ernsta Stavro Blofelda, szefa fikcyjnej organizacji terrorystycznej WIDMO znanej z filmów o Jamesie Bondzie.
Historia.
Doktor Zło urodził się w latach 40. Jest synem sir Nigela Powersa i bratem swego największego wroga Austina Powersa, jak okazuje się w jednym z filmów. Doktor Zło nie ustaje w próbach sterroryzowania ludzkości i zdobycia władzy nad światem. Przez sześć lat studiował w medycznej akademii zła. W pierwszym z filmów zostaje zahibernowany w 1967 r. i odmrożony w 1997. Podobnie jak jego przeciwnik, Austin Powers, ma duże problemy z zaaklimatyzowaniem się w nowej rzeczywistości.
Cechy charakterystyczne.
Jego nieodłącznymi towarzyszami są: bezwłosy kot perski, Pan Bigglesworth (kolejna aluzja do postaci Blofelda) i własny klon, Mini-Me. Charakterystycznym gestem wykonywanym przez Doktora Zło jest podnoszenie do ust małego palca prawej ręki, zainspirowane gestem doktora Reksa z jednej z części znanego w latach 50. serialu "Strefa mroku".

</doc>
<doc id="689683" url="https://pl.wikipedia.org/wiki?curid=689683" title="Bask.">
Bask.



</doc>
<doc id="689684" url="https://pl.wikipedia.org/wiki?curid=689684" title="Węzłowy port lotniczy">
Węzłowy port lotniczy

Węzłowy port lotniczy, hub lotniczy – port lotniczy, który spełnia rolę głównego portu przesiadkowego z ofertą przelotów w wielu relacjach i infrastrukturą dostosowaną do obsługi ruchu przesiadkowego.
Opis.
Umożliwia on pasażerom korzystanie z połączeń lotniczych w większości relacji z regionalnych portów, z których dolatują oni do portu przesiadkowego i dopiero w tymże porcie uzyskują połączenie na wybraną relację międzynarodową lub inną regionalną.
Normą tradycyjnego systemu lotniczego jest „system piasty i szprych” () oparty na szprychach – rozchodzących się gwiaździście połączeniach dowożących pasażerów z regionów do piasty, czyli portu przesiadkowego. System piasty i szprych dominuje w ruchu lotniczym.

</doc>
<doc id="689686" url="https://pl.wikipedia.org/wiki?curid=689686" title="Ruda (gmina Dobryszyce)">
Ruda (gmina Dobryszyce)

Ruda – wieś w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.
Inne miejscowości o nazwie "Ruda": Ruda

</doc>
<doc id="689691" url="https://pl.wikipedia.org/wiki?curid=689691" title="Tomograf komputerowy">
Tomograf komputerowy



</doc>
<doc id="689693" url="https://pl.wikipedia.org/wiki?curid=689693" title="José Pedro Cea">
José Pedro Cea

José Pedro Cea (ur. 1 września 1900 w Hiszpanii, zm. 18 września 1970) – urugwajski piłkarz, napastnik. Mistrz świata z roku 1930.
W reprezentacji Urugwaju w latach 1923-1932 rozegrał 26 spotkań i zdobył 13 bramek. Dwukrotny złoty medalista igrzysk olimpijskich (1924 i 1928). Zdobył z drużyną mistrzostwo świata w roku 1930. Nosił przydomek Empatador olimpico z racji strzelania goli, które przesądzały o wynikach meczów. Na MŚ 30 strzelił 5 goli w 4 meczach. W czasie turnieju był zawodnikiem Club Nacional de Football, gdzie grał w latach 1929-1935. Wcześniej występował także w CA Lito Montevideo oraz Bella Vista.

</doc>
<doc id="689694" url="https://pl.wikipedia.org/wiki?curid=689694" title="Déjà vu (ujednoznacznienie)">
Déjà vu (ujednoznacznienie)



</doc>
<doc id="689699" url="https://pl.wikipedia.org/wiki?curid=689699" title="Adam Rzewuski (generał rosyjski)">
Adam Rzewuski (generał rosyjski)

Adam Rzewuski hrabia herbu Krzywda (ur. 5 stycznia w Pohrebyszczach na Podolu, zm. 17 kwietnia 1888 w Wierzchowni) – generał kawalerii Armii Imperium Rosyjskiego.
Był synem Adama Wawrzyńca, kasztelana witebskiego, bratem: Henryka powieściopisarza, Karoliny Rozalii Tekli Sobańskiej oraz Eweliny Hańskiej, mężem Jadwigi, ojcem Stanisława, powieściopisarza i Katarzyny Radziwiłłowej, oraz Adama (1847-1932) - syna z nieformalnego związku.
Ukończył Wojskową Akademię Techniczną w Wiedniu. Od 1821 oficer rosyjskiej kawalerii. W 1826 przeszedł pod komendę gen. Jana Witte i wkrótce został jego adiutantem. Dzięki siostrze (była kochanką J. Witte i dla niego szpiegowała Polaków) oraz kilku małżeństwom z rosyjskimi arystokratkami uzyskiwał kolejne awanse. W 1828 walczył z Turkami, ranny pod Warną. W 1831 nagrodzony złotą szablą "za dzielność", orderami i awansem na rotmistrza za tłumienie powstania w Polsce. Pułkownik z 1834, jako dowódca pułku kirasjerów. Był adiutantem cara. W 1843 generał major w świcie cara, a w 1848 generał adiutant. W 1855 powrócił do służby liniowej w stopniu generała lejtnanta i na czele Oddziału Eupatorskiego wziął udział w wojnie krymskiej. W 1856 został dowódcą Dywizji Dragonów, która w lipcu tego roku została przemianowana na 6 Dywizję Kawalerii. W tymże roku powrócił do orszaku cara i funkcji administracji dworskich. W latach 1862–1866 dowódca Kijowskiego Okręgu Wojskowego. W 1866 przeszedł w stan spoczynku z awansem na generała kawalerii i senatora Imperium Rosyjskiego. Otrzymał tytuł hrabiego w Rosji 18 listopada 1856 roku, będąc generałem-adiutantem wojska rosyjskiego. Działał w związkach masońskich w Żytomierzu. Był właścicielem majątków: Wierzchownia i Pohrebyszcze.

</doc>
<doc id="689700" url="https://pl.wikipedia.org/wiki?curid=689700" title="James Brown (ujednoznacznienie)">
James Brown (ujednoznacznienie)

Osoby: 

</doc>
<doc id="689702" url="https://pl.wikipedia.org/wiki?curid=689702" title="Dystrykt Faro">
Dystrykt Faro

Dystrykt Faro (port. "Distrito de Faro") – najbardziej wysunięty na południe dystrykt w Portugalii. Stolicą jest miasto Faro. Znajduje się w regionie Algarve, którego granice pokrywają się z granicami dystryktu. Dystrykt zamieszkuje 395 308 osób, gęstość zaludnienia wynosi 80 os./km², a powierzchnia to 4 960 km².

</doc>
<doc id="689703" url="https://pl.wikipedia.org/wiki?curid=689703" title="Multiprotocol Label Switching">
Multiprotocol Label Switching

MPLS (ang. Multiprotocol Label Switching) – technika stosowana przez routery, w której trasowanie pakietów zostało zastąpione przez tzw. przełączanie etykiet.
Pomimo że teoretycznie istnieje możliwość zastosowania MPLS do przełączania pakietów dowolnego protokołu trasowanego (na co wskazuje słowo "Multiprotocol" w nazwie), praktyczne zastosowania dotyczą jedynie protokołu IP. Uogólnieniem techniki przełączania etykiet na inne mechanizmy zwielokrotnienia jest GMPLS (Generalized MPLS).
MPLS nazywany jest "protokołem warstwy 2,5", ponieważ korzysta z zalet warstwy 2 (modelu OSI) – wydajności i szybkości oraz warstwy 3 – skalowalności. Łącząc je, poprawia działanie usług dostarczanych w sieciach IP. Umożliwia rezerwacje pasma dla przepływu ruchu, gwarantuje rozróżnienie wymagań Quality of Service i implementowanie Virtual Private Network.
MPLS, choć nie jest to konieczne, działa najlepiej na urządzeniach, które wymieniają etykiety sprzętowo. Jest to szybsze i lepsze, niż przełączanie w trakcie którego analizowany jest cały nagłówek, by odnaleźć miejsce następnego skoku.
Zasada działania.
Na brzegu sieci z protokołem MPLS do pakietu dołączana jest dodatkowa informacja zwana etykietą (ang. "Label"). Router po odebraniu pakietu z etykietą (jest to z punktu widzenia danego routera etykieta wejściowa) używa jej jako indeksu do wewnętrznej tablicy etykiet, w której znajduje się następny punkt sieciowy (ang. "next hop") oraz nowa etykieta (etykieta wyjściowa). Etykieta wejściowa jest zastępowana wyjściową i pakiet jest wysyłany do następnego punktu sieciowego (np. do następnego routera). Jeżeli następny router nie obsługuje protokołu MPLS, etykieta jest usuwana.
Przypisanie pakietowi etykiety na brzegu sieci odbywa się w tzw. procesie klasyfikacji. Pakiety, które będą w jednakowy sposób routowane przez sieć MPLS, klasyfikowane są do jednej klasy FEC (ang. "Forwarding Equivalence Class") i otrzymują tę samą etykietę. Przykładowo, klasy FEC mogą być budowane na bazie adresów docelowych IP w nagłówku pakietu w taki sposób, że każda klasa FEC pokrywa się z pojedynczym wpisem w tablicy trasowania routera.
Przyporządkowanie danej klasy FEC do etykiety jest sygnalizowane innym routerom za pomocą protokołu dystrybucji etykiet. Pozwala to routerom na zbudowanie tablic etykiet. W zależności od konkretnego zastosowania, jako protokół do dystrybucji etykiet używany jest LDP, albo odpowiednio rozszerzone protokoły: RSVP lub BGP.
W niektórych zastosowaniach korzystne jest dodawanie do pakietu więcej niż jednej etykiety, które tworzą tzw. stos etykiet. Stos etykiet zorganizowany jest na zasadzie kolejki LIFO (w pierwszej kolejności jest usuwana etykieta, która została dołączona do pakietu jako ostatnia). Routery podejmują decyzję o przełączeniu pakietu jedynie na podstawie zewnętrznej etykiety (ostatniej z dodanych). Tego typu stosy etykiet używane są w sieciach operatorskich tam, gdzie zastosowanie dodatkowej etykiety poza tzw. transportową (czyli używaną przez operatora do transportu ruchu pomiędzy jego routerami brzegowymi) pozwala dodatkowo rozdzielić ruch od wielu użytkowników (każdy należy do osobnej instancji VPN i otrzymuje osobną etykietę identyfikującą ten VPN).
Nagłówek MPLS dla Ethernetu.
Nagłówek może wyglądać różnie w zależności od protokołu warstwy 2. Dla Ethernetu wygląda następująco:
Składa się z 32 bitów:
Realizowane usługi.
MPLS pozwala na realizację między innymi następujących usług:

</doc>
<doc id="689706" url="https://pl.wikipedia.org/wiki?curid=689706" title="Jim Webb">
Jim Webb

James Henry „Jim” Webb Jr (ur. 9 lutego 1946 w Saint Joseph) – amerykański polityk i pisarz, senator USA 1 klasy stanu Wirignia (2007–2013), weteran wojny wietnamskiej, odznaczony m.in. Krzyżem Marynarki Wojennej, Srebrną i dwukrotnie Brązową Gwiazdą oraz dwukrotnie Purpurowym Sercem.
Kariera polityczna.
W latach 1984-1987 piastował funkcję podsekretarza Marynarki Wojennej Stanów Zjednoczonych, a od 1 maja 1987 do 23 lutego 1988 sekretarza Marynarki Wojennej w administracji prezydenta Ronalda Reagana. Dziś należy do Partii Demokratycznej, z której ramienia został wybrany senatorem Stanów Zjednoczonych.
W 2006 został kandydatem Demokratów w wyborach do amerykańskiego Senatu ze stanu Wirginia. Jego przeciwnikiem z Partii Republikańskiej był urzędujący senator George Allen. Kampania była jedną z najbardziej zaciętych i najdroższych podczas wyborów roku 2006. Sondaże pokazywały, że poparcie obu kandydatów było właściwie równe, w granicach błędu statystycznego.
W wyborach 7 listopada 2006 Webb według wstępnych wyników zdobył większość głosów. Różnica głosów była jednak tak mała (mniej niż 10 tys. z około 2,4 mln oddanych głosów), że potrzebne było ponowne ich przeliczenie (tzw. "recount"). Gdyby Webb przegrał, wtedy w Senacie nastąpiłaby idealna równowaga 50-50, a wtedy głos rozstrzygający należałby do wiceprezydenta Dicka Cheneya, za urzędu przewodniczącego Senatu, a więc republikanie zachowaliby minimalną większość.
Oficjalne wyniki stwierdziły, iż zwycięstwo odniósł Webb. Jego kadencja rozpoczęła się 4 stycznia 2007. Był senatorem do 2013.
Pisarz.
Webb jest ponadto znanym i cenionym pisarzem, jednym z nielicznych współczesnych polityków amerykańskich, którzy mają na koncie dzieła beletrystyczne. Jego pierwsza powieść, "Fields of Fire", zdobyła rozgłos i uznanie. Za tworzywo dzieła posłużyły jego osobiste doświadczenia ze służby w Wietnamie.
Senator Allen w ferworze kampanii zaatakował twórczość literacką Webba, określając jako „niemoralną” (pojawiają się w nich czasami sceny erotyczne). Prowadzący aktywną kampanię na rzecz Webba były prezydent Bill Clinton skomentował, iż cieszy się, że „pan Allen w ogóle czyta jakieś książki”.

</doc>
<doc id="689709" url="https://pl.wikipedia.org/wiki?curid=689709" title="Duża litera">
Duża litera



</doc>
<doc id="689710" url="https://pl.wikipedia.org/wiki?curid=689710" title="Piotruś Pan w czerwieni">
Piotruś Pan w czerwieni

Piotruś Pan w czerwieni (ang. "Peter Pan in Scarlet") – powieść napisana przez brytyjską pisarkę Geraldine McCaughrean; oficjalna kontynuacja powieści "Piotruś Pan i Wendy" J.M. Barriego; w Polsce wydana w 2006 roku przez wydawnictwo Znak.
Historia.
Książka "Piotruś Pan i Wendy" uczyniła J.M. Barriego jednym z najpopularniejszych pisarzy Wielkiej Brytanii pierwszej połowy XX wieku. W 1929 roku Barry przekazał wszystkie prawa do "Piotrusia Pana" szpitalowi dziecięcemu Great Ormond Street Hospital, sprawiając, że odtąd wszystkie zyski ze sprzedaży książki będą wpływać na konto szpitala. W 2004 roku szpital zezwolił na napisanie kontynuacji opowieści o Piotrusiu Panie, ogłaszając konkurs na zarys fabuły i próbny rozdział nowej części. Spośród pisarzy z całego świata zwyciężyła brytyjska pisarka Geraldine McCaughrean. Tak powstała książka "Piotruś Pan w czerwieni".

</doc>
<doc id="689711" url="https://pl.wikipedia.org/wiki?curid=689711" title="James Brown (piłkarz)">
James Brown (piłkarz)

James Brown amerykański piłkarz, (ur. 31 grudnia 1908 w Kilmarnock w Szkocji, zm. 9 listopada 1994 w Berkeley Heights w New Jersey w USA).
Grał na pozycji napastnika i pomocnika, wraz z Patenaudem był najmłodszym graczem amerykańskim w finałach MŚ `30. W turnieju tym zagrał 3 mecze i strzelił 1 gola. Był reprezentantem drużyny Giants New York.

</doc>
<doc id="689712" url="https://pl.wikipedia.org/wiki?curid=689712" title="Wieża Federacji">
Wieża Federacji

Wieża Federacji (ros. Башня Федерация, "Basznia Fiedieracyja") – dwa stojące obok siebie wieżowce w Moskwie, z których jeden (wschodni) od września 2014 do października 2017 był najwyższym budynkiem w Europie.
Budowa.
Miała być centrum biznesowym już od roku 2010, jednak kryzys finansowy w latach 2007–2009 spowodował spowolnienie i ostatecznie wstrzymanie budowy. Kompleks został zaprojektowany przez niemieckich architektów i składa się z wieży wschodniej (wyższej) i wieży zachodniej (niższej). Ta druga też wpisała się do "Księgi rekordów Guinnessa", a to za sprawą najwyżej na świecie położonego zegara cyfrowego. Mierzy on 30 metrów szerokości i 12 metrów wysokości i jest zainstalowany 230 metrów nad ziemią.
Całkowity koszt budowy kompleksu miał wynieść około 530 milionów dolarów.
Pożar w 2012.
2 kwietnia 2012 wybuchł pożar na 67 piętrze wschodniej wieży (250 metrów nad ziemią) i rozprzestrzenił się na piętra 66 i 65. W gaszeniu uczestniczyło 20 zastępów straży pożarnej i dwa śmigłowce.

</doc>
<doc id="689713" url="https://pl.wikipedia.org/wiki?curid=689713" title="Wielka litera">
Wielka litera



</doc>
<doc id="689716" url="https://pl.wikipedia.org/wiki?curid=689716" title="James Webb">
James Webb



</doc>
<doc id="689717" url="https://pl.wikipedia.org/wiki?curid=689717" title="Ernst Stavro Blofeld">
Ernst Stavro Blofeld

Ernst Stavro Blofeld – fikcyjna postać znana z filmów i książek o Jamesie Bondzie. Jest jednym z jego głównych wrogów i szefem organizacji terrorystycznej WIDMO. Podwładni zwykle mówią na niego Numer Jeden.
W filmach Blofeld pojawia się czasem z angorą turecką. Znakiem rozpoznawczym bondowskich filmów przez pewien czas było nieukazywanie twarzy tej postaci, a jedynie ramion trzymających kota i głaszczącej go dłoni. Zostało to potem przełamane w filmie "Żyje się tylko dwa razy" ("You Only Live Twice").
Życiorys.
Fleming opisuje przeszłość Blofelda w powieści "Operacja Piorun", natomiast żadne informacje na jego temat nie pojawiają się w filmach. Urodził się 28 maja 1908 jako syn Polaka i Greczynki w znajdującej się wówczas pod zaborem II Rzeszy – Gdyni (należy podkreślić, że miejscowość ta nie miała wtedy jeszcze praw miejskich). Po I wojnie światowej otrzymał polskie obywatelstwo. Blofeld ukończył studia na Uniwersytecie Warszawskim w zakresie ekonomii i historii politycznej. Następnie udał się na Warszawski Instytut Politechniczny (obecnie Politechnika Warszawska), gdzie zgłębiał inżynierię i radionikę. Później nawiązał kontakt z polskim rządem, w Ministerstwie Łączności. Zaczął wykorzystywać swą pozycję do wewnętrznego handlu, obracając akcjami na warszawskiej Giełdzie Papierów Wartościowych.
Przewidując wybuch II wojny światowej, Blofeld sporządził kopie ściśle tajnych depesz i sprzedał je III Rzeszy. Przed atakiem Niemców na Polskę w 1939 zatarł po sobie wszelkie ślady i przeniósł się do Turcji, gdzie pracował dla tamtejszego radia. Podczas wojny sprzedawał cenne informacje obu stronom konfliktu (Pomimo tego po jej zakończeniu, został odznaczony przez aliantów licznymi medalami). W 1949 jeszcze przed założeniem organizacji WIDMO, Blofeld przeniósł się tymczasowo do Ameryki Południowej.
Mimo uporczywej chęci mordowania milionów ludzi w celu osiągnięcia swych zamiarów, Blofeld przestrzega pewnych zasad. W powieści "Operacja Piorun" dowiaduje się, że agent odpowiedzialny za porwanie młodej dziewczyny dopuścił się kontaktów seksualnych z ofiarą porwania. Mimo tego, że – jak twierdził – mogło to mieć miejsce zarówno za jej zgodą, jak i wbrew jej woli, ukarał agenta śmiercią i zwrócił dziewczynę ojcu wraz z połową okupu. Jego motywy nie miały jednak nic wspólnego z moralnością, raczej z dbałością o reputację WIDMA jako ściśle przestrzegającego warunków współpracy.
Nawiązania.
Najsłynniejszą parodią Blofelda jest Doktor Zło z serii filmów o Austinie Powersie.

</doc>
<doc id="689719" url="https://pl.wikipedia.org/wiki?curid=689719" title="Osiedle Łęgi">
Osiedle Łęgi

Położenie.
Łęgi - osiedle wchodzące w skład dzielnicy Lublina - Czuby Północ, położone pomiędzy osiedlami: Błonie (od północy, granica wzdłuż ul. Wł. Orkana), Ruta (od wschodu, granica wzdłuż ul. Armii Krajowej), Poręba (od południa, granica wzdłuż ul. Jana Pawła II) oraz dzielnicą Węglin (od zachodu). Na terenie osiedla znajdują się ulice: Biedronki, Bociania, Kaczeńcowa, Tatarakowa, Tymiankowa, Wiklinowa. Południowa część osiedla przylega do Parku Jana Pawła II.
Zabudowa.
Na osiedlu dominuje zabudowa wielorodzinna, w większości czteropiętrowe oraz wielopiętrowe budynki mieszkalne, zbudowane w drugiej połowie lat 80. Najnowsza jest część zachodnia (3 dwupiętrowe budynki mieszkalne przy ul. Kaczeńcowej z pierwszej połowy lat 90.).
Infrastruktura społeczna.
Na terenie osiedla mieści się Zespół Szkół nr X w Lublinie: Liceum Ogólnokształcące nr 27 (ul. Biedronki 13) oraz Gimnazjum nr 8 im. Grażyny Chrostowskiej (ul. Biedronki 13). Ponadto znajdują się tam: Niepubliczny zakład opieki zdrowotnej Praktyka Lekarza Rodzinnego FAMIL-MED (ul. Tymiankowa 7), Przychodnia dla zwierząt "Klinika" (ul. Tymiankowa 7), dwie apteki (ul. Tymiankowa 7 i ul. Tatarakowa 28), (gabinet stomatologiczny ul. Kaczeńcowa 3 b), Poczta (ul. Tatarakowa 24), Klub osiedlowy "Łęgi" (ul. Tatarakowa 28), kościół św. Wojciecha, a także punkty handlowo-usługowe.
Komunikacja.
Przez osiedle Łęgi kursują następujące linie autobusowe i trolejbusowe: z ul. Armii Krajowej (przystanek 5531 - Jutrzenki 01): 9, 14, 19, 26, 44, 45, 50, 0N3, 909; z ul. Orkana (przystanek 5652 - Wiklinowa 02): 45, 57, 153, 0N3; ul. Jana Pawła II (przystanek 5541 - Bociania 01): 9, 14, 19, 31, 42, 0N3, 909. W 2007 roku osiedle uzyskało połączenie z istniejącą w Lublinie trakcją trolejbusową (linia 153 - od al. Kraśnickiej, przez ul. Orkana, Armii Krajowej, Bohaterów Monte Cassino, Wileńską i Głęboką). Inwestycja została ukończona 17 grudnia 2007 roku.

</doc>
<doc id="689720" url="https://pl.wikipedia.org/wiki?curid=689720" title="Masakra w Pińsku">
Masakra w Pińsku

Masakra w Pińsku – rozstrzelanie 35 osób narodowości żydowskiej, dokonane przez żołnierzy 34 pułku piechoty na rozkaz dowódcy, majora Aleksandra Łuczyńskiego. Zdarzenie miało miejsce 5 kwietnia 1919, miesiąc po zajęciu Pińska przez Wojsko Polskie, w pierwszej fazie wojny polsko-bolszewickiej.
Przebieg wydarzeń.
W trakcie wojny polsko-bolszewickiej, na zajętych przez Polskę terenach, w obawie przed rozruchami, wprowadzono zakaz zgromadzeń. Późnym popołudniem 5 kwietnia 1919 stacjonujący w Pińsku polscy żołnierze zostali wezwani do Domu Ludowego na ul. Kupieckiej 72, gdzie miało miejsce zebranie około 150 osób narodowości żydowskiej, kobiet i mężczyzn. Według niektórych źródeł zebranie to miało zezwolenie komendanta wojska. Źródła podają różne informacje co do celu spotkania – miało być to zebranie organizacji syjonistycznej lub spotkanie mające na celu podział amerykańskiej pomocy żywnościowej, natomiast nie potwierdzają tezy o spotkaniu grupy bolszewickiej.
Żołnierze po wejściu do budynku aresztowali około 65 uczestników zebrania i odprowadzili do budynku komendy wojskowej. Tam dowódca liczącego 30 żołnierzy oddziału, major Aleksander Łuczyński, rozkazał rozstrzelać 35 wybranych osób. Rozkaz wykonano pod ścianą pińskiej katedry. Pozostałych aresztowanych osadzono w areszcie, gdzie według niektórych źródeł byli bici przez strażników.
Reakcje.
Zdarzenie wywołało oburzenie zagranicznej prasy i opinii publicznej. Było przyczyną wysłania do Polski amerykańskiej misji rządowej mającej na celu zbadanie traktowania Żydów w Polsce. Wyniki badań misji zostały opublikowane jako tzw. Raport Morgenthaua (Morgenthau Report), w którym wydarzenie oceniono jako przestępstwo, za które nikt nie został ukarany. Dowódca oświadczył, że egzekucji dokonano na podstawie wyroku sądu wojennego, z czym nie zgodził się Morgenthau, argumentując, że przesłuchania przed egzekucją trwały mniej niż godzinę.
Historycy nie oceniają masakry w Pińsku jednoznacznie. Według niektórych autorów egzekucja była usprawiedliwiona działaniami wojennymi, a żołnierze byli przekonani o nielegalnym celu zgromadzenia, toteż ich działania nie nosiły znamion przestępstwa.

</doc>
<doc id="689723" url="https://pl.wikipedia.org/wiki?curid=689723" title="Hubert Drapella">
Hubert Drapella

Hubert Jerzy Drapella (ur. 2 października 1925 w Brwinowie koło Warszawy, zm. 5 lutego 2008) – polski reżyser i scenarzysta.
Życiorys.
Od października 1939 zaangażowany w działalność konspiracyjną. W 1943 roku zdał na tajnych kompletach maturę. W powstaniu warszawskim walczył w szeregach batalionu „Parasol”. Ranny ewakuowany na praski brzeg Wisły. Po rekonwalescencji podjął studia polonistyczne na Uniwersytecie Jagiellońskim, które następnie kontynuował na Uniwersytecie Wrocławskim, broniąc dyplom 13 grudnia 1948 roku, po czym rozpoczął pracę w WFF w Łodzi – na początku w dziale programowym, następnie jako asystent reżysera, w końcu został samodzielnym reżyserem.
Publikował poezję w tygodniku „Kuźnica” i w miesięczniku „Odra”. 
Za „Podziemny front” otrzymał nagrodę Ministra Kultury i Sztuki. Mieszkał w Milanówku. Pochowany na Cmentarzu Wojskowym na Powązkach w Warszawie (kwatera 22A-1-19).

</doc>
<doc id="689724" url="https://pl.wikipedia.org/wiki?curid=689724" title="MacLellan">
MacLellan

MacLellan (McLellan, Maclellan) – szkockie nazwisko i nazwa klanu.
Nazwisko pochodzi od gaelickiego "MacGille Fhaolain" - "syn sługi św. Fillana".

</doc>
<doc id="689726" url="https://pl.wikipedia.org/wiki?curid=689726" title="Reklama w grach komputerowych">
Reklama w grach komputerowych

Reklama w grach komputerowych (ang. "in-game advertising", "IGA") odnosi się do użycia gier komputerowych i wideo jako medium dostarczania reklam. Wydatki w 2005 związane z umieszczaniem reklam w grach wynosiły 56 milionów dolarów i, według Massive Incorporated, do 2010 wartość wydanych pieniędzy na ten rodzaj reklamy wzrośnie do 1,8 miliarda dolarów, chociaż Yankee Group spekuluje niższą kwotę 732 milionów dolarów. Reklama w grach komputerowych odbierana jest przez niektóre osoby w przemyśle gier komputerowych jako powód, dla którego producenci mogą zwiększyć koszty produkcji gry i zaryzykować tworzenie nowej mechaniki gry. Reklamodawcy natomiast chcą w ten sposób dotrzeć do osobników płci męskiej w wieku od 18 do 34 lat, którzy często wolą grać w gry komputerowe niż siedzieć przed telewizorem. Jednakże niektórzy gracze uważają takie posunięcia za chciwe i napastliwe, nazywając software do umieszczania reklam w grach programów szpiegujących. Taki punkt widzenia został pokazany przez przeciwników gry "Battlefield 2142" firmy Electronic Arts, która zawiera reklamy od IGA Worldwide. Nie powstrzymało to jednak tradycyjnych firm, jak Nielsen Media Research, od próby wprowadzenia do tych reklam nowego systemu oceniania gier (podobnego do oceniania oglądalności programów telewizyjnych) nazwanego GamePlay Metrics.
Statyczne reklamy.
Pierwsze reklamy w grach były reklamami statycznymi. Niektóre z takich przykładów to wirtualne billboardy lub też product placement. Takie reklamy są umieszczane bezpośrednio w grze przez artystów lub programistów i nie mogły być później zmieniane. Takim przykładem są gry z serii "Zool" sponsorowane przez Chupa Chups, w których prezentowane były produkty Chupa Chups, włączając w to poziomy umieszczone w "świecie słodyczy". Podobnym przykładem może być seria gier "FIFA International Soccer", w której reklamy na billboardach były widoczne od 1994. Statyczne reklamy pozwalają reklamodawcy i producentom gry na lepsze dostosowanie tego, jak reklama będzie wyglądać i prezentować się w grze. Na przykład w grze "", duża świecąca reklama dezodorantu AXE pojawia się jako wpisana w kod gry, tworząc przeszkodę dla bohatera, prowadzonego przez gracza. To pozwoliło producentom nie tylko na eksperymentowanie z efektami oświetlenia, lecz też zwracało uwagę graczy, jak ominąć tą przeszkodę.
Dynamiczne reklamy.
Stale rosnący dostęp do Internetu spowodował wzrost zainteresowania dynamicznym umieszczaniem reklam w grach komputerowych. W przeciwieństwie do stałych reklam, dynamiczne reklamy mogą być zarządzane przez agencje reklamowe. Reklamy mogą być dostosowane do lokalizacji reklamobiorcy czy do pory dnia, pozwalając tym samym na dostarczenie odpowiednich reklam, na przykład reklamy premiery kinowej danego filmu. Informacja może być wysłana z powrotem informując o wydajności reklamowania. Dane takie, jak ilość czasu spędzonego na oglądaniu reklam, typ reklamy, itp. mogą być wykorzystane do stworzenia lepszej kampanii reklamowej. THQ skomentowało również, jak dane o reklamach w grach mogą zawierać niespodziewane korzyści jako narzędzia od projektowania gier: "Jeżeli bohater zablokuje się na ścianie z plakatem, wiemy, że poziom może być za trudny. Dzięki systemowi reklam używanego jako systemu usprawniania projektu gry". Dzięki kampaniom dynamicznych reklam, reklamy nie muszą być wpisane bezpośrednio w grę, potrzeba przewidywania trendów kilka miesięcy naprzód w czasie procesu tworzenia gry jest niepotrzebne.
Przykładem gry wykorzystującej dynamiczne reklamy jest gra komputerowa z 2005 "SWAT 4" firmy Irrational Games. Wersja 1.1 tej gry zawiera dynamicznie zmieniane reklamy dostarczane przez Massive Incorporated.
Obecność w grach internetowych.
Wirtualne światy i gry MMORPG mogą same w sobie zawierać reklamujące dane produkty lub marki tereny. Reklamodawcy kupują wirtualną ziemię w celu stworzenia wirtualnej reklamy dostępnej w grze. W ten sposób w grze umieszcza się nie tylko daną markę, lecz pozwala się także na wirtualne sprawdzenie marki/produktu. Na przykład Starwood Hotels &amp; Resorts Worldwide stworzyło wirtualny odpowiednik hotelu aloft Hotel w grze "Second Life", pomimo że w rzeczywistości aloft Hotel zostanie oddany do użytku najwcześniej w 2008. Wersja dostępna w grze pozwala projektantom na otrzymanie szybkich informacji od gości "odwiedzających" wirtualny hotel.
Starwood nie jest jedyną firmą działającą w grze "Second Life". Wiele marek i produktów rozpoczęło reklamę w tym wirtualnym świecie, włączając w to American Apparel, Lego, Toyota i wiele innych. Inne wirtualne światy z kampaniami reklamowymi różnych producentów, to m.in. "There.com", w którym prowadzona była kampania firmy Nike w 2003, czy "Everquest 2", która to gra zawiera nawet funkcję w konsoli pozwalającą na złożenie zamówienia w sieci Pizza Hut.

</doc>
<doc id="689732" url="https://pl.wikipedia.org/wiki?curid=689732" title="Fabryka ołówków „Majewski St. i S-ka”">
Fabryka ołówków „Majewski St. i S-ka”

Fabryka ołówków St. Majewski Spółka Akcyjna Sp. k. – fabryka powstała w 1889 roku z inicjatywy inż. Stanisława Jana Majewskiego, inż. Józefa Zaborskiego i Stanisława Starzeńskiego. Zarejestrowali przedsiębiorstwo pod nazwą „St. Majewski, Zaborski i Starzeński”. Początkowo fabryka mieściła się przy Warszawskim Laboratorium Chemicznym, produkującym mydło toaletowe, perfumy i kosmetyki, a którego właścicielem był ojciec Majewskiego. Fabryka bardzo szybko się rozwijała i zasoby lokalowe szybko okazały się niewystarczające. Podjęto decyzję o przeniesieniu fabryki do nowej lokalizacji. W 1894 roku Stanisław Majewski kupił w podwarszawskim Pruszkowie plac i budynki po fabryce igieł, a po kilku miesiącach została uruchomiona tam produkcja ołówków. W 1899 roku przedsiębiorstwo zostało przekształcone w spółkę akcyjną „Majewski i S-ka”.
Na początku XX wieku nastąpiło bardzo duże zapotrzebowanie na produkcję ołówków grafitowych i kredek. Zwiększony popyt na te artykuły przyczynił się do rozbudowy fabryki, a także poszerzenia jej asortymentu.
Do 1915 na terenie fabryki wybudowano podstawowe działy produkcyjne, m.in.: graficiarnię, montażownię, deseczkarnię. Podczas modernizacji zakupiono m.in. specjalistyczne niemieckie maszyny oraz wybudowano siłownię zasilaną silnikiem parowym z generatorem oraz kotłownią, które zaopatrywały fabrykę w energię elektryczną i cieplną. Wybudowano komin, który na stałe wpisał się w panoramę Pruszkowa.
Przed I wojną światową przedsiębiorstwo rozwijało się bardzo dynamicznie. Dużą część zysków przeznaczono na dalszą mechanizację oraz prace badawcze. Produkowano m.in. ołówki grafitowe w 14 skalach twardości oraz kredki szkolne w 12 kolorach, rozpoczęto również wytwarzanie stalówek. Fabryka radziła sobie tak dobrze na rynku, że mogła konkurować z potentatami branży ołówkarskiej z Niemiec i Austro-Węgier. Pruszkowskie ołówki eksportowano również na inne kontynenty, np. do Indii, Argentyny i Australii.
Działania zbrojne podczas I wojny światowej przyniosły ogromne zniszczenia budynku Fabryki ołówków w Pruszkowie. Dzięki ogromnemu poświęceniu jej założycieli i załogi udało się ją jednak odbudować i jednocześnie zmodernizować.
W latach 1930–1939 nastąpił największy rozwój fabryki. Oprócz wyrobów ołówkowych zaczęto produkować artykuły biurowe jak: linijki, pinezki, spinacze, osadki i stalówki. Podczas Wystawy Światowej w Paryżu, w 1937 roku, techniczne ołówki grafitowe POLONIA 340 zostały uznane za najlepsze na świecie i otrzymały złoty medal.
II wojna światowa oszczędziła Fabryce Ołówków zniszczeń. Pomimo działań zbrojnych, nieprzerwanie trwała produkcja w pruszkowskim zakładzie. Niedługo po zakończeniu wojny, w 1948 roku, nastąpiło upaństwowienie firmy. Trzy lata później zmieniono jej nazwę na „Pruszkowskie Zakłady Materiałów Biurowych”.
Do pierwotnej nazwy fabryki, powrócono dopiero po prywatyzacji zakładu w 1995 roku. Od tego momentu w spółce „St. Majewski” dokonało się wiele znaczących zmian. W rezultacie zakład zajął pozycję lidera na polskim rynku artykułów szkolnych.
W 2008 roku, nastąpiła fuzja firm St-Majewski i Strzegomskich Zakładów Wyrobów Papierniczych „Unipap”. Dzięki tej współpracy znacznie rozwinął się asortyment w branży artykułów szkolnych i biurowych, co znacznie przedłożyło się na podniesienie ich jakości.
W 2014 roku, dla uczczenia 125 rocznicy powstania „Fabryki ołówków St. Majewski” zakład został przeniesiony do nowego, zmodernizowanego budynku przy ul. Kredkowej na terenie pruszkowskiej podstrefy Łódzkiej Specjalnej Strefy Ekonomicznej. Fabryka w dalszym ciągu produkuje kredki oraz ołówki. Asortyment firmy znacznie się powiększył. Obecnie w ofercie znajduje się kilkanaście licencji skierowanych do dzieci w wieku przedszkolnym i szkolnym, m.in. Disney (Frozen, Soy Luna, Star Wars: Episode VII, Descendants, Księżniczki, Wróżki, Violetta), Mattel (Barbie, Max Steel, Hot Wheels, Monter High, Ever After High), Hasbro (Furby, My Little Pony, MLP Equestria Girls, Transformers), Peppa, Minions, The Secret Life of Pets, National Geographic, MTV, Robert Lewandowski, EURO 2016.

</doc>
<doc id="689733" url="https://pl.wikipedia.org/wiki?curid=689733" title="Operacja Piorun (film)">
Operacja Piorun (film)

Operacja Piorun (ang. "Thunderball") – czwarty oficjalny film o przygodach brytyjskiego agenta Jamesa Bonda, w reżyserii Terence’a Younga na podstawie powieści Iana Fleminga "Operacja Piorun". Po raz czwarty w rolę agenta 007 wcielił się Sean Connery.
Film opowiada o walce Jamesa Bonda z Emilio Largo, żądającym ogromnego okupu pod groźbą zniszczenia jednego miasta w USA i jednego miasta w Anglii.
W 1966 film otrzymał Oscara za efekty specjalne podczas 38. ceremonii wręczenia nagród.
W 1983 powstał remake "Operacji Piorun" pod tytułem "Nigdy nie mów nigdy" z Seanem Connerym w roli głównej.
Fabuła.
Emilio Largo z międzynarodowej organizacji przestępczej WIDMO wraz ze współpracownikami kradnie samolot należący do NATO, na którego pokładzie znajdują się dwie bomby atomowe. Następnie szef organizacji WIDMO, Ernst Stavro Blofeld (Numer 1), wysyła do premiera Wielkiej Brytanii nagranie, w którym żąda wypłacenia okupu w wysokości 100 milionów funtów szterlingów, pod groźbą zrzucenia bomb na duże miasto w Wielkiej Brytanii lub USA.
James Bond staje przed wyjątkowo trudnym zadaniem – musi odnaleźć miejsce przechowywania bomb. Z pomocą pięknej Domino, kochanki Emilio Largo, i siostry majora Dervala z NATO Jamesowi Bondowi udaje się zlokalizować karaibską kryjówkę wiceszefa WIDMA. Agent 007 odkrywa także, że bomby umieszczono w podwodnej grocie, ale zanim zdoła przekazać tę informację do CIA, zostaje schwytany i uwięziony.

</doc>
<doc id="689734" url="https://pl.wikipedia.org/wiki?curid=689734" title="Więzi">
Więzi



</doc>
<doc id="689735" url="https://pl.wikipedia.org/wiki?curid=689735" title="Katedra św. Stanisława i św. Wacława w Świdnicy">
Katedra św. Stanisława i św. Wacława w Świdnicy

Katedra św. Stanisława Biskupa i Męczennika i św. Wacława Męczennika w Świdnicy – gotycki kościół, pierwotnie jako kościół parafialny, a od 25 marca 2004 jako katedra diecezji świdnickiej. Znajduje się przy placu Jana Pawła II, w południowo-wschodniej części średniowiecznego miasta oraz jeden z najważniejszych zabytków Świdnicy. Rozporządzeniem prezydenta RP Andrzeja Dudy z 15 marca 2017, katedra została wpisana na listę Pomników Historii.
Jeden z największych kościołów Dolnego Śląska. Wieża o wys. 101,21 m jest obecnie najwyższą na terenie całego Śląska i szóstą co do wielkości w Polsce (po bazylice w Licheniu, archikatedrze szczecińskiej, bazylice jasnogórskiej w Częstochowie, archikatedrze łódzkiej i kościele mariackim w Chojnie). Jest jedyną katedrą w Polsce bez stalli kapituły katedralnej.
Historia.
Kościół powstał w XIV w., na polecenie księcia Bolka II Świdnickiego, po pożarze wcześniejszego drewnianego kościoła stojącego na tym miejscu. Początek wznoszenia budowli określa się na 1330, a legenda głosi, że sam książę położył pierwszy kamień pod budowę. W latach ok. 1400–1410 dokonano rozbudowy kościoła, a w 1546 ukończono odbudowę po pożarze w 1532.
W latach 1561–1629 kościół był użytkowany przez ewangelików, a w 1662 patronat nad świątynią objęli jezuici, którzy na przełomie XVII i XVIII w. dokonali barokizacji wnętrza.
Po sekularyzacji zakonu jezuitów kościół został w latach 1757–1772, za zgodą władz pruskich, zamieniony na magazyn zbożowy. Restaurowany w latach 1893–1895 utracił wiele oryginalnych elementów architektonicznych.
25 marca 2004, na mocy bulli "Totus Tuus Poloniae Populus" Jana Pawła II, ustanawiającej diecezję świdnicką, kościół św. św. Stanisława i Wacława stał się katedrą diecezji świdnickiej.
Architektura.
Kościół jest późnogotycką, orientowaną, trzynawową bazyliką. Nad fasadą zachodnią dominuje, widoczna z daleka, wieża. Ma ona 5 kondygnacji. Na ostatniej, która przechodzi w ośmiobok, umocowano po rogach kolumienki, na których stoją figury św. Stanisława i Wacława, Maryi, św. Jadwigi Śląskiej, św. Piotra i Pawła, św. Jana Chrzciciela i św. Jana Ewangelisty.
W fasadzie zachodniej znajdują się 4 portale z rzeźbami wykonanymi z piaskowca, są to między innymi rzeźby: Matki Bożej z Dzieciątkiem, Dwunastu Apostołów śpiących w Ogrojcu, a także św. Stanisława i św. Wacława (1427). Po obu zewnętrznych stronach portali widoczne są symbole 4 ewangelistów – po północnej: orzeł (św. Jana) i lew (św. Marka), po południowej: byk (św. Łukasza) i anioł (św. Mateusza).
Na uwagę zasługuje późnogotycka rzeźba św. Anny Samotrzeciej, która umieszczona jest pomiędzy portalem północnym a środkowym fasady zachodniej.
We wnętrzu uderza przede wszystkim ogrom budowli. Sama nawa główna ma 71 m dług., 10 m szer. i 25 m wys. Łączna szerokość trzech naw wynosi 27 m. Do naw bocznych dobudowano w różnym okresie 6 kaplic. Pod prezbiterium znajduje się ciekawa, nie spotykana w kościołach gotyckich dwunastoboczna kaplica przypominająca kryptę. Powoduje ona wyraźne wyniesienie prezbiterium i głównego ołtarza nad poziom kościoła. Jej rzut poziomy zbliżony jest do elipsy. Sklepienie gwiaździste wspiera się na okrągłym filarze, w którym koncentrycznie zbierają się wszystkie żebra. Interesujące są tu zworniki oraz wsporniki – „służki” podtrzymujące przyścienne zakończenia żeber.
W niszach kolumn w nawie głównej usytuowane są pochodzące z przełomu XVII i XVIII wieku rzeźby przedstawiające świętych (np. Jana Chrzciciela, Mikołaja, Wolfganga). Na ścianach nawy głównej znajdują się pochodzące z XVII wieku malowane na płótnie, olejne obrazy.
Pierwotny gotycki wystrój wnętrza zniszczył pożar w 1532. W latach 1644–1776 kościół był w posiadaniu jezuitów, którzy dokonali jego przebudowy w stylu barokowym na przełomie XVII i XVIII w. Większość rzeźb i ołtarzy wykonał Johann Riedel. Ołtarz główny jest jego najwybitniejszym dziełem, scena główna przedstawiająca Matkę Bożą z Dzieciątkiem w otoczeniu świętych umiejscowiona jest pod baldachimem wspartym na siedmiu kolumnach.
W lewej części nawy głównej usytuowana jest zabytkowa ambona wyrzeźbiona w 1698 roku przez J. Riedla.
Na ścianie katedry umieszczone jest piaskowe epitafium Martina Früaufa, ostatniego katolickiego proboszcza przed reformacją (po jego śmierci ewangelicy użytkowali świątynię do 1629 roku). W polu środkowym płaskorzeźba przedstawia proboszcza klęczącego przed majestatem Trójcy Świętej przedstawionym w ujęciu zwanym tronem łaski. W dolnej części epitafium widnieje inskrypcja w języku łacińskim informująca, że proboszcz zmarł w wieku 99 lat 3 miesięcy i 6 dni.
W posadce przed wejściem do zakrystii umieszczono płytę nagrobną proboszcza świdnickiego Hugona Simona, zmarłego w 1897 roku. Napis Voluit Quiescit (Chciał spoczął) mówi, że chciał być w tym miejscu pochowany.. Znał język polski i był kapelanem pułku poznańskiego, w którym służyli Polacy.
Wielkie organy zdobi „Orkiestra Niebiańska”, rzeźbiona przez Jerzego Leonarda Webera (1704-1710); jego dziełem jest też ołtarz w kaplicy Matki Bożej Świdnickiej, gdzie znajduje się słynący łaskami wizerunek Maryi z XV w., a także posągi patronów miasta na konsolach filarów międzynawowych.
Wśród ocalałych elementów średniowiecznego wyposażenia najcenniejszy jest gotycki poliptyk z 1492 ze sceną Zaśnięcia Matki Bożej w kaplicy zwanej Chórem Mieszczan (kopia Ołtarza Mariackiego); ołtarz ten został prawdopodobnie wykonany przez ucznia Wita Stwosza.
We wnętrzu znajduje się także Pieta o bardzo realistycznej formie z ok. 1420.
Na dziedzińcu kościoła stoi kolumna św. Floriana pochodząca z 1684.

</doc>
<doc id="689741" url="https://pl.wikipedia.org/wiki?curid=689741" title="Tana (jezioro)">
Tana (jezioro)

 
Tana (amh. ጣና ሐይቅ, "Tana Hajk") – największe jezioro Etiopii, o powierzchni ok. 2849 km² (powierzchnia zmienia się w zależności od pór roku i opadów deszczu) i głębokości nie przekraczającej 14 metrów. W jeziorze Tana rozpoczyna swój bieg Nil Błękitny.
Na 19 spośród 37 wysp jeziora Tana znajdują się kościoły i klasztory Etiopskiego Kościoła Ortodoksyjnego. Niektóre z nich są miejscem pochówku cesarzy Etiopii.
W 1770 do jeziora Tana dotarł szkocki podróżnik James Bruce (1730-1794) poszukując źródła Nilu Błękitnego. Bruce nie był pierwszym Europejczykiem, który tam przebywał, bo już na początku XVII wieku do jeziora dotarli portugalscy jezuici Pedro Páez, (który odnalazł to miejsce i zbudował w pobliżu kościół) i podążający za nim Jerónimo Lobo.
W 2015 ustanowiono tu rezerwat biosfery.

</doc>
<doc id="689742" url="https://pl.wikipedia.org/wiki?curid=689742" title="Kalinowscy">
Kalinowscy

Kalinowski ("Kalinowska", "Kalinowscy") – polskie nazwisko, które w 2002 nosiło w Polsce 32 470 osób.
Etymologia.
Nazwisko pierwszy raz wzmiankowane w 1400 ("Cristinum Kalinowsky"). Nazwa Kalinowski należy do grupy nazwisk odmiejscowych, powstała poprzez dodanie formantu "-ski" do nazwy miejscowej Kalinów, Kalinowo, Kalinowiec.
Rody szlacheckie.
Kalinowski herbu Kalinowa.
Kalinowski herbu Kalinowa – szlachecki ród herbu Kalinowa, wywodzący się od Andrzeja (Jędrzeja) Kalinowskiego (?-1531). 
Wybrani przedstawiciele tego rodu:

</doc>
<doc id="689744" url="https://pl.wikipedia.org/wiki?curid=689744" title="Kobuzie">
Kobuzie

Kobuzie – wieś w Polsce położona w województwie podlaskim, w powiecie białostockim, w gminie Dobrzyniewo Duże.
Wieś królewska leśnictwa knyszyńskiego w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="689752" url="https://pl.wikipedia.org/wiki?curid=689752" title="Delain">
Delain



</doc>
<doc id="689757" url="https://pl.wikipedia.org/wiki?curid=689757" title="Wietrzenie organiczne">
Wietrzenie organiczne



</doc>
<doc id="689758" url="https://pl.wikipedia.org/wiki?curid=689758" title="Andrew Thomas Blayney">
Andrew Thomas Blayney



</doc>
<doc id="689762" url="https://pl.wikipedia.org/wiki?curid=689762" title="Sagres (Portugalia)">
Sagres (Portugalia)

Sagres – wieś portugalska położona 6 km od Przylądka św. Wincentego. Liczy 1939 mieszkańców. 
Za sprawą infanta Henryka Żeglarza powstała tam szkoła kartografii i astronomii, która jest uznawana za pierwszą akademię morską świata.

</doc>
<doc id="689767" url="https://pl.wikipedia.org/wiki?curid=689767" title="Sagres">
Sagres



</doc>
<doc id="689771" url="https://pl.wikipedia.org/wiki?curid=689771" title="Capitalism II">
Capitalism II

Capitalism II – gra ekonomiczna (symulator). Została wydana przez Ubisoft w 2001 r. Jest poszerzoną wersją wydanej w 1995 roku gry Capitalism, działającej w środowisku DOS i na komputerach Macintosh.
Opis gry.
Gracz wciela się w przedsiębiorcę, który buduje fabryki, tworzy nowoczesne centra handlowe, kopalnie i nimi zarządza. 
Przed rozpoczęciem rozgrywki mamy do wyboru wiele ustawień jak: liczba przeciwników, wielkość ich oraz naszego kapitału, cele rozwoju, liczba miast, w których możemy działać czy poziom trudności gry, oraz wiele innych. Możemy przejmować naszych konkurentów, podkupywać im akcje na giełdzie papierów wartościowych. Istnieje możliwość zakupienia reklam oraz promocji w takich mediach jak: stacja telewizyjna, gazeta, radio. Gracz może również wybudować centralę oraz zatrudnić tam specjalistów "public relations", marketingu bądź finansów. Możemy też intensywnie działać na rynku nieruchomości, budując, kupując, a przede wszystkim wynajmując apartamentowce czy biurowce.

</doc>
<doc id="689775" url="https://pl.wikipedia.org/wiki?curid=689775" title="Zakłady Porcelitu Stołowego „Pruszków”">
Zakłady Porcelitu Stołowego „Pruszków”

Zakłady Porcelitu Stołowego „Pruszków” – nieistniejący już zakład przemysłowy w Pruszkowie, produkujący początkowo wyroby fajansowe, później porcelitowe.
Fabryka fajansu powstała w Pruszkowie w 1872 lub 1880 r.. Jej założycielami byli Jakub Teichfeld i Ludwik Asterblum, późniejsi współwłaściciele fabryki we Włocławku. Asterblum zmarł w 1902, po jego śmierci około 1903 jedynym właścicielem zakładu został Teichfeld. Na początku XX w. zatrudnienie w fabryce wynosiło ok. 120 osób, przed wybuchem I wojny światowej osiągnęło ok. 200 osób. Produkowano proste naczynia fajansowe, a także wyroby ozdobne skromnie dekorowane malaturami lub techniką stempelkową (ornamentami z kwiatów, owoców i gałązek). Podczas I wojny światowej fabryka została zniszczona. W okresie dwudziestolecia międzywojennego asortyment rozszerzono o ceramikę techniczną i produkty kaflarskie, jednak ogólny obrót był dużo mniejszy. Ostatnim właścicielem fabryki był Szloma vel Stanisław Ehrenreich, który na początku II wojny światowej opuścił Pruszków.
. Początkowo produkowano tu jeszcze wyroby fajansowe, jednak w wyniku przeprowadzonej w latach 1954–1956 rozbudowy i modernizacji linii technologicznej fabryka zaczęła produkować wyroby z porcelitu, . W 1958 powstał ośrodek wzorcujący, kierowany przez Gabrielę Hoffmann-Śleżewską. Powstawały tam przede wszystkim nowoczesne zdobienia do dawnych modeli wyrobów, pierwszym nowym projektem był zestaw do kawy "Primo" Śleżewskiej z 1959. Na przełomie lat 50. i 60. w „Pruszkowie” realizowano głównie projekty z Instytutu Wzornictwa Przemysłowego, autorstwa Danuty Duszniak, Zofii Przybyszewskiej oraz Zofii Galińskiej. Po odejściu Śleżewskiej w 1962 do projektantów zakładu dołączyła Wiesława Gołajewska. Oprócz projektów licznych serwisów kawowych opracowała też wraz z mężem technologię szkliwa zbiegającego. Pokryte nim wyroby zdobyły w 1963 złoty medal na targach krajowych w Poznaniu. W 1977 zakłady zostały odznaczone Orderem Sztandaru Pracy II klasy.
Zakłady Porcelitu Stołowego „Pruszków” ogłosiły upadłość w 2001 bądź w 2002 roku. Ich teren został zakupiony w 2005 roku przez firmę deweloperską od syndyka masy upadłościowej i na tym terenie powstało osiedle mieszkaniowe.
Na terenie należącym do zakładu znajduje się neorenesansowy pałac, wybudowany w II połowie XIX w. jako rezydencja dla Jakuba Teichfelda, stanowiący ostatni istniejący budynek dawnego kompleksu fabryki. Jego przeznaczenie w przyszłości jest jeszcze nieustalone.
Dokumentacja pracownicza jest przechowywana przez Archiwum Centrum Informacji Prawno - Finansowej Sp. z o.o. w Warszawie.

</doc>
<doc id="689777" url="https://pl.wikipedia.org/wiki?curid=689777" title="Delain (zespół muzyczny)">
Delain (zespół muzyczny)

Delain - holenderska grupa muzyczna wykonująca muzykę z pogranicza gothic metalu oraz metalu symfonicznego. Została założona przez byłego pianistę Within Temptation, Martijna Westerholta. Nazwa zespołu pochodzi od nazwy królestwa "Kingdom of Delain" znajdującego się w powieści Stephena Kinga "The Eyes of the Dragon."

</doc>
<doc id="689779" url="https://pl.wikipedia.org/wiki?curid=689779" title="Glinna Góra (Pawłowo)">
Glinna Góra (Pawłowo)

Glinna Góra (kaszub. "Glënnô Góra") – osada wsi Pawłowo w Polsce położona w województwie pomorskim, w powiecie gdańskim, w gminie Trąbki Wielkie.
W latach 1975–1998 miejscowość położona była w województwie gdańskim.

</doc>
<doc id="689780" url="https://pl.wikipedia.org/wiki?curid=689780" title="Mistrzostwa Europy w Boksie 1934">
Mistrzostwa Europy w Boksie 1934

IV Mistrzostwa Europy w Boksie (mężczyzn) odbyły się w dniach 11-15 kwietnia 1934 w Budapeszcie (Węgry). Startowało 74 uczestników z 13 państw, w tym ośmiu reprezentantów Polski. Walczono w 8 kategoriach wagowych.

</doc>
<doc id="689781" url="https://pl.wikipedia.org/wiki?curid=689781" title="Kodeńska Galeria portretów Sapieżyńskich">
Kodeńska Galeria portretów Sapieżyńskich

Kodeńska Galeria portretów Sapieżyńskich – wykonywana na zlecenie Jana Fryderyka Sapiehy od ok. 1709 r. po lata 30. i 40. XVIII w. galeria 76 płócien (do dnia dzisiejszego zachowało się 72) przedstawiających męskich przedstawicieli dziewięciu pokoleń rodu Sapiehów, wraz z portretami wyimaginowanych przodków rodu, mających udowadniać pochodzenie od Giedymina. Prawdopodobnie obrazy wykonywali różni autorzy, gdyż zachowały się dokumenty, według których prace wykonywali następujący malarze: 
Johann Samuel Mock (lata 1730-33), Maciej Strużyński (1731 r.), Szymon Czechowicz (lata 1736-43), Augustyn Mirys (ok. 1740 r.), Adam Manyoki (1743 r.), Jan Benedykt Hoffmann mł. (lata 1743-44), Grzegorz Łodziński (1744-46), Maciej Sieziewicz (1746). Zachowały się także rachunki dla dwóch z nich: Strużyńskiego z 1731 (na 12 zł a sztuka portretu) oraz Łodzińskiego z 1745 (na 54 zł a sztuka portretu).
Galerię tych portretów Sapieha kazał umieścić w kościele w Kodniu, gdzie wszystkie obrazy umieszczono w jednej ramie. Ich ułożenie w tamtejszej świątyni znane jest dzięki rysunkowi całego tableau autorstwa Józefa Łoskiego wykonanemu w 1855 r.
Obrazy zaopatrzone w charakterystyczne dla czasów saskich epigramaty w sposób przesadny i w dużej części niezgodnie z faktami historycznymi nadają portretowanym Sapiehom urzędy, godności, ordery i zasługi, których nigdy nie dostąpili. W celu powiększenia chwały kodeńskiej gałęzi rodu w ciąg genealogiczny jest wprowadzony szum informacyjny (mylenie pokoleń i pokrewieństw) mający na celu przesunięcie na drzewie genealogicznym rodu do części kodeńskiej kanclerza Lwa Sapiehy, uważanego podówczas za najwybitniejszego jego przedstawiciela.
W wyniku zajęcia przez władze carskie kościoła w Kodniu, gdzie znajdowała się galeria po powstaniu styczniowym galeria została przeniesiona w 1875 do Krasiczyna, gdzie znajdowała się do 1939 r. W latach 1939 - 1952 była ukryta w pałacu biskupów krakowskich w Krakowie, po czym została zajęta przez Urząd Bezpieczeństwa i po pewnym czasie przekazana muzeum w Przemyślu . Zwrócona w 2003 r. rodzinie Sapiehów, do 2010 była na w Zamku Królewskim na Wawelu w Krakowie jako depozyt . W 2010 zakupiona przez Zamek Królewski na Wawelu jest w zbiorach tej instytucji .
Jest to jedna z najobszerniejszych galerii portretów z czasów Pierwszej Rzeczypospolitej. Jest też jednym z nielicznych autentycznych źródeł pełnego przeglądu szlacheckich ubiorów męskich z XVI-XVIII w.

</doc>
<doc id="689784" url="https://pl.wikipedia.org/wiki?curid=689784" title="Pruska Karczma">
Pruska Karczma

Pruska Karczma (kaszb. "Pruskô Karczma") – osada leśna wsi Graniczna Wieś w Polsce położona w województwie pomorskim, w powiecie gdańskim, w gminie Trąbki Wielkie.
Osada położona nad północnym brzegiem jeziora Bronisława, w lesie zwanym Baba Jaga.
W latach 1975–1998 miejscowość położona była w województwie gdańskim.

</doc>
<doc id="689787" url="https://pl.wikipedia.org/wiki?curid=689787" title="Mardan">
Mardan

Mardan (paszto/urdu: مردان‬) – miasto w północnym Pakistanie, w Chajber Pasztunchwa, na północny wschód od Peszawaru. Około 308 tys. mieszkańców.

</doc>
<doc id="689794" url="https://pl.wikipedia.org/wiki?curid=689794" title="Koktajl">
Koktajl



</doc>
<doc id="689798" url="https://pl.wikipedia.org/wiki?curid=689798" title="Redditch">
Redditch

Redditch – miasto w środkowo-zachodniej Anglii (Wielka Brytania), w hrabstwie Worcestershire, w dystrykcie Redditch. W 2011 roku miasto liczyło 81 919 mieszkańców. W mieście rozwinął się przemysł metalowy oraz środków transportu.
Geografia.
Redditch leży na południe od Birmingham, na wschód od Worcester i na zachód od Coventry.
Główne drogi dojazdowe to A448 w kierunku Bromsgrove, A441 i A435 w kierunku Birmingham oraz A435 w kierunku Evesham.
Redditch posiada też bardzo korzystne położenie logistyczne, znajduje się bowiem niedaleko autostrad, co umożliwia szybki dostęp w kierunku Londyn (M42) i (M40), w kierunku Bristol (M5) oraz w kierunku Manchester (M6).
Historia.
Pierwsze zapiski o Redditch ("Red-Dych(Ditch)" - "Czerwony Rów" najprawdopodobniej w odniesieniu do czerwonej gliny w pobliskiej rzece Arrow) można odnaleźć w zapisach z 1348 roku, dotyczących rozpoczęcia epidemii czarnej śmierci. 
W średniowieczu miasto stało się centrum wytwarzania igieł, a w latach późniejszych dochodową działalnością na tych terenach była produkcja haków do połowu ryb, osprzętu wędkarskiego, motocykli i sprężyn.
W 1964 roku Redditch zostało przeprojektowane jako "Nowe Miasto". Populacja wzrosła z 32 000 do około 77 000. Rozbudowa i rozwój Church Hill, Matchborough, Winyates, Lodge Park oraz Woodrow zapewniła kwatery ogromnym nadwyżkom ludzi z rozwijającego się przemysłowo Birmingham. Redditch zostało zbudowane jako miasto "sztandarowe" przy użyciu nowych metod planowania. Wszystkie główne drogi w Redditch są otoczone zielenią aby zmniejszyć hałas.
Obecnie wytwarzanie igieł i inne pierwotne zajęcia zostały zastąpione przez nowoczesny przemysł lekki i usługowy z Redditch mającym także funkcję miasta-sypialni dla Birmingham.
W mieście ciągle znajdują się historyczne miejsca, tj. Narodowe Muzeum Igieł czy ruiny Opactwa Bordesley (położone w okręgu Abbey). Są tutaj także pozostałości otoczonej fosą średniowiecznej osady nazywanej Moons Moat, znajdującej się w dzielnicy Church Hill.
31 maja 1948 roku urodził się tutaj John Bonham perkusista grupy rockowej Led Zeppelin, a 1 lutego 1994 roku urodził się tutaj Harry Styles, wokalista boysbandu One Direction.

</doc>
<doc id="689801" url="https://pl.wikipedia.org/wiki?curid=689801" title="Zielenina">
Zielenina

Zielenina (kaszb. "Zëlenënô") – osada w Polsce położona w województwie pomorskim, w powiecie gdańskim, w gminie Trąbki Wielkie. 
Osada jest częścią składową sołectwa Pawłowo.
W latach 1975–1998 miejscowość należała administracyjnie do województwa gdańskiego.

</doc>
<doc id="689804" url="https://pl.wikipedia.org/wiki?curid=689804" title="Olsztyński Okręg Przemysłowy">
Olsztyński Okręg Przemysłowy

Olsztyński Okręg Przemysłowy - okręg przemysłowy zlokalizowany w powiecie olsztyńskim (ziemskim i grodzkim) oraz w powiecie ostródzkim. W przemyśle jest zatrudnionych ponad 30 000 osób. Głównymi gałęziami przemysłu na tym obszarze są: przemysł drzewny (meblarski, tartaczny, płyt wiórowych i okleinowych), przemysł spożywczy (mięsny, mleczarski, chłodniczy, przetwórstwa płodów rolnych, browarny), elektro - maszynowy (maszynowy, transportowy, metalowy, odlewniczy, elektroniczny), chemiczny (gumowy, tworzyw sztucznych, detergentów), energetyczny (elektrownie cieplne, wodne), mineralny (materiałów budowlanych, cegielnie), włókienniczy (odzieżowy, dziewiarski, tkanin technicznych, łykowy), przemysł poligraficzny, przemysł paszowy.
Głównym ośrodkiem jest miasto Olsztyn. W stolicy woj. województwa warmińsko-mazurskiego, pracuje w tym sektorze gospodarki ponad 20 000 osób. 
Inne ważne ośrodki przemysłowe to: 
W pozostałych miasteczkach i dużych wsiach gminnych pracuje kolejne 5 tys. osób (Jeziorany, Dywity, Łęgajny, Kieźliny, Klewki, Stawiguda, Biesal, Gryźliny, Jonkowo, Spręcowo, Łukta, Unieszewo).

</doc>
<doc id="689806" url="https://pl.wikipedia.org/wiki?curid=689806" title="VAS">
VAS

Skrót VAS używany jest w kontekście:

</doc>
<doc id="689809" url="https://pl.wikipedia.org/wiki?curid=689809" title="Klowiter">
Klowiter

Klowiter (kaszb. "Klòwitër") – nieoficjalna nazwa części wsi Mierzeszyn w Polsce położona w województwie pomorskim, w powiecie gdańskim, w gminie Trąbki Wielkie.
Klowiter wchodzi w skład sołectwa Mierzeszyn.
W latach 1975–1998 miejscowość administracyjnie należała do województwa gdańskiego.

</doc>
<doc id="689811" url="https://pl.wikipedia.org/wiki?curid=689811" title="Klan MacLennan">
Klan MacLennan

MacLennan – szkockie nazwisko i nazwa klanu góralskiego.

</doc>
<doc id="689812" url="https://pl.wikipedia.org/wiki?curid=689812" title="Ian Hart">
Ian Hart

Ian Hart, właśc. Ian Davies (ur. 8 października 1964 w Knotty Ash, dzielnicy Liverpoolu) – brytyjski aktor teatralny, filmowy i telewizyjny. Znany głównie z roli Profesora Quirrella w filmie "Harry Potter i Kamień Filozoficzny".

</doc>
<doc id="689813" url="https://pl.wikipedia.org/wiki?curid=689813" title="Madsen">
Madsen



</doc>
<doc id="689815" url="https://pl.wikipedia.org/wiki?curid=689815" title="Romina Power">
Romina Power

Romina Francesca Power (ur. 2 października 1951 w Los Angeles) – amerykańska piosenkarka i aktorka.
Życiorys.
Power urodziła się jako najstarsza córka pary hollywoodzkich aktorów: Tyrone’a Powera i jego drugiej żony Lindy Christian. Po rozwodzie rodziców Romina i jej siostra Taryn (1953-2020) zamieszkały razem z matką, z którą dużo podróżowały, jednak najwięcej czasu spędzały w Hiszpanii i we Włoszech. Do szkoły Romina uczęszczała jednak w Wielkiej Brytanii. W wieku 14 lat zaczęła grać w filmach, głównie włoskojęzycznych. Pierwszym z nich był "Menage all’italiana". W 1967 roku na planie filmowym produkcji "Nel Sole" poznała Albano Carrisiego, który już wówczas był uznanym piosenkarzem. Ich związek budził duże wątpliwości, tak wśród obu rodzin, jak i szerszego otoczenia, z powodu drastycznych różnic klasowych w pochodzeniu członków pary (wychowana w hollywoodzkim luksusie Romina i pochodzący z ubogiej wiejskiej rodziny Albano). W lipcu 1970 będąc w 5 miesiącu ciąży Romina wyszła za mąż za Albano Carrisiego, z którym ma czworo dzieci: Ylenia (ur. 1970, zaginiona w 1994 w Nowym Orleanie), Yari (ur. 1973), Cristel (ur. 1985), Romina (ur. 1987).
W 1969 roku Romina wydała swój pierwszy solowy album, w 1975 ukazała się pierwsza płyta nagrana w duecie z Albano. Razem z mężem dwukrotnie brała udział w Konkursie Piosenki Eurowizji i dwukrotnie zajęła siódme miejsce w klasyfikacji finałowej: w 1976 roku z utworem „We'll Live It All Again”, a 1985 – z „Magic Oh Magic”. Przełom w karierze duetu nastąpił w 1982 roku za sprawą singla „Felicità”, będącego zarazem ich największym przebojem w dorobku. Dwa lata później małżeństwo wydało piosenkę „Ci sara”, z którym wygrali festiwal w San Remo. W 1986 roku duet podpisał lukratywny kontrakt z wytwórnią WEA, którego owocem był album "Sempre sempre", z tytułowym przebojem. W 1987 roku ukazał się album "Liberta", a piosenka o tym tytule ponownie zawędrowała na szczyty list przebojów. W 1991 roku para po raz kolejny wystąpiła na festiwalu w San Remo z udanym utworem "Oggi Sposi". W 1995 roku ukazał się ostatni wspólny album duetu "Emozionale", a pod koniec 1996 roku wydano jeszcze składankę zawierającą trzy nowe utwory (publikowana w RFN jako "Angora Zugabe").
W 1999 roku, po kilku latach małżeńskich nieporozumień w związku ze sprawą tajemniczego zaginięcia w Stanach Zjednoczonych najstarszej córki Ylenii Carrisi (styczeń 1994), Romina rozwiodła się z Albano Carrisim. W 1999 i 2000 roku była prezenterką telewizyjnego show "Per Tutta La Vita". Wydała też kilka książek m.in. poświęconą Ylenii powieść "Ho sognato don Chisciotte" (2000). Od 2000 roku regularnie wystawia swoje prace malarskie w ramach autorskich cykli m.in. "The Power of color" (2003), "Indian Power" 2004, "Power’s Flowers" 2007. W 2001 roku zadebiutowała jako aktorka teatralna w sztuce "I Monologhi Della Vagina". W 2005 roku wzięła udział we włoskim programie "Ballando con le Stelle", którego polskim odpowiednikiem jest Taniec z gwiazdami. W 2005 roku wyreżyserowała film na kanwie własnej powieści "Upaya". W 2007 opuściła Włochy i powróciła do Stanów Zjednoczonych.
Z okazji 70. rocznicy urodzin Albano Carrisiego na 17 i 18 października 2013 zaplanowano koncert w Moskwie, na którym wystąpił w duecie z Rominą Power. Był to pierwszy wspólny występ pary od 15 lat. W 2015 Albano i Romina Power ponownie spotkali się na gościnnym występie w Festiwalu w San Remo. Wystąpili także w „Sylwestrze Marzeń z Dwójką” 2018/2019 w Zakopanem.

</doc>
<doc id="689818" url="https://pl.wikipedia.org/wiki?curid=689818" title="Wojanowo-Leśniczówka">
Wojanowo-Leśniczówka

Wojanowo-Leśniczówka – część wsi Mierzeszyn w Polsce położona w województwie pomorskim, w powiecie gdańskim, w gminie Trąbki Wielkie. 
W latach 1975–1998 miejscowość administracyjnie należała do województwa gdańskiego.

</doc>
<doc id="689819" url="https://pl.wikipedia.org/wiki?curid=689819" title="Atlas Wrocław">
Atlas Wrocław



</doc>
<doc id="689820" url="https://pl.wikipedia.org/wiki?curid=689820" title="System zdrowotny">
System zdrowotny



</doc>
<doc id="689825" url="https://pl.wikipedia.org/wiki?curid=689825" title="Czerniewko">
Czerniewko

Czerniewko (kaszb."Czërnëwkò") – nieoficjalny przysiółek wsi Czerniewo w Polsce położona w województwie pomorskim, w powiecie gdańskim, w gminie Trąbki Wielkie.
Osada wchodzi w skład sołectwa Czerniewo.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie "Czerniewo": Czerniewo

</doc>
<doc id="689832" url="https://pl.wikipedia.org/wiki?curid=689832" title="Zapalenie śródpiersia">
Zapalenie śródpiersia

Zapalenie śródpiersia (łac. "mediastinitis") – stan zapalny toczący się w śródpiersiu.
Przebieg kliniczny.
Zapalenie śródpiersia może przebiegać jako:
Ostre zapalenie śródpiersia jest najczęściej wynikiem uszkodzenia tkanek w trakcie zabiegów endoskopowych (gastroskopia, bronchoskopia) lub zabiegów chirurgicznych (zwłaszcza kardiochirurgicznych).
Może również wystąpić wskutek ran kłutych, ciętych lub postrzałowych, pęknięcia przełyku wskutek wymiotów, a także powstawać przez szerzenie się procesów zapalnych w obrębie szyi, twarzoczaszki lub gardła (ropień okołomigdałkowy, ropne zapalenie węzłów chłonnych szyi) (tak zwane "zstępujące martwicze zapalenie śródpiersia").
Przewlekłe zapalenie śródpiersia powstaje najczęściej w wyniku gruźlicy węzłów chłonnych śródpiersia.
Leczenie.
Zapalenie śródpiersia w postaci ostrej ma burzliwy przebieg. Konieczna jest dokładna diagnostyka i możliwie szybkie zlikwidowanie przyczyny, co zwykle wymaga leczenia operacyjnego. Konieczny też może być drenaż śródpiersia. Konieczne jest też stosowanie antybiotykoterapii o szerokim spektrum.
Rokowanie.
Choroba przebiega z dużą, sięgającą 50%, śmiertelnością, zwykle w związku z sepsą i wstrząsem septycznym. Inne możliwe powikłania to ropień śródpiersia i ropniak opłucnej.

</doc>
<doc id="689833" url="https://pl.wikipedia.org/wiki?curid=689833" title="USS Annapolis">
USS Annapolis

Okręty US Navy o nazwie USS "Annapolis", pochodzącej od miasta Annapolis, siedziby Akademii Marynarki USA:

</doc>
<doc id="689835" url="https://pl.wikipedia.org/wiki?curid=689835" title="Medal Iraku">
Medal Iraku

Medal Iraku (ang. "Iraq Medal") – brytyjski medal ustanowiony 23 lutego 2004 w celu nagradzania za minimum 30-dniową służbę bojową lub pomocniczą w Iraku od 20 stycznia 2003 podczas II wojny w Zatoce Perskiej.
Zasady nadawania.
Nadawany żołnierzom brytyjskim i personelowi cywilnemu, włączając media i niektórych przedstawicieli obcych państw desygnowanych do operacji.
Członkowie personelu wojskowego i cywilnego, którzy zginęli podczas swojej służby w Iraku lub Kuwejcie automatycznie kwalifikują się do pośmiertnego otrzymania medalu.
Opis medalu.
Medal wykonany ze stopu miedzi i niklu.
awers: popiersie królowej Elżbiety II i inskrypcja "ELIZABETH II DEI GRATIA REGINA FID DEF"
rewers: wizerunek starożytnej rzeźby asyryjskiego Lamassu stojącego ponad słowem "IRAQ".

</doc>
<doc id="689836" url="https://pl.wikipedia.org/wiki?curid=689836" title="Prowincja Jerozolima">
Prowincja Jerozolima



</doc>
<doc id="689839" url="https://pl.wikipedia.org/wiki?curid=689839" title="Antybiotykoterapia">
Antybiotykoterapia

Antybiotykoterapia – termin medyczny, określający stosowanie antybiotyków w procesie leczniczym. 
Wprowadzenie antybiotyków do terapii zostało zapoczątkowane w 1928, gdy Alexander Fleming odkrył penicylinę. Do leczenia została ona jednak dopiero wprowadzona w I połowie lat czterdziestych XX wieku. W 1943 opublikowano pierwsze badania kliniczne z zastosowaniem penicyliny w leczeniu zakażeń. Kolejnym krokiem milowym rozwoju antybiotykoterapii było odkrycie pleśni "Cephalosporium acremonium" w 1945, który jest prekursorem cefalosporyn. Pleśń ta została odkryta przez Giuseppe Brotzu, który zauważył, że nie występują zachorowania na infekcje przewodu pokarmowego, pomimo że ścieki z Cagliari (Sardynia) są zrzucane bezpośrednio do morza.
Antybiotykoterapia jest leczeniem przyczynowym, to znaczy, że prowadzi do wyleczenia organizmu, poprzez wyeliminowanie przyczyny choroby. Jest możliwe poprzez bezpośrednie zabicie drobnoustroju (działanie bakteriobójcze) lub poprzez uniemożliwienie jego rozwoju (działanie bakteriostatyczne)
W antybiotykoterapii obowiązują następujące zasady:

</doc>
<doc id="689841" url="https://pl.wikipedia.org/wiki?curid=689841" title="Gołębiewo Średnie">
Gołębiewo Średnie

Gołębiewo Średnie – osada w Polsce położona w województwie pomorskim, w powiecie gdańskim, w gminie Trąbki Wielkie przy drodze wojewódzkiej nr 222.
W latach 1975–1998 miejscowość administracyjnie należała do województwa gdańskiego.
Do 15 maja 2018 w miejscowości znajdował się Tropical Club – największy klub dance i disco polo w okolicy Gdańska. Odbywały się w nim też pokazy samochodów, koncerty i gale bokserskie. Klub doszczętnie spłonął w pożarze.
Zabytki.
Według rejestru zabytków NID na listę zabytków wpisany jest zespół dworski i folwarczny, nr rej.: A-1161 z 13.12.1996:

</doc>
<doc id="689844" url="https://pl.wikipedia.org/wiki?curid=689844" title="Tom Schulman">
Tom Schulman

Tom Schulman (ur. 1951 w Nashville) – amerykański scenarzysta.
Napisał scenariusz do filmu "Stowarzyszenie Umarłych Poetów", który przyniósł mu w 1989 roku Oscara w kategorii najlepszy oryginalny scenariusz filmowy. Mieszka w południowej Kalifornii z dwójką dzieci i żoną.

</doc>
<doc id="689845" url="https://pl.wikipedia.org/wiki?curid=689845" title="Czynniki niecenowe">
Czynniki niecenowe

Czynniki niecenowe – powodują przesuwanie się krzywej popytu w górę lub w dół. Jako czynniki niecenowe wymienić można:

</doc>
<doc id="689853" url="https://pl.wikipedia.org/wiki?curid=689853" title="Lech Ludwik Madaliński">
Lech Ludwik Madaliński

Lech Ludwik Madaliński (ur. 4 lipca 1900 w Szamotułach, zm. 30 lipca 1973 w Warszawie) – polski aktor.
Życiorys.
W 1917 został słuchaczem niemieckiej szkoły dramatycznej. Wtedy zadebiutował na scenie, wystąpił też w filmie produkcji polsko-niemieckiej. W 1918 brał udział w powstaniu wielkopolskim, uczestniczył również w powstaniu warszawskim. 
Po II wojnie światowej grał na scenach teatrów w Krakowie, Warszawie, Katowicach. W 1973 otrzymał tytuł członka zasłużonego SPATiF-ZASP. 
Został pochowany na cmentarzu ewangelicko-augsburskim w Warszawie (aleja 21, grób 33).
W filmie "Nikodem Dyzma" z 1956 odtwarzał rolę Wacława Waredy

</doc>
<doc id="689866" url="https://pl.wikipedia.org/wiki?curid=689866" title="Stanisław Piłat">
Stanisław Piłat

Stanisław Piłat (ur. 13 kwietnia 1909 w Nowym Targu, zm. 10 maja 1993 w Nowym Targu) – polski bokser, olimpijczyk.
Kariera.
Walczył w wadze ciężkiej, posiadał doskonałe warunki fizyczne, mierzył 189 cm i ważył 96 kg. Uczestniczył w igrzyskach olimpijskich w Berlinie (1936), ale przegrał pierwszą walkę. Trzy razy brał udział w mistrzostwach Europy: w Budapeszcie 1934, Mediolanie 1937 i Dublinie 1939, lecz nie zdobył w nich medalu.
Sześć razy zdobywał mistrzostwo Polski: w 1934, 1935, 1936, 1937, 1938 i 1939. Był wicemistrzem w 1933 (przegrał wówczas z Tomaszem Konarzewskim). Pięć razy zdobywał drużynowe mistrzostwo Polski z Wartą Poznań w 1932, 1933, 1934, 1935 i 1936 roku. 20 razy wystąpił w reprezentacji Polski, wygrywając 9 walk, 3 remisując i 8 przegrywając w latach (1933 - 1939).
Był zawodnikiem Warty Poznań (1931-1936) i Policyjnego Klubu Sportowego Katowice (1936-1939).
W karierze stoczył 170 walk, 143 wygrał, 3 zremisował i 24 przegrał.
Po II wojnie światowej pracował jako nauczyciel wychowania fizycznego w Nowym Targu.
Pochowany został na cmentarzu komunalnym w Nowym Targu - Skotnica (kw.51, rz.1, m.34). 

</doc>
<doc id="689872" url="https://pl.wikipedia.org/wiki?curid=689872" title="Hanna Łochocka">
Hanna Łochocka

Hanna Łochocka (ur. 5 maja 1920 w Lublinie, zm. 14 marca 1995 w Warszawie) – polska poetka, prozaik, autorka słuchowisk, tłumaczka.
Życiorys.
Studiowała ekonomię w Szkole Głównej Planowania i Statystyki oraz historię na UW.
Debiutowała w 1946 na łamach prasy. Wiersze, prozę i tłumaczenia publikowała m.in. w „Świerszczyku”, „Płomyczku”, „Misiu”. Dla dzieci wydała kilkadziesiąt książek, najczęściej zbiorów krótkich, rymowanych wierszy. Większość tych utworów ma charakter użytkowy, np. ułatwia przyswajanie wiedzy, uczy orientacji w świecie znaków i przepisów, inspiruje dzieci do działań plastycznych i rozwija wyobraźnię. Na uwagę zasługują utwory będące formą zabawy i ćwiczeniami językowymi: "Barabule", "Chrząszcz w trzcinie". Z upodobaniem pisała o świecie przyrody, antropomorfizując ją i czyniąc partnerem w dziecięcych przygodach, ułatwiając poznawanie świata.
Najpopularniejszy stał się cykl rymowanych książeczek o przygodach ptaków: "O wróbelku Elemelku". W beztroskich, pełnych humoru opowieściach o doświadczeniach dzieci i uosabiających je zwierząt pouczała odbiorców w umiarkowany, życzliwy sposób. Podkreślała rolę przyjaźni i współdziałania, dbała o kształtowanie postaw prospołecznych. Tworzyła literaturę o charakterze okolicznościowym, stylizowaną według dziecięcych upodobań. Poczytność książeczek sprawiła, że poszczególne utwory miały po kilka wydań, były też tłumaczone na wiele języków.
W 1984 otrzymała Nagrodę Prezesa Rady Ministrów za twórczość dla dzieci i młodzieży.
Pochowana na cmentarzu Powązkowskim (kwatera a-4-19).

</doc>
<doc id="689876" url="https://pl.wikipedia.org/wiki?curid=689876" title="Monika Absolonová">
Monika Absolonová

Monika Absolonová (ur. 27 września 1976 w Benešovie) – czeska piosenkarka.
Wystąpiła w filmie "Kameňák 3" (2005).

</doc>
<doc id="689877" url="https://pl.wikipedia.org/wiki?curid=689877" title="Aleksander Smolar">
Aleksander Smolar

Aleksander Smolar (ur. 10 grudnia 1940 w Białymstoku) – polski publicysta, działacz polityczny, prezes zarządu Fundacji im. Stefana Batorego (1991–2020).
Życiorys.
Studia rozpoczął na Wydziale Łączności Politechniki Warszawskiej, skąd przeniósł się na socjologię i ekonomię na Uniwersytecie Warszawskim. Absolwentem tej uczelni został w 1964.
W latach 60. został asystentem Włodzimierza Brusa na Wydziale Ekonomii Politycznej UW. Od 1954 do 1957 należał do Związku Młodzieży Polskiej, a od 1958 do 1964 do Związku Młodzieży Socjalistycznej. W 1962 zaangażował się w działalność Politycznego Klubu Dyskusyjnego, który powstał z inicjatywy Komitetu Uczelnianego ZMS pod patronatem Karola Modzelewskiego. Był członkiem Polskiej Zjednoczonej Partii Robotniczej. Od 1963 do 1968 pełnił funkcję II sekretarza komitetu PZPR na Wydziale Ekonomii Politycznej UW. Z partii został usunięty m.in. za publiczną obronę Leszka Kołakowskiego.
Brał udział w protestach z marca 1968, aresztowany, więziony do lutego 1969. Usunięty z uczelni, po zwolnieniu z zakładu karnego pracował w przedsiębiorstwach przemysłowych. W 1971 udał się na emigrację, przebywał we Włoszech, Wielkiej Brytanii i Francji. Był założycielem i redaktorem naczelnym kwartalnika politycznego „Aneks” w latach 1973–1990. Pełnił funkcję rzecznika Komitetu Obrony Robotników i następnie Komitetu Samoobrony Społecznej KOR za granicą. Pracował w "Centre National de la Recherche Scientifique" w Paryżu.
Po 1989 pełnił funkcję doradcy premierów Tadeusza Mazowieckiego (ds. politycznych) oraz doradcy Hanny Suchockiej (ds. polityki zagranicznej). Od początku lat 90. zasiadał we władzach krajowych Unii Demokratycznej i następnie Unii Wolności. W 1991 został prezesem zarządu Fundacji im. Stefana Batorego, stanowisko to zajmował do 2020. Został też członkiem rady Europejskiej Rady Spraw Zagranicznych (ECFR) i zastępcą przewodniczącego Rady Naukowej Instytutu Nauk o Człowieku w Wiedniu. Jest zwolennikiem federalizacji Europy, prowadzącej wspólną politykę zagraniczną i obronną.
Odznaczenia i nagrody.
W 2011 prezydent Bronisław Komorowski odznaczył go Krzyżem Komandorskim Orderu Odrodzenia Polski. Został także odznaczony francuską Legią Honorową.
W 2009, "za stworzenie forum poważnej debaty oraz dorobek w promowaniu demokracji, działalność naukową i zasługi dla polskiej służby zagranicznej", minister Radosław Sikorski nadał mu Odznakę Honorową „Bene Merito”. Jest również laureatem Nagrody im. ks. Józefa Tischnera (2009) za całokształt twórczości oraz Nagrody Specjalnej Lewiatana przyznanej przez Konfederację Lewiatan (2011).
Życie prywatne.
Jest synem przedwojennych działaczy komunistycznych żydowskiego pochodzenia, Grzegorza (Hersza) Smolara i Walentyny Najdus-Smolar, bratem Eugeniusza Smolara oraz ojcem m.in. reżyserki teatralnej Anny Smolar.

</doc>
<doc id="689878" url="https://pl.wikipedia.org/wiki?curid=689878" title="Związek Zawodowy Górników w Polsce">
Związek Zawodowy Górników w Polsce

Związek Zawodowy Górników w Polsce (ZZGwP) – związek zawodowy pracowników przemysłu górniczego i ciepłowniczego w Polsce. ZZG walczy o prawo do ochrony przed ubóstwem i marginalizacją społeczną oraz prawa do sprawiedliwego wynagrodzenia, wystarczającego do zapewnienia godziwego poziomu życia. Związkowcy opowiadają się za prawem do poszanowania godności w pracy oraz równego traktowania w sprawach zatrudnienia i wykonywania zawodu. Związek tworzą grupy górników poszczególnych zakładów tzw. "środowiska" :
Przewodniczącym ZZG w Polsce jest Dariusz Potyrała.

</doc>
<doc id="689891" url="https://pl.wikipedia.org/wiki?curid=689891" title="Wybory regionalne w Badenii-Wirtembergii w 2006 roku">
Wybory regionalne w Badenii-Wirtembergii w 2006 roku

Wybory regionalne w landzie Badenia-Wirtembergia odbyły się 26 marca 2006. Ponownie zakończyły się zwycięstwem CDU, po których zawiązało ono koalicję z FDP z Güntherem Oettingerem jako premierem.

</doc>
<doc id="689892" url="https://pl.wikipedia.org/wiki?curid=689892" title="Moschus moschiferus">
Moschus moschiferus



</doc>
<doc id="689896" url="https://pl.wikipedia.org/wiki?curid=689896" title="Moschidae">
Moschidae



</doc>
<doc id="689898" url="https://pl.wikipedia.org/wiki?curid=689898" title="Warrant">
Warrant



</doc>
<doc id="689902" url="https://pl.wikipedia.org/wiki?curid=689902" title="Maria Ewa Letki">
Maria Ewa Letki

Maria Ewa Letki – polska pisarka, autorka opowiadań, bajek i powieści dla dzieci i młodzieży.
Jej utwory przetłumaczono na języki obce: francuski i koreański. Jej książki zdobyły nagrody, w tym tytuł Książki Roku 2010 przyznawany przez Polską Sekcję IBBY (za "Zaczarowane historie"), Pióro Fredry 2010 ("Zaczarowane historie"), wyróżnienie Jury Profesjonalnego (dorosłe) w konkursie Nagroda Donga 2010 i nominację do Małego Donga Jury Dziecięcego oraz nominację do Nagrody Literackiej m.st. Warszawy 2011 ("Diabełek"), "Diabełek" i "Czarusia" zostały wpisane na Listę Skarbów Muzeum Książki Dziecięcej. W 2009 Maria Ewa Letki otrzymała nagrodę Polskiej Sekcji IBBY za całokształt twórczości.

</doc>
<doc id="689909" url="https://pl.wikipedia.org/wiki?curid=689909" title="Pungent Stench">
Pungent Stench

Pungent Stench – austriacka grupa muzyczna wykonująca death metal. Powstała w 1987 roku w Wiedniu.
Od 1988 do 1995 roku zespół występował w składzie: Jacek Perkowski "Highjack, Pitbull Jack" – gitara basowa, Alex Wank "Sex Slave, Mr. Stench" – perkusja, Martin Schirenc "El Cochino, Stench" – śpiew, gitara. 
Po ukończeniu nagrywania albumu, w połowie sierpnia 2007 r. zespół zakończył swoją działalność. O rozpadzie grupy przesądziły wewnętrzne konflikty zarówno o charakterze osobistym jak i finansowym.
W sierpniu 2013 roku Martin Schirenc dokonał reaktywacji zespołu wraz z dwoma znajomymi muzykami - najpierw pod nazwą The Church of Pungent Stench, a potem Schirenc Plays Pungent Stench. Spotkało się to ze sprzeciwem byłego perkusisty i założyciela zespołu, Alexa Wanka, który nie uznał tego faktu za oficjalną ani uprawnioną reaktywację i zapowiada kroki prawne przeciwko wykorzystywaniu nazwy przez Schirenca. Reaktywowany przez Schirenca zespół zagrał m.in. na festiwalu Brutal Assault w 2014 roku.

</doc>
<doc id="689911" url="https://pl.wikipedia.org/wiki?curid=689911" title="Monika Absolonova">
Monika Absolonova



</doc>
<doc id="689918" url="https://pl.wikipedia.org/wiki?curid=689918" title="Grażyna Szmacińska">
Grażyna Szmacińska

Grażyna Szmacińska (ur. 29 stycznia 1953 w Brzezinach) – polska szachistka, mistrzyni międzynarodowa od 1978 roku, wielokrotna mistrzyni Polski w szachach.
Kariera szachowa.
Pierwsze sukcesy odniosła na początku lat 70., zdobywając tytuły mistrzyni Polski juniorek w latach 1970 i 1971. W ciągu kilku lat awansowała do ścisłej czołówki krajowej, w której znajdowała się do końca lat 80. Pierwszy start w finale mistrzostw Polski kobiet w roku 1975 we Wrocławiu przyniósł jej od razu tytuł mistrzyni kraju. Do roku 1989 wystąpiła w finałowych turniejach piętnastokrotnie, łącznie zdobywając 8 medali, w tym 6 złotych (1975, 1976, 1981, 1983, 1986 i 1988). W latach 1977 oraz 1979 zdobyła tytuły wicemistrzowskie. Wielokrotnie startowała w turniejach międzynarodowych, zwyciężając lub dzieląc pierwsze miejsce w m.in. Lublinie (1976), Bydgoszczy (1977, 1980) oraz Piotrkowie Trybunalskim (1978).
Wielokrotnie reprezentowała Polskę w rozgrywkach drużynowych, m.in.: , na których zdobyła dwa brązowe medale: wspólnie z drużyną (1980) oraz za indywidualny wynik na IV szachownicy (1982), jak również , zdobywając wspólnie z drużyną złoty medal.
W roku 1993 zakończyła profesjonalną karierę szachową, jednakże sporadycznie występuje w turniejach krajowych (m.in. w latach 2004–2006 zdobyła trzy medale na Mistrzostwach Polski Policji, w tym złoty w roku 2005).
Najwyższy ranking w karierze osiągnęła 1 stycznia 1987 r., z wynikiem 2315 punktów zajmowała wówczas 29. miejsce na światowej liście FIDE, jednocześnie zajmując 2. miejsce (za Agnieszką Brustman) wśród polskich szachistek.

</doc>
<doc id="689925" url="https://pl.wikipedia.org/wiki?curid=689925" title="Dick Nanninga">
Dick Nanninga

Dirk "Dick" Jacobus Willem Nanninga (ur. 17 stycznia 1949 w Groningen, zm. 21 lipca 2015 w Maaseik) – holenderski piłkarz, występujący na pozycji napastnika.
Nanninga rozpoczął karierę w amatorskim klubie Oosterparkers Groningen. W maju 1973 trafił do BV Veendam. W maju 1974 za 35 000 guldenów przeszedł do Rody Kerkrade, z którą podpisał dwuletni kontrakt. W czerwcu 1982 trafił do Seiko Hongkong. W lipcu 1983 został zawodnikiem MVV Maastricht.
W latach 1978–1981 rozegrał 15 meczów i strzelił 6 goli w reprezentacji Holandii. Zdobył gola w finale rozgrywanych w Argentynie mistrzostw świata w 1978, w którym Holandia grała z reprezentacją gospodarzy. Nanninga zdobył gola na 1:1 w 82 minucie, co dawało w dalszym ciągu szansę Holendrom na zdobycie Pucharu Świata. W dogrywce do bramki Holendrów trafili jednak Mario Kempes i Daniel Bertoni, dzięki czemu Argentyna wywalczyła mistrzostwo świata.
Zmarł 21 lipca 2015 w Maaseik.
Był żonaty z Elly, z którą miał córki Petrę i Sandrę oraz syna Freddiego.

</doc>
<doc id="689926" url="https://pl.wikipedia.org/wiki?curid=689926" title="Neandertal">
Neandertal

Neandertal (, przed reformą pisowni w roku 1901: "Neanderthal") – dolina nad rzeką Düssel, około 10 km od Düsseldorfu w Nadrenii Północnej-Westfalii w Niemczech. Nazwę zawdzięcza Joachimowi Neanderowi, nauczycielowi, teologowi i kompozytorowi z pobliskiego Düsseldorfu, który się często przechadzał w tej okolicy szukając natchnienia. Dolinę nazwano tak na początku XIX wieku, wcześniej nazywano ją po prostu „Die Gesteine” („Skały”) albo „Das Hundsklipp” („Psie Urwiska”).
Pierwotnie dolina ta była wyżłobionym przez rzekę w wapiennych skałach wąwozem z licznymi jaskiniami. W jednej z niewielkich jaskiń, nazywanej od nazwiska niejakiego Hofera, właściciela pobliskiego gospodarstwa "Feldhofer Grotte" dokonano w połowie XIX wieku znaczącego odkrycia archeologii pradziejowej.
Powstały w 1921 r. na powierzchni 223 ha rezerwat przyrody jest najstarszym w całych Niemczech.
Stanowisko archeologiczne "Feldhofer".
W sierpniu 1856 odkryto na stanowisku nazwanym później Feldhofer 1 szczątki kostne neandertalczyka. Nieznany z nazwiska kamieniarz przekazał je Johannowi Carlowi Fuhlrottowi, lokalnemu nauczycielowi znanemu z zainteresowań przyrodniczych. Fuhlrott, słusznie podejrzewając niezwykłość znaleziska, zaangażował się do współpracy anatoma Hermanna Schaaffhausena. W roku 1857 wspólnie opublikowali wyniki pracy. Było to dwa lata przed zaprezentowaniem głośnej teorii Darwina.
Jaskinia była zlokalizowana w południowym zboczu około 20 m ponad rzeczką Düssel i 33 metry od krawędzi urwiska. Główna komora była połączona z powierzchnią korytarzem i miała 1,7 metra szerokości, mniej więcej tyle samo wysokości i 5 metrów długości.
Kości znaleziono w łożu pieczary w warstwie namułu. Charles Lyell stawia hipotezę, że kości neandertalczyka dostały się do komory wraz z mułem. Na powierzchni namuliska nie było bowiem pokruszonych stalaktytów, a znajdujące się tam resztki roślinności odpowiadały aktualnej florze okolicy. W czasie późniejszych poszukiwań znaleziono także kieł niedźwiedzia.
Jaskinia została odkryta podczas eksploatacji kamieniołomu. W trzy lata po odkryciu już była zagrożona zniszczeniem. Do czasów dzisiejszych nie zachowała się ani jaskinia, w której znaleziono kości, ani nawet resztki formacji skalnej, w której jaskinia ta się znajdowała.
Kości z jaskini zaprezentowano szerszemu gronu podczas naukowego spotkania w Bonn w 1857 r.
Na stanowisku Feldhofer 1 udało się pozyskać: kość czołową z kością ciemieniową, dwie kości udowe, 3 kości długie prawej ręki, dwie kości lewego przedramienia, część lewej kości biodrowej oraz fragmenty łopatek i żeber. Zarówno prof. Schaaffhausen, jak i inni doświadczeni zoolodzy, nie mieli wątpliwości co do człowieczej natury szczątków. Stwierdzili też, że ogólne proporcje kości nogi "huerus" i promień miednicy stanowiące o ogólnej postawie ciała „odpowiadały” ogólnym proporcjom właściwym współczesnym Europejczykom, a jedynie wyróżniała je niespotykanie masywna budowa i duże powierzchnie przyczepu mięśni. Według nich neandertalczyk był silniejszy od człowieka współczesnego. Twarz neandertalczyka charakteryzowała się głębokimi oczami okolonymi grubszymi wałami nadoczodołowymi ("supraorbital torus") i większą niż obecnie głową ("cranium") z większą pojemnością mózgu.
Niedawno przeszukując miejsce, w które mógł zostać wyrzucony materiał z jaskini, odnaleziono dalsze kości tego samego neandertalczyka oraz jeszcze jednego egzemplarza. Jedna z nowych kości idealnie pasuje do czaszki Feldhofera 1.

</doc>
<doc id="689927" url="https://pl.wikipedia.org/wiki?curid=689927" title="Renningen">
Renningen

Renningen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży ok. 10 km na północ od Böblingen, przy drodze krajowej B295.
Współpraca.
Miejscowości partnerskie:

</doc>
<doc id="689928" url="https://pl.wikipedia.org/wiki?curid=689928" title="Neanderthal">
Neanderthal



</doc>
<doc id="689930" url="https://pl.wikipedia.org/wiki?curid=689930" title="Loperamid">
Loperamid

Loperamid () – wielofunkcyjny organiczny związek chemiczny stosowany jako opioidowy lek przeciwbiegunkowy.
Jest jedną z substancji opioidowych, jednak nie przechodzi w pełni przez barierę krew-mózg. Z tej przyczyny nie ma typowego dla opioidów wpływu na układ nerwowy, co umożliwiło jego swobodne stosowanie w medycynie bez konsekwencji uzależnienia.
Aktywność biologiczna.
Loperamid działa na receptory opioidowe w ścianie jelita, powodując zmniejszanie uwalniania prostaglandyn i acetylocholiny oraz zwiększenie resorpcji wody i elektrolitów przez komórki ściany jelita. Hamuje perystaltykę przewodu pokarmowego, zwiększa napięcie zwieracza odbytu oraz zmniejsza utratę wody i elektrolitów do światła przewodu pokarmowego. Działanie leku rozpoczyna się po 1 godzinie od podania, maksymalny poziom w osoczu krwi osiąga po 2–4 godzinach, a jego działanie utrzymuje się do 24 godzin. Odtrutką na loperamid jest nalokson.
Loperamid, mimo potencjalnego ryzyka neurotoksyczności (z objawami parkinsonizmu włącznie) wskutek możliwego tworzenia w neuronach dopaminergicznych silnie toksycznych metabolitów pirydynowych, nie ma szkodliwego wpływu na ośrodkowy układ nerwowy. Jest to spowodowane ochronnym wpływem glikoproteiny P, która zapobiega przedostawaniu się leku przez barierę krew-mózg. Innym sugerowanym mechanizmem jest metabolizm loperamidu, różny od MPTP oraz haloperydolu (powodujących tego typu działania niepożądane), który nie prowadzi do powstania neurotoksyn.
Wskazania.
Loperamid jest dopuszczony do obrotu w Polsce zarówno w postaci preparatów prostych, jak i złożonych z symetykonem.
Przeciwwskazania.
Loperamid jest przeciwwskazany w następujących sytuacjach klinicznych:
Leczenie należy przerwać w przypadku wystąpienia zaparcia, wzdęcia lub objawów niedrożności jelit.
Działania niepożądane.
Loperamid może powodować następujące działania niepożądane, występujące ≥1/1000 (bardzo często, często i niezbyt często):
Lek może wpływać na prowadzenie pojazdów w przypadku wystąpienia objawów niepożądanych takich jak zmęczenie, senność lub zawroty głowy.

</doc>
<doc id="689936" url="https://pl.wikipedia.org/wiki?curid=689936" title="Port lotniczy Tokio-Narita">
Port lotniczy Tokio-Narita



</doc>
<doc id="689943" url="https://pl.wikipedia.org/wiki?curid=689943" title="Sosnowiec Plaza">
Sosnowiec Plaza



</doc>
<doc id="689944" url="https://pl.wikipedia.org/wiki?curid=689944" title="Waldenbuch">
Waldenbuch

Waldenbuch – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, siedziba związku gmin Waldenbuch-Steinenbronn. Leży w Schönbuchu, nad rzeką Aich, ok. 10 km na południowy wschód od Böblingen.
Współpraca.
Miejscowości partnerskie:

</doc>
<doc id="689945" url="https://pl.wikipedia.org/wiki?curid=689945" title="Ruda Śląska Plaza">
Ruda Śląska Plaza

Ruda Śląska Plaza − centrum handlowo-rozrywkowe zlokalizowane w centrum Górnośląskiego Okręgu Przemysłowego, w mieście Ruda Śląska, dzielnicy Wirek.
Centrum należy do sieci Centrum Plaza. Otwarcie nastąpiło 1 listopada 2001 roku.
Centrum handlowe ma 20 tysięcy metrów kwadratowych powierzchni oraz parking na 600 samochodów. Centrum posiada 8-salowe kino. W centrum znajdował się także Fantasy Park (zlikwidowany 27 kwietnia 2013), w którym znajdował się tor do kręgli, stoły bilardowe oraz automaty do gier wideo.

</doc>
<doc id="689946" url="https://pl.wikipedia.org/wiki?curid=689946" title="Poznań Plaza">
Poznań Plaza



</doc>
<doc id="689948" url="https://pl.wikipedia.org/wiki?curid=689948" title="Sadyba Best Mall">
Sadyba Best Mall

Sadyba Best Mall – centrum handlowo-rozrywkowe w Warszawie oddane do użytku w 2000 roku. 
Jako pierwsze centrum handlowe w Europie Środkowej i Wschodniej oferowało kino 3D IMAX. Autorem koncepcji i projektu całości architektury i wnętrz był Paweł Graliński.
Opis.
Pawła Gralińskiego, architekta obiektu, do współpracy zaprosił Thor Bjørdal, prezes grupy inwestycyjnej Pol Nordic Group. Spółka pozyskała pierwsze fundusze na budowę galerii handlowych w Polsce poprzez IPO (Initial Public Offering) bezpośrednio od inwestorów kapitałowych w rynku norweskim późną jesienią 1996.
Po podpisaniu umowy w lutym 1997 w sierpniu tego samego roku uzyskano prawomocne pozwolenie na budowę obiektu o powierzchni 55 000 m².
W 1998 zmienił się inwestor obiektu, a jego nowym właścicielem zostało I.T. International Ltd.
Budowa rozpoczęła się latem 1999. Projekt obiektu, zarządzanie projektem i inwestorstwo zastępcze były w gestii architekta P. Gralińskiego i jego pracowni. Budowa trwała 13 miesięcy. Bezpośrednio po otwarciu we wrześniu 2000 i sukcesie komercyjnym obiektu architekt zaproponował rozbudowę centrum na działce u zbiegu ulic Powsińskiej i św. Bonifacego.
Jako pierwsze centrum handlowo-rozrywkowe w tej części Europy zostało nagrodzone w 2002 przez Międzynarodową Radę Centrów Handlowych (International Council of Shopping Centers) w kategorii innowacyjny projekt (nagrodę ICSC trzy lata później, w 2005 roku, otrzymał także poznański Stary Browar dla najlepszego centrum handlowego na świecie w kategorii obiektów handlowych średniej wielkości).

</doc>
<doc id="689951" url="https://pl.wikipedia.org/wiki?curid=689951" title="Dyrektor">
Dyrektor

Dyrektor (z łac. "dirigere" „kierować“) – osoba kierująca pracą organizacji, instytucji, przedsiębiorstwa lub ich części.

</doc>
<doc id="689958" url="https://pl.wikipedia.org/wiki?curid=689958" title="Weil der Stadt">
Weil der Stadt

Weil der Stadt – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży nad rzeką Würm, ok. 13 km na północny zachód od Böblingen, przy drodze krajowej B295.

</doc>
<doc id="689959" url="https://pl.wikipedia.org/wiki?curid=689959" title="Stara Synagoga w Wieliczce">
Stara Synagoga w Wieliczce

Stara Synagoga w Wieliczce – synagoga znajdująca się w Wieliczce przy ulicy Wiejskiej 11. Jest najstarszą spośród zachowanych wielickich synagog.
Historia.
Synagoga została zbudowana w połowie XVIII wieku po zachodniej stronie centrum żydowskiej osady na Klaśnie, w historycznych granicach Sierczy. Po raz pierwszy została zaznaczona na planach fortyfikacyjnych Wieliczki z lat 1777-1779. Podczas II wojny światowej hitlerowcy zdewastowali wnętrze synagogi. 
Po zakończeniu wojny budynek przeznaczono na magazyn i taką funkcję pełnił on do początku XXI w. Po II wojnie światowej zlikwidowano stropy i ocalałe dekoracje oraz załamano dach. W 1980 roku przeprowadzono remont zabezpieczający synagogę, m.in. położono stropodach na konstrukcji stalowej oraz skotwiono ściany. Obecnie budynek jest nieużywany i zamknięty dla zwiedzających. Mimo podstawowego zabezpieczenia budowlanego w postaci izolacji fundamentów i odprowadzenia wody opadowej obecny stan techniczny synagogi jest bardzo zły.
Architektura.
Murowany z kamienia łamanego i cegły, jednoprzestrzenny i orientowany budynek synagogi wzniesiono na planie prostokąta. Do dnia dzisiejszego na zewnątrz nad zamurowanym oknem od wschodu zachowały się resztki dekoracji sztukatorskiej, a we wnętrzu fragmenty malowanych inskrypcji hebrajskich i ornamentów roślinnych oraz fragmenty dekoracji sztukatorskiej. Wnęka po Aron ha-kodesz została zamurowana. 

</doc>
<doc id="689967" url="https://pl.wikipedia.org/wiki?curid=689967" title="Fizyka plazmy">
Fizyka plazmy

Fizyka plazmy – dziedzina fizyki zajmująca się badaniem i nauką o plazmie (rozrzedzonych gazach zjonizowanych) i zjawiskach z nią spokrewnionych.
Fizyka plazmy opiera się głównie na innych dobrze znanych działach fizyki (mechanika statystyczna, mechanika klasyczna, elektrodynamika).
Fizyka plazmy to nauka o cząstkach naładowanych. Zwykły gaz, jakim np. jest powietrze jest złożony z cząstek obojętnych elektrycznie, które oddziaływają między sobą jedynie w momencie zderzenia (tzw. oddziaływania dwucząstkowe). W plazmie natomiast występuje pole elektryczno-magnetyczne, które w tym przypadku uważane jest za długozasięgowe. Powoduje to, że jedna cząstka oddziałuje na wielu sąsiadów (oddziaływanie wielocząstkowe). 
W 1879 r. William Crookes określił plazmę jako „czwarty stan materii” (materia zjonizowana w wyładowaniach gazowych). Dostarczając ciepła ciału stałemu poprzez przemianę fazową, otrzymuje się nowy stan skupienia, zwykle ciecz. Kontynuując ogrzewanie, z cieczy powstanie gaz. Z kolei, ogrzewając gaz, można go doprowadzić do jonizacji (oddzielenia elektronów od cząsteczek). Przy pewnej temperaturze nastąpi całkowita jonizacja gazu. Właśnie ten stan nazywany jest czwartym stanem skupienia.

</doc>
<doc id="689968" url="https://pl.wikipedia.org/wiki?curid=689968" title="Integrowana ochrona roślin">
Integrowana ochrona roślin

Integrowana ochrona roślin – sposób ochrony roślin przed organizmami szkodliwymi, polegającym na wykorzystaniu wszystkich dostępnych metod ochrony roślin, dający pierwszeństwo metodom niechemicznym, w sposób minimalizujący zagrożenie dla zdrowia ludzi, zwierząt oraz dla środowiska. Tym samym integrowana ochrona roślin pozwala ograniczyć stosowanie chemicznych środków ochrony roślin do niezbędnego minimum i w ten sposób ograniczyć presję na środowisko naturalne oraz chroni bioróżnorodność środowiska rolniczego.
Termin „integrowana ochrona roślin”, przyjęty w Polsce jako tłumaczenie terminu angielskiego „Integrated Pest Management” (IPM), niezbyt dobrze odzwierciedla znaczenie oryginału, gdyż IPM znaczy dosłownie „integrowane zarządzanie agrofagami”, nie ograniczając się tylko do aspektu ich zwalczania (jak sugeruje termin „ochrona”).
W integrowanej ochronie roślin ważny jest łączny wpływ wszystkich kategorii organizmów szkodliwych, czyli patogenów, owadów i chwastów, występujących w środowisku danej uprawy na jej plon, dlatego do zwalczania agrofagów podchodzi się całościowo, ze zwróceniem szczególnej uwagi na wzajemne powiązania i zachodzące współoddziaływania. Potencjalnie szkodliwy organizm staje się agrofagiem jeżeli obecna jest roślina żywicielska, środowisko jest korzystne zarówno dla rośliny, jak i organizmu szkodliwego a czas sprzyja interakcji między rośliną i organizmem szkodliwym. Ponadto człowiek i organizm szkodliwy konkurują w stosunku do rośliny, stopień uszkodzenia rośliny obniża ilość lub jakość plonu.
Integrowana ochrona roślin wykorzystuje w pełni wiedzę o organizmach szkodliwych dla roślin (w szczególności o ich biologii i szkodliwości) w celu określenia optymalnych terminów dla podejmowania działań zwalczających te organizmy, a także wykorzystuje naturalne występowanie organizmów pożytecznych, w tym drapieżców i pasożytów organizmów szkodliwych dla roślin, a także posługuje się ich introdukcją.
Podstawa prawna.
Obowiązek stosowania zasad integrowanej ochrony roślin przez wszystkich profesjonalnych użytkowników środków ochrony roślin począwszy od dnia 1 stycznia 2014 r. wynika z postanowień art. 14 dyrektywy 2009/128/WE oraz rozporządzenia nr 1107/2009. Artykuł 55 rozporządzenia nr 1107/2009/WE stanowi, że środki ochrony roślin muszą być stosowane zgodnie z ogólnymi zasadami integrowanej ochrony roślin, o których mowa w art. 14 oraz załączniku III do tej dyrektywy.
Załącznik ten podaje:
Ochrona roślin w integrowanej produkcji roślin.
Integrowana produkcja jabłek.
W przypadku integrowanej produkcji jabłek duże znaczenie ma wybór odpowiedniego stanowiska. Powinno ono zabezpieczać sad przed północnymi wiatrami oraz zastoiskami mrozowymi. Dlatego sady zakłada się najczęściej na wzniesieniach osłoniętych od północy. Na równinnych terenach można zastosować także osłonę w postaci jednego lub dwóch rzędów szybkorosnących drzew posadzonych na granicy działki. Najlepiej do tej roli nadają się olchy lub lipy.
W przypadku uprawy integrowanej istotne jest pozostawienie zarośli na granicy oraz wokół sadu. Stanowią one ostoję dla ptaków oraz owadów pożytecznych, co wpływa na równowagę biologiczną oraz umożliwia ograniczenie stosowania chemicznych środków ochrony roślin . Jednocześnie należy dbać o to, by w otoczeniu sadu nie rosły dzikie jabłonie lub inne rośliny będące gospodarzami najczęściej występujących patogenów groźnych dla uprawy jabłoni.
Odpowiednie nawożenie roślin opiera się o ocenę wizualną rośliny oraz analizę chemiczną liści i gleby. W ten sposób można określić odczyn gleby (pH) czy zawartość makropierwiastków (fosfor, potas oraz magnez). Oprócz nawozów naturalnych, głównie obornika stosuje się także nawozy mineralne (sztuczne). Dzięki nawożeniu jabłonie są bardziej odporne na choroby.
W celu utrzymywania zachwaszczenia na niskim poziomie stosuje się zróżnicowane metody:
Pierwszeństwo w integrowanej produkcji jabłek mają zawsze metody niechemiczne, jednak czasami są one zbyt kosztowne lub nieskuteczne. W takich przypadkach dopuszcza się wykorzystywanie herbicydów do zwalczania chwastów.
Walka z chorobami w integrowanej produkcji jabłek.
Duże znaczenie w integrowanej produkcji jabłek ma także wybór odmian odpornych na choroby. Odmiana powinna zostać wybrana z uwzględnieniem chorób, które występują najczęściej w danym terenie. Prawidłowa pielęgnacja jabłoni, w tym ich przycinanie i formowanie, zapewnia lepszą przewiewność koron, co zapobiega zakażeniom, a jednocześnie ułatwia dokładne opryskanie drzew. W ten sposób można efektywnie zwalczać nawet trudne choroby drzew przy użyciu mniejszej ilości środków chemicznych. Zabiegi pielęgnacyjne należy przeprowadzać także po zbiorach. Zgrabianie i niszczenie opadłych liści pozwala na ograniczenie ilości patogenów, które zimują w takich miejscach.
Aby w pełni chronić sad przed chorobami, bardzo ważne są regularne lustracje. Pozwalają one ocenić zagrożenie wystąpienia danego patogenu. Zauważenie już pierwszych objawów choroby ułatwia zastosowanie skutecznego programu ochrony jabłoni. W końcu kwitnienia, w lipcu oraz w sierpniu w uprawach integrowanych przeprowadza się dokładną lustrację wszystkich drzew. Stan drzew jabłoni powinno się sprawdzać co 7-10 dni przez cały okres wegetacji.
Walka ze szkodnikami w integrowanej produkcji jabłek.
W celu zwalczania szkodników stosuje się następujące metody:
Integrowana produkcja owoców jagodowych.
Plantacje malin zakłada się na terenach równinnych o łagodnych zboczach. Należy unikać zastoisk, które powodują przemarzanie roślin. Borówka amerykańska (wysoka) oraz porzeczki wymagają przewiewnej gleby i właściwej wilgotności. Przed sadzeniem należy zbadać glebę pod kątem występowania agrofagów, szczególnie pędraków, drutowców i opuchlaków. Przy przekroczeniu progu zagrożenia konieczne jest zaplanowanie plantacji w innym miejscu. Jeśli badanie zostało przeprowadzone z wyprzedzeniem, możliwe jest kilkukrotne uprawienie gleby w okresie od maja do sierpnia. Dzięki temu szkodniki są niszczone, a osobniki wyrzucane na powierzchnię gleby – zjadane przez ptaki. W celu regulacji zachwaszczenia można stosować metody mechaniczne, czyli systematyczne uprawianie gleby w międzyrzędach. Sieje się także rośliny okrywowe, które tworzą murawę, które blokują rozwój chwastów. Podobne efekty daje ściółkowanie gleby naturalnymi materiałami jak słoma, trociny, kora i kompost. Jeśli wyżej wymienione metody nie są efektywne lub są zbyt kosztowne, dopuszcza się także stosowanie środków chemicznych.
Ochrona roślin jagodowych przed chorobami w uprawie integrowanej.
Lustracja plantacji służy do efektywnej ochrony przy użyciu środków ochrony roślin, chemicznych i biologicznych. Stała kontrola ułatwia szybką reakcję na występujący problem. Jednocześnie stosuje się wiele metod ochrony roślin w celu minimalizacji ryzyka zachorowań:
Historia.
Początki integrowanej ochrony roślin sięgają lat 60. XX wieku, choć termin stał się powszechnie obowiązującym około 20 lat później, na początku lat 80. Za początkowy punkt często wymieniane jest opublikowanie przez Rachel Carson w 1962 roku artykułu zatytułowanego „Silent Spring” (pol. "Cicha wiosna"), w którym po raz pierwszy omawiane są szkody jakie przynosi powszechne stosowanie pestycydów. Carson i inni sugerują, że metody ochrony inne niż chemiczne powinny zostać wprowadzane w celu ochrony życia zdrowia ludzkiego i środowiska naturalnego. W kolejnych latach presja opinii publicznej skłoniła rządy wielu krajów do wycofania zgody na stosowanie silnych pestycydów, takich jak np. DDT.
Zasady integrowanej produkcji opracowane zostały w wielu krajach i organizacjach. Dostosowane zostało prawodawstwo i utworzone instytucje nadzorujące. W 1968 roku FAO rozpoczęło prace i w kolejnych latach stworzyło ramy dla integrowanej produkcji na całym świecie.
Pierwsza dyrektywa Unii Europejskiej omawiająca problematykę integrowanej produkcji owoców, oraz regulująca jej aspekty prawne została wydana w 1991 roku.
Ponadto kraje członkowskie UE mają od wielu lat własne programy, w ramach których redukuje się stosowane maksymalne dawki pestycydów. Wycofywane są stopniowo pestycydy nieselektywne oraz o wysokiej klasie toksyczności.
Integrowana produkcja w Polsce.
W Polsce integrowana produkcja, oparta na zasadach integrowanej ochrony roślin sięga, podobnie jak w UE, początków lat 90. a jej założenia merytoryczne zostały opracowanie w 1991 roku w Instytucie Sadownictwa i Kwiaciarstwa w Skierniewicach i dotyczyły integrowanej produkcji owoców, a pierwsze sady w których metody zostały wprowadzane założono w 1992 roku. W pierwszych latach IP obejmowała wyłącznie sady jabłoniowe, jednak stopniowo w kolejnych latach zasady zaczęły obejmować kolejne gatunki oraz kolejne grupy roślin uprawnych.
Przepisy prawne dotyczące Integrowanej Produkcji zawiera ustawa o ochronie roślin przed agrofagami z dnia 13 lutego 2020 r. () oraz rozporządzenie Ministra Rolnictwa i Rozwoju Wsi z dnia 24 czerwca 2013 r. w sprawie dokumentowania działań związanych z integrowaną produkcją roślin (). Jednostką koordynującą całość systemu Integrowanej Produkcji w Polsce oraz kontrolującą prawidłowość prowadzenia upraw i wydawania certyfikatów jest Państwowa Inspekcja Ochrony Roślin i Nasiennictwa.
Producent chcąc uzyskać certyfikat IP w Polsce musi spełnić następujące wymagania:

</doc>
<doc id="689970" url="https://pl.wikipedia.org/wiki?curid=689970" title="Apostolicum">
Apostolicum

Apostolicum - oficyna wydawnicza i drukarnia prowadzona przez pallotynów w Ząbkach koło Warszawy; początkowo działała pod nazwą Pallottinum II.
Po II wojnie światowej pallotyni kontynuowali działalność wydawniczą w ramach poznańskiej drukarni i wydawnictwa Pallottinum. W 1972 roku rozpoczęto budowę nowej drukarni w Ząbkach, którą w 1984 roku nazwano „Pallottinum II”. Nowa drukarnia zaczęła się prężnie rozwijać, dlatego w lipcu 1985 rozpoczęło funkcjonowanie Pallottinum II - Wydawnictwo, zależne od Pallottinum.
W obliczu nowych zadań apostolskich, w 1993 Polską Prowincję Księży Pallotynów przekształcono w dwie i wówczas w Ząbkach powstało - obok istniejącego w Poznaniu Pallottinum – samodzielne wydawnictwo pod nazwą Apostolicum. Od tego momentu jest ono wydawnictwem pallotyńskiej Prowincji Chrystusa Króla (Warszawskiej). Pallottinum pozostało wydawnictwem Prowincji Zwiastowania Pańskiego (Poznańskiej).
Obecnie Apostolicum wydaje rocznie około 40 nowości książkowych i 50 wznowień. 
Współpracuje z "Frondą". Wraz z Księgarnią św. Jacka wydaje książki o Opus Dei.

</doc>
<doc id="689973" url="https://pl.wikipedia.org/wiki?curid=689973" title="Synagoga w Bukowsku (ul. Sanocka)">
Synagoga w Bukowsku (ul. Sanocka)

Synagoga Gminna w Bukowsku – była to druga synagoga w mieście, powstała pod koniec XIX wieku. Była murowana, pokryta strzechą. Użycie takiego materiału na wykończenie dachu nie wynikało z niezamożności gminy, lecz było świadome - "manna z nieba", umożliwiająca przeżycie Narodu Wybranego, mogła spłynąć poprzez szczeliny słomianego dachu. Dom modlitwy usytuowany był w górnej części Bukowska, na skraju miasta przy ul. Sanockiej 63 u wylotu drogi w kierunku wsi Nagórzany (zaraz za mostkiem). Synagoga została zdewastowana pierwszy raz we wrześniu 1939 podczas pogromu ukraińskiego, drugi raz w roku 1946 podczas kolejnych podpaleń i ataków UPA na miasto. Obecnie miejsce po synagodze zarasta pastwisko - nie zachowały się żadne ślady po murowanym budynku.

</doc>
<doc id="689974" url="https://pl.wikipedia.org/wiki?curid=689974" title="Aidlingen">
Aidlingen

Aidlingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, siedziba związku gmin Aidlingen/Grafenau. Leży w Heckengäu, nad rzeką Würm, ok. 10 km na zachód od Böblingen.

</doc>
<doc id="689976" url="https://pl.wikipedia.org/wiki?curid=689976" title="Alceini">
Alceini

Alceini – monotypowe plemię ssaków z podrodziny saren (Capreolinae) w obrębie rodziny jeleniowatych (Cervidae).
Występowanie.
Plemię obejmuje jeden żyjący współcześnie gatunek występujący w Eurazji i Ameryce Północnej.
Morfologia.
Długość ciała (bez ogona) 240–300 cm, długość ogona 12–16 cm, wysokość w kłębie 185–210 cm; masa ciała 280–770 kg. 
Systematyka.
Podział systematyczny.
Niektóre ujęcia systematyczne wyodrębniają dwa gatunki ("A. alces" i "A. americanus") lecz ich odrębność gatunkowa jest przedmiotem dyskusji i zachodzi potrzeba dalszych badań. Do plemienia należy jeden rodzaj "Alces" z jednym występującym współcześnie gatunkiem:
Opisano również gatunki wymarłe:

</doc>
<doc id="689978" url="https://pl.wikipedia.org/wiki?curid=689978" title="Grafenau (Badenia-Wirtembergia)">
Grafenau (Badenia-Wirtembergia)

Grafenau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, wchodzi w skład związku gmin Aidlingen/Grafenau. Leży w Heckengäu, nad rzeką Würm, ok. 12 km na zachód od Böblingen.

</doc>
<doc id="689979" url="https://pl.wikipedia.org/wiki?curid=689979" title="Alces alces">
Alces alces



</doc>
<doc id="689980" url="https://pl.wikipedia.org/wiki?curid=689980" title="Popielewo (powiat bytowski)">
Popielewo (powiat bytowski)

Popielewo (kaszb. "Pòpielewò", niem. "Pöppelhof") – osada leśna w Polsce położona w województwie pomorskim, w powiecie bytowskim, w gminie Trzebielino. 
Osada wchodzi w skład sołectwa Bożanka.
W latach 1975–1998 miejscowość administracyjnie należała do województwa słupskiego.

</doc>
<doc id="689981" url="https://pl.wikipedia.org/wiki?curid=689981" title="Prowincja Północna (Izrael)">
Prowincja Północna (Izrael)



</doc>
<doc id="689982" url="https://pl.wikipedia.org/wiki?curid=689982" title="Oddziaływanie kulombowskie">
Oddziaływanie kulombowskie



</doc>
<doc id="689985" url="https://pl.wikipedia.org/wiki?curid=689985" title="GJ 1061">
GJ 1061

GJ 1061 – gwiazda w gwiazdozbiorze Zegara. Znajduje się w odległości ok. 12 lat świetlnych od Słońca i jest jedną z gwiazd najbliższych Układowi Słonecznemu. Okrążają ją trzy znane planety, dwie z nich są planetami ziemiopodobnymi.
Charakterystyka fizyczna.
GJ 1061 jest czerwonym karłem; należy do typu widmowego M5,5V. Ma temperaturę ok. 2950 K, a jej jasność to zaledwie ok. 0,00007 jasności Słońca. Masa tej gwiazdy to 12% masy Słońca, a ma ona promień równy około 16% promienia Słońca. Pomimo małej odległości nie jest widoczna nawet przez lornetkę, wielkość obserwowana GJ 1061 to zaledwie 13.
Wiek GJ 1061 jest oceniany na ponad 7 miliardów lat. Emituje ona bardzo mało promieniowania rengenowskiego. Chociaż gwiazda jest podobna do bliższej Proximy Centauri, charakteryzuje ją niższa aktywność.
Układ planetarny.
W 2019 roku doniesiono o odkryciu trzech planet okrążających tę gwiazdę. Są to niewielkie planety o masach minimalnych od 1,4 do 1,7 masy Ziemi.
Planeta GJ 1061 b krąży poza ekosferą układu. Dwie dalsze planety układu otrzymują strumień promieniowania równy odpowiednio 1,45 (c) i 0,69 (d) strumienia dochodzącego do Ziemi. Wskaźnik podobieństwa do Ziemi dla obu tych planet ma bardzo wysoką wartość, równą 0,86, jednak tylko planeta GJ 1061 d orbituje w „zachowawczo” definiowanej ekosferze, zatem szansa na warunki klimatyczne umożliwiające istnienia ciekłej wody na powierzchni jest większa w jej przypadku.

</doc>
<doc id="689987" url="https://pl.wikipedia.org/wiki?curid=689987" title="Broczyna">
Broczyna

Broczyna (kaszb. "Bròczënô") – wieś w Polsce położona w województwie pomorskim, w powiecie bytowskim, w gminie Trzebielino. Wieś jest częścią składową sołectwa Bożanka.
W latach 1975–1998 miejscowość administracyjnie należała do województwa słupskiego.
Wieś powstała w 1565 roku, należała do rodu Zitzewitzów.
Na terenie Broczyny działalność duszpasterską prowadzą: Kościół Rzymskokatolicki i Kościół Zielonoświątkowy.
Zabytki.
Według rejestru zabytków NID na listę zabytków wpisany jest zespół dworski z k. XIX w., nr rej.: A-236 z 30.11.1986: dwór i park.

</doc>
<doc id="689989" url="https://pl.wikipedia.org/wiki?curid=689989" title="Grądki Dolne">
Grądki Dolne

Grądki Dolne – osada w Polsce położona w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Bożanka.
W latach 1975–1998 miejscowość administracyjnie należała do województwa słupskiego.

</doc>
<doc id="689991" url="https://pl.wikipedia.org/wiki?curid=689991" title="Czarnkowo (powiat bytowski)">
Czarnkowo (powiat bytowski)

Czarnkowo – osada leśna w Polsce położona w województwie pomorskim, w powiecie bytowskim, w gminie Trzebielino.
Miejscowość wchodzi w skład sołectwa Bożanka.
W latach 1975–1998 miejscowość administracyjnie należała do województwa słupskiego.

</doc>
<doc id="689992" url="https://pl.wikipedia.org/wiki?curid=689992" title="Wielkość widoma">
Wielkość widoma



</doc>
<doc id="689993" url="https://pl.wikipedia.org/wiki?curid=689993" title="Radaczewo (Gumieniec)">
Radaczewo (Gumieniec)

Radaczewo – przysiółek wsi Gumieniec w Polsce, położony w województwie pomorskim, w powiecie bytowskim, w gminie Trzebielino. Wchodzi w skład sołectwa Gumieniec.
W latach 1975–1998 przysiółek administracyjnie należał do województwa słupskiego.

</doc>
<doc id="689995" url="https://pl.wikipedia.org/wiki?curid=689995" title="Ciemnica">
Ciemnica

Ciemnica – przysiółek wsi Gumieniec w Polsce, położony w województwie pomorskim, w powiecie bytowskim, w gminie Trzebielino. Wchodzi w skład sołectwa Gumieniec.
W latach 1975–1998 przysiółek administracyjnie należał do województwa słupskiego.

</doc>
<doc id="689996" url="https://pl.wikipedia.org/wiki?curid=689996" title="Flaccus Alcuinus">
Flaccus Alcuinus



</doc>
<doc id="689997" url="https://pl.wikipedia.org/wiki?curid=689997" title="Kleszczewo (Gumieniec)">
Kleszczewo (Gumieniec)

Kleszczewo – przysiółek wsi Gumieniec w Polsce, położony w województwie pomorskim, w powiecie bytowskim, w gminie Trzebielino. Wchodzi w skład sołectwa Gumieniec.
W latach 1975–1998 przysiółek administracyjnie należał do województwa słupskiego.

</doc>
<doc id="689999" url="https://pl.wikipedia.org/wiki?curid=689999" title="Port lotniczy Osaka">
Port lotniczy Osaka



</doc>
<doc id="690000" url="https://pl.wikipedia.org/wiki?curid=690000" title="Synagoga w Nowotańcu">
Synagoga w Nowotańcu

Synagoga w Nowotańcu — dom modlitwy powstały pod koniec XIX wieku. Był to murowany dom z kamienia łamanego, pokryty blachą. Obok synagogi znajdowała się również murowana rytualna mykwa. Dom modlitwy prowadzony przez Rochmesów usytuowany był po północnej stronie nowotanieckiego rynku, obok domu Thalenbergów.
Pierwszą zgodę na budowę synagogi nowotanieccy Żydzi uzyskali przed rokiem 1721, wydał ją biskup Jan Kazimierz Bokum. 21 lipca 1745 zgodę na budowę drewnianej synagogi zatwierdził następnie biskup Hieronim Sierakowski. W wyniku pożaru jaki nawiedził Nowotaniec w roku 1802 zniszczeniu uległo wiele domów w tym również sama synagoga. Gmina nowotaniecka posiadała od samego początku samodzielność i była jednym z najmniejszych kahałów w całym powiecie sanockim. Do kahału w roku 1939 należało 10 rodzin. Synagoga została zdewastowana pierwszy raz we wrześniu 1939 podczas pogromu ukraińskiego, drugi raz w roku 1946 podczas kolejnych podpaleń i ataków UPA na miasto. Zachowała się relacja mieszkanki Sanoka, która ukrywała się w Nowotańcu po wywiezieniu sanockich Żydów do obozu w Zasławiu. Obecnie położenie tego budynku jest nieczytelne, gdyż w latach 70. wyrównano teren rynku.

</doc>
<doc id="690002" url="https://pl.wikipedia.org/wiki?curid=690002" title="Prowincja Hajfa">
Prowincja Hajfa



</doc>
<doc id="690003" url="https://pl.wikipedia.org/wiki?curid=690003" title="Jeleniak bagienny">
Jeleniak bagienny

Jeleniak bagienny, jeleń bagienny ("Blastocerus dichotomus") – gatunek przeżuwacza z rodziny jeleniowatych (Cervidae), największy z południowoamerykańskich jeleniowatych.
Systematyka.
Takson po raz pierwszy opisany przez J. Iligera w 1815 roku pod nazwą "Cervus dichotomus". Autor opisu taksonu nie wskazał miejsca typowego i określił je za F. Azarą jako „Gouazoupoukou”. W 1961 roku A. Cabrera ograniczył miejsce typowe do jeziora Ypoá na południe od Asunción w Paragwaju. Jedyny przedstawiciel rodzaju jeleniak ("Blastocerus") utworzonego przez J. A. Wagnera w 1844 roku.
Występowanie.
Ameryka Południowa – Brazylia, Boliwia, Peru, Paragwaj i Argentyna. Na terenie Urugwaju prawdopodobnie wyginął. Zasiedla gęsto porośnięte tereny podmokłe.
Charakterystyka ogólna.
Ciało ubarwione czerwono-brązowo, kończyny czarne, poroże żółte z 4-5, czasami więcej odgałęzieniami, z licznymi perłami. Ciąża trwa zwykle 270 dni, ale może przedłużyć się nawet do roku. Samica rodzi zwykle 1 młode. U młodych cętki nie występują.
Jelenie bagienne żywią się trawami, ziołami i roślinnością wodną. Żerują samotnie lub w małych grupach.
Zagrożenia i ochrona.
Głównym zagrożeniem jeleni bagiennych jest utrata siedlisk. Ich główni naturalni wrogowie – jaguar i puma – występują na tyle nielicznie, że przestały stanowić bezpośrednie zagrożenie dla istnienia gatunku.

</doc>
<doc id="690005" url="https://pl.wikipedia.org/wiki?curid=690005" title="Blastocerus dichotomus">
Blastocerus dichotomus



</doc>
<doc id="690006" url="https://pl.wikipedia.org/wiki?curid=690006" title="Miss Baltic Sea">
Miss Baltic Sea

Miss Morza Bałtyckiego, Miss Baltic Sea – konkurs piękności rozgrywany od 1990. W 2006 roku konkurs zmienił nazwę na "Miss Baltic Sea &amp; Scandinavia" ("Miss Krajów Bałtyckich i Skandynawii") z powodu połączenia konkursu z Miss Skandynawii.
Obecną Miss jest pochodząca z Islandii Fanney Lara Gudmundsdottir .

</doc>
<doc id="690007" url="https://pl.wikipedia.org/wiki?curid=690007" title="Blastocerus">
Blastocerus



</doc>
<doc id="690010" url="https://pl.wikipedia.org/wiki?curid=690010" title="Forma (sztuka)">
Forma (sztuka)

Forma w dziedzinie sztuki oznacza te jej właściwości, które związane są z kształtem (np. rzeźba, architektura), konstrukcją (układem) zapisu (np. poezja, powieść, muzyka). Nie mając bezpośrednio wpływu na treść dzieła sztuki, decyduje jednak o wyborze sposobu w jaki dzieło sztuki jest rejestrowane i przekazywane odbiorcy.
Ze względu na fakt, że na przestrzeni dziejów zmieniały się sposoby widzenia i kategoryzacji tego, co dziś określa się mianem sztuki oraz różne jej interpretacje (np. sztuka użytkowa, sztuka wyzwolona) definicja powyższa nie jest sztywna i jednoznaczna.
W okresie starożytności forma w architekturze miała nie tylko wpływ na treść ale i sama była treścią. Przykładem tego były piramidy w cywilizacjach starożytnych. Użytkowość tak widzianej funkcji formy miesza się tu z jej funkcją samowytwarzania treści abstrakcyjnej (powaga, majestatyczność, nieśmiertelność). Podobne zastosowanie formy w architekturze znajdujemy później w budownictwie sakralnym od wieków średnich poczynając aż po czasy współczesne, gdzie forma użytkowa mieszała się z przekazem abstrakcyjnym (strzelistość wież symbolizujących 'wniebowstąpienie', kształt konstrukcji naw głównych i bocznych w formie krzyża).
W historii sztuki znaczenie, opis i systematyzacja formy w sztuce ujmowane były na różne sposoby:
Forma jako układ.
Forma jako układ części, elementów, składników dzieła, np. forma portyku jest układem kolumn, a melodia jest układem dźwięków.
Definicja ta zrodziła się w czasach starożytnych u Greków. Arystoteles uważał, iż jej autorami byli pitagorejczycy. Miała ona charakter normatywny – była próbą odkrycia praw rządzących sztuką i narzucenia ich dziełom. Zakładała, że piękno jest obiektywne i da się je jasno określić. Zatem piękne było według Greków tym, co harmonijne, symetryczne, tworzące ład, proporcjonalne. Te cechy były ważniejsze niż charakter elementów użytych do stworzenia dzieła, np. rzeźba kobiety była estetyczna dzięki idealnym proporcjom, a nie wyszukanej fryzurze, biżuterii czy draperii szaty. Pitagorejczycy przekonani byli o magii liczb we wszystkich dziedzinach życia.
Forma jako kształt.
Między XV a XVIII stuleciem powstało kolejne pojęcie formy – jako kontur, rysunek, zarys kształtu przedmiotu, będący przeciwieństwem barwy. W tych czasach dochodziło do radykalnych posunięć w postrzeganiu, co jest w sztukach plastycznych istotne – barok sprzeciwiał się renesansowemu ignorowaniu znaczenia kolorów tworząc kolorystyczny nurt malarstwa, z kolei w oświeceniu najważniejszy był rysunek akademicki. Kant pisał, że momentem istotnym jest rysunek, barwy zaś są jedynie „rzeczą powabu” i nie mogą przedmiotu„ uczynić godnym oglądania ani pięknym”.
Rudolf Arnheim pisał:"Postrzegając kształt, zawsze świadomie lub nieświadomie przyjmujemy, że kształt ten coś przedstawia, a wobec tego, że jest formą jakiejś treści". Zatem według drugiej definicji formą nazywa się to, co jest bezpośrednio dane zmysłom – formę widzimy lub słyszymy i dzięki niej odczytujemy sens dzieła. Przykładowo w poezji brzmienie słów jest formą, natomiast ich znaczenie – treścią. I właśnie w dziedzinie sztuki słowa po raz pierwszy wyodrębnili tę definicję formy sofiści. Średniowieczni scholastycy starali się jak najprecyzyjniej oddzielać formę od treści, podobnie problem ten badano w Odrodzeniu i kolejnych epokach. Z czasem definicja ta przestała dotyczyć tylko poezji, objęła też sztuki piękne i muzykę. W niektórych okresach muzykę postrzegano wręcz tylko jako formę, nie niosącą w sobie żadnej treści. Takie formalistyczne stanowisko zyskiwało z biegiem lat coraz szerszą sławę, aż do utworzenia nurtu formalistycznego w sztuce w XIX wieku.
Zarys historii pojęcia formy w sztuce.
Arystoteles sprzeciwił się platońskiej teorii świata idei, doszedł do wniosku, że to w świadomości ludzkiej, podczas stykania się z przedmiotami, powstają ich idealne wzorce. Pomimo że człowiek widzi np. kilka koni, które różnią się od siebie wielkością, umaszczeniem czy innymi indywidualnymi cechami, to jednak potrafi wyciągnąć z tych obserwacji pewną część wspólną, czyli takie cechy, które sprawiają, że koń jest koniem – jego istotę. To właśnie Arystoteles uważał za formę. Oczekiwał od artystów obserwacji przyrody, aby byli w stanie pomijając cechy przypadkowe docierać do istoty rzeczy i przedstawiać je w dziełach. Dotyczyło to sztuki mimetycznej, która była dla Greków ideałem. Do tej definicji powrócił np. Piet Mondrian. Zaczynał on swoją twórczość od bardzo dokładnego odtwarzania rzeczywistości, badał ją i stopniowo eliminował cechy przypadkowe. W końcu sprowadził cały otaczający go świat do układów linii prostych i podstawowych kolorów, analizował ich wzajemne zależności i oddziaływania – one zdaniem Mondriana okazały się być istotą rzeczywistości i dzięki nim osiągał na swych obrazach harmonię uniwersalną, którą określał jako piękno kosmiczne.
Kant forsował definicję formy jako aprioryczną, czyli jak wskazuje określenie – przyjętą z góry, opartą i uzasadnioną nie na doświadczeniu lecz na rozumowaniu. W "Krytyce czystego rozumu" Kant wymienia aprioryczne formy poznania: przestrzeń, czas, substancję, przyczynowość - są to stałe umysłu i za ich pomocą możliwe jest wszelkie poznanie. Jednakże w "Krytyce władzy sądzenia", w której podjął się krytyki piękna, stwierdził, że wobec sztuki, twórczości, te aprioryczne formy nie obowiązują – o pięknie nie decydują stałe umysłu, lecz wyjątkowe jednorazowe uzdolnienia twórców. Dopiero następcy Kanta zbliżyli jego definicję formy do sztuki – przede wszystkim K. Fiedler i H. Wolfflin. Według pierwszego z nich nie tylko umysł, ale i nasze widzenie ma zakorzenioną formę powszechną, kieruje się pewnymi prawami. To, jak postrzegane jest dane dzieło zależy tylko od odbiorcy, który jest podmiotem i poddaje sztukę analizie poprzez swoje właściwości umysłu. To prowadzi do wniosku, iż nie istnieje jedna uniwersalna forma widzenia, lecz, że jest ich tyle, ile podmiotów, ilu odbiorców sztuki. Formy te nie są ponadczasowe, stałe, tylko zmieniają się, wiążą z daną epoką. To właśnie zauważył Wolfflin, który stworzył teorię alternatywnych form klasycznych i barokowych.
Winckelmann, ojciec współczesnej historii sztuki, pisał, że: „dokładność oka w obserwacji prawdziwej formy i wielkości tematów obrazów i ich formy dotyczy w równej mierze koloru, jak i kształtu”
Jego teoretyczne prace na temat sztuki i jej historii dały podstawy prądu neoklasycystycznego, gdzie forma naśladowana z okresu hellenistycznego i jego elementów w klasyce rzymskiej, traktowana była, jako próba nałożenia harmonii w dziełach artystycznych, co z kolei miało mieć bezpośredni wpływ na osiągnięcie piękna sztuki.
Współczesność.
Pozorny brak formy lub jej wyraźne ograniczenie jest charakterystycznym rysem wielu współczesnych prądów w sztuce. Daje się to szczególnie łatwo zaobserwować w formach poetyckich. O ile klasyczna i klasycyzująca poezja podporządkowana była rygorystycznym zasadom formy (np. sonet, elegia, aleksandryn), o tyle współczesna poezja buntując się wobec ograniczeń formalnych często odrzuca formę zastaną lub do tej pory obowiązującą (np. wiersz wolny). Trudno jednak powiedzieć, że odrzucenie zastanych form jest brakiem formy. Każdy zapis twórczości w sztuce musi opierać się na jakiejś formie, gdyż jest ona materialną manifestacją idei artystycznej. Zmieniające się na przestrzeni dziejów pojęcia i rozumienia formy wynikały z nowych potrzeb kulturowych i rozwoju lub upadku społeczeństw. Jak dwie strony tej samej monety, można powiedzieć, że brak lub odrzucenie formy jest rewersem istniejącej formy-dewizy. We wstępie do polskiego tłumaczenia "Fajdrosa" Platona, Władysław Witwicki opisywał zmiany w formie sztuki starożytnej w Grecji. Sztuka grecka czasów Platona, będąca w rozkwicie hellenizmu, różniła się w sposób zasadniczy od surowej estetyki i formy antycznej sztuki greckiej. Z opisu Witwickiego wnioskować można, że już wówczas zmiany te były nie mniej rewolucyjne od tych, zachodzących w rozumieniu i stosowaniu formy w sztuce współczesnej.

</doc>
<doc id="690011" url="https://pl.wikipedia.org/wiki?curid=690011" title="Wargoszewo">
Wargoszewo

Wargoszewo – mała osada w Polsce położona w województwie pomorskim, w powiecie bytowskim, w gminie Trzebielino.
Wieś jest częścią składową sołectwa Cetyń.
W latach 1975–1998 miejscowość administracyjnie należała do województwa słupskiego.

</doc>
<doc id="690012" url="https://pl.wikipedia.org/wiki?curid=690012" title="Listopad 2006">
Listopad 2006



</doc>
<doc id="690018" url="https://pl.wikipedia.org/wiki?curid=690018" title="YZ Ceti">
YZ Ceti

YZ Ceti – gwiazda położona w gwiazdozbiorze Wieloryba, w odległości około 12 roku świetlnego od Słońca, jedna z gwiazd najbliższych Układowi Słonecznemu. Jej obserwowana wielkość gwiazdowa to 12,1, nie jest widoczna gołym okiem. Krążą wokół niej co najmniej trzy planety.
Charakterystyka.
YZ Ceti jest czerwonym karłem; należy do typu widmowego M4,5. Jest to gwiazda zmienna rozbłyskowa. Jest ona mniejsza i słabsza od Słońca, ma masę 0,13 masy Słońca i promień 0,17 promienia Słońca.
W odległości zaledwie 1,6 roku świetlnego od YZ Ceti znajduje się znacznie jaśniejsza gwiazda tau Ceti; jest to trzykrotnie mniejsza odległość niż dzieląca Słońce i najbliższą gwiazdę Proxima Centauri.
Układ planetarny.
Wokół YZ Ceti krążą co najmniej trzy planety typu ziemskiego o masach minimalnych podobnych do masy Ziemi. Układ jest bardzo ciasny, planety mają okresy obiegu od około 2 do 5 dni i żadna z nich nie krąży w ekosferze. Analizy dynamiki układu wskazują, że rzeczywiste masy tych planet muszą być mniejsze niż 3 . Niewykluczone jest też istnienie czwartej planety na jeszcze ciaśniejszej orbicie, o masie minimalnej około pół masy Ziemi.

</doc>
<doc id="690019" url="https://pl.wikipedia.org/wiki?curid=690019" title="McLellan">
McLellan



</doc>
<doc id="690022" url="https://pl.wikipedia.org/wiki?curid=690022" title="Panga (ryba)">
Panga (ryba)

Panga – zwyczajowa lub handlowa nazwa kilku różnych gatunków ryb konsumpcyjnych. W języku polskim nazwa panga używana jest dla określenia:
W kilku językach (m.in. angielskim, niderlandzkim, portugalskim i słoweńskim) nazwą "panga" jest określany pangafer ("Pterogymnus laniarius").

</doc>
<doc id="690024" url="https://pl.wikipedia.org/wiki?curid=690024" title="Żydowska modlitewnia w Wieliczce">
Żydowska modlitewnia w Wieliczce

Żydowski dom modlitwy i cheder znajdujący się w Wieliczce przy ulicy Wiejskiej 9 w dawnej żydowskiej osadzie Klasno (w dawnych granicach m. Siercza).
Dom modlitwy został zbudowany na początku XIX wieku jako modlitewnia dla kobiet. Budynek pełnił również funkcję chederu. Sąsiaduje od północnego wschodu ze starą synagogą. Podczas II wojny światowej hitlerowcy zdewastowali wnętrze świątyni. Po zakończeniu wojny budynek służył jako magazyn budowlany Przedsiębiorstwa Gospodarki Mieszkaniowej. Obecnie znajduje się w stanie ruiny i grozi zawaleniem.

</doc>
<doc id="690027" url="https://pl.wikipedia.org/wiki?curid=690027" title="Czteroróg (świat wiedźmina)">
Czteroróg (świat wiedźmina)



</doc>
<doc id="690028" url="https://pl.wikipedia.org/wiki?curid=690028" title="Synagoga w Wieliczce (ul. Seraf 11)">
Synagoga w Wieliczce (ul. Seraf 11)

Synagoga w Wieliczce – synagoga znajdująca się w Wieliczce przy ulicy Seraf 11.
Synagoga została zbudowana w 1911 roku. W latach 30. XX wieku budynek służył także jako siedziba gminy żydowskiej, podczas okupacji niemieckiej w latach 1939-1942 mieściła się tu Rada Żydowska Judenrat. Po wywózce i niemal całkowitej zagładzie społeczności żydowskiej Wieliczki i okolic w sierpniu 1942 r. okupanci niemieccy zdewastowali wnętrze synagogi. Po zakończeniu wojny budynek wielokrotnie przebudowywano i z czasem zatracił on całkowicie swój pierwotny wygląd. Najpierw znajdował się tu warsztat Spółdzielni Inwalidów "Promień" oraz mieszkania, w chwili obecnej służy on jako siedziba kilku firm prywatnych.
26 listopada 1987 synagoga została wpisana do rejestru zabytków.

</doc>
<doc id="690029" url="https://pl.wikipedia.org/wiki?curid=690029" title="Wojciech Lamentowicz">
Wojciech Lamentowicz

Wojciech Lamentowicz (ur. 7 czerwca 1946 w Warszawie) – polski prawnik, radca prawny, polityk i dyplomata, doktor habilitowany nauk prawnych, poseł na Sejm II kadencji, w latach 1997–2001 ambasador RP w Grecji.
Życiorys.
W 1969 ukończył studia na Wydziale Prawa i Administracji Uniwersytetu Warszawskiego. Na tym wydziale uzyskał następnie stopnie naukowe doktora i doktora habilitowanego nauk prawnych.
Był członkiem Związku Młodzieży Socjalistycznej i Polskiej Zjednoczonej Partii Robotniczej, w której był jednym z głównych działaczy ruchu struktur poziomych. Wystąpił z PZPR 14 grudnia 1981. W 1989 należał do Komitetu Obywatelskiego, był ekspertem w trakcie obrad Okrągłego Stołu. Następnie do 1990 pełnił funkcję doradcy dyplomatycznego Senatu w ramach Ośrodka Studiów Międzynarodowych. Od 1990 do 1994 był dyrektorem ds. badań w Instytucie Studiów Politycznych PAN oraz członkiem rady dyrektorów w Institute for East-West Security Studies w Nowym Jorku.
Działał w Solidarności Pracy, w 1992 był wśród założycieli Unii Pracy. W 1993 z listy tej partii został posłem na Sejm II kadencji. Do 1995 był wiceprzewodniczącym tej partii ds. międzynarodowych. Przewodniczył polskiej delegacji do Zgromadzenia Parlamentarnego OBWE, był wiceprzewodniczącym Zgromadzenia Parlamentarnego OBWE (1995–1997) oraz specjalnym obserwatorem OBWE ds. konfliktu Gruzja-Abchazja (1996–1997). W 1995 odszedł z klubu parlamentarnego UP, poparł Aleksandra Kwaśniewskiego, następnie do 1997 zajmował stanowisko podsekretarza stanu i doradcy ds. zagranicznych prezydenta RP (w związku z jego objęciem wystąpił z UP). Od 1997 do 2001 sprawował urząd ambasadora RP w Grecji i na Cyprze. W 2004 bez powodzenia kandydował do Parlamentu Europejskiego (z rekomendacji UP), startując z listy SLD-UP, a w 2014 do sejmiku pomorskiego z listy komitetu SLD Lewica Razem. W 2019 ubiegał się o mandat europosła z listy partii Wiosna, w tym samym roku był również kandydatem Wiosny z listy SLD (w ramach porozumienia Lewica) do Sejmu.
Po zakończeniu sprawowania funkcji ambasadora został profesorem i rektorem Wyższej Szkoły Międzynarodowych Stosunków Gospodarczych i Politycznych w Gdyni, która w międzyczasie przyjęła nazwę Szkoła Wyższa Prawa i Dyplomacji w Gdyni; z funkcji tych zrezygnował w 2011. W tym samym roku został pracownikiem naukowym Wyższej Szkoły Administracji i Biznesu im. Eugeniusza Kwiatkowskiego w Gdyni. Podjął także praktykę jako radca prawny i starszy wspólnik w kancelarii prawnej w Warszawie. Był również dyrektorem biura zagranicznego „Warta” S.A. w Grecji.
Wykładał teorię państwa i prawa, filozofię prawa, porównawcze systemy polityczne, prawo porównawcze i stosunki międzynarodowe m.in. na uczelniach w Warszawie, a także w Szwecji, Danii, Austrii, Niemczech, Australii i w NATO Defense College w Rzymie.

</doc>
<doc id="690035" url="https://pl.wikipedia.org/wiki?curid=690035" title="Fabryka ultramaryny „Sommer i Nower”">
Fabryka ultramaryny „Sommer i Nower”

Fabryka ultramaryny „Sommer i Nower” powstała w 1903 roku (na terenie osady fabrycznej Pruszków) z inicjatywy Emila Sommera i Dawida Nowera, na miejscu założonej w 1889 roku fabryki esencji octowej. 
W latach 20. XX wieku fabryka zatrudniała ok. 100 pracowników i produkowała rocznie ok. 400 tys. kg ultramaryny.
Fabryka została zamknięta w latach 60. XX wieku.

</doc>
<doc id="690037" url="https://pl.wikipedia.org/wiki?curid=690037" title="Maria Sibylla Merian">
Maria Sibylla Merian

Maria Sibylla Merian (ur. 2 kwietnia 1647 we Frankfurcie nad Menem, zm. 13 stycznia 1717 w Amsterdamie) – niemiecko-holenderska przyrodniczka i artystka malarka uznawana za wczesną entomolożkę.
Życiorys.
Maria Sibylla Merian urodziła się 2 kwietnia 1647 roku we Frankfurcie nad Menem. Była córką wydawcy i grafika z Bazylei Matthäusa Meriana (1593–1650) (autora dzieł "Topographia Germaniae" i "Theatrum Europaeum") i jego drugiej żony Johanny Sibylli Heim o korzeniach walońskich. 
Ojciec zmarł, gdy miała 3 lata, a rok później jej matka poślubiła Jacoba Marella (1614–1681), malarza specjalizującego się w przedstawieniach kwiatów i martwych naturach. Maria Sibylla nauczyła się malarstwa i grafiki od ojczyma. Już w wieku 13 lat malowała kwiaty i owady na podstawie własnych obserwacji natury. Sama nauczyła się łaciny. 
«W młodości zajmowałam się poszukiwaniem owadów. Zaczęłam od jedwabników w moim rodzinnym mieście Frankfurcie. Następnie ustaliłam, że z innych gąsienic rozwijało się wiele pięknych motyli lub ciem tak jak z gąsienic jedwabników. To przywiodło mnie do zbierania wszystkich gąsienic, jakie mogłam znaleźć, aby obserwować ich przemianę [...]»
W wieku 18 lat, w 1665 roku, poślubiła malarza Johanna Andreasa Graffa, ucznia Marrela. W 1668 roku urodziła się ich pierwsza córka – Johanna Helena. W 1670 roku rodzina przeniosła się do Norymbergi, gdzie w 1678 roku urodziła się druga córka artystów – Dorothea Maria. 
W Norymberdze Merian kontynuowała badania, znosząc do swojej pracowni rozmaite gąsienice i rośliny, na których żerowały, by obserwować i dokumentować ich przemianę. Szczegóły metamorfozy notowała i ilustrowała w swoim dzienniku, który prowadziła przez 30 lat. 
Pierwsze zachowane prace malarskie Merian pochodzą z 1668 roku – martwa natura i obraz przedstawiający żabę i ważkę. W 1675 roku ukazała się pierwsza część jej dzieła "Blumenbuch", w 1677 i 1680 roku kolejne dwie części. Każda część składała się z dwunastu tablic z miedziorytami kwiatów i wieńców, na których okazjonalnie znajdowały się gąsienice, motyle i pająki. Przedstawienia te można wykorzystać jako wzory haftu. Jej ojczym sprzedawał jej rysunki w swoim sklepie w Utrechcie, co przyczyniło się do jej popularności w Holandii. 
W 1675 roku Joachim von Sandrart (1606–1688) wspomniał Merian w swoim dziele o historii sztuki niemieckiej "L’Academia Todesca della Architectura Scultura et Pictura: Oder Teutsche Academie der Edlen Bau- Bild und Mahlerey-Künste", porównując ją do bogini Minerwy.
Merian zajmowała się badaniem metamorfozy motyli i chrząszczy, co opisała w wydanym w 1679 roku dziele "Der Raupen wunderbare Verwandlung und sonderbare Blumennahrung" (pol. „Cudowna przemiana gąsienicy i jej szczególne pożywienie kwiatowe”) z 50 grafikami. 
W 1681 roku Merian wraz z córkami wróciła do Frankfurtu. W 1685 roku zostawiła męża i razem z córkami i swoją matką udała się do komuny labadystów w Wiuwert w zachodniej Fryzji. Merian przybywała w komunie przez wiele lat i to wówczas zapewne zgromadziła wiedzę na temat owadów tropikalnych. Zamek Waltha, gdzie mieszkała, był własnością Cornelisa van Sommelsdijka (1637–1688) gubernatora Surinamu w latach 1683–1688. Labadyści powracający z plantacji w Surinamie przywozili spreparowane okazy tamtejszych owadów. 
W 1691 roku Merian opuściła labadystów i przeniosła się wraz z córkami do Amsterdamu. Poświęciła się dogłębnym studiom nad owadami, otrzymując wsparcie od wysoko usytuowanych ludzi ze świata polityki i biznesu. By utrzymać rodzinę, udzielała lekcji rysunku i sprzedawała własną pracę. W Amsterdamie zetknęła się z prywatnymi kolekcjami egzotycznych zwierząt i roślin oraz zbiorami gabinetów osobliwości, m.in. burmistrza Amstedramu Nicolaesa Witsena (1641–1717), Frederika Ruyscha (1638–1731) i Levinusa Vincenta (1658–1727). Merian wraz z córką Johanną Heleną pracowała obok innych artystów nad kolorową dokumentacją zbiorów botanicznych Agnety Block (1626–1704) i wyhodowanych przez nią roślin.
W 1692 roku jej małżeństwo z Graffem zostało formalnie rozwiązane. 
W 1699 roku wyjechała z młodszą córką do Surinamu, by prowadzić badania nad tropikalnymi roślinami i owadami. Przebywały tam dwa lata, prowadząc wyprawy studialne z baz na plantacjach labadystów. W 1701 roku musiały wrócić do Amsterdamu z powodu choroby Merian
. Z wyprawy przywiozły także wiele spreparowanych okazów, m.in. krokodyla, różnych weży, 20 pudeł z motylami, żukami i kolibrami. 
Zebrana w Surinamie ogromna dokumentacja umożliwiła Marii Sibylli po 3 latach intensywnej pracy opublikowanie w Amsterdamie w 1705 roku jej najważniejszego dzieła: "Metamorphosis insectorum Surinamensium". Pisała wówczas:
«Aby zrealizować tę pracę nie byłam chciwa, lecz jeśli otrzymałam zwrot poniesionych kosztów, zadowoliłam się tym. Nie liczyłam się z kosztami dla ukończenia tego dzieła. Kazałam sławnemu mistrzowi wykonać matryce, jednocześnie dostarczyłam najlepszego papieru, aby przynieść radość i przyjemność nie tylko miłośnikom sztuki, lecz także miłośnikom owadów i cieszę się bardzo, kiedy słyszę, że osiągnęłam swój cel i jednocześnie przyniosłam radość.»
W 1714 roku Merian została częściowo sparaliżowana na skutek apopleksji i pozostawała pod opieką córki Dorothei. Merian zmarła w 1717 roku w wieku 70 lat w Amsterdamie. Po jej śmierci Dorothea opublikowała trzeci tom jej dzieła "Der rupsen begin, voedsel en wonderbaare verandering, waarin de oorsprong, spijs en gestaltenverwisseling, als ook de tijd, plaats en eigenschappen der rupsen, wormen, kapellen, uiltjes, vliegen en andere diergelijke bloedelooze beesjes vertoont worden". W październiku 1717 roku Dorothea z mężem wyjechała do Petersburga na zaproszenie cara Piotra Wielkiego, który zapoznał się z dziełem Merian podczas pobytu w Amsterdamie w latach 1716–1717 i zakupił jej 254 prace.
Dokonania naukowe.
Merian uznawana jest za pionierkę entomologii. Systematyczne badania prowadziła od 1675 roku. Przyczyniła się do wyjaśnienia cyklu rozwojowego owadów, ukazując rozwój motyli od gąsienicy przez przeobrażenie do poczwarki oraz dokumentując dietę gąsienic. Merian wskazała, że każdy gatunek motyla w stadium gąsienicy odżywia się innymi roślinami, na których znoszone są jaja. Dzięki jej pracom stopniowo zarzucono teorię samorództwa gąsienic z gnijącej materii. Jej prace przyczyniły się do rozwoju entomologii na przełomie XVII i XVIII w. 
W swoim dziele "Raupenbuch" umieściła innowacyjne ilustracje przedstawiające motyle i ćmy, ich gąsienice oraz rośliny, na których żerują gąsienice. Podejście to zastosowała również w dziele "Metamorphosis insectorum Surinamensium", gdzie nazwy roślin podawała za nazwami używanymi przez miejscowych Indian. Poza ilustracjami motyli i gąsienic książka zawierała także przedstawienia mrówek, pająków, płazów i gadów. Opisy zoologiczne sporządziła na podstawie publikacji Jana Swammerdama (1637–1680) i Antoniego van Leeuwenhoeka (1632–1723). "Metamorphosis insectorum Surinamensium" uznawane jest za jedno z najważniejszych dzieł przyrodniczych owych czasów i było pierwszą pracą naukową poświęconą Surinamowi. 
Jej prace nad europejskimi motylami są poprawne pod względem naukowym, natomiast w "Metamorphosis insectorum Surinamensium" motyle nie zawsze przedstawione są z właściwymi im gąsienicami, co mogło być związane z przemieszczeniem się okazów podczas podróży i słabym stanem zdrowia autorki.
Jedna z jej ilustracji w "Metamorphosis insectorum Surinamensium" (Tablica XVIII) przedstawia wielkiego pająka, który złapał małego ptaka, co mogło przyczynić się do powstania nazwy – ptaszniki. 
Dzieła.
Lista publikacji za de Baar (2015):
Upamiętnienie.
Prace Merian stały się znane w pierwszej połowie XVIII w., jednak w wieku XIX wraz z postępem nauki, prace wcześniejszych badaczy zostały odrzucone jako amatorskie i Merian została zapomniana. Badaczka została ponownie odkryta i doceniona pod koniec XX wieku – w 1974 roku Akademia Nauk ZSRR wydała 50 akwareli Merian a w 1976 roku jej notatnik. 
W 1991 roku Niemcy umieściły jej portret na banknocie o nominale 500 marek. Jej podobizna znalazła się także na znaczkach pocztowych, jej imieniem nazwano statek badawczy, a życie Merian stało się podstawą dla sztuki teatralnej. W 1997 roku Stany Zjednoczone wydały dwa znaczki pocztowe z ilustracjami Merian owoców z Surinamu – cytryny i ananasa. W latach 1994–2009 ministerstwo nauki i sztuki Hesji przyznawało nagrodę im. Merian – "Maria Sibylla Merian-Preis".
2 kwietnia 2013 roku Merian została upamiętniona okolicznościowym Google Doodle bazującym na akwareli Merian przedstawiającej legwana zielonego. 
Na cześć Merian nazwano gatunek modliszek "Sibylla" a także wiele innych zwierząt i roślin, m.in. kląskawkę "Saxicola torquatus sibilla", owady: "Erinnyis merianae" z zawisakowatych, "Eulaema meriana" z pszczół właściwych, "Evagetes meriane" z nastecznikowatych, "Heliconius melpomene meriana", jaszczurkę "Salvator merianae", pająka "Metellina merianae" czy gatunek watsonii "Watsonia meriana".
W 2014 roku powołano do życia międzynarodowe Towarzystwo im. Marii Sibylli Merian (ang. "The Maria Sibylla Merian Society") w celu promocji pracy Merian.

</doc>
<doc id="690038" url="https://pl.wikipedia.org/wiki?curid=690038" title="Aoi">
Aoi

 – imię japońskie, używane jest także jako nazwisko. Oznacza „malwa” lub „niebieski”. Imieniny obchodzi 27 marca.
Możliwa pisownia.
Aoi można zapisać, używając wielu różnych znaków kanji i może znaczyć m.in.:

</doc>
<doc id="690044" url="https://pl.wikipedia.org/wiki?curid=690044" title="Dekin">
Dekin

Dekin – organiczny związek chemiczny z grupy alkinów, ciekły węglowodór nienasycony zawierający 10 atomów węgla i jedno wiązanie potrójne. Wzór sumaryczny: C10H18, masa molowa 138,25 g/mol. Izomer dekinu o szkielecie nierozgałęzionym występuje w postaci 5 izomerów funkcyjnych:
Właściwości chemiczne:
Dekiny są palne (temperatura zapłonu rzędu 40–90 °C) i ulegają reakcjom typowym dla alkinów, np. reakcji addycji z fluorowcami (bromem, chlorem, jodem).

</doc>
<doc id="690045" url="https://pl.wikipedia.org/wiki?curid=690045" title="Ayame (imię)">
Ayame (imię)

 – głównie żeńskie imię japońskie, rzadko noszone przez mężczyzn.
Możliwa pisownia.
Ayame można zapisać używając wielu różnych znaków kanji i może znaczyć m.in.:

</doc>
<doc id="690046" url="https://pl.wikipedia.org/wiki?curid=690046" title="Adam Grabowski (prawnik)">
Adam Grabowski (prawnik)

Adam Grabowski (ur. 6 listopada 1902 w Krakowie, zm. 30 marca 1986 w Warszawie) – polski prawnik, redaktor.
Życiorys.
Przed II wojną światową był współredaktorem krakowskiego pisma codziennego „Czas”, a następnie objął stanowisko sekretarza generalnego i dyrektora Rady Naczelnej Organizacji Ziemiańskich w Warszawie. W okresie okupacji hitlerowskiej pracował w Departamencie Informacji i Prasy Delegatury Rządu na Kraj. W 1945 po utworzeniu Katolickiego Towarzystwa Wydawniczego „Rodzina Polska” sp.z o.o. został udziałowcem w spółce i wybrany do zarządu, otrzymał zadanie rozbudowy działalności wydawnictwa. Współorganizował „Tygodnik Warszawski”, którego naczelnym redaktorem został ks. prałat Zygmunt Kaczyński. Objął w Tygodniku Warszawskim dział ekonomiczny i pracował w nim aż do jego unicestwienia przez Urząd Bezpieczeństwa w 1948. W 1949 został aresztowany i skazany za działalność polityczną na 14 lat więzienia. Zwolniony z więzienia we Wronkach, został zrehabilitowany wyrokiem Sądu Najwyższego w 1959. Z upoważnienia kard. Augusta Hlonda prymasa Polski w 1947 współorganizował Radę Prymasowską Odbudowy Kościołów, w której był skarbnikiem i w której działał, z przerwą gdy był więziony, aż do śmierci. Przewodniczącym Rady w tym czasie był ks. bp. Wacław Majewski. Jako redaktor współpracował przy wielu wydawnictwach Rady Prymasowskiej. Od 1962 opracowywał i redagował m.in. Kalendarze Rodziny Katolickiej i Przewodniki po Kościołach i Cmentarzach Warszawskich. Od 1976 współpracował przy wydawaniu: Przewodnika po Kościołach Starego i Nowego Miasta Warszawy, Przewodnika po Kościołach na Trakcie Królewskim Warszawy, Przewodnika po Kościołach Pragi, Przewodnikach po Cmentarzach Warszawskich oraz wydaniach albumowych: "Jan Paweł II" i "Ostatnia Droga" – teka dokumentacyjna poświęcona kard. Stefanowi Wyszyńskiemu. Przed śmiercią opisał swoje życie i dokonania w książce pt. "Pamiętnik dawnego redaktora".
Spoczywa na cmentarzu Powązkowskim w Warszawie (kwatera 128, rząd 4, grób 6/7).

</doc>
<doc id="690050" url="https://pl.wikipedia.org/wiki?curid=690050" title="Wiceprezydenci Południowej Afryki">
Wiceprezydenci Południowej Afryki

Obecnie istnieje stanowisko zastępcy prezydenta Republiki Południowej Afryki, który często nazywany jest wiceprezydentem. Analogiczna funkcja istniała przez krótki okres w czasie wyłącznych rządów białej mniejszości ("apartheid"), kiedy oficjalnie zwano osobę ją zajmującą wiceprezydentem.
Zastępcy prezydenta (od 1994).
Zastępca prezydenta RPA jest mianowany i odwoływany przez prezydenta.

</doc>
<doc id="690051" url="https://pl.wikipedia.org/wiki?curid=690051" title="Prezydent RPA">
Prezydent RPA



</doc>
<doc id="690053" url="https://pl.wikipedia.org/wiki?curid=690053" title="Adam Grabowski">
Adam Grabowski



</doc>
<doc id="690055" url="https://pl.wikipedia.org/wiki?curid=690055" title="Daiki">
Daiki

 – męskie imię japońskie.
Możliwa pisownia.
Daiki można zapisać, używając wielu różnych znaków kanji i może znaczyć m.in.:

</doc>
<doc id="690058" url="https://pl.wikipedia.org/wiki?curid=690058" title="Torakocenteza">
Torakocenteza

Torakocenteza - czyli nakłucie jamy opłucnowej wykonywane w celach diagnostycznych (pobranie płynu do badań) bądź leczniczych (doopłucnowe podanie leków).
Wykonywane jest w przypadku obecności płynu w jamie opłucnej.
Technika zabiegu.
Badanie wykonuje się u siedzącego chorego w warunkach aseptyki. Skórę i opłucną znieczula się 1% roztworem lidokainy. Igłę połączoną z strzykawką wkłuwa się po górnym brzegu żebra, jedno lub dwa międzyżebrza poniżej granicy stłumienia, pomiędzy kręgosłupem, a linią pachową tylną lub pod kontrolą USG. Podczas wkłuwania igły stale aspiruję się treść. Po uzyskaniu płynu, można "po igle" wprowadzić cewnik. Obecnie dostępne są również gotowe zestawy do nakłucia jamy opłucnowej.
Uzyskany w ten sposób płyn poddaje się badaniom diagnostycznym.

</doc>
<doc id="690061" url="https://pl.wikipedia.org/wiki?curid=690061" title="Daisuke">
Daisuke

 – popularne męskie imię japońskie.
Możliwa pisownia.
Daisuke można zapisać używając wielu różnych znaków kanji i może znaczyć m.in.:

</doc>
<doc id="690062" url="https://pl.wikipedia.org/wiki?curid=690062" title="Antoni Gaudi">
Antoni Gaudi



</doc>
<doc id="690067" url="https://pl.wikipedia.org/wiki?curid=690067" title="Newport Beach">
Newport Beach

Newport Beach – miasto w Stanach Zjednoczonych, w Kalifornii, w hrabstwie Orange, położone nad Oceanem Spokojnym. Należy do obszaru metropolitalnego Los Angeles. W 2018 roku razem z Yorba Linda zostały uznane za najbardziej konserwatywne miasta w Kalifornii.
Rozgrywa tam się m.in. akcja serialu The O.C. (Orange County) emitowanego w Polsce przez stację TVN, a także częściowo powieści "Fałszywa Pamięć" amerykańskiego pisarza Deana Koontza.
W Newport Beach zmarła 8 kwietnia 1909 r. Helena Modrzejewska (wł. Jadwiga Helena Misel), polska aktorka teatralna.

</doc>
<doc id="690068" url="https://pl.wikipedia.org/wiki?curid=690068" title="Emi">
Emi



</doc>
<doc id="690077" url="https://pl.wikipedia.org/wiki?curid=690077" title="Gina">
Gina



</doc>
<doc id="690078" url="https://pl.wikipedia.org/wiki?curid=690078" title="Xawery">
Xawery



</doc>
<doc id="690079" url="https://pl.wikipedia.org/wiki?curid=690079" title="Aleksandr Iwanczenkow">
Aleksandr Iwanczenkow

Aleksandr Siergiejewicz Iwanczenkow, ros. Александр Сергеевич Иванченков (ur. 28 września 1940 w Iwantejewce, obwód moskiewski) – inżynier mechanik, radziecki kosmonauta, Lotnik Kosmonauta ZSRR.
Loty załogowe.
Swój pierwszy lot kosmiczny Iwanczenkow rozpoczął 15 czerwca 1978. Był inżynierem pokładowym Sojuza 29, którym dowodził Władimir Kowalonok. Dzień później obaj przycumowali swój statek do Saluta 6 i przeszli na jego pokład. Była to druga stała załoga tej stacji kosmicznej. Podczas blisko 140-dniowej misji do zespołu orbitalnego przybyły dwie międzynarodowe załogi programu Interkosmos. W dniach od 28 czerwca do 5 lipca 1978 był to Sojuz 30. Jego radziecko-polską załogę stanowili Piotr Klimuk i Mirosław Hermaszewski. Z kolei od 27 sierpnia do 3 września 1978 ich gośćmi byli Walerij Bykowski oraz Sigmund Jähn. Załoga stacji Salut 6 poza pracami remontowymi wykonała również obszerny program badań i eksperymentów. 29 lipca Aleksandr Iwanczenkow przez 2 godziny i 20 minut pracował poza stacją. Przedłużenie czasu trwania misji było możliwe tylko dzięki temu, że Bykowski i Jähn powrócili na Ziemię w statku Sojuz 29 pozostawiając stałej załodze stacji kosmicznej Sojuza 31. Lot zakończył się 2 listopada 1978. Kapsuła z załogą wylądowała około 180 km od Dżezkazganu.
Po raz drugi wyruszył w kosmos 24 czerwca 1982 na pokładzie Sojuza T-6. Statkiem kosmicznym dowodził Władimir Dżanibekow a kosmonautą badaczem był pierwszy Francuz w kosmosie Jean-Loup Chrétien. Z powodu awarii komputera pokładowego Dżanibekow musiał przeprowadzić ręczne cumowanie do stacji. Po przejściu całej trójki na pokład kompleksu orbitalnego kosmonauci rozpoczęli wykonywanie zadań przewidzianych programem lotu. Pomagała im druga stała załoga Saluta 7 – Anatolij Bieriezowoj oraz Walentin Lebiediew. Większość przeprowadzonych wówczas eksperymentów dotyczyła medycyny. 2 lipca 1982 lądownik z kosmonautami osiadł na Ziemi około 65 km od miasta Arkałyk.

</doc>
<doc id="690081" url="https://pl.wikipedia.org/wiki?curid=690081" title="Sebastian Boenisch">
Sebastian Boenisch

Sebastian Boenisch (ur. 1 lutego 1987 w Gliwicach jako "Sebastian Pniowski") – polski piłkarz niemieckiego pochodzenia występujący na pozycji obrońcy. Były reprezentant Polski i młodzieżowy reprezentant Niemiec. Posiada obywatelstwo polskie i niemieckie.
Życie prywatne.
Jego prababcia Eleonora Boenisch była Ślązaczką niemieckiego pochodzenia, samotnie wychowującą sześcioro dzieci (jej mąż nie wrócił z wojny), w wyniku administracyjnej presji zmieniła nazwisko na Pniowska. Dziadek Sebastiana pracował w gliwickiej kopalni. Ojciec Sebastiana, Peter Boenisch (także jako Piotr Pniowski) początkowo mieszkał z rodziną w dzielnicy Sośnica. Jego syn urodził się w 1987 roku jako Sebastian Pniowski. Rok później Boenisch wraz z całą rodziną przeniósł się do Niemiec. Najpierw wraz z rodzicami przebywał w obozie dla uchodźców niedaleko Dortmundu, zaś po akceptacji formalności, gdy władze niemieckie przywróciły rodzinie nazwisko Boenisch, przeniósł się do miejscowości Heiligenhaus niedaleko Essen.
Kariera.
Kariera klubowa.
Boenisch zaczynał swoją karierę w klubie SSVg Heiligenhaus, później grał też w klubie Borussia Velbert i Rot-Weiß Oberhausen. W 2003 roku został piłkarzem FC Schalke 04. W sezonie 2005/2006 Boenisch z jedenastoma bramkami na koncie, został 3 najlepszym strzelcem ligi juniorów.
W Bundeslidze zadebiutował 11 lutego 2006 roku w wygranym 7:4 meczu przeciwko Bayer 04 Leverkusen. Zaledwie 5 dni później rozegrał swój pierwszy mecz w Pucharze UEFA przeciwko Espanyol Barcelona.
W maju 2007 przedłużył kontrakt z FC Schalke 04 do 2010 roku. Niestety od początku sezonu nie dostał się do 18-osobowej kadry meczowej Schalke i jeszcze w sierpniu tego samego roku przeniósł się do Werder Brema. W klubie z Bremy ze względu na swoją lepszą nogę zazwyczaj występuje na lewej obronie, może także występować jako prawy i środkowy obrońca.
We wrześniu 2010 roku odniósł ciężką kontuzję kolana, po której do pełni zdrowia miał wrócić w grudniu roku 2011. Zgodnie z przewidywaniami, Boenisch w drugiej połowie grudnia powrócił do treningów.
Po kontuzji początkowo występował w grających w trzeciej lidze rezerwach Werderu, po czym przeniósł się na ławkę rezerwowych pierwszej drużyny. W zimowym oknie tranferowym 2012 Przegląd Sportowy podał informację o zainteresowaniu Polonii Warszawa wypożyczeniem obrońcy, jednak transfer nie doszedł do skutku. Po wielomiesięcznej absencji, Boenisch pojawił się na boisku w barwach Werderu dopiero 24 marca 2012 roku, kiedy to w końcówce meczu z Augsburgiem zmienił Toma Trybulla.
30 czerwca 2012 wygasł kontrakt Boenischa z Werderem Brema, a sam zawodnik odrzucił propozycję przedłużenia go. Od tego czasu pozostawał bez klubu do listopada, kiedy podpisał kontrakt z Bayerem 04 Leverkusen do końca sezonu 2012/2013. W zespole z Leverkusen zadebiutował 11 listopada w meczu z Wolfsburgiem, kiedy w przerwie wszedł na boisko z ławki rezerwowych.
Swojego pierwszego gola dla Bayeru zdobył 19 stycznia w ligowym meczu z Eintrachtem Frankfurt. 6 października 2016 podpisał dwuletni kontrakt z niemieckim drugoligowym klubem TSV 1860 Monachium.
Kariera reprezentacyjna.
Początkowo Boenisch reprezentował kadrę Niemiec do lat 21.
Ostatecznie zdecydował się na grę w seniorskiej reprezentacji Polski. 20 sierpnia 2010 roku trener polskiej kadry, Franciszek Smuda, powołał go na towarzyskie spotkania z Ukrainą i Australią. Zadebiutował w kadrze Polski 4 września 2010 roku w meczu z Ukrainą.
W lutym 2012 roku Boenisch po raz pierwszy po poważnej kontuzji otrzymał powołanie do kadry na mecz z Portugalią, pomimo iż od września 2010 roku nie zagrał w żadnym oficjalnym meczu Werderu Brema.
Podczas Euro 2012 wystąpił w pełnym wymiarze we wszystkich trzech meczach polskiej reprezentacji.

</doc>
<doc id="690083" url="https://pl.wikipedia.org/wiki?curid=690083" title="Mieczysław Forlański">
Mieczysław Forlański

Mieczysław Forlański (ur. 28 stycznia 1909 w Częstochowie, zm. 27 grudnia 1983 w Warszawie) – polski bokser, pierwszy polski medalista mistrzostw Europy.
Życiorys.
Dwukrotnie z sukcesami startował w mistrzostwach Europy. W Budapeszcie 1930 zdobył srebrny medal w kategorii muszej. Był to pierwszy medal zdobyty przez Polaka w mistrzostwach Europy (później tego samego dnia srebrny medal zdobył też Witold Majchrzycki). Cztery lata później w Budapeszcie 1934 Forlański zdobył medal brązowy w wadze piórkowej.
Forlański wystąpił 11 razy w reprezentacji Polski, w tym stoczył pierwszą walkę w pierwszym meczu reprezentacji w historii (był to mecz z Austrią rozegrany w Poznaniu 14 lipca 1928, wygrany przez Polskę 10:6), Forlański pokonał wówczas Kuschnera.
Trzy razy zdobywał mistrzostwo Polski: w 1930 w wadze muszej, w 1931 w wadze koguciej i w 1934 w wadze piórkowej. W 1935 był wicemistrzem w wadze piórkowej.
Był zawodnikiem Warty Poznań i Warszawianki w latach 1927–1939.
Stoczył 248 walk, 198 wygrał, 8 zremisował i 42 przegrał.
W czasie powstania warszawskiego walczył w szeregach pułku „Baszta”, jako starszy strzelec o pseudonimie „Mietek”. Po upadku powstania w niewoli niemieckiej. Po wyzwoleniu był przez pewien czas żołnierzem 1 Dywizji Pancernej, a następnie wrócił do kraju.
Zmarł na atak serca. Pochowany na cmentarzu Bródnowskim w Warszawie (kwatera 86C-6-18).

</doc>
<doc id="690084" url="https://pl.wikipedia.org/wiki?curid=690084" title="Hikaru">
Hikaru

 – imię japońskie noszone zarówno przez kobiety i mężczyzn.
Możliwa pisownia.
Hikaru można zapisać używając różnych znaków kanji i może znaczyć m.in.:

</doc>
<doc id="690086" url="https://pl.wikipedia.org/wiki?curid=690086" title="Płyn w jamie opłucnej">
Płyn w jamie opłucnej

Płyn w jamie opłucnej – może gromadzić się w następujących sytuacjach:
Możliwe przyczyny obecności płynu w jamie opłucnowej.
Płyn w jamie opłucnowej w nowotworach złośliwych.
Może być rezultatem 

</doc>
<doc id="690088" url="https://pl.wikipedia.org/wiki?curid=690088" title="Henryk Bista">
Henryk Bista

Henryk Bista (ur. 12 marca 1934 w Kochłowicach, zm. 8 października 1997 w Warszawie) – polski aktor teatralny, filmowy i telewizyjny, pedagog.
Życiorys.
Kreował prawie 100 ról filmowych i około 150 ról teatralnych. W 1958 ukończył studia na Wydziale Aktorskim Państwowej Wyższej Szkoły Teatralnej w Warszawie. Na srebrnym ekranie zadebiutował w 1968 w filmie "Ostatni po Bogu". Na deskach teatru zagrał po raz pierwszy w 1958 w Teatrze Wybrzeże w Gdańsku (1958–1959, następnie przeszedł do Teatru Ateneum w Warszawie (1959–1960). Lata 1960–1962 to okres występów Henryka Bisty w Teatrze im. Juliusza Osterwy w Lublinie. W 1962 powrócił do występów w Gdańsku w teatrze, w którym debiutował i z krótką przerwą w latach 1977–1978 (okres występów w Teatrze na Woli w Warszawie) pozostał tam do 1992. Działał jako pedagog w Studiach Aktorskich Teatru Wybrzeże w Gdańsku oraz Teatru Muzycznego w Gdyni. Następnie w latach 1992–1997 był w zespole Teatru Współczesnego w Warszawie.
Zmarł 8 października 1997 w Warszawie po długiej chorobie. Został pochowany na Cmentarzu Powązkowskim w Warszawie. Jego szczątki zostały przeniesione do grobowca rodzinnego na cmentarzu przy ul. Fryderyka Chopina we Włocławku (sektor 65-10-182).

</doc>
<doc id="690096" url="https://pl.wikipedia.org/wiki?curid=690096" title="Listopad 2006 w sporcie">
Listopad 2006 w sporcie



</doc>
<doc id="690097" url="https://pl.wikipedia.org/wiki?curid=690097" title="Kontrola w przedsiębiorstwie">
Kontrola w przedsiębiorstwie

Na funkcję kontrolowania składają się wszystkie działania menedżera, polegające na stwierdzaniu i korygowaniu odchyleń od ustalonych norm. Są to działania korekcyjne, regulujące, podejmowane w ramach realizacji pozostałych funkcji zarządzania.

</doc>
<doc id="690102" url="https://pl.wikipedia.org/wiki?curid=690102" title="François Hotman">
François Hotman

François Hotman (ur. 23 sierpnia 1524 w Paryżu, zm. 12 lutego 1590 w Bazylei – francuski prawnik i pisarz, znany ze swojego zaangażowania w kalwinizm. Profesor prawa na Sorbonie. Twórca projektu francuskiego prawa cywilnego. Autor popularnej rozprawy "Franco-Gallia", uchodzącej za tekst programowy ruchu monarchomachów.

</doc>
<doc id="690104" url="https://pl.wikipedia.org/wiki?curid=690104" title="Dissimulatio">
Dissimulatio



</doc>
<doc id="690112" url="https://pl.wikipedia.org/wiki?curid=690112" title="Chentkaus II">
Chentkaus II

Chentkaus II – żona władcy starożytnego Egiptu Neferirkare I z V dynastii, synowa królowej Chentkaus I i władcy Egiptu Szepseskafa z IV dynastii, matka synów Neferirkare I: Neferefre i Niuserre, również władców z V dynastii.
Pochowana w piramidzie w Abusir, przy południowym brzegu piramidy męża. 
Oprócz tej koncepcji, popieranej przez niektórych uczonych ("Stadelmann"), istnieje hipoteza zakładająca, że Chentkaus I i Chentkaus II to jedna i ta sama osoba ("Verner, Grimal"), a więc mastaba w Gizie, gdzie pochowana została Chentkaus I, i piramida w Abusir należą do tej samej osoby.

</doc>
<doc id="690115" url="https://pl.wikipedia.org/wiki?curid=690115" title="Patrick Chauvel">
Patrick Chauvel

Patrick Chauvel fr: patʀik ʃovɛl, (ur. 1949 we Francji) – francuski fotoreporter wojenny i (od 1966) autor filmów dokumentalnych, m.in. "48h à Ramallah", "Kamikaze 47", "Cauchemares d'anfants tchétchènes", "Rappoorteurs de guerres". W swoich pracach dokumentuje wydarzenia, okrucieństwa i zbrodnie na frontach światowych konfliktów, od Irlandii, Kambodży i Haiti, po Izrael i Czeczenię, pokazuje ludzi w obliczu śmierci, nędzy, opresji i innych przeciwności losu. Kilka razy ciężko ranny, niejednokrotnie zaglądał śmierci w oczy. Uważany za człowieka o niezwykłej odwadze. Laureat prestiżowej nagrody World Press Photo. Autor dwóch książek, "Reportera wojennego" (2003) i "Sky" (2005). Konsultant przy produkcji filmów "Under fire" Olivera Stone’a i "Helikopter w ogniu" Ridleya Scotta.

</doc>
<doc id="690119" url="https://pl.wikipedia.org/wiki?curid=690119" title="Nicolaas Johannes Diederichs">
Nicolaas Johannes Diederichs

Nicolaas Johannes Diederichs (ur. 17 listopada 1903, zm. 21 sierpnia 1978) – prezydent RPA w latach 1975–1978.
Z wykształcenia był ekonomistą, uzyskał stopień doktora na Uniwersytecie w Lejdzie. Ufundował Reddingsdaadbond, organizację propagującą politykę podtrzymywania dobrobytu Afrykanerów. Do Partii Narodowej należał w latach 1953–1975. W okresie 1958–1967 był ministrem gospodarki, a następnie, do objęcia prezydentury, ministrem finansów. Sprawował także równolegle pomiędzy 1961 i 1964 tekę ministra górnictwa.

</doc>
<doc id="690125" url="https://pl.wikipedia.org/wiki?curid=690125" title="Viviana">
Viviana



</doc>
<doc id="690126" url="https://pl.wikipedia.org/wiki?curid=690126" title="Wiwiana">
Wiwiana



</doc>
<doc id="690128" url="https://pl.wikipedia.org/wiki?curid=690128" title="Wanda Maria Błeńska">
Wanda Maria Błeńska



</doc>
<doc id="690129" url="https://pl.wikipedia.org/wiki?curid=690129" title="Predrag Matvejević">
Predrag Matvejević

Predrag Matvejević (ur. 7 października 1932 w Mostarze, zm. 2 lutego 2017 w Zagrzebiu) – chorwacki pisarz, eseista, krytyk literacki, wykładowca uniwersytecki.
Jego ojciec był Rosjaninem, matka Chorwatką. Był absolwentem romanistyki, doktoryzował się na Sorbonie (1967). Przez ponad trzydzieści lat wykładał na uniwersytecie w Zagrzebiu. W 1991 wyemigrował do Francji, następnie zamieszkał we Włoszech. Od 1994 był profesorem w katedrze slawistyki Uniwersytetu Rzymskiego (La Sapienza). Miał na swoim koncie szereg publikacji z zakresu kultury i literatury, sławę przyniósł mu "Brewiarz śródziemnomorski" (pierwsze wydanie w 1987), eseistyczna opowieść o Morzu Śródziemnym, jego historii i wielowiekowym oddziaływaniu na resztę świata.

</doc>
<doc id="690136" url="https://pl.wikipedia.org/wiki?curid=690136" title="Tim Rozon">
Tim Rozon

Timothy James „Tim” Rozon (ur. 4 czerwca 1976 w Montrealu) – kanadyjski aktor telewizyjny, model i producent filmowy.
Dorastał w Montrealu. Debiutował na małym ekranie w dramacie telewizyjnym "Wielki Gatsby" ("The Great Gatsby", 2000) z Mirą Sorvino. Pojawił się w trzech epizodach MTV "Undressed" i dwóch epizodach serialu TeleAction/YTV "Piątki z czymś" ("Fries with That", 2004). Sławę przyniosła mu postać Toma 'Tommy'ego Q' Quincy w muzycznym serialu "Gwiazda od zaraz" ("Instant Star", 2004-2008). Po raz pierwszy na kinowym ekranie wystąpił w 2004 w dramacie kanadyjskim "Niewinny" ("Pure") jako Sam. Wystąpił w teledysku Cory Lee „No shoes, No Shirt”.

</doc>
<doc id="690137" url="https://pl.wikipedia.org/wiki?curid=690137" title="Neil Strauss">
Neil Strauss

Neil Strauss, pseud. Style – amerykański pisarz i dziennikarz.
Pisze między innymi dla „The New York Timesa” oraz „Rolling Stone”. Autor głośnej książki "Gra", opisującej istnienie półtajnej społeczności podrywaczy w USA, do której dołączył pod pseudonimem Style. Wkrótce stał się jednym z guru uwodzenia.
Życiorys.
Uczył się w Latin School of Chicago, następnie na Columbia University oraz Vassar Collage. Zanim został dziennikarzem muzycznym „New York Timesa” pracował dla „Ear” oraz „Village Voice”, gdzie zajmował się głównie korektą. Gwiazdy, o których pisał, to między innymi: Tom Petty, Kurt Cobain, Madonna, Tom Cruise, Orlando Bloom, Wu-Tang Clan, Gwen Stefani czy Marilyn Manson.
Zaczynał jako krytyk muzyki w latach 90. i wypłynął w 2000 jako jeden z najbardziej znanych na świecie PUA (PickUp Artist - ang. "artysta podrywu"). Mało kto wie, że nie "Gra" dała Straussowi popularność, a "Trudna droga z piekła", gdzie opisał biografię Marilyna Mansona.
W 2005 Strauss opublikował książkę "Gra: Penetrując tajną społeczność artystów podrywu", w postaci wspomnień z jego doświadczeń, kiedy dołączył do działającej w podziemiu grupy mężczyzn, którzy wymieniali się pomysłami i systemami na uwodzenie kobiet. Mystery, jeden z głównych bohaterów książki, mentor Straussa a zarazem najlepszy uwodziciel na świecie, nadał mu pseudonim Style. Poznanie Mystery'ego zmieniło całe jego życie. Neil uzależnił się od podrywu i w niedługim czasie stał się jednym z liderów społeczności i zarazem guru uwodzenia.
Strauss był również współautorem kilku książek. Najbardziej znaną: "Trudna droga z piekła" napisał wraz z Marylinem Mansonem, jest ona zresztą swoistą biografią piosenkarza. Jest współautorem książki autobiograficznej byłej gwiazdy porno Jenny Jameson pt. "Kochać się jak gwiazda porno".
3 listopada 2009 roku w Polsce ukazała się jego nowa książka "Zasady Gry". W przeciwieństwie do narracyjnej "Gry", ta pozycja ma bardziej charakter instrukcji.
"Gra" kończy się szczęśliwym zakończeniem. Style zakończył przygodę z uwodzeniem i zakochał się. Jak sam autor mówi: „Moje życie zmieniło się diametralnie. Stałem się bardziej pozytywny i zdecydowany”. Związał się z Lisą Leveridge, gitarzystką zespołu The Chelsea założonego przez występującą w "Grze" Courtney Love. Rozstał się z nią w 2009 roku i wrócił do prowadzenia własnej firmy związanej z podrywem o nazwie Stylelife. Podjął decyzję o kontynuacji i powrocie do gry. Jego nowa książka "Zasady Gry" jest właściwie połączeniem dwóch książek - "Stylelife Challenge" i "The Style Diaries: The Pickup Artist's Companion", kolekcji krótkich opowiadań pokazujących pułapki drzemiące w grze, które zauważył Style. "The Stylelife Challenge" jest poradnikiem, który w 30-dniowym kursie zawiera codzienne ćwiczenia i misje do wykonania na mieście każdego dnia.
W 2013 roku wystąpił w teledysku zespołu Thirty Seconds To Mars - Up in the air.

</doc>
<doc id="690138" url="https://pl.wikipedia.org/wiki?curid=690138" title="Gilza">
Gilza



</doc>
<doc id="690140" url="https://pl.wikipedia.org/wiki?curid=690140" title="III Korpus Pancerny SS">
III Korpus Pancerny SS

III Korpus Pancerny SS (inaczej III Germański Korpus Pancerny SS) – niemiecki oddział wojskowy, utworzony 15 kwietnia 1943 roku na poligonie Grafenwöhr. Planowano, że będzie grupował Dywizję "Wiking" i formowaną Dywizję "Nordland". W skład dywizji wchodziły "germańskie "dywizje Waffen-SS walczące na froncie wschodnim. Podporządkowany kolejno: Grupie Armii F, Grupie Armii Nord i Grupie Armii Wisła. Wojnę zakończył w okolicach Meklemburgii.

</doc>
<doc id="690148" url="https://pl.wikipedia.org/wiki?curid=690148" title="Jacobus Johannes Fouché">
Jacobus Johannes Fouché

Jacobus Johannes Fouché (6 czerwca 1898 w Wepener w Wolnym Państwie Orania – 20 września 1980 w Kapsztadzie) – prezydent RPA w latach 10 kwietnia 1968 - 9 kwietnia 1975.
Urodził się w burskiej Republice Oranii w 1898 roku. W latach 1951-1959 był Administratorem Wolnego Państwa Oranii, następnie został (do 1965) ministrem obrony RPA, a później na dwa lata ministrem rolnictwa i gospodarki wodnej. Został w 1968 roku wybrany prezydentem RPA, w miejsce Theophilusa Ebena Döngesa, który nie zdążył objąć urzędu przed śmiercią. Sprawował ten urząd do 1975 i był jedynym, który był prezydentem całą kadencję.
Życiorys.
Dorastał na rodzinnej farmie Babel w dystrykcie Rouxville, gdzie uczęszczał do szkoły. Studia ukończył w Victoria College w Stellenbosch, a następnie powrócił w rodzinne strony i stał się czołowym przedstawicielem miejscowych społeczeństw agrarnych. Karierę polityczną rozpoczął, kiedy dostał się do Izby Zgromadzenia, wybrany z listy Zjednoczonej Partii Narodowej. W latach 1951-1959 był Administratorem Wolnego Państwa Oranii, a następnie w latach 1959-1965 sprawował urząd ministra obrony RPA. W latach 1966-1968 był ministrem usług technicznych rolnictwa i gospodarki wodnej. 
19 lutego 1968 został wybrany na prezydenta Republiki Południowoafrykańskiej, urząd sprawował do 9 kwietnia 1975.

</doc>
<doc id="690150" url="https://pl.wikipedia.org/wiki?curid=690150" title="Dievas">
Dievas



</doc>
<doc id="690151" url="https://pl.wikipedia.org/wiki?curid=690151" title="Wybory regionalne w Badenii-Wirtembergii w 2001 roku">
Wybory regionalne w Badenii-Wirtembergii w 2001 roku

Wybory regionalne w landzie Badenia-Wirtembergia odbyły się 25 marca 2001. Zakończyły się one zwycięstwem CDU, po których zawiązało ono koalicję z FDP z Erwinem Teufelem jako premierem.

</doc>
<doc id="690152" url="https://pl.wikipedia.org/wiki?curid=690152" title="Hieromnich">
Hieromnich

Hieromnich (gr. "‘Iερομόναχος" - hieromonachos) – w kościołach greckokatolickich i prawosławnym: mnich posiadający święcenia kapłańskie.

</doc>
<doc id="690154" url="https://pl.wikipedia.org/wiki?curid=690154" title="Strachoń">
Strachoń

Strachoń – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą przy drodze wojewódzkiej nr 562.
W latach 1975–1998 miejscowość administracyjnie należała do województwa włocławskiego.

</doc>
<doc id="690156" url="https://pl.wikipedia.org/wiki?curid=690156" title="Ludwik Mordarski">
Ludwik Mordarski

 
Ludwik Mordarski (ur. 25 sierpnia 1929 w Limanowej, zm. 18 września 2010 tamże) – polski muzyk, kompozytor i dyrygent, pedagog i nauczyciel.
Życiorys.
Pochodził z rodziny wielodzietnej o wieloletnich tradycjach muzycznych jako syn Mieczysława, nauczyciela muzyki i założycielem orkiestry dętej „Echo Podhala” i Kazimiery Płaczek. 
Uczył się w Państwowym Liceum Administracyjno-Gospodarczym w Nowym Sączu. W 1951 r. uzyskał świadectwo dojrzałości, a następnie ukończył Studium Nauczycielskie w Tarnowie. W 1982 r. uzyskał tytuł magistra wychowania muzycznego w Wyższej Szkole Pedagogicznej w Kielcach. Muzyk, kompozytor, założyciel i kierownik artystyczny zespołu Pieśni i Tańca „Limanowianie”, a także dyrygent orkiestry „Echo Podhala”.
Umiejętność gry na instrumentach muzycznych i wiedzę teoretyczną z dziedziny muzyki, a także zamiłowanie do piękna folkloru Ludwik otrzymał od ojca. Wraz z resztą rodzeństwa już od najmłodszych lat uczestniczył w życiu muzycznym swojego środowiska. Wychowywał się w atmosferze poczucia piękna muzyki oraz umiłowania tradycji ludowych co zaowocowało żywym zainteresowaniem muzyką ludową.
Przez wiele kolejnych lat odwiedzał wsie powiatu limanowskiego zbierając od najstarszych mieszkańców informacje dotyczące folkloru muzycznego. Dokonał zapisu nutowego wielu melodii ludowych (opublikowane m.in. w IX tomie Dziedzictwa Kulturowego pt. „Muzyka Ziemi Limanowskiej” wspólnie ze swym synem Leszkiem). Dokumentuje również inne przejawy kultury ludowej: obrzędy, zwyczaje, tańce i przyśpiewki ludowe. W trakcie swoich badań regionu uzyskał informacje o istniejących w przeszłości instrumentach pasterskich, jak: słomcok (odmiana piskawki języczkowej), pasterskie trąbki obojowe, rzemycek, burkoc-konewka, fujarki różnych odmian.
Po śmierci brata Mieczysława (juniora) w 1959 r., przejął kierownictwo orkiestry dętej „Echo Podhala”. W 1969 r. założył Regionalny Zespół Pieśni i Tańca „Limanowianie”.
2 grudnia 2008 r., podczas uroczystości w Miejskim Centrum Kultury „Sokół” w Nowym Sączu, odebrał z rąk marszałka województwa małopolskiego Marka Nawary nadany przez ministra kultury i dziedzictwa narodowego Bogdana Zdrojewskiego Brązowy Medal „Zasłużony Kulturze Gloria Artis”. 14 sierpnia 2010 r. Rada Miasta Limanowej i burmistrz miasta Marek Czeczótka wręczyli Ludwikowi Mordarskiemu medal i odznaczenie Honorowego Obywatela Miasta Limanowej przyznany mu przez Radę Miasta uchwałą nr XLV/319 z 30 kwietnia 2010 r.
Zmarł 18 września 2010 r. w Limanowej.
Twórczość i działalność muzyczna.
Suita Pasterska oparta na motywach ludowych. Opracowanie na orkiestrę pieśni legionowych i patriotycznych. Ponad 100 pieśni, w tym: "Wśród Gór Beskidu", "Przebolesna Matko", "Witaj Nam Matko".
Regionalny Zespół Pieśni i Tańca „Limanowianie”.
Zespół powstał w 1969 r. dzięki entuzjastom folkloru, a także poparciu władz CPN w Krakowie, Kierownika Bazy w Limanowej, nieżyjącego już Józefa Pacha oraz Przewodniczącego rady Zakładowej Edwarda Widomskiego. Jego pierwszymi członkami byli: Ludwik Odziomek, Edward Król, Michał Pajor...
Repertuar zespołu stanowią pieśni, przyśpiewki, tańce, obrzędy i zwyczaje (ograbek, słomioki śmiguśne, podłaźniki, jasełka) zebrane przez kierownika, Ludwika Mordarskiego. Do 2006 r. zespół „Limanowianie” dał ponad 1200 występów na terenie kraju i poza jego granicami.
Dokumentacja folkloru limanowskiego.
Ludwik Mordarski dokonał zapisu nutowego ponad 300 melodii ludowych. Zebrał informacje na temat istniejących w przeszłości instrumentów pasterskich (np. słomcok, rzemycek, burkoc, fujarki różnych odmian).
Podróże.
Wyjazdy zagraniczne z Regionalnym Zespołem Pieśni i Tańca „Limanowianie” oraz z orkiestrą „Echo Podhala”... (Europa Zachodnia, m.in. Niemcy, Hiszpania, Włochy oraz Kuwejt, Chiny...)
Publikacje i filmografia.
Filmy.
Filmy kronikarskie:

</doc>
<doc id="690163" url="https://pl.wikipedia.org/wiki?curid=690163" title="Compact Disc">
Compact Disc



</doc>
<doc id="690164" url="https://pl.wikipedia.org/wiki?curid=690164" title="Wojna z narkotykami">
Wojna z narkotykami

Wojna z narkotykami – określenie promowanej głównie przez Stany Zjednoczone polityki narkotykowej, prowadzonej przez większość krajów świata. Opiera się ona na całkowitym braku tolerancji dla osób handlujących narkotykami jak i zażywających narkotyki. Jej głównym założeniem jest to, że aby zwalczyć negatywne skutki zażywania narkotyków, trzeba "zwalczyć" same narkotyki.
Pierwsze użycie terminu "wojna z narkotykami" (ang. War on Drugs) przypisuje się Richardowi Nixonowi w 1971 roku, chociaż kontynuował on politykę prohibicyjną trwającą już od kilku dekad.
Kontrowersje.
Zdaniem większości osób promujących tę politykę, jest ona jedyną słuszną drogą w walce z negatywnymi skutkami zażywania narkotyków.
Jej przeciwnicy powołują się zazwyczaj na jej nieskuteczność oraz rzadziej na ograniczenie ich wolności przez zabronienie im stosowania części używek, głównie marihuany i haszyszu, oraz na dyskryminację kulturową w stosunku do użytkowników legalnych używek (głównie alkoholu i papierosów).
Krytykę dotychczasowego modelu wojny z narkotykami wyraziła w swoim raporcie z 2011 roku Światowa Komisja ds. Polityki Narkotykowej, w której zasiadał m.in. Kofi Annan, były sekretarz generalny ONZ. Oprócz braku sukcesów w redukcji produkcji i spożycia narkotyków na świecie, wskazywała na wytworzone przez niego rocznie dodatkowe 100 mld USD kosztów w postaci zbrojnych konfliktów i wzrostu populacji więziennej.

</doc>
<doc id="690165" url="https://pl.wikipedia.org/wiki?curid=690165" title="Kolonia Chalin">
Kolonia Chalin

Kolonia Chalin – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
W latach 1975–1998 miejscowość administracyjnie należała do województwa włocławskiego.
Inne miejscowości o nazwie "Chalin": Chalin

</doc>
<doc id="690170" url="https://pl.wikipedia.org/wiki?curid=690170" title="Ukraińskie Zjednoczenie Narodowo-Demokratyczne">
Ukraińskie Zjednoczenie Narodowo-Demokratyczne

Ukraińskie Zjednoczenie Narodowo-Demokratyczne (UNDO; – УНДО) – ukraińska partia polityczna w II RP, istniejąca w latach 1925–1939.
Powstała w wyniku zjednoczenia w 1925 Ukraińskiej Ludowej Partii Pracy (UNTP, zał. 1919 – sprawowała rządy w Zachodnioukraińskiej Republice Ludowej) i Ukraińskiej Partii Pracy Narodowej (UPNR, zał. 1923). Miała charakter centroprawicowy. Była największym legalnie działającym ukraińskim ugrupowaniem politycznym II Rzeczypospolitej. Działała prawie wyłącznie na terenie Małopolski Wschodniej. Poprzez swych członków kierowała działalnością większości ukraińskich instytucji społecznych, kulturalnych i gospodarczych. Jej członkowie kierowali pracami Ukraińskiej Reprezentacji Parlamentarnej (w wyborach 1928 UNDO uzyskała 26 mandatów poselskich i 9 senatorskich; w wyborach roku 1935 i 1938 po 23 mandaty). Celem UNDO była budowa niepodległego, demokratycznego państwa ukraińskiego i walka o wykonywanie konstytucyjnych praw obywatelskich Ukraińców w Polsce.
Do 1931 UNDO zajmowała wrogie stanowisko wobec państwa polskiego. Wobec zmiany dotychczasowej polityki WKP(b) na Ukrainie sowieckiej (kolektywizacja i klęska głodu, odejście od polityki ukrainizacji na rzecz rusyfikacji i mordowanie ukraińskiej inteligencji przez OGPU), UNDO podjęła rozmowy, uwieńczone ugodą polsko-ukraińską w 1935 (tzw. polityka normalizacji dotycząca Galicji). Wasyl Mudry był w konsekwencji wicemarszałkiem Sejmu RP czwartej i piątej kadencji (1935-1939). Ze strony polskiej polityka porozumienia, zawartego przez premiera Mariana Zyndram-Kościałkowskiego, była popierana przez wpływową część obozu piłsudczyków z Henrykiem Józewskim, byłym członkiem rządu URL, długoletnim (1928-1938) wojewodą wołyńskim i redakcjami "Buntu Młodych", później "Polityki" pod redakcją Jerzego Giedroycia (oprócz niego – Adolf Bocheński, Aleksander Bocheński, Piotr Dunin Borkowski, Ksawery Pruszyński i in.), a także "Biuletynu Polsko-Ukraińskiego" (Włodzimierz Bączkowski i in.).
Ostatecznym celem ugody miało być zrealizowanie międzynarodowych zobowiązań państwa polskiego, przyjętych w roku 1923, w chwili i jako warunek zatwierdzenia suwerenności Polski nad Galicją Wschodnią o stworzeniu autonomicznego statusu tego terytorium (złożonego z województw: lwowskiego, tarnopolskiego i stanisławowskiego) poprzez wdrożenie ustawy o samorządzie wojewódzkim tych województw z 26 września 1922 r., uchwalonej w intencji uzyskania korzystnego dla Polski rozstrzygnięcia mocarstw, nigdy nie uchylonej i nigdy nie wdrożonej w życie w II Rzeczypospolitej (pomimo iż jej postanowienia miały zostać zrealizowane nie później, niż w dwa lata od opublikowania w Dzienniku Ustaw RP).
Polityka ugody załamała się w roku 1938. Było to skutkiem niezrealizowania części zobowiązań przez stronę polską, jak również zbliżeniem się rządzącej części obozu sanacyjnego (Edward Rydz-Śmigły, Adam Koc) do haseł nacjonalistycznych środowisk obozu endecji w Polsce (uznano, że ludność niepolska sama w sobie, a nie tylko radykalne ugrupowania polityczne tej ludności, stanowi zagrożenie dla państwa polskiego).
Wojewoda wołyński Henryk Józewski (były wiceminister w rządzie URL) został zdymisjonowany, a Wojsko Polskie przeprowadziło akcję tzw. drugiej pacyfikacji, połączonej np. z masowym burzeniem cerkwi na terenach etnicznie mieszanych województwa lubelskiego (Chełmszczyzna), działaniami pacyfikacyjnymi w województwie tarnopolskim (gen. Gustaw Paszkiewicz) i próbą organizacji ruchów antyukraińskich odwołujących się do anachronicznych tradycji szlachty zagrodowej i separatyzmów regionalnych (Huculi, Bojkowie). Uzasadniano to potrzebą konsolidacji narodowej w obliczu zaostrzającej się sytuacji międzynarodowej. W konsekwencji zradykalizowało to nastroje kilku milionów obywateli RP narodowości ukraińskiej (minimum 4,5 mln – zgodnie ze spisem powszechnym 1931) i przeciwstawiło ich państwu polskiemu i Polakom zamieszkującym tereny mieszane etniczne. Miało to znaczące konsekwencje, gdy aparatu państwa polskiego na tym obszarze miało po wrześniu 1939 zabraknąć.
Porażka polityki normalizacji, której kres ogłosił oficjalnie w grudniu 1938 roku Wasyl Mudry (ostatni przed wojną prezes UNDO), wywołała w UNDO ostre kontrowersje wewnątrzpartyjne (z dymisją prezesa partii, poprzednika Mudrego, Dmytro Łewyckiego włącznie) i przyczyniła się tuż przed wybuchem II wojny światowej do osłabienia pozycji UNDO w społeczeństwie ukraińskim w II Rzeczypospolitej na rzecz radykalnych haseł Organizacji Ukraińskich Nacjonalistów (OUN). 25 maja 1939 przedstawiciele UNDO i Ukraińskiej Reprezentacji Parlamentarnej – Wasyl Mudry i Wołodymyr Cełewycz – zażądali od polskiego premiera Felicjana Sławoja Składkowskiego nadania autonomii województwom południowo-wschodnim i opracowania rządowego programu rozwiązania kwestii ukraińskiej. Żądania te zostały kategorycznie odrzucone.
Po ogłoszeniu zawarcia paktu Ribbentrop-Mołotow Komitet Narodowy UNDO, w obliczu zbliżającej się wojny, wydał 24 sierpnia 1939 deklarację wzywającą społeczeństwo ukraińskie do zachowania spokoju i przestrzegającą zwłaszcza młodzież przed udziałem w jakiejkolwiek akcji dywersyjnej przeciw państwu polskiemu, określając ją jako działalność obcych agentur. 2 września 1939, podczas ostatniego posiedzenia Sejmu II Rzeczypospolitej, już po agresji niemieckiej na Polskę, wicemarszałek Wasyl Mudry złożył deklarację, w której oświadczył, że Polska wyrządziła Ukraińcom bardzo wiele krzywd, ale w obliczu wojny z hitlerowskimi Niemcami społeczeństwo ukraińskie lojalnie wypełni obywatelskie obowiązki, jakie nakłada na nie przynależność do państwa polskiego.
Po agresji sowieckiej na Polskę 17 września 1939, w obliczu okupacji sowieckiej, UNDO formalnie rozwiązała się 21 września 1939. W późniejszym okresie jej działacze byli represjonowani przez NKWD. Reaktywowana na emigracji, nie odegrała znaczniejszej roli, uczestniczyła w pracach Ukraińskiej Rady Narodowej.
Tytułami prasowymi UNDO były: "Diło", "Swoboda", "Narid".
Działacze UNDO.
Główni działacze: Stepan Baran, Wołodymyr Cełewycz, Mychajło Czerkawski, Iwan Kedryn-Rudnycki, Dmytro Łewycki, Kost Łewycki, Ostap Łucki, Wasyl Mudry, Stepan Wytwycki.
Oprócz nich działali również: Wołodymyr Baczynski, Stepan Bilak, Mychajło Wołoszyn, Mychajło Hałuszczynski, Antin Horbaczewśkyj, Wołodymyr Zahajkewycz, Ołena Kysiłewśka, Wołodymyr Kuźmowycz, Stepan Kuzyk, Pawło Łysiak, Lubomyr Makaruszka, Iwan Nimczuk, Julijan Pawłykowśkyj, Zinowij Pełeńśkyj, Milena Rudnycka, Ołena Szeparowycz, Mykoła Tworydło, Hryć Terszakoweć, Kornyło Trojan, Ołeksa Jaworśkyj.

</doc>
<doc id="690177" url="https://pl.wikipedia.org/wiki?curid=690177" title="Samonakładacz">
Samonakładacz

Samonakładacz – urządzenie lub mechanizm podający arkusze do maszyny drukującej.
Wyróżniane są trzy typy samonakładaczy:
Zadaniem samonakładacza jest przeniesienie pojedynczych arkuszy papieru ze stosu na stół podający maszyny drukarskiej. Samonakładacze pneumatyczne wykonują to przysysając arkusz z góry stosu ssawkami do podajnika, a równocześnie podmuchem bocznych dysz zapewniając właściwe oddzielenie podawanego arkusza od stosu. W miarę ubywania arkuszy, stół unosi się do góry, zapewniając podawanie papieru pod głowicę samonakładacza. Samonakładacze mają zabezpieczenia wyłączające urządzenie, gdy arkusz zostanie podany krzywo, zostaną podane dwa arkusze itp.
Samonakładacze cierne uzyskują rozdzielenie arkuszy przez wstępne ich ułożenie lekko skośnie w stosie, by ich brzegi były minimalnie rozsunięte. Następnie stos przesuwany jest między stołami samonakładacza tak, by brzegi arkuszy rozsunęły się bardziej – na dolnym stole rolki cierne przesuwają kolejne arkusze pojedynczo na podajnik maszyny drukującej.

</doc>
<doc id="690178" url="https://pl.wikipedia.org/wiki?curid=690178" title="Jarychowo">
Jarychowo

Jarychowo – mała osada leśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="690179" url="https://pl.wikipedia.org/wiki?curid=690179" title="Synagoga w Słomnikach">
Synagoga w Słomnikach

Synagoga w Słomnikach – synagoga znajdująca się w Słomnikach przy ulicy Krakowskiej 26.
Synagoga została zbudowana pod koniec XIX lub na początku XX wieku dla liczącej ponad 900 osób nowo powstałej gminy żydowskiej wyodrębnionej z kahału w Wodzisławiu. W jej wnętrzu mieściły się również biura gminy żydowskiej, cheder, szkółka dla dziewcząt oraz w piwnicach mykwa.
Podczas II wojny światowej hitlerowcy doszczętnie zdewastowali wnętrze synagogi. Ludność żydowska została deportowana ze Słomnik, kilkaset osób Niemcy przy pomocy granatowej policji zamordowali na terenie miasta.
Po zakończeniu wojny budynek synagogi został przebudowany na kino. Następnie mieściły się w nim magazyny oraz warsztat. Obecnie stoi opuszczony i powoli popada w ruinę. 
W 1990 Związek Żydów Słomnickich w Izraelu ufundował dwie tablice pamiątkowe, które zostały wmurowane we frontową ścianę synagogi. Lewa zawiera tekst w języku polskim, zaś prawa w języku hebrajskim. Każda jest zwieńczona gwiazdą Dawida.
Gmina Wyznaniowa Żydowska w Krakowie na mocy ustawy z 10 lutego 1997 roku o stosunku państwa do gmin wyznaniowych żydowskich odzyskała budynek w wyniku procesu restytucji mienia wyznaniowego.

</doc>
<doc id="690180" url="https://pl.wikipedia.org/wiki?curid=690180" title="Jacek Przybylski (piłkarz)">
Jacek Przybylski (piłkarz)

Jacek Przybylski (ur. 31 grudnia 1969 w Sierakowie) – polski piłkarz występujący na pozycji bramkarza i trener piłkarski
Rodzina.
Brat Tomasza, również piłkarza.
Kariera piłkarska.
Karierę swoją zaczął w rodzinnym klubie Warta Międzychód. Następnym klubem była Flota Świnoujście. W sezonie 1990/91 przeniósł się do Stoczniowca Barlinek. W tym samym sezonie został ściągnięty do Poznania, do miejscowego klubu Lech Poznań, w którym grał, aż 6 sezonów, gdzie m.in. zdobył mistrzostwo kraju. Grał jeszcze w: Petrochemii Płock, Górnik Konin, Aluminium Konin, w szwajcarskim FC Winterthur, Wiśle Kraków, dwa sezony na Wyspach Owczych, TPS Winogrady. Występował także w zespole Lecha Poznań (oldboje). 
Bronił także w turnieju Remes Cup 2008, gdzie jego drużyna pokonała drużynę Lecha Poznań w finale.
Kariera trenerska.
Był trenerem drużyny Victoria Września. Następnie Wilki Wilczyn. Obecnie trener bramkarzy w Promień Opalenica. Od lipca 2010 roku jest trenerem pierwszego zespołu w swoim rodzinnym mieście w Międzychodzie.
Sukcesy.
Lech Poznań:

</doc>
<doc id="690186" url="https://pl.wikipedia.org/wiki?curid=690186" title="Klarus">
Klarus

Klarus – imię męskie pochodzenia łacińskiego. Wywodzi się od przymiotnika "clarus" oznaczającego "jasny", "jaśniejący", "sławny". Jego żeńskim odpowiednikiem jest Klara. Wśród patronów tego imienia — św. Klarus, kapłan (zm. ok. 369 r.).
Klarus imieniny obchodzi: 8 listopada.

</doc>
<doc id="690188" url="https://pl.wikipedia.org/wiki?curid=690188" title="Osieczek (województwo lubuskie)">
Osieczek (województwo lubuskie)

Osieczek – mała osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="690190" url="https://pl.wikipedia.org/wiki?curid=690190" title="Wilehad">
Wilehad

Wilehad – imię męskie pochodzenia germańskiego (niem. Willehad). Patronem imienia jest św. Willehad, biskup Bremy (zm. ok. 789). 
Wilehad imieniny obchodzi 8 listopada.

</doc>
<doc id="690192" url="https://pl.wikipedia.org/wiki?curid=690192" title="Podagrycznik">
Podagrycznik

Podagrycznik ("Aegopodium" L.) – rodzaj roślin należący do rodziny selerowatych. Liczy 11 gatunków. W Polsce jedynym przedstawicielem jest podagrycznik pospolity "Aegopodium podagraria" – roślina pospolita w całym kraju. Jest on także gatunkiem typowym dla tego rodzaju.
Systematyka.
Rodzaj należący do podrodziny "Apioideae" Seemann, rodziny selerowatych ("Apiaceae" Lindl.), rzędu selerowców ("Apiales" Lindl.), kladu astrowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Aralianae" Takht., rząd araliowce ("Araliales" Reveal), rodzina selerowate ("Apiaceae" Lindl.), rodzaj podagrycznik ("Aegopodium" L.).

</doc>
<doc id="690193" url="https://pl.wikipedia.org/wiki?curid=690193" title="Symforianna">
Symforianna



</doc>
<doc id="690198" url="https://pl.wikipedia.org/wiki?curid=690198" title="Translatio">
Translatio



</doc>
<doc id="690200" url="https://pl.wikipedia.org/wiki?curid=690200" title="Ostrowite (województwo lubuskie)">
Ostrowite (województwo lubuskie)

Ostrowite (niem. "Werder") – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew na obrzeżu Drawieńskiego Parku Narodowego.
Zabudowa.
Osada w całości znajduje się na terenie Drawieńskiego Parku Narodowego i jest przezeń administrowana. Stoją tu tylko cztery gospodarstwa, z których dwa to:
Gospodarstwa, zwrócone kalenicami do drogi z Głuska, posiadają wysokie walory historyczne i architektoniczne, będąc przykładami typowej architektury tych ziem. Mają konstrukcję słupowo-ryglową (mur pruski) ze szkieletem z drewna sosnowego, wypełnionym cegłami, pokrytymi tynkiem wapiennym i pobielonymi. Stropy są drewniane z oknami typu wole oko. Przez środek osady przechodzi brukowana droga wysadzana klonami, tworzącymi malowniczą aleję. Aleja kończy się przy ruinach kościoła z XVIII wieku (same mury kamienno-ceglane), wokół którego rozlokowany jest cmentarz ewangelicki z pierwszej połowy XIX wieku (istniejące nagrobki pochodzą z lat 1861-1939). Wiele z nich ma kunsztowną formę ściętego pnia lub krzyża. Jeden z nagrobków posiada wyryte insygnia kowala (młot, cęgi i podkowę). 
Historia.
Osada powstała w 1588, podczas procesu intensywnej kolonizacji Puszczy Drawskiej. Od 1818 majątek ten nabyła rodzina von Sydow z pobliskiego Głuska. 
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:
Turystyka.
Osada jest punktem wyjściowym (parking) nad jeziora: Czarne i Ostrowiec (ścieżka dydaktyczna). Niebieski szlak pieszy łączy ją m.in. z Człopą i Starym Osiecznem (poprzez inne szlaki).

</doc>
<doc id="690202" url="https://pl.wikipedia.org/wiki?curid=690202" title="Antyfraza">
Antyfraza



</doc>
<doc id="690204" url="https://pl.wikipedia.org/wiki?curid=690204" title="Janusz Kotliński">
Janusz Kotliński

Nazwisko to nosili lub noszą:

</doc>
<doc id="690206" url="https://pl.wikipedia.org/wiki?curid=690206" title="Zgrzebło">
Zgrzebło

Zgrzebło, potocznie zwane grzebieniem używane w procesie zgrzeblenia. Zgrzebło to najczęściej gumowa, plastikowa lub metalowa szczotka przeznaczona do czyszczenia zwierząt hodowlanych i domowych. W zależności od materiału z którego wykonane jest zgrzebło: gumowe służy do czyszczenia sierści, usuwania włosów w czasie linienia oraz czyszczenia innych szczotek z sierści, plastikowe do rozczesywania bardzo mocno zlepionych fragmentów sierści konia, natomiast metalowe do oczyszczania szczotek z włosia. 
Zgrzebła wykonanego z metalu w postaci drucianej lub metalowych haczyków używało się również do rozczesywania i prostowania włókien przędzalniczych (patrz grępla).

</doc>
<doc id="690208" url="https://pl.wikipedia.org/wiki?curid=690208" title="Szachy (miesięcznik)">
Szachy (miesięcznik)

Szachy – miesięcznik wydawany w latach 1946–1990, przez ten okres jedyne polskie czasopismo poświęcone szachom.
Założycielami czasopisma byli Tadeusz Czarnecki, Stanisław Gawlikowski oraz Marian Wróbel. Pierwszy numer ukazał się w styczniu 1947 roku. Do roku 1950 miesięcznik był oficjalnym organem Polskiego Związku Szachowego, do roku 1956 – Komitetu Kultury Fizycznej, zaś od roku 1957 był pismem niezależnym. Ostatnim wydawcą była Młodzieżowa Agencja Wydawnicza RSW "Prasa-Książka-Ruch".
Czasopismo adresowane było do wszystkich miłośników szachów, bez względu na posiadany ranking bądź kategorię. W poszczególnych numerach znajdowały się relacje z najważniejszych turniejów krajowych oraz zagranicznych, działy poświęcone szkoleniu, teorii gry, kompozycji szachowej, szachom korespondencyjnym i młodzieżowym. Przez cały okres wydawania pisma ukazywały się w nim partie skomentowane przez najlepszych polskich szachistów. Od roku 1985, jako uzupełnienie, wydawano „Biuletyny miesięcznika Szachy”, zawierające opracowania teoretyczne, a także partie z turniejów.
Do września 1990 roku łącznie wydano 522 numery miesięcznika oraz 59 biuletynów. W roku 1960 nakład wynosił 4200 egzemplarzy, w 1978 – 12 000, a w 1986 – 14 000. Liczba stron w poszczególnych latach wynosiła od 16 do 32.

</doc>
<doc id="690210" url="https://pl.wikipedia.org/wiki?curid=690210" title="Wybory regionalne w Bawarii w 2003 roku">
Wybory regionalne w Bawarii w 2003 roku

Wybory regionalne w landzie Bawaria odbyły się 21 września 2003. Zakończyły się one zwycięstwem CSU, która mogła sama sformować rząd, zdobywając ponad 2/3 miejsc w Landtagu, co zdarzyło się po raz pierwszy w historii wyborów w Niemczech. Na czele rządu pozostał Edmund Stoiber.

</doc>
<doc id="690212" url="https://pl.wikipedia.org/wiki?curid=690212" title="Eugeniusz Morawski-Dąbrowa">
Eugeniusz Morawski-Dąbrowa

Eugeniusz Morawski-Dąbrowa, także Eugeniusz Morawski (ur. 2 listopada 1876 w Warszawie, zm. 23 października 1948 tamże) – polski kompozytor, pedagog i malarz.
Życiorys.
W latach 1899–1904 studiował w Instytucie Muzycznym w Warszawie w klasie fortepianu Antoniego Sygietyńskiego i kompozycji Zygmunta Noskowskiego.
W 1903 podjął naukę w klasie rysunkowej Jana Kauzika, a w 1904 wstąpił do nowo powstałej Szkoły Sztuk Pięknych w Warszawie, gdzie do 1907 roku był uczniem Konrada Krzyżanowskiego (portret), Ferdynanda Ruszczyca (pejzaż) i Karola Tichego (sztuka stosowana). Wraz z Mikalojusem Konstantinasem Čiurlionisem brał udział w organizowanych przez tę uczelnię plenerach w Arkadii (1904), Zwierzyńcu (1905), Istebnej (1906); obaj odbyli też podróż na Kaukaz (1905).
Równocześnie od 1903 Morawski działał w organizacji bojowej Frakcji Rewolucyjnej Polskiej Partii Socjalis­tycznej. 3 listopada 1907 został aresztowany za udział w przygotowaniu zamachu na policję i skazany na 4 lata zesłania na Syberię, lecz dzięki staraniom jego ojca, kara ta została zamieniona na emigrację za granicę Imperium Rosyjskiego. W 1908 Morawski wyjechał do Paryża, gdzie studiował kontrapunkt pod kierunkiem André’a Gedalge’a i instrumentację u . Podjął też studia malarskie w Académie Julian, a następnie rzeźbiarskie w Akademii Colarossiego u Antoine’a Bourdelle’a.
W 1930 powrócił do Polski, w marcu tegoż roku został dyrektorem konserwatorium w Poznaniu. W latach 1932–1939 był rektorem Państwowego Konserwatorium Muzycznego w Warszawie. Podczas czterech kadencji rektorskich zorganizował wydział muzykologii, klasę operową i kapelmistrzowską uzyskał uniwersytecki status dla dyplomów konserwatorium, zainicjował tzw. koncerty wymienne absolwentów wyższych uczelni muzycznych w różnych miastach europejskich (Berlin 1936, Sztokholm 1938). Poza sprawowaną funkcją rektora, był również wykładowcą instrumentacji. Podczas II wojny światowej uczył w tajnym konserwatorium Stanisław Kazury.
Morawski był członkiem-założycielem Société des Artistes Polonais w Paryżu (1909), Towarzystwa Opery Narodowej (1932), Instytutu Fryderyka Chopina (1934); zasiadał w komisjach konkursowych, radach programo­wych i artystycznych. Otrzymał nagrodę muzyczną MWRiOP za balet "Świtezianka" (1933). 
Pochowany na cmentarzu Powązkowskim w Warszawie (kwatera 333-3-9).
Twórczość.
Dość wcześnie wyzwolił się z fascynacji muzyką Richarda Straussa, krytycznie odnosił się do dzieł Maurice’a Ravela, Claude’a Debussy’ego i Igora Strawinskiego. Wykorzystując tylko niektóre elementy techniczne stosowane przez tych twórców ukształtował własny styl kompozytorski. Monumentalna forma i ekspresjonistyczna, kunsztowna instrumentacja, o ciem­nym i gęstym kolorycie brzmienia, wyrastały w dużym stopniu z programowości inspirowanej pełną nastroju grozy i niesamowitości twórczością literacką E.A. Poego (poematy symfoniczne). Ekspresjonizm zaznaczył się nawet w licznych stylizacjach muzyki ludowej (tańce polskie w "Świteziance").
Jego twórczość kompozytorska pozostaje w zapomnieniu, do czego przyczyniło się negatywne nastawienie do jego osoby apologetów Karola Szymanowskiego spowodowane okolicznościami, w jakich Morawski objął po Szymanowskim stanowisko rektora konserwatorium w Warszawie. Duża część twórczości Morawskiego (w tym wszystkie symfonie) zaginęła podczas II wojny światowej.
W 2019 jego utwór "Świtezianka" znalazł się w zbiorze 100 na 100. Muzyczne dekady wolności. W 2022 nakładem Polskiego Radia ukazał się album "Eugeniusz Morawski – kompozytor wyklęty", zawierający najważniejsze zachowane utwory Morawskiego.
Twórczość malarską, wykazującą wiele wspólnych cech z malarstwem Mikalojusa Konstantinasa Čiurlionisa, traktował marginesowo, ograniczając się do tematyki marynistycznej.
Ważniejsze kompozycje.
Utwory orkiestrowe.
oraz utwory kameralne, fortepianowe i pieśni.

</doc>
<doc id="690214" url="https://pl.wikipedia.org/wiki?curid=690214" title="Juan Pujol">
Juan Pujol

Joan Pujol García, kryptonimy "Garbo" i "Alaric" (ur. 14 lutego 1912 w Barcelonie, zm. 10 października 1988 w Caracas) – Hiszpan, podczas II wojny światowej podwójny agent pracujący dla brytyjskiego XX-Committee.
Życiorys.
Urodzony w 1912 r. w Barcelonie. Wcześnie porzucił edukację i jako nastolatek podjął pracę w sklepie metalurgicznym, po czym po kilku tygodniach zapisał się do Królewskiej Szkoły Hodowców Drobiu. Następnie podejmował się różnych prac, jednak bez większych sukcesów. Odbył obowiązkową służbę wojskową, a po wybuchu wojny domowej w Hiszpanii został powołany do wojska. Wkrótce jednak Pujol zdezerterował z armii republikańskiej i ukrywał się przez półtora roku, podczas którego prowadził fermę drobiu w Katalonii. Po tym okresie wstąpił do armii nacjonalistów z zamiarem szybkiej dezercji, jednak nie zdążył przed zakończeniem wojny domowej. Po zakończeniu walk w Hiszpanii Pujol ożenił się i zatrudnił jako menedżer hotelu w Madrycie.
Po raz pierwszy swe usługi zaoferował MI-6 w Madrycie w 1941 r., ale jego oferta została odrzucona jako możliwa prowokacja. Z tego względu zgłosił się do Niemców i został wysłany do Anglii jako szpieg Abwehry o pseudonimie Arabel, pod przykrywką korespondenta hiszpańskiej gazety, którą to przykrywkę sam zaproponował. Wyjazd z ramienia gazety okazał się jednak ostatecznie niemożliwy, w związku z czym Pujol podrobił dokumenty, zgodnie z którymi miał jechać do Wielkiej Brytanii jako pracownik Banku Hiszpanii i tropić spekulantów hiszpańską walutą. Nie pojechał jednak do Londynu, lecz do Lizbony, skąd zaopatrzony w przewodnik turystyczny Baedekera po Anglii, kolejowy rozkład jazdy i mapę Wielkiej Brytanii nadawał wymyślone przez siebie raporty dostarczane mu rzekomo przez zmyślonych informatorów. Nie korzystał z innych źródeł, jako że nie znał angielskiego. W tym czasie informował Niemców o rzekomych manewrach floty ćwiczącej desant na jeziorze Windermere i o konwoju pięciu okrętów płynących z Liverpoolu na oblężoną Maltę. W odpowiedzi na tę ostatnią informację wojska włoskie i niemieckie zorganizowały obławę na Morzu Śródziemnym, ale po jej niepowodzeniu winą za porażkę Niemcy obciążyli Włochów, zaś Pujol nadał był uważany za wiarygodnego.
Dostrzeżony przez Brytyjczyków, w 1942 r. zgłosił się do amerykańskiej ambasady z propozycją współpracy i został przyjęty. Ze względów bezpieczeństwa został wówczas przerzucony do Anglii, gdzie został pełnoprawnym agentem specjalnym XX-Committee. W Londynie oddano go pod opiekę agenta władającego językiem hiszpańskim, Tomása Harrisa. We współpracy z Harrisem Pujol rozwinął siatkę fikcyjnych informatorów, obejmującą łącznie 27 wymyślonych osób. Przekazywane przez niego informacje sprawiły, że cieszył się dużym zaufaniem Niemców, co podkreśliła zgoda, by przekazywał swoje raporty drogą radiową.
Wziął udział w operacji Quicksilver (uzupełnienie operacji Fortitude), której zadaniem było oszukanie Niemców co do miejsca i czasu lądowania aliantów we Francji (D-Day). Pujol przekonał Niemców, że lądowanie w Normandii lub Bretanii będzie miało charakter rozpoznawczy i dywersyjny, podczas gdy właściwy desant zostanie wysadzony w Pas-de-Calais. Niemcy do końca wierzyli raportom Pujola, uważany był przez nich za ich najlepszego agenta działającego w Wielkiej Brytanii, planowali m.in. jego ucieczkę do Niemiec, a w nagrodę dostał od Niemców 20 tysięcy dolarów.
Został odznaczony Krzyżem Żelaznym za specjalne zasługi, równocześnie przez władze Wielkiej Brytanii został odznaczony Orderem Imperium Brytyjskiego. Był prawdopodobnie jedyną osobą odznaczoną przez obie strony konfliktu.
Po wojnie Pujol wyjechał do Wenezueli, a w dokumentacji dotyczącej agenta Garbo zapisano, jakoby zmarł w Angoli.

</doc>
<doc id="690216" url="https://pl.wikipedia.org/wiki?curid=690216" title="Zespół drukujący">
Zespół drukujący

Zespół drukujący – jeden z mechanizmów maszyny drukarskiej. Składa się przede wszystkim z trzech podstawowych elementów:
cylindra formowego, cylindra pośredniego (gumowego) i cylindra dociskowego.

</doc>
<doc id="690219" url="https://pl.wikipedia.org/wiki?curid=690219" title="Cylinder formowy">
Cylinder formowy

Cylinder formowy – jeden z podstawowych elementów w rotacyjnych maszynach drukarskich. Na cylindrze formowym znajduje się forma drukowa, która w zależności od techniki druku może być prawo- lub lewoczytelna.

</doc>
<doc id="690222" url="https://pl.wikipedia.org/wiki?curid=690222" title="Powstanie Żółtych Turbanów">
Powstanie Żółtych Turbanów

Powstanie Żółtych Turbanów (nazywane też powstaniem Żółtych Zawojów) to nazwa powstania w latach 184–189 wymierzonego w cesarza Linga z chińskiej dynastii Han. Jego nazwa pochodzi od barwy materiału, jakim powstańcy obwiązywali sobie głowy.
Przyczyny.
Główną przyczyną powstania był kryzys ekonomiczny państwa chińskiego, wywołany rozrostem korupcji i biurokracji na dworze cesarskim, związanych z wszechwładzą eunuchów i intrygami wielkich rodów zwalczających się w dążeniu do objęcia regencji. Na ludność chłopską nakładano wysokie podatki. Nie będący w stanie spłacać ich chłopi tracili ziemię, a często także wolność na rzecz wielkich posiadaczy ziemskich. 
W tej atmosferze w latach 70. zaczęły wybuchać liczne bunty chłopskie. Związane one były w dużej mierze z działalnością mesjanistycznych sekt taoistycznych, z których największą była założona w 142 Taiping Dao.
Powstanie.
W roku 184 doszło do wylewu Huang He, co dało buntownikom bezpośredni pretekst do wystąpienia przeciwko władzy. Powstanie wybuchło w tym samym roku w zachodniej części prowincji Shandong. Głównym dowódcą powstańców był , charyzmatyczny uzdrowiciel, który zdołał zgromadzić wokół siebie kilkaset tysięcy chłopów. Powstanie było starannie przygotowane i walki szybko rozszerzyły się na cały Shandong, Hebei i Henan. 
Powstańcy nie mieli sprecyzowanych celów politycznych. Oddawali cześć bóstwu Huanglao, będącemu syntezą cesarza Huangdi i twórcy taoizmu Laozi. Przywódcy powstania głosili nadejście złotego okresu, w którym zapanuje pokój, powszechna równość i wspólnota dóbr. Z tego powodu po stronie powstańców nie opowiedzieli się prześladowani wówczas przez władzę konfucjaniści, co przesądziło o upadku powstania. 
Początkowo powstańcom udało odnieść się znaczne sukcesy, opanowując dużą część obszarów między rzekami Jangcy i Huang He, jednak na skutek braku szerszego poparcia konfucjańskiego społeczeństwa i zdecydowanej kontrofensywy wojsk cesarskich, wspartych przez lokalne milicje właścicieli ziemskich, w 189 udało się rozbić główne siły powstańcze.
Następstwa.
Pomimo rozgromienia głównych sił Żółtych Turbanów w 189, rozproszone wojska powstańcze zdołały się szybko zreorganizować i w kolejnych latach wybuchały nieustannie nowe powstania, z których największym było wywołane przez taoistyczną sektę Wudoumi Dao. Walki z lokalnymi siłami powstańczymi ciągnęły się aż do 205.
Walki z niedobitkami Żółtych Turbanów zbiegły się w czasie z zamachem pałacowym w 189, w wyniku którego dokonano masakry eunuchów i osadzono na tronie małoletniego cesarza Xiana. W Chinach rozpoczęła się epoka walk pomiędzy dowódcami wojskowymi i najazdów barbarzyńskich, zakończona obaleniem dynastii Han w 220 i podziałem państwa (zob. Epoka Trzech Królestw).

</doc>
<doc id="690226" url="https://pl.wikipedia.org/wiki?curid=690226" title="Cylinder pośredni">
Cylinder pośredni

Cylinder pośredni – jeden z trzech głównych cylindrów w rotacyjnych maszynach drukarskich. Po naniesieniu farby na cylinder formowy następuje przekazanie obrazu na cylinder pośredni, a z niego na podłoże drukowe (np. papier).

</doc>
<doc id="690227" url="https://pl.wikipedia.org/wiki?curid=690227" title="Inne wartości niematerialne i prawne">
Inne wartości niematerialne i prawne

Inne wartości niematerialne i prawne – nabyte przez jednostkę, nadające się do gospodarczego wykorzystania, prawa majątkowe przeznaczone do używania na potrzeby jednostki, a w szczególności:
Żeby nabyte prawa majątkowe zaliczyć do wartości niematerialnych i prawnych, przewidywany okres użytkowania w danej firmie powinien być dłuższy niż 12 miesięcy.

</doc>
<doc id="690228" url="https://pl.wikipedia.org/wiki?curid=690228" title="Adam Elbanowski">
Adam Elbanowski

Adam Krzysztof Elbanowski (ur. 23 maja 1954 w Poznaniu) – polski hispanista, doktor habilitowany, profesor nadzwyczajny UW, znawca literatury i historii Ameryki Łacińskiej, tłumacz, eseista, ambasador RP w Kolumbii (1992–1997). 
Życiorys.
Magister hispanistyki Uniwersytetu Warszawskiego (1978). Tam też się doktoryzował w 1985 na podstawie pracy "Opowiadania fantastyczne Julio Cortazara: struktura, model i funkcja fantastyki w "Relatos"". W 1998 na podstawie monografii "En el umbral del texto: la obra de Jorge Luis Borges" zyskał stopień doktora habilitowanego nauk humanistycznych w zakresie literaturoznawstwa – specjalność: literatura hiszpańska. 
Od 1981 wykładowca Uniwersytetu Warszawskiego, m.in. na Wydziale Neofilologii i Lingwistyki Stosowanej. Od 2002 profesor nadzwyczajny. W latach 2008–2012 Dyrektor Instytutu Ameryk i Europy UW (skupiającego trzy jednostki akademickie: EUROREG, OSA, CESLA). Wykładowca także w Szkole Wyższej Psychologii Społecznej (od 2010). Wypromował co najmniej jeden doktorat. 
Jego zainteresowania naukowe obejmują: literaturę hispanoamerykańską, teorię literatury, literaturę powszechną, kroniki podboju i odkrycia Ameryki, kultury prekolumbijskie na obszarze Kolumbii, problematykę społeczno-polityczną współczesnej Kolumbii, przekład literacki, teorie fantastyki, twórczość Jorge Luisa Borgesa.  
Pełnił funkcję ambasadora RP w Kolumbii, akredytowany także w Ekwadorze. Od 2007 członek Stowarzyszenia Pisarzy Polskich.
Autor przekładów m.in. Jorge Luisa Borgesa, Juana José Millasa, Luisa Sepulvedy, Alberta Sáncheza Piñola, Francisca Coloane'a, Alicii Giménez Bartlett, Jorge'a Carrióna.
Żonaty z Dorotą Walasek-Elbanowską, także tłumaczką literatury hiszpańskojęzycznej.

</doc>
<doc id="690230" url="https://pl.wikipedia.org/wiki?curid=690230" title="Maria Boleyn">
Maria Boleyn

Maria Boleyn (ur. ok. 1499, zm. 19 lipca 1543) – angielska arystokratka, siostra królowej Anny Boleyn.
Pochodzenie.
Maria urodziła się jako starsza córka Tomasza Boleyna i Elżbiety Howard. Jej rodzice pobrali się najprawdopodobniej w 1498 r. Matka Marii była córką Thomasa Howarda, 2 księcia Norfolk oraz należała do dam dworu Katarzyny Aragońskiej. Tomasz Boleyn był początkującym dyplomatą, który dzięki małżeństwu wżenił się w arystokratyczną rodzinę Howardów i dzięki temu jego kariera dworska nabrała rozpędu.
Maria miała kilkoro rodzeństwa, lecz tylko siostra Anna i brat George przeżyli dzieciństwo.
Pobyt we Francji.
Dzieciństwo spędziła w ojczyźnie, ale w 1514 (kiedy miała ok. 15 lat) została wysłana za granicę. Wraz z siostrą została damą dworu Marii Tudor, która 9 października 1514 r. została trzecią żoną króla Francji Ludwika XII. Po 3 miesiącach królowa owdowiała i powróciła do Anglii wraz ze swym orszakiem w kwietniu 1515 r. Obu siostrom Boleyn pozwolono zostać na służbie u następnej królowej, Klaudii Walezjuszki, chociaż nie ma pewności co do Marii.
Maria prawdopodobnie była kochanką nowego króla Franciszka I. Z tego względu na dworze królewskim w Paryżu nie miała dobrej opinii.
Powrót do Anglii.
Ślub.
Po powrocie do ojczyzny (prawdopodobnie w 1519 r.) została dwórką królowej Katarzyny Aragońskiej. W lutym 1520 r. poślubiła Williama Careya (prawnuka Edmunda Beauforta, księcia Somerset), członka prywatnej świty króla Henryka VIII, który był gościem na ich ślubie. Pół roku po ślubie wraz z mężem i rodzicami wzięła udział w spotkaniu na tzw. Polu Złotogłowia, który był wielkim wydarzeniem mającym na celu wzmocnienie przyjaźni pomiędzy Anglią a Francją.
Romans z królem.
1 marca 1522 r. wraz z księżną Suffolk Marią, swoją siostrą Anną i przyszłą szwagierką Jane Maria wzięła udział w "Chateau Vert," widowisku urządzonym w York Place na cześć sojuszu z cesarzem Karolem V, siostrzeńcem królowej Katarzyny. Maria wcieliła się w rolę Dobroci/Życzliwości, natomiast Anna grała Wytrwałość.
Nie wiadomo, kiedy dokładnie rozpoczął się romans Marii z królem, nastąpiło to prawdopodobnie już po jej ślubie z Williamem. Trwał prawdopodobnie do 1525 r., gdyż w latach 1522–1525 mąż Marii otrzymywał sporo wsparcia finansowego ze strony króla. W 1525 r. ojciec Marii otrzymał tytuł wicehrabiego Rochford. W 1526 r. Henryk VIII zakochał się w siostrze Marii Annie, która 4 lata wcześniej wróciła z Francji.
Maria, będąc w związku małżeńskim z Williamem Carey, urodziła 2 dzieci:
Nie ma dowodów na to, iż biologicznym ojcem dzieci Marii był Henryk VIII – nigdy nie zostały przez niego oficjalnie uznane oraz nosiły nazwisko Carey. Biograf Anny Boleyn, Eric Ives wysuwa tezę, że tuż po zakończeniu romansu z królem Maria wróciła do męża czego efektem były szybkie narodziny dwójki dzieci.
Siostra królowej.
Henryk VIII w sierpniu 1527 r. zwrócił się do papieża o dyspensę, która zezwoli mu na następny ślub. Król pragnął poślubić Annę, młodszą siostrę Marii, więc szkic dyspensy zawierał zezwolenie na małżeństwo nawet wtedy, gdy króla i potencjalną nową żonę łączył „pierwszy stopień pokrewieństwa” (chodziło o romans Henryka VIII i Marii).
W 1528 Maria została wdową; William Carey zmarł na angielskie poty.
W październiku 1532 r. w Calais brała udział w przedstawieniu przed królem Franciszkiem I, które stanowiło oficjalne zaprezentowanie Anny Boleyn jako przyszłej królowej Anglii i małżonki Henryka VIII.
Ostatecznie dopiero w 1533 r. Anna poślubiła króla i została koronowana.
W 1534 r. Maria wyszła za mąż ponownie, bez zgody swojej rodziny. Jej wybrankiem był William Stafford (zm. 5 maja 1556). Ich ślub był tajemnicą, ponieważ pan młody był niższy urodzeniem i kiedy rodzina Marii odkryła prawdę, parę wypędzono z dworu królewskiego (Anny Boleyn). Historycy podejrzewają, że drugie małżeństwo zawarte zostało na skutek prawdziwej miłości pary młodej. Para miała dwoje dzieci, które najprawdopodobniej nie przeżyły dzieciństwa.
Śmierć.
Dzieci Marii i Williama Careya były znaczącymi postaciami na dworze swojej kuzynki królowej Elżbiety I.
Wdowiec po Marii poślubił wnuczkę Małgorzaty Pole Dorothy Stafford, z którą doczekał się 6 dzieci.

</doc>
<doc id="690231" url="https://pl.wikipedia.org/wiki?curid=690231" title="Szachy (ujednoznacznienie)">
Szachy (ujednoznacznienie)



</doc>
<doc id="690233" url="https://pl.wikipedia.org/wiki?curid=690233" title="Synagoga w Bukowsku - murowana">
Synagoga w Bukowsku - murowana



</doc>
<doc id="690237" url="https://pl.wikipedia.org/wiki?curid=690237" title="Rzeczowe aktywa trwałe">
Rzeczowe aktywa trwałe

Rzeczowe aktywa trwałe – część aktywów trwałych jednostki gospodarczej, które posiadają materialną formę (w odróżnieniu od wartości niematerialnych i prawnych). Pojęcie rzeczowych aktywów trwałych dokładniej precyzuje Ustawa o Rachunkowości oraz Międzynarodowe Standardy Rachunkowości (tzw. MSR) nr 16.
W skład rzeczowych aktywów trwałych wchodzą:
rzeczowe aktywa trwałe:

</doc>
<doc id="690241" url="https://pl.wikipedia.org/wiki?curid=690241" title="Mano Negra">
Mano Negra

Mano Negra (hiszp. "czarna dłoń") – zespół muzyczny założony w 1987 roku przez Manu Chao, jego brata Antoine i ich kuzyna, Santiago Casariego. Zespół do swojego rozpadu w 1995 roku nagrał i wydał 6 albumów (po tym roku ukazały się jeszcze cztery składanki, zawierające głównie utwory z pierwszych płyt).
Mano Negra szybko po swoim debiucie stała się jedną z najbardziej liczących się grup alternatywnych we Francji. Muzyczna mieszanka punk rocka, muzyki latynoskiej i wielu innych stylów, okraszona lewicowymi tekstami, szybko znalazła wielu zwolenników. Nazwa zespołu pochodzi od nazwy organizacji anarchistycznej działającej w Hiszpanii pod koniec XIX wieku.

</doc>
<doc id="690242" url="https://pl.wikipedia.org/wiki?curid=690242" title="Inward Heelflip">
Inward Heelflip

Inward Heelflip - akrobacja wykonywana na deskorolce. Polega na kopnięciu deski, po uprzednim wyskoku,tak by obróciła się o 360 stopni dookoła swojej osi podłużnej i o 180 stopni do przodu!, a następnie wylądowaniu na niej. Przy czym rotacja deskorolki ma miejsce "od" skatera (Inward Heelflip wykonuje się stopą i piętą, a kickflipa palcami). Wykonywane są także podwójne tricki (deskorolka obraca się o 360 stopni do tyłu i o 360 stopni w kierunku "od" skatera). Ewolucje te noszą odpowiednie nazwy: Inward Heelflip i 360 Inward Heelflip. Trick ten wymyślił Rodney Mullen.

</doc>
<doc id="690244" url="https://pl.wikipedia.org/wiki?curid=690244" title="UDF (funkcja)">
UDF (funkcja)

UDF () – funkcja zdefiniowana przez użytkownika, w odróżnieniu od funkcji wbudowanych w program komputerowy czy środowisko programistyczne. Termin obecnie najczęściej używany w zastosowaniach bazodanowych.

</doc>
<doc id="690246" url="https://pl.wikipedia.org/wiki?curid=690246" title="Galaktyka Cygaro">
Galaktyka Cygaro

Galaktyka Cygaro (Messier 82, M82, NGC 3034) – galaktyka spiralna z poprzeczką w gwiazdozbiorze Wielkiej Niedźwiedzicy. W zakresie podczerwieni jest najjaśniejszą galaktyką na niebie. Messier 82 jest galaktyką burzy gwiazdowej, co oznacza, że zachodzi w niej intensywny proces powstawania nowych gwiazd. Galaktyka ta należy do grupy galaktyk M81.
Charakterystyka fizyczna.
Galaktyka Cygaro znajduje się w odległości około 12 milionów lat świetlnych od Ziemi i oddala się z prędkością około 50 km/s. Jej wymiary obserwowane wynoszą 11,2' × 4,3', jasność obserwowana około 8,4.
Podobnie jak NGC 5195 i NGC 5128 (Centaur A), M82 jest znacznie jaśniejsza w podczerwieni niż w świetle widzialnym.
Odkrycie i obserwacje.
Galaktykę odkrył 31 grudnia 1774 roku Johann Elert Bode. W sierpniu 1779 niezależnie odkrył ją Pierre Méchain. Po pomiarach z 9 lutego 1781 roku Charles Messier dodał ją do swojego katalogu pod numerem 82.
M82 jest jednym z niewielu obiektów Messiera, znajdującym się w katalogu Williama Herschela – po obserwacjach z 30 września 1802 nadał jej on oznaczenie H IV.79.
W 1953 roku Henbury Brown odkrył silne źródło szumów radiowych, nazwane potem Ursa Major A (skatalogowane w Third Cambridge Catalogue of Radio Sources jako 3C 231). Ustalono, że jego źródłem jest chmura gorącego gazu otaczająca galaktykę.
Galaktyka Cygaro jest jednym z najpopularniejszych obiektów obserwacji amatorskich.
Emisja promieniowania X.
Obserwacje prowadzone przy użyciu Teleskopu kosmicznego Chandra doprowadziły do odkrycia zmiennej emisji promieniowania X z punktu odległego o około 600 lat świetlnych od centrum galaktyki. Astronomowie uważają, że jest ona spowodowana przez czarną dziurę o masie 200-5000 mas Słońca.
W 2009 roku astronomowie z Obserwatorium Jodrell Bank odkryli nowy, nieznanego typu obiekt w Galaktyce Cygaro. Obiekt ten pojawił się niespodziewanie w paśmie radiowym i nie wykazuje oznak zanikania. Nie przypomina też niczego, co do tej pory obserwowano w obrębie Drogi Mlecznej. Odkrycie to może być pierwszym odkryciem pozagalaktycznego mikrokwazara w paśmie radiowym, jednakże obiekt ten jest znacznie jaśniejszy od mikrokwazarów naszej Galaktyki. Czas trwania tego zjawiska znacznie przewyższa znane rentgenowskie układy podwójne, a także znajduje się w takim regionie Messier 82, w którym nie obserwowano wcześniej zmiennego źródła rentgenowskiego.
Czarne dziury.
Centralny obszar Messier 82 zawiera dwa interesujące jasne źródła promieniowania rentgenowskiego. Źródła te mogą być powiązane z dwiema czarnymi dziurami o masach pośrednich pomiędzy czarnymi dziurami pochodzenia gwiazdowego a supermasywnymi czarnymi dziurami znajdującymi się w jądrach galaktyk. Dziury te nie opadły do jądra Messier 82 i mogą stanowić pierwsze znane przykłady składników niezbędnych do zbudowania supermasywnych czarnych dziur.
Pierwsza czarna dziura ("X42.3+59") znajduje się w odległości szacowanej na 290 lat świetlnych od jądra M82, a jej masa wynosi od 12 000 do 43 000 mas Słońca. Nie mogła ona powstać wraz z galaktyką, gdyż przy tak niewielkiej odległości od centrum i masie przekraczającej 30 000 mas Słońca powinna już dawno zostać wciągnięta do jądra galaktyki. Dane obserwacyjne wskazują, że obroniła się ona przed przyciąganiem przez supermasywną czarną dziurę w jądrze M82.
Druga czarna dziura (X41.4+60) znajduje się w odległości około 600 lat świetlnych od centrum M82. Masa tej czarnej dziury mieści się w zakresie od 200 do 800 mas Słońca. Ponieważ jest ona pochylona pod kątem pomiędzy 60° a 80° względem obserwatora na Ziemi, jej dysk akrecyjny obserwujemy prawie dokładnie z boku. Jednak efekty relatywistyczne szybko wirującej czarnej dziury powodują, że dysk widziany pod tak ostrym kątem jest prawie tak samo jasny, jakby był widziany z góry.
Ramiona.
W 2005 roku zaobserwowano dwa symetryczne ramiona galaktyki. Odkryto je na zdjęciach w zakresie bliskiej podczerwieni. Wcześniejsze ich odkrycie uniemożliwiła duża jasność galaktyki.
Przed odkryciem ramion M82 była klasyfikowana jako galaktyka nieregularna typu Ir-II lub I0.
Zderzenie z M81 i jego konsekwencje.
Dzięki obserwacjom przy pomocy Teleskopu Hubble’a odkryto ponad 100 młodych gromad kulistych. Proces ich formowania został prawdopodobnie wywołany oddziaływaniem z Galaktyką Bodego (Messier 81) – obecnie obie galaktyki dzieli zaledwie około 150 tysięcy lat świetlnych.
Około 600 milionów lat temu niedoszła kolizja Galaktyki Cygaro z M81 rozpoczęła w niej gwałtowne procesy gwiazdotwórcze. Niezliczone ilości gwiazd rozpoczęły krótki żywot zakończony często supernowymi. Wybuchy wyrzuciły ogromne ilości rozgrzanego gazu na odległości rzędu dziesiątek tysięcy lat świetlnych. Szacuje się, że poszczególne części tego obłoku materii poruszają się z prędkością ponad półtora miliona kilometrów na godzinę.
Najprawdopodobniej w ten sposób M82 stała się galaktyką nieregularną.
Na zdjęciach wykonanych w marcu 2006 przez Kosmiczny Teleskop Spitzera widać olbrzymie obłoki dymistego pyłu wyrzucane przez gwiazdy. Tworzą go policykliczne węglowodory aromatyczne występujące na Ziemi w procesie spalania. W galaktyce produkowane są przez gwiazdy, a wiatry gwiazdowe i promieniowanie wyrzucają je w przestrzeń.
Supernowe.
W Galaktyce Cygaro zarejestrowano do tej pory dwa potwierdzone przypadki supernowej:
W 1986 Lefborsky, Rieke i Kailey ogłosili odkrycie supernowej w M82. Nadano jej oznaczenie "SN 1986D". Okazało się jednak, że był to fałszywy alarm.
17 kwietnia 2009, na podstawie obserwacji wykonanych w paśmie fal radiowych 24 marca 2008, wykryto prawdopodobną supernową SN 2008iz, nie była ona widoczna w świetle widzialnym.
W czerwcu 2009, również na falach radiowych, zaobserwowano zjawisko, które mogło być oznaką eksplozji supernowej, nie było jednak widoczne w innych zakresach fal.

</doc>
<doc id="690249" url="https://pl.wikipedia.org/wiki?curid=690249" title="Messier 82">
Messier 82



</doc>
<doc id="690250" url="https://pl.wikipedia.org/wiki?curid=690250" title="NGC 3034">
NGC 3034



</doc>
<doc id="690251" url="https://pl.wikipedia.org/wiki?curid=690251" title="Wychowanie fizyczne">
Wychowanie fizyczne

Wychowanie fizyczne (wf, WF) – zamierzone i świadome działanie ukierunkowane na kształtowanie postaw (tj. stosunku do ciała i fizycznego funkcjonowania) oraz postaw prospołecznych (tj. stosunku do życia i innych ludzi, przekonań i wartości moralnych), a równocześnie nastawione na wspieranie rozwoju fizycznego i zdrowia oraz kształtowanie trwałego obyczaju aktywności fizycznej i troski o wydolność fizyczną, sprawność motoryczną i prawidłową postawę ciała (Wiesław Osiński, 2011).
Historia wychowania fizycznego.
Świadome wychowanie fizyczne było znane już w czasach starożytnych (spartańskie wychowanie) i traktowane na równi z wychowaniem sportowym i wojskowym; nowożytne podstawy wychowania fizycznego powstały w epoce odrodzenia i oświecenia; w XIX w. ukształtowały się niezależne systemy wychowania fizycznego: oparty na gimnastyce bez elementów sportowych oraz (głównie w USA) oparty na grach i zabawach sportowych; po II wojnie światowej do wychowania fizycznego w coraz szerszym stopniu wprowadzano zajęcia typowo sportowe.
Rozwój myśli o wychowaniu fizycznym w Polsce.
Polska myśl wychowania fizycznego sięga tradycjami odrodzenia (m.in. Wojciech Oczko i Sebastian Petrycy). Pierwszym podręcznikiem metodycznym dla nauczycieli, napisanym w języku polskim, były Powinności nauczyciela (I wydanie – 1787) autorstwa Grzegorza Piramowicza. W pracy tej przedstawiono także myśli w zakresie „wychowania co do ciała, to co do zdrowia i sił”. W Ustawach Komisji Edukacji Narodowej (1773–1794) podkreślano ścisły związek edukacji fizycznej z edukacją umysłową i moralną. Pierwszy raz nauczyciela wychowania fizycznego zatrudniono w Liceum w Krzemieńcu na Wołyniu kierowanym przez Tadeusza Czackiego. Cykl wykładów o higienie i zdrowiu w tymże liceum prowadził dr Karol Kaczkowski. Na początku XIX wieku dzieło Jędrzeja Śniadeckiego Uwagi o fizycznym wychowaniu dzieci drukowane było w „Dzienniku Wileńskim” (1805 r.). Praca ukazała się drukiem dopiero w 1840 roku pod tytułem „O fizycznym wychowaniu dzieci”. Wśród później żyjących osób, które przysłużyły się rozwojowi wychowania fizycznego w Polsce należy wymienić Ludwika Bierkowskiego (1801–1860), Bronisława Trentowskiego (1808–1869), Henryka Jordana (1842–1907), Wenantego Piaseckiego (1832–1903), Władysława Ryszarda Kozłowskiego (1866–1915), Eugeniusz Piasecki (1872–1947), Waleriana Sikorskiego (1876–1940), Floriana Znanieckiego (1882–1956), Władysława Osmolskiego (1883–1935), Zygmunta Gilewicza (1880–1960). Na kształt i rozwój współczesnej teorii wychowania fizycznego największy wpływ wywierają takie osoby, jak: Roman Trześniowski, Ryszard Przewęda, Maciej Demel, Henryk Grabowski, Andrzej Pawłucki, Krzysztof Zuchora, Marian Bukowiec, Wiesław Osiński.
Pionierską organizacją wychowania fizycznego i sportu w Polsce było Polskie Towarzystwo Gimnastyczne „Sokół”, którego pierwsze gniazdo zostało założone 7 lutego 1867 we Lwowie. Członkowie towarzystwa rozpoczęli po raz pierwszy w Polsce systematyczne lekcje gimnastyczne od 1 maja 1867 roku pod kierunkiem dra Wenantego Piaseckiego – lekarza oraz absolwenta kursów gimnastycznych w Pradze i Dreźnie.
Cele wychowania fizycznego.
Współczesne cele wychowania fizycznego ukierunkowane są na wspieranie rozwoju społecznego, fizycznego i poznawczego. Pate i Hohn (1994) za misję wychowania fizycznego uznali „przygotowanie dzieci i młodzieży do fizycznie aktywnej dorosłości”. Wyróżnili następujące cele wychowania fizycznego:
Natomiast wg Osińskiego (2011) cele wychowania fizycznego dotyczą następujących aspektów:
Wychowanie fizyczne w polskiej szkole.
Lekcje wychowania fizycznego w szkole realizowane są w następującym wymiarze (tygodniowo):
Od drugiego etapu edukacyjnego dzieci i młodzież mogą realizować wychowanie fizyczne w ramach zajęć klasowo-lekcyjnych i zajęć do wyboru. Zajęcia do wyboru (maksymalnie na 2 lekcjach wychowania fizycznego w tygodniu) są dla uczniów możliwością realizacji swoich zainteresowań daną formą aktywności fizycznej. Z zaproponowanej oferty przez szkołę (po diagnozie zainteresowań wśród uczniów) dzieci i młodzież mogą wybrać zajęcia o charakterze sportowym, tanecznym, aktywnej turystyki lub sprawnościowo-zdrowotnym.
Podczas zajęć klasowo-lekcyjnych uczniowie i nauczyciele realizują tzw. podstawę programową, czyli wymagania (jako treści) które należy osiągnąć podczas lekcji wychowania fizycznego na danym etapie edukacyjnym. Treści te dotyczą takich zagadnień, jak (istnieją różnice w zależności od etapu edukacyjnego):
Wychowanie fizyczne przygotowuje do całożyciowej troski o swoje ciało poprzez aktywność fizyczną, dbałość o swoją sprawność fizyczną i zdrowie. Podczas lekcji wychowania fizycznego uczeń winien pogłębiać wiedzę, nabywać umiejętności i rozwijać pożądane postawy (prosomatyczne, prozdrowotne i prospołeczne). Wychowanie fizyczne ma kierunek prozdrowotny.
Sport w wychowaniu fizycznym jest jedynie środkiem do osiągania celów wychowania fizycznego. Osiągnięcia sportowe nie stanowią natomiast nadrzędnego celu w wychowaniu fizycznym.

</doc>
<doc id="690259" url="https://pl.wikipedia.org/wiki?curid=690259" title="Zaginiona (serial telewizyjny 2006)">
Zaginiona (serial telewizyjny 2006)

Zaginiona – serial telewizyjny produkcji 20th Century Fox Television. 
Emisja.
Do tej pory powstało 13 odcinków, każdy z nich trwa ok. 60 minut. Premiera odcinka pilotowego miała miejsce 21 sierpnia 2006 w stacji FOX. Serial ze względu na bardzo małą popularność w USA został zawieszony w emisji. Resztę odcinków można było obejrzeć na stronie www stacji FOX.
Fabuła.
Opowiada historię zaginięcia Sary Collins, żony senatora Jeffreya Collinsa. Do jej odnalezienia oddelegowany zostaje oddział FBI dowodzony przez agenta Grahama Keltona. Podczas poszukiwań na jaw wychodzą dziwne fakty z życia Sary.

</doc>
<doc id="690260" url="https://pl.wikipedia.org/wiki?curid=690260" title="Środki trwałe w budowie">
Środki trwałe w budowie

Środki trwale w budowie to ogół kosztów pozostających w bezpośrednim związku z wytworzeniem, nabyciem i adaptacją środków trwałych.
Kategoria ta obejmuje środki trwałe w okresie budowy, montażu oraz ulepszania już istniejącego środka trwałego. Do kosztów budowy można zaliczyć przykładowo koszty:
Środki trwałe w budowie obejmują również kupno gotowych środków trwałych wraz z robotami budowlano-montażowymi. Zakupiona maszyna może nie być zakwalifikowana do środków trwałych, jeżeli wymaga dodatkowych prac instalacyjnych.

</doc>
<doc id="690261" url="https://pl.wikipedia.org/wiki?curid=690261" title="Aluzja">
Aluzja

Aluzja () – nawiązanie do czegoś, kogoś; przywołanie nie wprost danej sprawy. Z reguły aluzje są łatwe do odgadnięcia przez odbiorcę wypowiedzi.

</doc>
<doc id="690262" url="https://pl.wikipedia.org/wiki?curid=690262" title="Napomknienie">
Napomknienie



</doc>
<doc id="690269" url="https://pl.wikipedia.org/wiki?curid=690269" title="Aleksander z Pleuronu">
Aleksander z Pleuronu

Aleksander z Pleuronu (zwany również "Aleksandrem Etolskim"; ur. ok. 320 p.n.e.) – grecki poeta, filolog i bibliotekarz. W okresie 285 – 283 p.n.e. pracował w Bibliotece Aleksandryjskiej, zajmując się na zlecenie Ptolemeusza II Filadelfosa porządkowaniem zbiorów tragedii i dramatów satyrowych. Od 276 p.n.e. przebywał na dworze macedońskim wraz z innym poetą, Aratosem z Soloj. Zaliczono go w poczet Pleias, grupy dramatopisarzy epoki hellenistycznej.
Pisał tragedie, elegie, epylliony i epigramaty. Do naszych czasów dotrwały jedynie fragmenty, głównie elegii: 

</doc>
<doc id="690270" url="https://pl.wikipedia.org/wiki?curid=690270" title="Joachim Loew">
Joachim Loew



</doc>
<doc id="690273" url="https://pl.wikipedia.org/wiki?curid=690273" title="Określenie poetyckie">
Określenie poetyckie



</doc>
<doc id="690277" url="https://pl.wikipedia.org/wiki?curid=690277" title="Aleksander z Etolii">
Aleksander z Etolii



</doc>
<doc id="690279" url="https://pl.wikipedia.org/wiki?curid=690279" title="Aleksander Etolski">
Aleksander Etolski



</doc>
<doc id="690280" url="https://pl.wikipedia.org/wiki?curid=690280" title="John Seymour">
John Seymour

John Seymour (ur. około 1474, zm. 21 grudnia 1536). Jego rodzicami byli Jan Seymour i Elżbieta Darell. Około 1500 r. poślubił Margaret Wentworth córkę Sir Henryka Wentworth i Anny Say. Mieli dziewięcioro dzieci:
Seymourowie mieszkali w zamku Wulfhall w hrabstwie Wiltshire. To tam Henryk VIII Tudor poznał Jane Seymour. John Seymour nie doczekał narodzin wnuka Edwarda VI Tudora, zmarł 21 grudnia 1536 r.

</doc>
<doc id="690282" url="https://pl.wikipedia.org/wiki?curid=690282" title="Janusz Kotliński (kolarz)">
Janusz Kotliński (kolarz)

 Janusz Kotliński (ur. 19 grudnia 1946 w Łodzi) – polski kolarz torowy, mistrz świata.
Zarys kariery.
Reprezentował kluby łódzkie: Widzew i Włókniarza. Największe sukcesy odniósł w wyścigach tandemów. Na mistrzostwach świata w Liège w 1975 roku zajął pierwsze miejsce wraz z Benedyktem Kocotem, ale polski zespół został zdyskwalifikowany za niestawiennictwo Kocota do kontroli antydopingowej (po wcześniejszym wyścigu w innej konkurencji). W 1976 roku Kotliński i Kocot zwyciężyli podczas mistrzostw świata w Lecce, a rok później, na mistrzostwach świata w San Cristóbal zajęli czwarte miejsce. Kotliński startował na mistrzostwach świata także w sprincie i trzykrotnie dochodził do 1/8 finału.

</doc>
<doc id="690287" url="https://pl.wikipedia.org/wiki?curid=690287" title="Caerphilly">
Caerphilly

Caerphilly (IPA: [kɛəˈfɪli], wal. "Caerffili" IPA: [ˌkɑːɨrˈfɪlɪ]) − miasto w Walii, w zespole miejskim Cardiff, około 28 tysięcy mieszkańców w roku 2003.
Co roku w lipcu odbywa się tu festiwal „The Big Cheese”

</doc>
<doc id="690290" url="https://pl.wikipedia.org/wiki?curid=690290" title="Akcja B-2">
Akcja B-2

Akcja B-2 – akcja wywiadowcza o kryptonimie B-2 przeprowadzona została w ostatniej fazie II wojny światowej przez Tajny Hufiec Harcerzy w Gdyni. W ciągu trzech miesięcy harcerze pod komendą por. J. Joachimczyka ustalili z dużą dokładnością zakres i jakość niemieckich umocnień Festungring Gotenhafen od Kolibek na południu Gdyni po północny skraj Kępy Oksywskiej. Dane te zostały naniesione na niemieckie urzędowe mapy katastralne, przedarto się z nimi przez front i przekazano je wojskom radzieckim 1 Gwardyjskiej Armii Pancernej idącym w ofensywie ku Zatoce Gdańskiej. Akcja B-2 przyczyniła się do szybszego wyzwolenia Gdyni, co uratowało życie wielu mieszkańcom oraz wyzwalającym miasto żołnierzom.
Fakt przeprowadzenia akcji ujawnił 21 lutego 1965 marszałek wojsk pancernych ZSRR Michaił Katukow w piśmie "Na przełaj".
W 1969 roku Bohdan Kosiński zrealizował film dokumentalny "Akcja B-2".

</doc>
<doc id="690291" url="https://pl.wikipedia.org/wiki?curid=690291" title="Historia Chile">
Historia Chile

Okres prekolumbijski.
Indianie przybyli na terytorium Chile około 600 roku p.n.e. Północną część osiedliło plemię Aymara, zajmujące się uprawą kukurydzy oraz hodowlą lam i alpak. Obszary górskie zamieszkali Indianie Diaguita. Południową część i centralną część dzisiejszego kraju zamieszkali Araukanie, żyjący z hodowli, myślistwa, rybołówstwa i uprawy ziemi. W pierwszej połowie XVI wieku ziemie te częściowo zajęli Inkowie, przewyższający pozostałe plemiona pod względem cywilizacyjnym.
Konkwista.
Hiszpanie w 1535 roku rozpoczęli podbój Chile w wyniku porozumienia z Portugalią, na mocy którego mieli prawo do zajmowania ziem na zachód od Brazylii. Pod przywództwem Diego de Almagro i Pedro de Valdivia Hiszpanie do 1550 roku podbili północną i środkową część Chile. W 1541 roku powstała kapitania Chile, należąca administracyjnie do wicekrólestwa Peru. Pod rządami Hiszpanów autochtoniczni Indianie masowo wymierali na choroby zakaźne przywiezione przez nowych osadników. Konkwistadorzy zastosowali politykę rabunkową względem Indian. Wprowadzili system „encomienda” polegający na przyznaniu ziem Indianom, w zamian musieli pracować przez 160 dni na ziemiach hiszpańskiego właściciela. Granicę rządów konkwistadorów wyznaczała na południu rzeka Bío Bío, za którą istniało wolne państwo Araukanów.
W okresie konkwistadorskim najszybciej rozwijała się centralna część kraju, północ oraz południe rozwijały się wolniej.
Uzyskanie niepodległości.
W 1810 roku wybuchło powstanie antyhiszpańskie. W 1818 roku Chile stała się niezależną republiką. W 1859 roku przyłączono do Chile także Araukanię. W latach 1879–1884 Chile prowadziło wojnę (tzw. wojnę saletrową) z Boliwią (która w wyniku wojny utraciła dostęp do morza) oraz Peru. Chile uzyskało tereny bogate w złoża saletrowe i praktycznie zmonopolizowało światowy rynek. W tym okresie zasiedlono północne obszary. Na południu odkryto ropę naftową oraz gaz ziemny. Nastąpił przypływ fali emigracji głównie z Niemiec oraz Chorwacji.
W 1906 roku trzęsienie ziemi dotknęło Chile czyniąc poważne szkody. Kryzys spowodowany I wojną światową położył kres gospodarczej stabilizacji Chile. U progu XX wieku chilijska gospodarka stała się systemem ochrony rządzącej oligarchii. Na początku lat 20. starał się to zmienić reformatorski prezydent Arturo Alessandri Palma z Partii Liberalnej co uniemożliwiła mu konserwatywna większość parlamentarna. Wraz z porażką reform liberałów licznie powstawać zaczęły bardzo popularne ruchy marksistowskie. W 1924 roku doszło do przewrotu wojskowego pod dowództwem generała Luisa Altamirano. Pucz zapoczątkował okres niestabilności politycznej który trwał aż do 1932 roku w trakcie którego władzę w sposób autorytarny sprawował szereg prezydentów. Najskuteczniejszym z nich okazał się Carlos Ibáñez del Campo, który utrzymał swoją władzę na sześć lat. Mimo autorytarnego charakteru rządów, Chile udało się uniknąć represyjnych metod i korupcji spotykanej w innych krajach Ameryki Łacińskiej. W 1932 roku na krótko powołana została Socjalistyczna Republika Chile na czele z Marmaduke Grove Vallejo, lewicowy rząd wojskowych nie przetrwał jednak nawet roku i upadł na skutek intrygi politycznej. Po upadku lewicowego rządu wojskowego rozpoczęła się era rządów demokratycznych. Władze początkowo przejęli liberałowie, a w 1938 roku utworzono koalicje rządową partii lewicowych skupionych we Froncie Ludowym. W 1939 roku doszło do nieudanego puczu zorganizowanego przez nieliczny faszystowski Narodowosocjalistyczny Ruch Chile. W czasie II wojny światowej Chile zachowało status neutralny, w 1943 roku, zerwało stosunki dyplomatyczne z Państwami Osi. Następnie w 1945 przystąpiło do ONZ. Rządy Frontu Ludowego przetrwały do 1952 roku. W latach 1964–1970 rządziła chrześcijańska demokracja która rozpoczęła program „Rewolucji w Wolności”, reformy jednak zostały uznane przez lewicę za niewystarczające przez co spotkały się z silną lewicową opozycją. W 1970 roku władzę przejęła koalicja partii lewicowych Jedność Ludowa.
Rządy Allende.
Mimo wsparcia finansowego kandydatów prawicy ze strony krajowych i zagranicznych koncernów, prezydentem na skutek wyborów z 1970 roku został kandydat lewicy Salvador Allende. Tuż po jego wyborze prezydent Stanów Zjednoczonych, Richard Nixon, zapowiedział, że poprowadzi działania które doprowadzą do upadku gospodarki Chile (“niech ich gospodarka [Chile] jęczy z rozpaczy”). Tuż przed dojściem do władzy koalicji centrolewicowej powstały terrorystyczne organizacje skrajnej prawicy. 22 października 1970 członkowie takiej grupy dokonali zamachu na dowódcę armii, Rene Schneidera. Mimo takich działań uformowano rząd składający się z socjaldemokratów, odłamu chadecji, liberałów i komunistów, a więc partii tworzonych w pewnej mierze przez klasę średnią.
Po pierwszym roku rządów centrolewicy osiągnięto wzrost gospodarczy, ograniczono inflację i bezrobocie, wzrosła redystrybucja dochodów i konsumpcji. Znacznie zwiększyły się wynagrodzenia, zmniejszono podatki i wprowadzono bezpłatną dystrybucję niektórych produktów pierwszej potrzeby. Po raz pierwszy do państwowego systemu ubezpieczeń pracy włączono grupy takie jak inwalidzi czy osoby starsze. Najbiedniejsi skorzystali z wdrażanego przez rząd programu rozprowadzenia darmowej żywności wśród potrzebujących. Zamrożono czynsze i ceny, znacjonalizowano przemysł miedziowy (będący własnością USA), obniżono wiek wyborczy do lat 18 i uruchomiono program reformy rolnej. W ramach pomocy dla przedsiębiorców W celu wspierania małych przedsiębiorców zwolnił z podatków kapitałowych najmniejsze przedsiębiorstwa. Rząd głosił amnestię dla więźniów politycznych, a także wprowadził większe prawa dla społeczności indiańskich kraju. Działania opozycji i USA przyczyniły się do masowych strajków, w dużej mierze inspirowanych przez CIA. Allende zdecydował się przeprowadzić plebiscyt, w którym obywatele mieli się opowiedzieć za kontynuacją jego rządów albo przeciw. Ogłoszenie terminu plebiscytu miało nastąpić 11 września 1973 roku.
Przewrót wojskowy, wprowadzenie reżimu.
11 września 1973 roku został dokonany wojskowy zamach stanu pod dowództwem Augusto Pinocheta. Allende najprawdopodobniej popełnił samobójstwo w obleganym i bombardowanym pałacu prezydenckim La Moneda. Szacuje się, że 11 września zamordowanych zostało co najmniej 3000 ludzi, między 11 a 15 września walki pochłonęły kolejne 5000 ofiar, liczba zabitych i porwanych między 12 a 13 września wynosiła około 6000 osób. W ciągu pierwszych 18 dni od obalenia prezydenta Allende liczba cywilnych ofiar wyniosła 15 000. Pod rządami reżimu wojskowego Pinocheta rozwiązano parlament, zakazano działalności wszelkich partii politycznych, prześladowano działaczy demokratycznych (znane miejsca prześladowań politycznych: Colonia Dignidad, Estadio Nacional de Chile, Villa Grimaldi). Szczególnym okrucieństwem zapisała się policja polityczna DINA, aresztująca, torturująca i więżąca obywateli Chile bez nakazu sądowego.
Wprowadzono politykę neoliberalizmu gospodarczego i otworzono dostęp dla obcego kapitału. Według R. Konika kapitał “w latach 1973–1987 – wzrósł czterokrotnie (…). Wzrost produkcji rolnej wyniósł w tym czasie ponad 500 proc. Dochód narodowy wzrastał w tempie prawie 10 proc. rocznie”. W 1982 roku doszło do dużego kryzysu gospodarczego który załamał dotychczasowy wizerunek “chilijskiego cudu” – wzrosło zadłużenie, wystąpiła hiperinflacja, bezrobocie wzrosło do 30%, a więc było dziesięciokrotnie większe niż za czasów Allende. Powodem kryzysu była działalność instytucji działających według modelu Enronu, rząd pozwalał na ich działania bez żadnych ograniczeń na co pozwoliła wcześniej dokonana deregulacja. Instytucje te skumulowały kolosalny dług sięgający 14 miliardów dolarów. Pinochet aby uratować gospodarkę znacjonalizował większość zadłużonych przedsiębiorstw i usunął z rządu ekonomistów chicagowskich, a kilku ekonomistów oskarżonych zostało o oszustwa finansowe. Gospodarkę udało się uratować, gdyż przed prywatyzacją uratowano Codelco, które zapewniało Chile 85% przychodów z eksportu. Dzięki czemu udało się w połowie otrzymać ponowny wzrost gospodarczy.
Choć już w 1973 roku krótko po zamachu stanu niektóre regiony znalazły się w rękach partyzanckich (np. Neltume, gdzie z wojskiem starł się 80 osobowy oddział opozycji) to dopiero w latach 80. na skutek niezadowolenia z rządów Pinocheta doszło do wybuchu regularnych walk partyzanckich. Do walk z reżimem stanął Front Patriotyczny Manuela Rodrígueza. Do rozbicia partyzantki rząd wykorzystał wojsko stosujące metody, tj. tortury. Partyzanci dopuścili się kolejnych ataków u progu transformacji ustrojowej przez co przez początkowy okres demokracji niektórzy z uczestników walk byli w dalszym ciągu ścigani przez wymiar sprawiedliwości. Członkowie ruchu partyzanckiego zostali rehabilitowani w XXI wieku. Na skutek chaosu w ruch niemalże partyzancki przeistoczyła się również organizacja polityczna Ruch Rewolucyjnej Lewicy.
W 1985 roku rozwiązano spór graniczny z Argentyną o kanał Beagle. W 2. połowie lat 80. uzyskano stabilizację gospodarczą oraz stopniowo powracano do rządów konstytucyjnych. W 1988 roku Pinochet przegrał plebiscyt prezydencki. Efektem była legalizacja partii politycznych.
Przywrócenie demokracji.
W 1989 r. w wyborach prezydenckich zwyciężył polityk chadecki Patricio Aylwin Azócar z opozycyjnej koalicji Porozumienie Na Rzecz Demokracji. Za jego rządów, powołano Narodową Komisję Prawdy i Pojednania badającą morderstwa na zlecenie rządu, w czasie junty Pinocheta. Komisja ta w 1991 sporządziła tzw. Raport Rettiga. 22 grudnia 1992 odkryto archiwa terroru opisujące zbrodnie dokonane w wyniku operacji Kondor. Azocar rządził do 1994. Następnym prezydentem został Edwardo Frei z Partii Chrześcijańskich Demokratów. W latach 1990–2000, przeprowadzono kolejne reformy gospodarcze, wzrost produktu narodowego miał poziom 4-6%, przy jednocześnie niskiej inflacji i stale spadającym bezrobociu. W latach 2000–2006 prezydentem był Ricardo Lagos socjalista, prawnik z wykształcenia. Za jego kadencji, powstała Narodowa Komisja do Spraw Więźniów Politycznych i Tortur, która 29 listopada 2004 roku ogłosiła Raport Valecha. W 2006 Michelle Bachelet z Socjalistycznej Partii Chile została pierwszą kobietą prezydent.

</doc>
<doc id="690292" url="https://pl.wikipedia.org/wiki?curid=690292" title="Synagoga Chewra Thilim w Skawinie">
Synagoga Chewra Thilim w Skawinie

Synagoga Chewra Thilim (z hebr. "Bractwa Psalmowego") – synagoga znajdująca się w Skawinie na rogu ulic Babetty i Kazimierza Wielkiego. Obiekt został wpisany do rejestru zabytków nieruchomych województwa małopolskiego.
Synagoga została zbudowana w 1894 roku z inicjatywy bractwa psalmowego Chewra Thilim. Przylegał do niej budynek chederu, mieszkanie rabina i mykwa. W 1920 roku odprawiono w niej specjalne nabożeństwo za zwycięstwo Polski podczas wojny polsko-bolszewickiej, któremu przewodniczył rabin Szymon Alter Frenkel. W trakcie II wojny światowej hitlerowcy zdewastowali synagogę. Po zakończeniu wojny budynek służył jako łaźnia miejska, potem magazyn, a obecnie po gruntownej renowacji jako biura.
Murowany i orientowany budynek synagogi wzniesiono na planie prostokąta. Wnętrze synagogi pierwotnie było dwudzielne (sala męska i przedsionek z pomieszczeniem dla kobiet). Synagoga częściowo zachowała swój pierwotny wystrój zewnętrzny, m.in. wysokie, półokrągłe zakończone okna. Całość jest nakryta dachem dwuspadowym.

</doc>
<doc id="690293" url="https://pl.wikipedia.org/wiki?curid=690293" title="HMS Ark Royal (1937)">
HMS Ark Royal (1937)

HMS Ark Royal (91) – brytyjski lotniskowiec z okresu II wojny światowej, trzeci okręt brytyjskiej marynarki wojennej (Royal Navy) noszący to imię. W służbie od 1938, brał aktywny udział w działaniach wojennych. Zatonął 14 listopada 1941, storpedowany poprzedniego dnia na Morzu Śródziemnym przez niemiecki okręt podwodny U-81.
Lotniskowiec zaprojektowany został w 1934 roku, gdy obowiązywały jeszcze ustalenia waszyngtońskiego traktatu morskiego co do wyporności lotniskowców. Jego budowa została zlecona stoczni Cammell Laird and Company w Birkenhead w Anglii. Budowa została zakończona w listopadzie 1938 roku, a okręt przyjęto do służby 16 grudnia 1938. Brał udział w większości ważniejszych brytyjskich operacji morskich początkowej fazy II wojny światowej, m.in. w pierwszym zatopieniu jednostki pływającej przez samolot, w operacjach w Norwegii, poszukiwaniu pancernika „Bismarck” czy konwojach maltańskich. Zyskał miano "szczęśliwego okrętu", bo kilka razy uniknął ataku i przetrwał, mimo że Niemcy ogłaszali jego zatopienie.
Projekt okrętu zawierał wiele nowych rozwiązań i w kilku założeniach różnił się od konstrukcji wcześniejszych lotniskowców. Był to pierwszy lotniskowiec w marynarce brytyjskiej, którego pokład startowy był integralną częścią okrętu. Było to odmienne rozwiązanie w stosunku do poprzednich, w których pokład startowy był dodany do samego kadłuba bądź był częścią nadbudówki. Zaprojektowany został z myślą o przenoszeniu dużej liczby samolotów, miał dwa pokłady hangarowe. Służył w okresie zmian w strategii korzystania z lotnictwa morskiego – wiele z rozwiązań taktycznych opracowano lub dopracowano na jego pokładzie.
Jego zatopienie było przedmiotem kilku śledztw, które miały wyjaśnić również rolę kapitana i jego decyzji podejmowanych od chwili nieprzyjacielskiego ataku. Odkryte błędy konstrukcyjne lotniskowca, które przyczyniły się do zatonięcia, poprawiono w nowych brytyjskich jednostkach. Zatonięcie okrętu zgłoszono w odległości 22 mil morskich od Gibraltaru, jednak po zlokalizowaniu wraku lotniskowca w grudniu 2002 okazało się, że leży on 30 mil morskich od tego portu.
Opis konstrukcji.
Admiralicja brytyjska w 1923 roku opracowała dziesięcioletni plan uwzględniający budowę lotniskowca oraz 300 samolotów na potrzeby lotnictwa marynarki, jednakże kryzys ekonomiczny po zakończeniu I wojny światowej spowodował odsunięcie realizacji planu. W 1930 Sir Arthur Jones, główny budowniczy Admiralicji (ang. "Director of Naval Construction"), rozpoczął modyfikacje dawnych planów budowy lotniskowca, uwzględniając wszystkie najnowsze osiągnięcia techniczne. Skupił się przede wszystkim na zwiększeniu liczby samolotów, które mogłyby być naraz przenoszone przez okręt, poprzez zwolnienie przestrzeni pokładu. Zlecił badania nad systemami zatrzymywania samolotów po lądowaniu (aerofiniszer) oraz nad katapultami parowymi umożliwiającymi skrócenie długości pasa wykorzystywanego do startu. Wszystkie te usprawnienia, razem z dwoma pokładami hangarów, pozwoliły na zaprojektowanie lotniskowca bardzo efektywnie wykorzystującego przestrzeń i przenoszącego do 72 samolotów. Faktycznie „Ark Royal” nie przenosił nigdy więcej niż ok. 50–60 samolotów, gdyż wykorzystywane samoloty były większe i cięższe od tych, które były w użyciu w czasie projektowania okrętu. Umiejscowienie hangarów wewnątrz kadłuba okrętu (w przeciwieństwie do wcześniejszych konstrukcji, w których hangary znajdowały się na pokładzie okrętu i pod pokładem startowym) miało zapewnić samolotom ochronę pancerza burtowego o grubości 110 mm. Pomiędzy pokładem lotniczym a pokładami hangarowymi samoloty przenosiły trzy podnośniki.
Kolejną ważną cechą była długość i wysokość pokładu startowego. Jako że długość kadłuba okrętu była ograniczona przez wymiary największych suchych doków w różnych częściach Królestwa (najmniejsze były na Malcie i Gibraltarze), pokład startowy był dłuższy od stępki aż o 36 m i miał całkowitą długość 240 m. Umiejscowienie hangarów wewnątrz kadłuba spowodowało wyniesienie pokładu startowego na 20 m powyżej linii wodnej.
Postanowienia traktatu waszyngtońskiego i II traktatu londyńskiego ograniczały wyporność lotniskowców do 22 000 ton i miały obowiązywać do 1936. By zmieścić się w tym limicie, zrezygnowano z opancerzenia pokładu startowego, które ponadto ograniczyłoby znacznie stateczność okrętu oraz ograniczono pancerz burtowy tylko do osłaniania magazynów i maszynowni. Zaoszczędzono również ok. 500 ton dzięki użyciu połączeń spawanych zamiast nitowanych w większości kadłuba.
Siłownię okrętu stanowiło sześć kotłów parowych zasilających trzy turbiny Parsonsa. Turbiny były połączone za pośrednictwem wałów z trzema zrobionymi z brązu śrubami o średnicy 4,6 m (16 stóp) każda. Taki napęd pozwalał na osiągnięcie maksymalnej teoretycznej prędkości 30 węzłów (56 km/h). Prędkość była bardzo istotną cechą lotniskowców, gdyż przy wysyłaniu i odbieraniu samolotów, nawet przy istniejących katapultach parowych i linach hamujących, okręt musiał skierować się pod wiatr. Musiał się wtedy odłączać od zespołu, w którego składzie płynął. Wysoka prędkość pozwalała mu na doścignięcie własnej formacji. Ponadto nie był przystosowany do bezpośredniego starcia z okrętami przeciwnika (wyposażony był tylko w artylerię przeciwlotniczą) i jego jedyną ochroną w razie ataku była prędkość.
Budowa.
Niestabilna sytuacja polityczna po 1933 roku spowodowana zbrojeniem się Niemiec, Japonii i Włoch, przekonała rząd brytyjski do wznowienia odkładanego programu modernizacji floty i przeznaczenia odpowiednich funduszy na ten cel. Fundusze na budowę zatwierdzono w propozycji budżetowej na 1934 rok. W listopadzie 1934 roku zostały zatwierdzone plany budowy, a w lutym kolejnego roku przekazano je do stoczni Cammell Laird and Company. Koszt wykonania kadłuba został oszacowany na 1 496 250 funtów, natomiast maszyny miały kosztować ok. 500 tys. funtów. Sumaryczny koszt miał przekroczyć 3 mln funtów, co czyniło „Ark Royal” najdroższym okrętem zamówionym przez marynarkę brytyjską w tym czasie. Stępkę położono 16 września 1935 jako "Job No. 1012".
Wodowanie „Ark Royal” nastąpiło po prawie dwóch latach pobytu na pochylni. 13 kwietnia 1937 odbył się chrzest, który dokonała Lady Maud Hoare, żona Pierwszego Lorda Admiralicji Samuela Hoare’a. Butelka szampana rozbiła się dopiero przy czwartej próbie. Wykończenie zajęło jeszcze około roku i 16 listopada 1938 okręt został przekazany swojemu pierwszemu dowódcy – komandorowi Arthurowi Powerowi. Banderę brytyjskiej marynarki podniesiono miesiąc później, tj. 16 grudnia. Początkowo planowano, że okręt będzie służył na Dalekim Wschodzie, ale wydarzenia w Europie i Afryce (wojna w Abisynii w 1935 i hiszpańska wojna domowa w 1936), które zaszły w czasie budowy i wyposażania okrętu, przekonały Admiralicję do przydzielenia go do "Home Fleet" i Floty Śródziemnomorskiej. Do końca 1938 dokończono kompletowanie załogi i rozpoczęto rejsy próbne przygotowujące jednostkę do przydzielenia do "Home Fleet", w czasie których okręt osiągnął maksymalną prędkość 31 węzłów, tj. o jeden węzeł większą od projektowanej.
Uzbrojenie.
Przy uzbrajaniu „Ark Royal” główny nacisk położono na obronę przeciwlotniczą, przewidując, że samoloty będą głównym zagrożeniem dla lotniskowca. Uważano, że okręty nawodne i podwodne przeciwnika można zwalczać przy użyciu sił eskorty lub uciec przed nimi, wykorzystując wysoką prędkość, jaką rozwijał okręt. Uzbrojenie artyleryjskie składało się przede wszystkim z szesnastu dział uniwersalnych kalibru 4,5 cala QF Mk I w ośmiu podwójnych stanowiskach z maskami ochronnymi Mk III UD, po cztery na każdej burcie. Kaliber 4,5 cala (114 mm) był nominalny, a faktycznie wynosił 113,03 mm. Strzelały one pociskami o masie 24,95 kg na odległość do 18 970 m, a maksymalny pułap wynosił 12 500 m. Pierwotne plany przewidywały rozmieszczenie ich nisko nad powierzchnią wody, ale później zdecydowano się na umieszczenie ich zaraz poniżej pokładu startowego, zapewniając im znacznie szersze pole ostrzału i lepszą ochronę przed rozbryzgami wody. Ponadto na pokładzie startowym znajdowały się cztery ośmiolufowe działka 40 mm "pom-pom", umiejscowione przed i za nadbudówką. Na platformach na początku i końcu pasa startowego umieszczone było również osiem poczwórnie sprzężonych karabinów maszynowych kalibru 12,7 mm.
Na lotniskowcu stacjonowało ogółem szesnaście różnych dywizjonów lotnictwa pokładowego (Fleet Air Arm), średnio po pięć w jednym czasie. Pierwotnie były wyposażone albo w samoloty Blackburn Skua, wykorzystywane zarówno w roli bombowców, jak i myśliwców, albo w dwupłatowe Fairey Swordfish wykorzystywane jako samoloty rozpoznawcze lub torpedowe. Od kwietnia 1940 zaczęto zastępować samoloty Skua nowszymi myśliwcami Fairey Fulmar. Okazjonalnie z pokładu „Ark Royal” startowały samoloty myśliwsko-bombowe Blackburn Roc (kwiecień 1939–październik 1940) i torpedowe Fairey Albacore (październik 1941), które zostały doraźnie wykorzystane do zwiększenia liczby samolotów pokładowych. W czerwcu 1940 „Ark Royal” zaokrętował szkolny dywizjon 701 Naval Air Squadron, który używał łodzi latających Supermarine Walrus do celów rozpoznawczych.
Działania bojowe.
W zespołach przeciw okrętom podwodnym.
W momencie wybuchu wojny brytyjsko-niemieckiej 3 września 1939 niemieckie U-Booty znajdowały się na pozycjach w pobliżu brytyjskiego wybrzeża, gdzie mogły przechwytywać statki zmierzające do lub wracające z portów Wielkiej Brytanii. W kilka godzin po tym jak Wielka Brytania przystąpiła do wojny, pasażerski statek SS „Athenia” został storpedowany przez U-30, będąc pierwszą jednostką, która została wliczona w straty 65 000 ton, jakie poniosła żegluga w pierwszym tygodniu konfliktu. W początku wojny „Ark Royal” został skierowany na północno-zachodnie podejścia do Wielkiej Brytanii do grup zwalczania okrętów podwodnych. Zespoły składały się z flotylli niszczycieli i innych okrętów ZOP zgrupowanej wokół lotniskowca. W działaniu były trzy takie zespoły: lotniskowców HMS „Courageous”, HMS „Hermes” oraz „Ark Royal”. Grupy, w których skład wchodziły lotniskowce, mogły zwiększyć znacznie obszar, na jakim były poszukiwane okręty przeciwnika, ale stawały się także atrakcyjnym celem dla wroga.
14 września „Ark Royal” odebrał wezwanie pomocy od brytyjskiego frachtowca SS „Fanad Head” znajdującego się w odległości 200 mil morskich, ściganego przez niemieckiego U-Boota U-30. Niezwłocznie zostały wysłane z pokładu samoloty do wsparcia atakowanego statku. Lotniskowiec został jednak wykryty przez innego U-Boota U-39 i zaatakowany dwiema torpedami, które jednak przedwcześnie eksplodowały. Niszczyciele eskorty (typu F) przeprowadziły następnie skuteczny kontratak przy użyciu bomb głębinowych, który zmusił załogę U-39 do wynurzenia i opuszczenia okrętu, czyniąc go pierwszym niemieckim U-Bootem straconym w czasie II wojny światowej. W trakcie akcji przeciw U-39 samoloty z „Ark Royal” zdołały dotrzeć do „Fanad Head”, na pokładzie którego znajdowała się już grupa abordażowa z pokładu U-30 w celu przeszukania go. Samoloty przeprowadziły atak na U-Boota, który odniósł jedynie powierzchowne uszkodzenia dziobu, natomiast dwa zbyt nisko lecące samoloty zostały zniszczone falą uderzeniową eksplozji własnych bomb. U-Boot przejął ze statku własną grupę abordażową, wyłowił obu pilotów z rozbitych samolotów (obserwatorzy z obu samolotów Skua utonęli), zatrzymując ich jako jeńców wojennych, oraz storpedował „Fanad Head”, a następnie odpłynął. Samoloty z Ark Royal zaatakowały niemiecki okręt, w chwili gdy zgodnie z obowiązującym wówczas prawem międzynarodowym, przed zatopieniem zezwolił załodze zatrzymanego statku na zajęcie miejsc w łodziach ratunkowych.
Lotniskowiec wrócił do bazy w Loch Ewe, gdzie przeszedł inspekcję przeprowadzoną przez Winstona Churchilla. Morale załogi było wysokie na skutek zatopienia U-39. Wskutek nieudanego ataku na „Ark Royal” oraz udanego ataku na HMS „Courageous”, który zakończył się zatopieniem tej jednostki przez innego U-Boota (U-29) 17 września 1939, Admiralicja zdecydowała jednak o zaprzestaniu wysyłania nielicznych lotniskowców w celu zwalczania okrętów podwodnych. Praktyka tworzenia grup ZOP, których główną jednostką był lotniskowiec, została na jakiś czas zarzucona.
Eskortowanie HMS Spearfish.
Pomimo zakończenia działań grup ZOP „Ark Royal” kontynuował działania w ramach Home Fleet. 25 września razem z pancernikami HMS „Nelson” oraz „Rodney” został wysłany na misję ratowania ciężko uszkodzonego okrętu podwodnego HMS „Spearfish”. „Spearfish” został 24 września zaatakowany w cieśninie Kattegat przez niemieckie okręty i w wyniku odniesionych uszkodzeń utracił zdolność do zanurzania się. Zespół został 26 września wykryty i był śledzony przez trzy niemieckie łodzie latające Dornier Do 18, przeciwko którym poderwano samoloty Skua z „Ark Royal”. Pilot Lt. B.S. McEwen zestrzelił jednego Do 18, a ponadto brytyjscy piloci meldowali o uszkodzeniu innego. Było to pierwsze brytyjskie potwierdzone zwycięstwo powietrzne tej wojny.
Dowództwo na „Ark Royal”, świadome faktu, że pozycja zespołu została odkryta, podjęło decyzję, że dalsza obrona przed lotnictwem będzie prowadzona wyłącznie przy użyciu artylerii przeciwlotniczej. Niedługo po ataku Dornierów zespół został zaatakowany przez cztery bombowce nurkujące Ju 88 z I./KG 30 i dziewięć He 111 z I./KG/26. Jednemu z Ju 88A (pilot Adolf Francke) udało się zrzucić 500-kilogramową bombę na „Ark Royal”. Lotniskowiec nagłym manewrem zdołał uniknąć trafienia i zrzucona bomba wybuchła około 30 metrów od lewej burty. Załoga niemieckiego samolotu nie była pewna, czy bomba trafiła w pokład, a późniejszy rekonesans lotniczy potwierdził jedynie obecność dwóch pancerników, co dało podstawy niemieckiemu dowództwu do stwierdzenia, że „Ark Royal” został zatopiony, podczas gdy naprawdę wrócił bezpiecznie do portu. W celu zdementowania informacji – rozgłaszanych przez niemiecką propagandę – o zatopieniu potężnego brytyjskiego lotniskowca, Winston Churchill osobiście zapewnił prezydenta Stanów Zjednoczonych Franklina Roosevelta, że lotniskowiec nie został stracony, oraz zaprosił amerykańskiego attaché wojskowego do obejrzenia „Ark Royal” w doku. Również brytyjski attaché w Rzymie został poinstruowany w sprawie zapewnienia Benito Mussoliniego, że lotniskowiec jest nadal w służbie.
Polowanie na „Admiral Graf Spee”.
W październiku 1939 „Ark Royal” został skierowany do Freetown, aby na wodach przylegających do wybrzeża Afryki uczestniczyć w poszukiwaniu niemieckiego pancernika kieszonkowego „Admiral Graf Spee”, który prowadził działania rajderskie u wybrzeży Afryki. „Ark Royal” przydzielony do Force K, razem z krążownikiem liniowym HMS „Renown”, skierował się na południowy Atlantyk. 9 października jeden z samolotów pokładowych zauważył niemiecki zbiornikowiec „Altmark”, który pełnił w tym czasie rolę okrętu zaopatrzeniowego dla „Grafa Spee”. Został on jednak błędnie zidentyfikowany jako amerykański statek „Delmar”, dlatego nie został zaatakowany przez Brytyjczyków. 5 listopada „Ark Royal” zdobył niemiecki łamacz blokady „Uhenfels”, który później służył jako brytyjski statek zaopatrzeniowy. W trakcie patrolu lotnictwo pokładowe odnajdowało również różne statki neutralne, a w dwóch przypadkach (statek norweski i belgijski) ich załogi, sądząc, że są atakowane, porzuciły statek. Załoga statku norweskiego otrzymała wyjaśnienia w torbie zrzuconej z samolotu i powróciła na statek, załoga belgijska nie otrzymała wiadomości, gdyż torba wpadła do komina ich statku.
W tym czasie „Graf Spee” zawinął do Montevideo w celu dokonania napraw uszkodzeń odniesionych w czasie bitwy u ujścia La Platy z brytyjskimi krążownikami. U wejścia do portu oczekiwały go trzy brytyjskie krążowniki, które śledziły go od czasu bitwy i informowały flotę brytyjską o ruchach wroga. Do krążowników miały dołączyć „Ark Royal” i „Renown”, ale odległość, w jakiej się znajdowały, nie pozwalała na dotarcie do celu w czasie krótszym niż 36 godzin. Brytyjski attaché zastosował podstęp mający na celu wprowadzenie niemieckiego dowództwa w błąd i przekonanie go, że obydwa potężne okręty dołączyły już do blokady. W oddalonym o około 200 km od Montevideo porcie w Buenos Aires zostało zamówione paliwo dla „Ark Royal”, a informacja o tym została przekazana do prasy. Dezinformacja okazała się skuteczna i dowódca krążownika, komandor Hans Langsdorff, którego o tym fakcie poinformowała niemiecka ambasada, zdecydował się na samozatopienie jednostki.
Przed kampanią norweską.
Po zatonięciu „Grafa Spee” „Ark Royal” pozostał jeszcze jakiś czas na Atlantyku, po czym został skierowany do eskortowania uszkodzonego podczas bitwy krążownika HMS „Exeter” do stoczni w Devonport. Po dopłynięciu skierował się do Portsmouth w celu pobrania zapasów i uzupełnienia załogi, a następnie powrócił do bazy w Scapa Flow. Na czas pobytu w bazie lotnictwo pokładowe zostało oddelegowane do Naval Air Station "Hatston" w pobliżu Kirkwall, by wzmocnić obronę kotwicowiska. Następnie „Ark Royal” został przeniesiony do Floty Śródziemnomorskiej w celu odbycia serii ćwiczeń. 31 marca 1940 opuścił bazę w Scapa Flow i skierował się razem z lotniskowcem HMS „Glorious” na Morze Śródziemne. Okręty dopłynęły w okolice Aleksandrii na początku kwietnia, ale z powodu odwołania ćwiczeń zawróciły i skierowały się w stronę bazy w Gibraltarze.
7 kwietnia wojska niemieckie wkroczyły do Norwegii w ramach operacji „Weserübung”, zajmując znaczną część wybrzeża. Marynarka brytyjska wspierająca walczące siły lądowe zaczęła odnosić ciężkie straty na skutek działań lotnictwa. Zatopiony został niszczyciel typu "Tribal" HMS „Gurkha” oraz ciężko uszkodzony krążownik ciężki HMS „Suffolk”. Brytyjskie lotnictwo operujące z baz lądowych nie mogło skutecznie wspierać wojsk ze względu na ograniczony zasięg ówcześnie stosowanych samolotów, dlatego 16 kwietnia Admiralicja zdecydowała się na odwołanie „Ark Royal” oraz „Glorious” z Morza Śródziemnego.
Kampania norweska.
„Ark Royal” razem z „Gloriousem” dotarły do Scapa Flow 23 kwietnia. Następnie wypłynęły w stronę wybrzeży norweskich w ramach Operation DX razem z zespołem składającym się z krążowników HMS „Curlew” i „Berwick”, eskortowanych przez sześć niszczycieli: HMS „Hyperion”, „Hereward”, „Hasty” (typu H), „Fearless”, „Fury” (typu F) oraz „Juno” (typu J). Była to pierwsza misja brytyjskiego lotniskowca, której głównym celem było wsparcie lotnicze innych okrętów.
Okręty osiągnęły pozycję u wybrzeży norweskich 25 kwietnia. „Ark Royal” znajdował się w odległości 220 km od brzegu w celu zmniejszenia skuteczności niemieckich ataków lotniczych. Lotnictwo pokładowe pełniło patrole przeciw okrętom podwodnym, zapewniało wsparcie innym okrętom oraz prowadziło akcje ofensywne przeciwko żegludze niemieckiej i celom lądowym. Trzy dni później „Ark Royal” powrócił na krótko do Scapa Flow w celu uzupełnienia uszkodzonych i straconych samolotów oraz zapasów paliwa i jeszcze tego samego dnia wypłynął razem z pancernikiem HMS „Valiant” znów w stronę Norwegii. W czasie powrotu stał się celem kilku niemieckich ataków przeprowadzonych przez operujące z baz w Norwegii samoloty Junkers Ju 88 oraz Heinkel He 111. Ataki były jednak nieskuteczne i lotniskowiec powrócił na pozycję 29 kwietnia.
Brytyjczycy zorientowali się jednak, że nie powstrzymają Niemców w południowej Norwegii, więc rozpoczęła się ewakuacja sił sojuszniczych spod Molde oraz Åndalsnes. „Ark Royal” od 30 kwietnia miał za zadanie zapewnianie osłony lotniczej wycofujących się wojsk. 1 maja Niemcy przeprowadzili serię zmasowanych ataków lotniczych w celu zatopienia lotniskowca. Lotnictwo pokładowe oraz artyleria przeciwlotnicza skutecznie odpierały ataki. W stronę „Ark Royal” zostało zrzuconych kilka bomb, jednak żadna nie trafiła w okręt. Ewakuacja zakończyła się 3 maja, po czym lotniskowiec został odwołany do bazy w Scapa Flow w celu uzupełnienia zapasów paliwa i amunicji. W czasie pobytu w bazie komandor Arthur Power opuścił okręt w związku z przeniesieniem do Admiralicji, a jego miejsce zajął komandor Cedric Holland. Po powrocie w okolice wybrzeża Norwegii „Ark Royal” dostał zadanie osłaniania operacji sojuszniczych w okolicy Narwiku, włączając w to lądowanie dodatkowych sił francuskich 13 maja. 18 maja dołączyły do niego lotniskowce HMS „Glorious” oraz HMS „Furious”.
Pomimo wysiłków pod koniec maja stało się jasne, że opór aliantów w Norwegii niebawem musi się załamać. Została podjęta decyzja o ewakuacji sił z Narwiku i przewiezienia ich do Wielkiej Brytanii (operacja „Alfabet”). Do osłony operacji zostały wyznaczone lotniskowce „Ark Royal” oraz „Glorious”, eskortowane przez niszczyciele HMS „Highlander” (typu H), HMS „Diana” (typu D), HMS „Acasta”, HMS „Ardent” oraz HMS „Acheron” (typu A), które wypłynęły ze Scapa Flow 1 czerwca. „Ark Royal” przeprowadzał patrole lotnicze oraz operacje bombardowania od 3 do 6 czerwca, przed wyruszeniem do Narwiku 7 czerwca. Następnego dnia HMS „Glorious” razem z niszczycielami HMS „Acasta” oraz „Ardent” odłączyły się od zespołu i skierowały w stronę Wielkiej Brytanii. Tego samego dnia zostały przechwycone przez dwa niemieckie pancerniki „Scharnhorst” i „Gneisenau”, które w wyniku trwającej kilkadziesiąt minut walki zatopiły wszystkie trzy jednostki. „Scharnhorst” został uszkodzony torpedą wystrzeloną z HMS „Acasta”, która zabiła również 48 członków załogi pancernika, po stronie brytyjskiej zginęło jednak 1519 członków załóg. Z „Ark Royal” zostały wysłane samoloty w poszukiwaniu pancerników, lecz te pozostały niezauważone i bezpiecznie powróciły do bazy w Trondheim.
Ostatni konwój z wojskiem opuścił Narwik 9 czerwca. 10 czerwca „Ark Royal” dołączył do sił adm. Forbesa osłaniających ewakuację. Po północy 13 czerwca z pokładu „Ark Royal” wystartowała grupa 15 samolotów Blackburn Skua w celu zaatakowania pancernika „Scharnhorst” zlokalizowanego w bazie w Trondheim. Atak był katastrofą, gdyż „Scharnhorst” nie odniósł żadnych uszkodzeń (jedyna bomba, która trafiła pancernik, nie wybuchła), a osiem z piętnastu wysłanych samolotów zostało zestrzelonych. Ponadto, z powodu mgły zderzyły się ze sobą dwa eskortujące lotniskowiec niszczyciele: HMS „Antelope” oraz „Electra” i musiały powrócić do Anglii na naprawy. Następnego dnia „Ark Royal” powrócił do Scapa Flow, po czym został skierowany na Morze Śródziemne.
Służba na Morzu Śródziemnym.
„Ark Royal” i krążownik liniowy HMS „Hood” opuściły Scapa Flow w eskorcie trzech niszczycieli i skierowały się w stronę bazy w Gibraltarze, docierając na miejsce 23 czerwca. Po dopłynięciu dołączyły do zespołu okrętów „Force H” dowodzonego przez admirała Jamesa Somerville’a. Jedną z istotnych sił w basenie Morza Śródziemnego była flota francuska stacjonująca w Mers el-Kébir w Algierii. Po klęsce Francji pojawiło się zagrożenie przejęcia jej floty przez państwa Osi, co w znaczący sposób mogłoby wpłynąć na rozkład sił w regionie. Cedric Holland, dowódca „Ark Royal”, a poprzednio brytyjski attaché w Paryżu, dostał zadanie negocjowania poddania się floty wojskom sprzymierzonym lub jej samozatopienia, okręty brytyjskie zostały natomiast rozmieszczone u podejścia do portu. Dowództwo francuskie nie zgodziło się jednak na warunki stawiane przez Brytyjczyków, wobec czego flota brytyjska otrzymała polecenia otwarcia ognia do zakotwiczonych okrętów (operacja „Catapult”). W czasie starcia lotnictwo pokładowe z „Ark Royal” wspierało prowadzenie ognia artyleryjskiego przez podawanie szczegółowych informacji na temat celności prowadzonego ognia oraz dokładnego rozmieszczenia okrętów w porcie. Przeprowadzono również serię ataków przy użyciu samolotów torpedowych Fairey Swordfish na uciekający z portu pancernik „Strasbourg”, które okazały się jednak nieskuteczne. Dwa dni po operacji lotnictwo z „Ark Royal” poważnie uszkodziło pancernik „Dunkerque”, który w czasie pierwszego ataku został trafiony i osadzony na mieliźnie w celu niedopuszczenia do jego zatonięcia.
Po unieszkodliwieniu floty francuskiej zespół "Force H" dostał rozkaz przeprowadzenia serii ataków na cele włoskie i wypłynął z bazy w Gibraltarze 8 lipca. Po około ośmiu godzinach od wypłynięcia zespół został zaatakowany przez włoskie lotnictwo. Pomimo braku uszkodzeń dowódca zespołu zdecydował się na odwołanie akcji i powrót do bazy. W lipcu lotnictwo włoskie rozpoczęło ataki na kolonię brytyjską na Malcie. Admiralicja, aby wzmocnić obronę przeciwlotniczą wyspy, poleciła "Force H" dostarczenie myśliwców Hawker Hurricane na lotniska Malty. Operacja o kryptonimie "Hurry" została przeprowadzona w dniach od 30 lipca do 4 sierpnia 1940. 12 Hurricane wystartowało na Maltę 2 sierpnia z lotniskowca HMS „Argus”; przy tym lotnictwo pokładowe „Ark Royal” zapewniało okrętom ochronę, a w celu odwrócenia uwagi wykonało tego dnia dywersyjny atak lotniczy na włoską bazę lotniczą na Sardynii w pobliżu miasta Cagliari. Jeden z jego samolotów Swordfish rozbił się przy starcie, a inny zaginął.
Zespół pozostał w Gibraltarze aż do 30 sierpnia, kiedy to dostał rozkaz eskortowania floty admirała Andrew Cunninghama do Aleksandrii. W celu odwrócenia uwagi sił włoskich od operacji przemieszczania floty oraz konwojów dostarczających zaopatrzenie dla Malty została zaplanowana seria ataków dywersyjnych na bazy lotnicze w Cagliari oraz Elmas. Ataki przeprowadzono 1 września i flota dotarła do Aleksandrii nie niepokojona w żaden sposób. Po dotarciu do celu „Ark Royal” został na krótko odłączony od floty i skierowany w stronę państw Afryki Zachodniej w celu zachęcenia Dakaru w Senegalu, będącego kolonią Francji Vichy, do podporządkowania się Wolnej Francji. Podczas negocjacji dwa samoloty Wolnych Francuzów wystartowały 23 września 1940 z pokładu „Ark Royal”, ale po wylądowaniu w Dakarze ich załogi zostały aresztowane. Negocjacje zakończyły się fiaskiem i lotnictwo pokładowe „Ark Royal” zostało użyte przeciwko celom wojskowym podczas nieudanej próby zajęcia Dakaru siłą 23–25 września (operacja „Menace”).
Po zakończeniu operacji w okolicach Dakaru „Ark Royal” udał się do Liverpoolu w celu przeprowadzenia remontu maszynowni oraz instalacji nowych urządzeń na pokładzie startowym. Do celu dopłynął w eskorcie trzech niszczycieli: HMS „Fortune”, HMS „Forester” (typu F) oraz HMS „Greyhound” (typu G) i 8 września został postawiony w doku. Remont trwał do 3 listopada, naprawiano maszynownię oraz instalowano nową barierę awaryjną na pokładzie startowym. Po remoncie „Ark Royal” razem z pancernikiem HMS „Barham”, krążownikiem ciężkim HMS „Berwick” oraz lekkim HMS „Glasgow” zostały skierowane do Gibraltaru, gdzie dopłynęły 6 listopada. Niemal niezwłocznie zostały dołączone do reszty zespołu „Force H” z zadaniem eskortowania konwojów pomiędzy Gibraltarem a Aleksandrią i Maltą. Eskortowanie jednego z konwojów na Maltę wiozącego 1370 techników Royal Air Force oraz zaopatrzenie zostało nazwane operacją „Collar” (kołnierz). Siły włoskie dowiedziały się o operacji i zaplanowały przechwycenie konwoju. Zadanie zostało wyznaczone zespołowi dwóch pancerników „Giulio Cesare” oraz „Vittorio Veneto” wspieranych przez dodatkowe sześć krążowników oraz czternaście niszczycieli. Włosi zostali wykryci przez samoloty rozpoznawcze z „Ark Royal”. Ciężkie okręty zespołu brytyjskiego ruszyły do ataku na siły włoskie, a z pokładu „Ark Royal” wystartował oddział uderzeniowy złożony z samolotów torpedowych Fairey Swordfish. W czasie starcia włoski niszczyciel typu "Soldati" „Lanciere” został poważnie uszkodzony ogniem artyleryjskim oraz torpedami lotniczymi (nie jest pewne, co było dokładną przyczyną uszkodzeń). Niszczyciel został niepoprawnie zidentyfikowany przez Brytyjczyków jako krążownik, włoskie raporty również były błędne i mówiły o trafieniu krążownika ciężkiego „Bolzano”. Brytyjczycy nie zdołali w czasie całego starcia uszkodzić żadnego innego okrętu ani dobić uszkodzonego niszczyciela, natomiast włoskiemu lotnictwu udało się przeprowadzić serię ataków bombowych na lotniskowiec „Ark Royal”, nie uzyskując jednak żadnych trafień. Starcie, nazwane później bitwą koło przylądka Spartivento, nie przyniosło żadnych znaczących rezultatów żadnej ze stron, konwój natomiast dotarł do celu bez strat.
14 grudnia „Ark Royal” i reszta "Force H" zostały na krótko wysłane na Atlantyk w okolice Azorów w poszukiwaniu niemieckich rajderów. Po kilku dniach, 20 grudnia, „Ark Royal” powrócił na Morze Śródziemne w celu eskortowania pancernika HMS „Malaya” i grupy frachtowców z Malty. Następnie zespół uczestniczył w realizacji planu wsparcia sił lądowych w Egipcie poprzez eskortowanie konwojów płynących przez Morze Śródziemne. W styczniu 1941 dominacja brytyjska w regionie osłabła, głównie z powodu wzmożonej aktywności niemieckiego lotnictwa ("Luftwaffe"). 10 stycznia brytyjski lotniskowiec HMS „Illustrious” został prawie zatopiony po trafieniu ośmioma bombami przez niemieckie bombowce nurkujące Junkers Ju 87 (sztukasy) oraz włoskie Savoia-Marchetti SM.79 w okolicach Sycylii. Ponadto istniało poważne ryzyko, że brytyjska baza w Gibraltarze zostanie utracona jeśli tylko Hiszpania zdecyduje się na przyłączenie do wojny po stronie państw Osi. Z tego powodu w celu demonstracji siły Admiralicja zdecydowała się na przeprowadzenie serii ataków na pozycje włoskie. Ataki miały być przeprowadzone przy użyciu lotnictwa pokładowego lotniskowca „Ark Royal” wspieranego bombardowaniami z ciężkich dział okrętowych. Pierwszy atak nastąpił 2 stycznia. Celem była tama na rzece Tirso na Sardynii, atak okazał się jednak nieskuteczny. Cztery dni później, 6 stycznia, lotnictwo z „Ark Royal” przeprowadziło skuteczny atak bombowy na port w Genui. W czasie tego ataku „Ark Royal” zapewniał również eskortę lotniczą krążownika liniowego HMS „Renown” oraz pancernika HMS „Malaya” bombardujących port. Kilka dni później, 9 stycznia, lotnictwo z lotniskowca pomyślnie zbombardowało rafinerię w La Spezia oraz zaminowało podejście do portu.
Polowanie na „Scharnhorst” i „Gneisenau”.
W lutym dwa pancerniki niemieckie „Scharnhorst” i „Gneisenau” otrzymały od wielkiego admirała Ericha Raedera rozkaz wypłynięcia na Atlantyk. Ich zadanie polegało na skupieniu na sobie uwagi sił aliantów i odciągnięciu okrętów z innych akwenów. W odpowiedzi na pojawienie się wielkich okrętów przeciwnika 8 marca zespół "Force H" razem z lotniskowcem „Ark Royal” został skierowany w rejon Wysp Kanaryjskich w celu ich odnalezienia i zniszczenia oraz ochrony konwojów atlantyckich. Lotnictwo „Ark Royal” było wykorzystywane do poszukiwania zajętych i obsadzonych załogami pryzowymi statków. Udało się odnaleźć trzy takie statki, z czego dwa dokonały samozatopienia, a jeden (SS „Polykarp”) został odzyskany.
Wieczorem 21 marca jeden z samolotów Fairey Fulmar z „Ark Royal” odnalazł obydwa pancerniki, ale z powodu awarii radiostacji raport o odnalezieniu został przekazany dopiero po wylądowaniu na pokładzie lotniskowca. Do tego czasu Niemcom udało się umknąć, ukrywając się we mgle. Następnego dnia loty rozpoznawcze zostały wznowione w nadziei ponownego wykrycia rajderów, w trakcie wysyłania samolotów zdarzył się jednak wypadek. Podczas startu Fairey Swordfish został rozerwany przez uszkodzoną katapultę i sam kadłub razem z uzbrojonymi bombami głębinowymi spadł do wody tuż przez dziobem lotniskowca. Gdy „Ark Royal” znajdował się dokładnie nad tonącym samolotem, bomby osiągnęły swoją nastawioną głębokość i wybuchły. Uszkodzony lotniskowiec musiał wracać do bazy w Gibraltarze na naprawy i w celu uzupełnienia paliwa, gdzie dopłynął 24 marca, natomiast pancerniki niemieckie już nieniepokojone powróciły do Brestu.
Konwoje maltańskie i operacja „Tiger”.
W kwietniu „Ark Royal” dzielił czas między eskortowanie konwojów na Maltę oraz dostarczanie tam samolotów a wypady na Atlantyk w celu polowania na niemieckie rajdery. 30 marca wyszedł w kierunku Malty w ramach operacji "Winch" i 3 kwietnia z jego pokładu wystartowało m.in. 12 Hurricane na Maltę. Lotniskowiec stracił jednak trzy samoloty Skua, które pełniły rolę przewodników i wodowały z braku paliwa. 25 kwietnia ponownie wyszedł z Gibraltaru w ramach operacji "Dunlop" i 27 kwietnia wysłał 23 Hurricane i 3 Skua na Maltę. 21 maja ponownie wysłał samoloty na Maltę (operacja "Splice").
W maju 1941 niemiecki Afrika Korps Erwina Rommla prowadził natarcie w północnej Afryce, spychając brytyjskie siły w stronę Kanału Sueskiego. W obawie przed załamaniem się obrony i oddaniem przeciwnikowi bardzo ważnych strategicznie obszarów brytyjskie dowództwo zdecydowało się na ryzyko wysłania konwojów z posiłkami przez Morze Śródziemne do Aleksandrii. Do eskorty konwoju składającego się z pięciu dużych transportowców wyznaczono lotniskowiec „Ark Royal”, pancerniki HMS „Renown” oraz HMS „Queen Elizabeth”, krążowniki HMS „Sheffield”, HMS „Gloucester”, HMS „Naiad”, HMS „Fiji” oraz piątą flotyllę niszczycieli (operacja „Tiger”). Przed wypłynięciem komandor Holland opuścił okręt z powodu problemów ze zdrowiem oraz przemęczenia stresem i został zastąpiony przez komandora Lobena Maunda. Konwój opuścił Gibraltar 6 maja i bardzo szybko został wykryty przez włoskie samoloty rozpoznawcze. Płynąc z prędkością zaledwie 14 węzłów z liczną eskortą złożoną z bardzo cennych okrętów, był bardzo zachęcającym celem, więc zarówno włoskie, jak i niemieckie lotnictwo szybko rozpoczęło przygotowania to ataku.
Ciężkie ataki lotnictwa – najpierw włoskiego, a potem niemieckiego – nastąpiły 8 maja. W ciągu dnia zaatakowało ponad pięćdziesiąt samolotów. Do odparcia ataku użyte zostały wszystkie dostępne na pokładzie „Ark Royal” samoloty Fairey Fulmar, których było tylko dwanaście. Wsparcia dostarczał jeszcze ogień przeciwlotniczy z pokładów eskorty konwoju oraz radar na HMS „Sheffield”. W trakcie pierwszych ataków dwa samoloty zostały stracone, z czego z jednego udało się uratować załogę. Załoga drugiego samolotu poniosła śmierć, w tym siostrzeniec admirała Jamesa Somerville’a, podporucznik Mark Somerville. Kilka innych samolotów zostało uszkodzonych. W efekcie główne uderzenie złożone z trzydziestu czterech maszyn przeciwnika miało przeciwko sobie tylko siedem samolotów. Ostatnie natarcie tuż przed zmierzchem było odpierane już głównie przez artylerię przeciwlotniczą oraz jedyne dwa sprawne samoloty.
Pomimo przewagi przeciwnika konwój uniknął poważnych uszkodzeń. Dwa spośród eskortowanych statków wpłynęły na miny, z czego jeden – „Empire Song” zatonął, a drugi – „New Zealand Star” został uszkodzony, udało mu się jednak dopłynąć do portu.
„Ark Royal” stał się celem kolejnego ataku lotniczego 12 maja podczas powrotu do Gibraltaru. W ciągu tego miesiąca zdążył jeszcze razem z HMS „Furious” dostarczyć samoloty Hawker Hurricane na Maltę w celu wzmocnienia jej obrony.
Polowanie na „Bismarcka”.
19 maja niemiecki pancernik „Bismarck” i ciężki krążownik „Prinz Eugen” wyruszyły z Gdyni i skierowały się na Atlantyk w celu przeprowadzenia operacji „Rheinübung”, mającej na celu zwalczanie alianckiej żeglugi na tym akwenie. 24 maja w czasie bitwy w Cieśninie Duńskiej pancernik zatopił symbol brytyjskiej floty – krążownik liniowy HMS „Hood” oraz uszkodził pancernik HMS „Prince of Wales”, sam również odnosząc uszkodzenia ograniczające jego prędkość maksymalną. Po bitwie premier Wielkiej Brytanii Winston Churchill wydał rozkaz zatopienia „Bismarcka”, rozpoczynając bezwzględny pościg za pancernikiem.
Lotniskowiec „Ark Royal” razem z okrętami "Force H" – krążownikiem liniowym HMS „Renown”, krążownikiem lekkim HMS „Sheffield” oraz eskortą sześciu niszczycieli typu F (HMS „Faulknor”, „Foresight”, „Forester”, „Fortune”, „Foxhound” i „Fury”) wypłynął 23 maja na Atlantyk z zamiarem odszukania „Bismarcka”. 26 maja jeden ze Swordfishów wysłanych z pokładu „Ark Royal” wykrył i zlokalizował pancernik kierujący się w stronę Saint-Nazaire. W chwili wykrycia ścigające okręty były w odległości około 240 km, pozwalającej pancernikowi na dopłynięcie do celu przed przechwyceniem. W kierunku ściganego okrętu został wysłany zespół piętnastu Swordfishów uzbrojonych w torpedy, w celu jego spowolnienia. Na ich drodze znalazł się jednak krążownik HMS „Sheffield”, o którego obecności załogi samolotów nie zostały poinformowane. Został on błędnie zidentyfikowany jako cel i zaatakowany trzynastoma torpedami wyposażonymi w nowoczesne zapalniki magnetyczne. Na szczęście dla okrętu zapalniki okazały się wadliwe i większość torped eksplodowała w momencie kontaktu z wodą, pozostałe udało się krążownikowi wymanewrować.
Po powrocie na pokład lotniskowca samoloty zostały wyposażone w torpedy starszego typu ze sprawdzonymi zapalnikami kontaktowymi. Kolejny atak ruszył o godzinie 19.15. Tuż przed zachodem słońca samolotom udało się zlokalizować „Bismarcka”, zaatakować i uzyskać trzy trafienia. Dwie torpedy trafiły w burtę przed pomieszczeniami maszynowni. Trzecia trafiła w urządzenie sterowe, blokując ster w wychyleniu 15° na lewo. Zadanie spowolnienia „Bismarcka” zakończyło się sukcesem, gdyż najpierw zaczął on zataczać koła, a potem, gdy załodze udało się ustawić ster w pozycji na wprost, okazało się, że pancernik płynie prosto w stronę ścigających okrętów. Z ograniczoną maksymalną prędkością oraz praktycznie bez możliwości manewrowania szanse na odniesienie sukcesu w starciu były niewielkie. W nocy z 26 na 27 maja „Bismarck” stoczył serię potyczek z niszczycielami, których zadaniem było utrzymywanie kontaktu i związanie przeciwnika walką do czasu nadpłynięcia ciężkich okrętów. Rano, tuż przez godziną ósmą, kontakt z pancernikiem nawiązały okręty „Norfolk”, „King George V”, „Rodney” oraz „Dorsetshire”. W wyniku starcia nawodna część „Bismarcka” została kompletnie zniszczona i o godzinie 9.31 jego artyleria ostatecznie zamilkła. Ogień brytyjski ustał ponad pół godziny później, po czym utrzymujący się jeszcze na wodzie wrak został dobity torpedami z pokładu HMS „Dorsetshire”.
Wspieranie obrony Malty.
„Ark Royal” razem z resztą "Force H" powrócił do bazy w Gibraltarze 29 maja. Pomimo podniesienia morale w siłach sprzymierzonych, spowodowanego zatopieniem potężnego pancernika przeciwnika, jakim był „Bismarck”, układ sił na Morzu Śródziemnym zaczynał przeważać na stronę sił Osi. Alianci przestali kontrolować Grecję oraz Kretę, a Afrika Korps zaczął poważnie zagrażać Egiptowi. Malta, jako jeden z ostatnich bastionów sił sprzymierzonych na tym akwenie, stała się celem nasilonych ataków ze strony lotnictwa włoskiego i niemieckiego. Zajęcie przez wojska Osi Krety uniemożliwiło zaopatrywanie bazy na wyspie ze wschodu.
Rolą „Ark Royal” stało się zaopatrywanie lotnisk na Malcie w samoloty. W czerwcu i lipcu wykonał kilka takich rejsów. Pod koniec lipca wziął udział w eskortowaniu konwoju zaopatrzeniowego z Gibraltaru na Maltę w ramach operacji „Substance”. Od 24 do 27 września konwojował razem z trzema pancernikami (HMS „Nelson”, HMS „Rodney” i HMS „Prince of Wales”), pięcioma krążownikami oraz osiemnastoma niszczycielami zespół dziewięciu statków handlowych z 85 tys. ton zaopatrzenia dla Malty (operacja "Halberd").
Utrzymywanie bazy okrętów podwodnych i lotnisk na wyspie przez Brytyjczyków było poważnym problemem dla sił niemieckich w Afryce, gdyż była to dobra baza wypadowa dla sił zwalczających konwoje zaopatrzeniowe dla Afrika Korps Erwina Rommla. Straty w niemieckim zaopatrzeniu dochodziły nawet do 30%. Adolf Hitler zdecydował o wysłaniu flotylli okrętów podwodnych na Morze Śródziemne, by atakować aliancką żeglugę. Stało się to wbrew radom admirała Raedera.
Zatopienie.
10 listopada „Ark Royal” dostarczył kolejną partię samolotów na Maltę i rozpoczął powrót do bazy w Gibraltarze. Dowódca został wcześniej ostrzeżony o niebezpieczeństwie ze strony niemieckich U-Bootów patrolujących wzdłuż wybrzeży Hiszpanii. Niemcy również wiedzieli o ruchach "Force H" na podstawie własnych danych wywiadowczych. Jednym z U-Bootów patrolujących w pobliżu był U-81 dowodzony przez kawalera Krzyża Żelaznego pierwszej klasy Friedricha Guggenbergera. Trzy dni później, około godziny 15.40, jeden z niszczycieli eskorty HMS „Legion” (typu L) wykrył sonarem niezidentyfikowany sygnał, ostrzeżenie jednak zostało zignorowane, gdyż założono, że jest to odgłos śrub innego niszczyciela. Minutę później „Ark Royal” został trafiony pojedynczą torpedą w prawą burtę, dokładnie poniżej nadbudówki, pomiędzy zbiornikami paliwa a magazynem bomb. Eksplozja spowodowała powstanie w burcie wyrwy szerokiej na 40 m i wysokiej na ponad 9 m. Silny wstrząs zdemolował ustawione na pokładzie, uzbrojone w torpedy samoloty oraz zabił jednego członka załogi (Able Seaman Mitchell).
Przez wyrwę w burcie zostały zalane prawoburtowe kotły, główna rozdzielnia elektryczna, pobliskie zbiorniki paliwa oraz ponad 30 m zęz. Łączność na całym okręcie przestała funkcjonować, a rufowa połowa okrętu została pozbawiona zasilania wskutek odcięcia prawoburtowej szyny zasilania.
Niezwłocznie po uderzeniu kapitan wydał rozkaz zatrzymania maszyn, ale z powodu awarii systemów łączności musiał wysłać gońca. Nim okręt się zatrzymał, napór wody spowodowany ruchem zaczął powiększać wyrwę w burcie. Masy wody wdzierające się do wnętrza kadłuba spowodowały silny przechył, który w ciągu 20 minut osiągnął 18°. Mając w pamięci szybkie zatonięcie lotniskowców HMS „Glorious” oraz „Courageous”, pociągające za sobą olbrzymie straty w ludziach, komandor Loben Maund zdecydował o opuszczeniu okrętu. Załoga zebrała się na pokładzie startowym, aby zdecydować, kto ma pozostać na okręcie, a kto ma się ewakuować. W efekcie skoordynowane działania w celu uratowania okrętu rozpoczęły się dopiero po 49 minutach od trafienia. Do tego czasu woda zalała poważną część okrętu, przedzierając się przez pootwierane w trakcie ewakuacji grodzie wodoszczelne.
Woda zaczęła zalewać kotły w środkowej części kadłuba, powodując awarię zasilania na całym okręcie. „Ark Royal” nie był wyposażony w awaryjne generatory prądu. Po mniej więcej godzinie od eksplozji wydawało się, że sytuacja na okręcie zaczyna się stabilizować, więc admirał Sommerville zadecydował – zanim odpłynął na pancerniku HMS „Malaya” w kierunku Gibraltaru – o powrocie części załogi na pokład lotniskowca w celu podjęcia prób uratowania okrętu. Załodze udało się uruchomić jeden kocioł, przywracając zasilanie, dzięki czemu można było uruchomić pompy zęzowe i rozpocząć wypompowywanie wody z zalanych części. Do burty podpłynął niszczyciel HMS „Laforey” w celu dostarczenia dodatkowego zasilania oraz pomp, a z Gibraltaru nadleciały Swordfishe, aby odpędzać U-Booty od uszkodzonego lotniskowca. Około godziny 20.00 z bazy w Gibraltarze przypłynął holownik „Thames” i wziął „Ark Royal” na hol, przechył okrętu zaczął się jednak powiększać. Woda zalała kotłownię, ponownie wyłączając kotły i odcinając zasilanie.
Pomiędzy godziną 02.05 a 02.30 przechył osiągnął 20°. O godzinie 04.00 wynosił już 27°, wskutek czego podjęty został rozkaz o zaprzestaniu prób ratowania jednostki i ostatecznym opuszczeniu pokładu. Całość załogi została ewakuowana przez niszczyciel HMS „Legion” do godziny 04.30. „Ark Royal” zatonął 14 listopada zaraz po godzinie 06.15
(podawana jest też godzina 06.19). Świadkowie zeznali, że po osiągnięciu przechyłu około 45° lotniskowiec położył się na burcie, po czym po około trzech minutach odwrócił do góry dnem. Po chwili przełamał się na pół i obydwie części zatonęły w ciągu kilku minut. Z całej załogi zginęła tylko jedna osoba zabita w czasie eksplozji, reszta (1487 oficerów i marynarzy) została przetransportowana do Gibraltaru. Jednym z "rozbitków", uratowanych z pokładu tonącego lotniskowca, był czarny kot Oskar – maskotka załogi pancernika "Bismarck" – uratowany pół roku wcześniej przez załogę niszczyciela "Cossack". Gdy HMS "Cossack" zatonął w dniu 27. października 1941 na Morzu Śródziemnym – kot z "Bismarcka" został po raz kolejny uratowany, po czym trafił na pokład "Ark Royal". Po zatonięciu tego ostatniego zwierzę wyeksmitowano na ląd, gdyż jak sądzono, kot z "Bismarcka" przynosił pecha wszystkim okrętom, na których się znalazł.
W związku z tym, że oficjalne komunikaty III Rzeszy meldowały już o zatopieniu lotniskowca, sukces ten nie mógł być w pełni wykorzystany. Niemieckie społeczeństwo zostało poinformowane, że wcześniejszy atak zakończył się poważnym uszkodzeniem okrętu, po którym musiał on przechodzić długą naprawę w dokach.
Dochodzenie.
Po zatopieniu lotniskowca rozpoczęło się publiczne dochodzenie, w trakcie którego starano się ustalić okoliczności utraty okrętu. Na podstawie wniosków komisji badającej sprawę komandorowi Maundowi zostały postawione zarzuty zaniedbania i w lutym 1942 stanął on przed sądem wojskowym. W przeprowadzonym procesie uznano go winnym dwóch czynów: niezorganizowania grup, które miały zostać na pokładzie w celu ratowania jednostki po ogólnej ewakuacji, oraz niezapewnienia odpowiedniej gotowości okrętu na możliwe uszkodzenia w czasie rejsu bojowego. Wnioski komisji uwzględniały również pewne okoliczności łagodzące, między innymi, że działania kapitana w chwili ataku były przede wszystkim skoncentrowane na zapewnieniu załodze bezpieczeństwa.
Stratą „Ark Royal” zajęła się również komisja powołana do spraw badania strat dużych okrętów ("Bucknill Committee"). Badała ona między innymi błędy konstrukcyjne lotniskowca. Za jedną z głównych wad został uznany brak awaryjnych źródeł zasilania, który przy zalaniu kotłów i w konsekwencji wyłączeniu generatorów prądu znacząco utrudniał zapanowanie nad uszkodzeniami.
Innymi problemami dostrzeżonymi przez komisję były niepodzielenie pomieszczeń maszynowni grodziami, utrudniające panowanie nad ich zalewaniem oraz konstrukcja wlotów powietrza do kotłów podatna na zatkanie. Na podstawie wniosków komisji zostały wprowadzone zmiany w projektach będących już w budowie lotniskowców typów "Illustrious" oraz "Implacable".
Odkrycie wraku.
W raporcie końcowym z prac komisji badającej utratę okrętu zawarta była informacja, że lotniskowiec zatonął 22 mile morskie (41 km) na wschód od Gibraltaru. Ta lokalizacja była powszechnie uznawana aż do grudnia 2002, kiedy to ekipa filmowa BBC odnalazła wrak. Jak się okazało, lotniskowiec leży w odległości około 30 mil morskich (56 km) od Gibraltaru, czyli dalej niż się wcześniej wydawało. Wrak „Ark Royal” leży w dwóch częściach. Część dziobowa o długości około 20 metrów jest oddzielona od reszty kadłuba. Pomiędzy tymi częściami znajdują się liczne fragmenty, między innymi komin oraz nadbudówka, które odłamały się po zatonięciu. Wśród szczątków okrętu leżą również samoloty, które wypadły z hangarów po przełamaniu się kadłuba. Analiza uszkodzeń lotniskowca wykazała, że lewa burta okrętu pierwsza uderzyła w dno morza.
Wrak zlokalizowano znacznie bardziej na wschód od miejsca podanego w raportach z czasów wojny. Początkowo uważano, że mógł zostać porwany przez prądy morskie nim osiadł na dnie. Obecność w bezpośredniej bliskości różnej wielkości szczątków, w tym samolotu Swordfish prawdopodobnie zrzuconego z pokładu w czasie wywrócenia się lotniskowca, temu przeczy, gdyż w takim przypadku powinny być one rozrzucone na znacznie większym obszarze. Wnioskuje się, że powodem niezgodności było błędne oszacowanie miejsca zatonięcia spowodowane znoszeniem okrętu przez prądy w czasie wielogodzinnego holowania.
Badania wraku wskazały, że próby ponownego uruchomienia turbin w celu przywrócenia zasilania spowodowały dodatkowe uszkodzenia kadłuba, zwiększając naprężenia i powiększając przecieki. Obecnie uważa się, że zatonięcie okrętu było raczej spowodowane błędami konstrukcyjnymi niż działaniami dowódcy i że po utracie zasilania nie było już możliwości uratowania lotniskowca.

</doc>
<doc id="690295" url="https://pl.wikipedia.org/wiki?curid=690295" title="Antoni Listowski">
Antoni Listowski

Antoni Listowski (ur. 29 marca 1865 w Warszawie, zm. 13 września 1927 tamże) – generał major Armii Imperium Rosyjskiego i generał dywizji Wojska Polskiego.
Życiorys.
Ukończył szkołę realną w Sankt Petersburgu. W 1883 roku wstąpił do Pawłowskiej Szkoły Oficerskiej, którą ukończył dwa lata później z promocją na stopień podporucznika. W latach 1885–1915 służył w 66 Butyrskim pułku piechoty. Jako podpułkownik wziął udział w wojnie rosyjsko-japońskiej (Mandżuria, Korea) w latach 1904–1905. Po jej zakończeniu pozostawał wraz z pułkiem na terenie Mandżurii do marca 1907 roku. W 1913 r. został awansowany do stopnia pułkownika.
W czasie I wojny światowej dowodził walczącym na Lubelszczyźnie i w Małopolsce 66 Butyrskim pułkiem piechoty, a od lutego 1915 roku został dowódcą 150 Tamańskiego pułku piechoty na froncie w Galicji. 12 lutego 1915 r. został ranny. Po powrocie ze szpitala 1 maja przejął dowództwo nad 67 Tarutyńskim pułkiem piechoty, a od października 1916 roku dowodził brygadą w 17 Dywizji Piechoty. 30 grudnia mianowany został generałem majorem, 15 kwietnia 1917 r. objął dowództwo 138 Dywizji Piechoty, a 1 października został dowódcą XXXVII Korpusu. W grudniu 1917 roku wystąpił z armii rosyjskiej.
7 grudnia 1918 roku został mianowany przez Naczelnego Wodza Józefa Piłsudskiego komendantem Rezerwy Oficerskiej Wojska Polskiego. Pięć dni później został oficjalnie przyjęty do Wojska Polskiego z zatwierdzeniem posiadanego stopnia generała majora piechoty ze starszeństwem z dniem 13 września 1918 roku i przydzielony do Ministerstwa Spraw Wojskowych na stanowisko komendanta Rezerwy Oficerskiej Wojska Polskiego. W czasie wojny polsko-bolszewickiej został 5 stycznia 1919 roku dowódcą Grupy Podlaskiej (Grupa Operacyjna „Podlasie” – od kwietnia przemianowana na „Poleską”) z zadaniem obrony linii Bugu od Włodawy do Wołczyn. 9 lutego zajął twierdzę w Brześciu, dzięki wynegocjowaniu opuszczenia jej przez wojska niemieckie. 3 czerwca 1919 roku został mianowany dowódcą 9 Dywizji Piechoty i dowódcą Frontu Poleskiego, a w lipcu Frontu Wołyńskiego. W marcu 1920 roku został dowódcą 2 Armii, zastępując chwilowo Józefa Piłsudskiego na stanowisku Naczelnego Wodza.
21 kwietnia 1920 r. zatwierdzony został w stopniu generała porucznika z dniem 1 kwietnia tego roku. Od 26 maja do końca czerwca dowodził Frontem Ukraińskim, a potem do stycznia 1921 roku pozostawał w dyspozycji Ministra Spraw Wojskowych. W październiku wziął udział w pertraktacjach rozejmowych w Mińsku oraz pełnił funkcję pomocnika dowódcy Okręgu Generalnego Warszawa. Z dniem 3 stycznia 1921 roku przeniesiony został w stan spoczynku, w stopniu generała porucznika.
26 października 1923 roku prezydent RP zatwierdził go w stopniu generała dywizji. Zamieszkał w Warszawie. Jako sekretarz YMCA zajmował się pracą społeczną na rzecz ociemniałych. Zmarł w Warszawie i został pochowany na Starych Powązkach (kwatera 4-6-25).
Żonaty z Józefą z Łaniewskich, miał syna Anatola – wybitnego gleboznawcę.

</doc>
<doc id="690297" url="https://pl.wikipedia.org/wiki?curid=690297" title="Caibarién">
Caibarién

Caibarién – miasto w środkowej Kubie, w prowincji Villa Clara, nad Oceanem Atlantyckim. W 2004 r. miasto to zamieszkiwało 38 064 osób.

</doc>
<doc id="690299" url="https://pl.wikipedia.org/wiki?curid=690299" title="Michael York">
Michael York

Michael York, właściwie Michael Hugh Johnson (ur. 27 marca 1942 w Fulmer) – brytyjski aktor filmowy, teatralny i telewizyjny oraz scenarzysta i producent filmowy.
Życiorys.
Wczesne lata.
Urodził się w Fulmer, w Anglii jako syn Florence Edith May (z domu Chown), muzyczki, i Josepha Gwynne’a Johnsona, przedsiębiorcy i byłego oficera wojskowego oraz prezesa Marks and Spencer. Uczęszczał do Hurstpierpoint College w West Sussex i na University College w Oksfordzie.
Kariera.
Swoją karierę aktorską rozpoczął w 1956 od występu w przedstawieniu "The Yellow Jacket". W 1959 zadebiutował na scenie West End w spektaklu szekspirowskim "Hamlet". Po ukończeniu studiów na wydziale języka angielskiego na Uniwersytecie Oksfordzkim w Oksfordzie w 1964, odbył podróż z londyńskim National Youth Theatre i występował z w zespole dramatycznym Oxford University Dramatic Society i University College Players, a następnie ze szkockim Repertory Theatre w Dundee i londyńskim Royal National Theatre w sztuce Williama Szekspira "Wiele hałasu o nic" (1965) w reżyserii Franco Zeffirelliego.
W kinie zadebiutował w holenderskim melodramacie "Konfesje par miłosnych" ("Liefdesbekentenissen", 1967) oraz w adaptacjach szekspirowskich Franco Zeffirelliego – "Poskromienie złośnicy" ("The Taming of the Shrew", 1967) z Elizabeth Taylor i Richardem Burtonem w niewielkiej roli Lucencja i "Romeo i Julia" ("Romeo and Juliet", 1968]) jako Tybalt, krewny pani Capuleti. Zabłysnął rolą Jolyona w miniserialu BBC "Saga rodu Forsyte’ów" ("The Forsyte Saga", 1967). Następnie został obsadzony w roli pełnego chęci do życia studenta Williama, który ginie w wypadku samochodowym w dramacie kryminalnym "Wypadek" ("Accident", 1967). Oczarował publiczność i krytyków kreacją nieśmiałego smutnego nauczyciela języka angielskiego o homoseksualnych skłonnościach, obserwującego dekadencki Berlin w musicalu Boba Fosse "Kabaret" ("Cabaret", 1972). Jego nieco chłopięca uroda sprawiła, że najchętniej obsadzano go w rolach nieco landrynkowatych kochanków lub romantycznych awanturników. Arcydziełem tego typu aktorstwa była postać sympatycznego acz niezbyt rozgarniętego D’Artagnana, najpierw działającego, później myślącego, zagrana została na granicy pastiszu w happeningowej ekranizacji "Trzej muszkieterowie" ("The Three Musketeers", 1973) i sequelach "Czterej muszkieterowie" ("The Four Musketeers", 1974), "Powrót muszkieterów" ("The Return of the Musketeers", 1989) i telefilmie "Muszkieterka" ("La Femme Musketeer", 2004).
Jako młody hrabia Andrenyi był jednym z ekscentrycznych pasażerów pociągu i jednym z uczestników zbiorowego morderstwa popełnionego w czasie podróży w adaptacji powieści Agathy Christie "Morderstwo w Orient Expressie" ("Murder on the Orient Express", 1974). W komedii przygodowej "Ostatni film o Legii Cudzoziemskiej" ("The Last Remake of Beau Geste", 1977) wystąpił jako jeden z braci bliźniaków, którzy przeżywają nieprawdopodobne komediowe przygody, dochodząc do życiowej i klasowej emancypacji. Jest aktorem wszechstronnym, o czym świadczy rola Jana Chrzciciela w biblijnym miniserialu Franco Zeffirelliego "Jezus z Nazaretu" ("Jesus of Nazareth", 1977) czy postać zagubionego polskiego artysty-emiganta w dramacie Jerzego Skolimowskiego "Sukces jest najlepszą zemstą" ("Success Is the Best Revenge", 1984).
Na małym ekranie był archeologiem w miniserialu "Tajemnica Sahary" ("Il Segreto del Sahara", 1987), bogatym producentem szampana w ekranizacji bestsellerowej powieści Judith Krantz CBS "Póki się znów nie spotkamy" ("Till We Meet Again", 1989), tajemniczym szpiegiem w dramacie telewizyjnym "W upalny dzień" ("The Heat of the Day", 1989) i iście królewskim królem Karolem II w przygodowym "Dama i rozbójnik" ("The Lady and the Highwayman", 1989). Za rolę Colina Rhome’a w serialu "Los" ("The Lot", 2001) zdobył nominację do nagrody Emmy.
W 2002 roku odebrał nagrodę na czeskim Festiwalu Filmowym w Karlowych Warach. We wrześniu 2007 roku pojawił się jako gość specjalny w programie rozrywkowym TVP1 "Przebojowa noc" i zaśpiewał w duecie z Nataszą Urbańską piosenkę pt. "Money, money, money..." pochodzącą z filmu muzycznego Boba Fosse "Kabaret". Był narratorem zrealizowanego w latach 2007–2008 fabularyzowanego dokumentu "Świadectwo" poświęconego Janowi Pawłowi II.
W filmie "Młyn i krzyż" ("The Mill and the Cross", 2010) zagrał w Polsce. Sceny do tego filmu kręcono w Tarnowie, Dębnie, Wieliczce, w Jurze Krakowsko-Częstochowskiej; w Pieskowej Skale, Tenczynku w Olsztynie, w XIX wiecznej kuźni w Pszczynie oraz w Katowicach na terenie Międzynarodowych Targów Katowickich, gdzie został zbudowany blue box.
Życie prywatne.
27 marca 1968 poślubił fotografkę Patricię McCallum. W 2013 u Yorka zdiagnozowano rzadką i potencjalnie śmiertelną chorobę, amyloidozę (skrobiawicę). Lekarze myśleli początkowo o raku kości. W 2012 przeszedł przeszczep komórek macierzystych, które złagodziły objawy.

</doc>
<doc id="690300" url="https://pl.wikipedia.org/wiki?curid=690300" title="Conduplicatio">
Conduplicatio



</doc>
<doc id="690303" url="https://pl.wikipedia.org/wiki?curid=690303" title="Cadiz (Filipiny)">
Cadiz (Filipiny)

 
Cadiz – miasto w środkowych Filipinach, nad morzem Visayan.
Liczba mieszkańców w 2005 roku wynosiła ok. 131 tys.
W mieście rozwinął się przemysł cukrowniczy oraz rybny.

</doc>
<doc id="690305" url="https://pl.wikipedia.org/wiki?curid=690305" title="Ante Tomić">
Ante Tomić

Ante Tomić (ur. 23 maja 1983 w Zagrzebiu) − piłkarz chorwacki grający na pozycji środkowego pomocnika.
Tomić urodził się w stolicy Chorwacji, Zagrzebiu. Jeszcze jako nastolatek trafił do piłkarskiej szkółki najsłynniejszego klubu w kraju Dinama Zagrzeb. Mając 16 lat ocierał się o pierwszy zespół, ale kierownictwo Dinama zdecydowało, że wypożyczy Ante do jednego z klubów drugiej ligi i ostatecznie latem 2000 roku Tomić trafił na wypożyczenie do Croatii Sesvete. Tam spędził cały sezon 2000/2001 a na kolejny (2001/2002) powrócił do Dinama. W 15. kolejce pierwszej ligi, 17 listopada Tomić zadebiutował w lidze meczem z zespołem NK Marsonia. Trener Ilija Lončarević wprowadził w 73. minucie na boisko 18-letniego Tomicia za Jasmina Agicia. Natomiast 2 marca 2002 Tomić w swoim drugim występie w lidze zdobył pierwszą bramkę w Prva HNL. W meczu z NK Pomorac wszedł na boisko w 67. minucie za Silvio Maricia, a w 72. minucie ustalił wynik spotkania na 4:0, stając się tym samym jednym z najmłodszych strzelców w historii Dinama. W całym sezonie zagrał łącznie 7 meczów. Ostatecznie z Dinamem Tomić zajął 3. miejsce w lidze. Na sezon 2002/2003 został ponownie wypożyczony, tym razem do drugoligowego Interu Zaprešić. Latem 2003 powrócił do Zagrzebia i przez kolejne sezony Tomić jest rezerwowym pomocnikiem drużyny. W kolejnych sezonach (2003/2004, 2004/2005 i 2005/2006) strzelał po jednej bramce w każdym z nich. W 2004 roku zdobył z Dinamem Puchar Chorwacji, a w roku 2006 wywalczył mistrzostwo Chorwacji. Mistrzem kraju został także w 2008, 2009 i 2010 roku.
W sezonie 2007/2008 Tomić był wypożyczony do Skody Xanthi. W 2010 roku odszedł z Dinama do słoweńskiego FC Koper. W 2011 roku został zawodnikiem Sanfrecce Hiroszima.
Jeśli chodzi o reprezentacyjną karierę, to Ante Tomić ma 2 występy w młodzieżowej reprezentacji Chorwacji w kategorii Under-21 przeciwko reprezentacji Anglii oraz reprezentacji Belgii – oba w 2003 roku.

</doc>
<doc id="690309" url="https://pl.wikipedia.org/wiki?curid=690309" title="Intellipedia">
Intellipedia

Intellipedia – serwis internetowy o zastrzeżonym dostępie, działający na zasadzie wiki w sieci, która łączy wszystkie 16 służb specjalnych Stanów Zjednoczonych. Sieć ta pracuje na zmodyfikowanej wersji protokołu TCP/IP.
Intellipedia funkcjonuje w ramach "Joint Worldwide Intelligence Communications System". Jest projektem zarządzanym przez "Office of the Director of National Intelligence" – organizację nadzorującą działanie wszystkich 16 amerykańskich służb specjalnych. Została uruchomiona 17 kwietnia 2006. Główny serwer Intellipedii znajduje się w Fort Meade, w stanie Maryland. Pod koniec września 2006 r. Intellipedia zawierała 28 000 haseł i 3600 użytkowników.
Intellipedia nie jest encyklopedią, lecz raczej repozytorium najróżniejszych informacji niejawnych, które interesują pracowników służb specjalnych Stanów Zjednoczonych. Pewien odsetek haseł ma charakter encyklopedyczny, ale serwis ten zawiera głównie rozmaite dane (notatki agentów, analizy, wywiady środowiskowe itp.) potrzebne tym służbom do codziennej pracy operacyjnej. Dzięki temu, że jest to wiki, które każdy, kto ma dostęp może swobodnie edytować i dodawać nowe treści, pracownicy różnych służb specjalnych, którzy normalnie się ze sobą na co dzień nie kontaktują, mają możliwość swobodnej wymiany opinii i informacji.
Intellipedia jest wykorzystywana do przygotowywania bardziej tradycyjnych raportów sporządzanych normalnie przez służby specjalne. Latem 2006 "National Intelligence Estimate" rozpoczął stosowanie Intellipedii jako swoje główne narzędzie do obiegu dokumentów i informacji
Różnice w stosunku do Wikipedii.
Intellipedia wykorzystuje oprogramowanie MediaWiki, dokładnie to samo, co Wikipedia i podobnie jak Wikipedia daje możliwość swobodnego edytowania artykułów każdemu, kto ma do niej dostęp. Intellipedia nie jest jednak "Wikipedią służb specjalnych", gdyż obowiązują na niej zupełnie inne zasady pisania artykułów. Ze względu na to, że Intellipedia służy jako miejsce do wymiany poglądów pracowników różnych służb, oczekuje się, że artykuły są z założenia pisane z punktu widzenia tych służb, a nie z obowiązującego w Wikipedii. Ponadto, w odróżnieniu od Wikipedii, raz dodanej informacji nie zmienia się, lecz tylko komentuje i ewentualnie uzupełnia.
Diplopedia.
Siostrzanym projektem Intellipedii jest wiki o nazwie "Diplopedia". Diplopedia jest przeznaczona dla amerykańskich dyplomatów i dostęp do niej jest również zastrzeżony. We wrześniu 2006 r. "Diplopedia" miała ok. 13 000 artykułów.
Nagrody.
Aby zachęcić pracowników służb do udziału we współtworzeniu Intellipedii, "Office of the Director of National Intelligence" przyznaje specjalną nagrodę w postaci czarnej łopatki, symbolizującej "ogrodniczą pracę" administratorów tego wiki. Jak dotąd (listopad 2006), jedyną osobą spoza służb, która dostała to odznaczenie jest Eugene Eric Kim, który najprawdopodobniej pomógł uruchomić oprogramowanie Intellipedii.

</doc>
<doc id="690310" url="https://pl.wikipedia.org/wiki?curid=690310" title="Calafat">
Calafat

Calafat – miasto w południowo-zachodniej Rumunii, nad Dunajem (okręg Dolj).
Liczba mieszkańców w 2003 roku wynosiła ok. 19 tys.
W mieście znajduje się promowe przejście graniczne Calafat – Widin. W czerwcu 2013 roku otwarto most Widin-Calafat.

</doc>
<doc id="690312" url="https://pl.wikipedia.org/wiki?curid=690312" title="Calbe (Saale)">
Calbe (Saale)

Calbe (Saale) − miasto w niemieckim kraju związkowym Saksonia-Anhalt, w powiecie Salzland, nad Soławą.
W mieście rozwinął się przemysł hutniczy, maszynowy, włókienniczy, spożywczy.
Współpraca.
Miejscowość partnerska:

</doc>
<doc id="690313" url="https://pl.wikipedia.org/wiki?curid=690313" title="Earth 2160">
Earth 2160

Earth 2160 – gra komputerowa z gatunku RTS, wydana w 2005 roku przez TopWare Interactive. Akcja gry ma miejsce w tytułowym 2160 roku, gracz prowadzi jedną z czterech frakcji. Gra została wydana w językach: polskim, niemieckim i angielskim. W grze gracz ma do czynienia z pełną grafiką w 3D, opartą na autorskim silniku Earth 4 produkcji Reality Pump Studios. "Earth 2160" jest trzecią odsłoną serii "Earth", nie licząc dodatków do "Earth 2140" i "".
Fabuła.
Fabuła gry rozpoczyna się od końca wcześniejszej części czyli "Earth 2150: Lost Souls". Wtedy też zakończyły się przygotowania do ostatecznego opuszczenia ziemi przed jej nieuchronną zagładą, a konflikt między Carem Vladimirem II a społecznością Dynastii Euroazjatyckiej został zażegnany.
Gdy ED dotrze wreszcie na czerwoną planetę, stwierdzi, że Lunar Corporation założył tu już swoje bazy. Rozpoczyna się rywalizacja o zdatne do zamieszkania tereny i cenne surowce, kolejna wojna jest nieunikniona. Sytuacje pogarszają częste bunty w obu frakcjach, od nich to odłączają się ludzie którzy następnie tworzą zorganizowane bandy. Nadzieje przynosi plotka o nowej planecie podobnej do Ziemi zwanej "Rajem Utraconym". Euroazjatycka Dynastia oraz Lunar Corporation rozpoczynają ogromny konflikt którego celem jest każdy skrawek Układu Słonecznego.
Rozgrywka.
W nowej odsłonie zaimplementowano system modularnej budowy jednostek (rozwinięcie tego z "Earth 2150") oraz budynków. Pozwala to na bardzo dużą swobodę np. w tworzeniu wyspecjalizowanych oddziałów myśliwców zajmujących się zwalczaniem piechoty, czy też pojazdów opancerzonych wyposażonych w rakiety ziemia-powietrze. Do dyspozycji graczy oddano cztery grywalne frakcje: Eurasian Dynasty, United Civilized States, Lunar Corporation oraz rasę obcych – Morphidów.
Jak w wielu innych grach wprowadzono namiastkę RPG – każda jednostka za zdobyte doświadczenie dostaje dodatkowe punkty, które z kolei przekładają się na bonusową siłę obrażeń oraz pancerza, dodatkowo tzw. bohaterowie oraz agenci posiadają ekwipunek (mogą w nim przechowywać m.in. dodatkową broń, apteczki, zbroję itp.).

</doc>
<doc id="690316" url="https://pl.wikipedia.org/wiki?curid=690316" title="Complexio">
Complexio



</doc>
<doc id="690317" url="https://pl.wikipedia.org/wiki?curid=690317" title="Călan">
Călan

 
Călan – miasto w południowo-zachodniej Rumunii (okręg Hunedoara).
Miasto to uzdrowisko z gorącymi źródłami mineralnymi. Liczba mieszkańców w 2005 roku wynosiła ok. 12,7 tys.
W mieście rozwinął się przemysł metalowy, koksowniczy oraz hutniczy.

</doc>
<doc id="690319" url="https://pl.wikipedia.org/wiki?curid=690319" title="Absolutus">
Absolutus

Absolutus – czwarty album studyjny polskiego zespołu Frontside, wydany w 23 października 2006 roku przez Mystic Production. Dźwięki perkusji oraz gitar zostały zarejestrowane w łódzkim Toya Sound Studio, natomiast pozostałe dźwięki nagrano w olkuskim studio Zed. Jest to pierwszy album grupy, który był stworzony w dwóch studiach z dwoma realizatorami. Okładka została opracowana przez Mentalporn (Katarzyna Zaremba, Piotr „Qras” Kurek).

</doc>
<doc id="690323" url="https://pl.wikipedia.org/wiki?curid=690323" title="Călimănești">
Călimănești

 
Călimănești – miasto w południowej Rumunii, nad rzeką Aluta (okręg Vâlcea).
Miasto jest uzdrowiskiem ze źródłami mineralnymi, znane już w czasach rzymskich. Liczba mieszkańców w 2003 roku wynosiła ok. 8 tys.

</doc>
<doc id="690324" url="https://pl.wikipedia.org/wiki?curid=690324" title="Feliks Fabiani">
Feliks Fabiani

Feliks Fabiani (ur. 22 maja 1838 w Krzepicach, zm. 11 marca 1904) – społecznik, pedagog, radomszczanin.
Życiorys.
Urodził się w ubogiej rodzinie nauczycieli Tomasza i Salomei z Szawłowskich. Jako dziecko nauczycieli bezpłatnie pobierał naukę w szkole elementarnej w Iwanowicach Dużych, gdzie w szkole pracował jego ojciec (lata 1845–1870), a później w pięcioletniej ogólnej szkole powiatowej w Wieluniu. Ukończył roczny Instytut Nauczycieli Elementarnych Warszawskiego Okręgu Szkolnego w Radzyminie. Z racji bezpłatnej nauki w szkole elementarnej był zobowiązany do podjęcia pracy nauczyciela w szkole elementarnej. Decyzją władz oświatowych został skierowany do Radomska. Założył tu szkołę i miejscową straż ogniową. Jeździł do pożarów, osobiście kierował akcjami gaszenia. Ponadto działał w komitecie budowy kościoła farnego św. Lamberta i brał udział w pracach murarskich. Należał też do kilku organizacji charytatywnych. W Radomsku, w którym spędził i pracował przez większość swego życia, znajdują się nazwane jego imieniem ulica i liceum ogólnokształcące. W gronie jego wychowanków znaleźli się m.in.: bracia ks. dr Władysław Chrzanowski (1886– 1933), poseł na Sejm Ustawodawczy w latach 1919–1922 i prof. n. med. Jan Chrzanowski (1892–1982), oficer, uczestnik I wojny światowej, polsko-bolszewickiej, wykładowca Akademii Medycznej w Łodzi i Wojskowej Akademii Medycznej w Łodzi.
W 1862 r. ożenił się z Filipiną Dembską, z którą miał 7 dzieci: Kazimierza, Wiktoryna, Helenę, Emilię, Henryka, Mariannę i Leontynę. Był dziadkiem Feliksa Przyłubskiego, syna Edwarda i Leontyny z Fabianich.
Feliks Fabiani został pochowany na Starym Cmentarzu w Radomsku w kwaterze B01 (grób 0066).

</doc>
<doc id="690329" url="https://pl.wikipedia.org/wiki?curid=690329" title="Skaratki pod Rogóźno">
Skaratki pod Rogóźno

Skaratki pod Rogóźno – wieś w Polsce położona w województwie łódzkim, w powiecie łowickim, w gminie Domaniewice.
W latach 1975–1998 miejscowość administracyjnie należała do województwa skierniewickiego.

</doc>
<doc id="690330" url="https://pl.wikipedia.org/wiki?curid=690330" title="Nakłucie jamy opłucnowej">
Nakłucie jamy opłucnowej



</doc>
<doc id="690333" url="https://pl.wikipedia.org/wiki?curid=690333" title="Synagoga w Ołpinach">
Synagoga w Ołpinach

Synagoga w Ołpinach – nieistniejąca synagoga, która znajdowała się w centrum Ołpin.
Synagoga została zbudowana w okresie międzywojennym. Był to budynek murowany, parterowy wzniesiony na planie prostokąta. Podczas II wojny światowej hitlerowcy zdewastowali wnętrze synagogi. Od czasu zakończenia wojny budynek służył jako warsztat naprawy maszyn rolniczych. Budynek synagogi ołpińskiej został zburzony latem 2011 roku.

</doc>
<doc id="690335" url="https://pl.wikipedia.org/wiki?curid=690335" title="Linia Ellisa i Damoiseau">
Linia Ellisa i Damoiseau



</doc>
<doc id="690336" url="https://pl.wikipedia.org/wiki?curid=690336" title="Ćanab">
Ćanab

Ćanab, Ćenab (ang. "Chenab"; urdu چناب, "Canāb"; hindi चनाब, "Canāb"; pendż. ਚਨਾਬ, "Canāb", starogr. "Akesines") – rzeka w Indiach i Pakistanie.
Swoje źródła ma w zachodnich Himalajach. Długość rzeki wynosi 1180 km. Uchodzi do rzeki Indus.

</doc>
<doc id="690337" url="https://pl.wikipedia.org/wiki?curid=690337" title="SN 2004am">
SN 2004am

SN 2004am – supernowa w Galaktyce Cygaro w gwiazdozbiorze Wielkiej Niedźwiedzicy. Została odkryta 5 marca 2004 przez Lick Observatory Supernova Search (LOSS) na zdjęciach wykonanych teleskopem KAIT 21 listopada 2003.
W momencie wykonania zdjęć miała jasność około 17. Późniejsze obserwacje wykazały, że należała do typu II.
Ustalono, że SN 2004am znajdowała się w obszarze jądra galaktyki (ok. 500 lat świetlnych od centrum).

</doc>
<doc id="690338" url="https://pl.wikipedia.org/wiki?curid=690338" title="Corral">
Corral

Corral – miasto w środkowym Chile, nad Oceanem Spokojnym.
Liczba mieszkańców wynosi ok. 3 tys.

</doc>
<doc id="690339" url="https://pl.wikipedia.org/wiki?curid=690339" title="Guma roślinna">
Guma roślinna



</doc>
<doc id="690340" url="https://pl.wikipedia.org/wiki?curid=690340" title="Gruzińska Droga Wojenna">
Gruzińska Droga Wojenna

Gruzińska Droga Wojenna (gruz. საქართველოს სამხედრო გზა, "Sakartwelos Samchedro Gza"; ros. Военно-Грузинская дорога, "Wojenno-Gruzinskaja doroga") – główny szlak przechodzący w poprzek Wielkiego Kaukazu. Biegnie z Tbilisi (w Gruzji) do Władykaukazu (w Osetii Północnej) łącząc regiony Południowego i Północnego Kaukazu. Gruzińska Droga Wojenna ma długość 208 km, a w najwyższym punkcie, tj. na Przełęczy Krzyżowej wznosi się na wysokość 2379 m n.p.m.
Historia.
Szlak dobrze znany był już w starożytności. Wspominał o nim na początku I w n.e. grecki geograf Strabon w XI księdze swej "Geographica hypomnemata", a nieco później w tym samym wieku pisał o tej drodze Pliniusz Starszy. Od początku wykorzystywały ją armie (np. rzymskie, perskie, mongolskie), kupcy, a nawet całe ludy wędrujące między Azją i Europą. W czasach gruzińskiej monarchii szlak ten był mocno ufortyfikowany i najczęściej podległy bezpośrednio królom.
Pierwsze znane w czasach nowożytnych duże wykorzystanie "Drogi Darialskiej" (od nazwy Wąwozu Darialskiego) w celach militarnych miało miejsce w czasie wojny rosyjsko-tureckiej z lat 1768-1774, kiedy saksoński awanturnik w służbie rosyjskiej, generał Gottlob von Tottleben przeprawił się nią w 1769 r. ze swą armią, mając za zadanie zaatakować Ottomanów od strony ich prowincji azjatyckich.
Po podpisaniu w 1783 r. traktatu gieorgijewskiego o protektoracie Rosji nad Kartli-Kachetią ruch na drodze wyraźnie się zwiększył - potrzebne było utrzymanie stałej komunikacji z nowymi terenami. Stałą komunikację tą drogą otwarto w 1799 r. Ruch był początkowo bardzo utrudniony - oddział wojsk rosyjskich, wysłany w tym roku pod dowództwem generała Łazariewa do Kartli-Kachetii, przybył na miejsce dopiero po 36 dniach. Po pełnej inkorporacji Kartli-Kachetii do państwa rosyjskiego (1801) rozpoczęto budowę nowej, ulepszonej Gruzińskiej Drogi Wojennej. Prace nadzorowali początkowo inżynierowie Korpusu Kaspijskiego. Po 1811 r., gdy droga przeszła pod nadzór zarządu dróg, wykonano olbrzymią ilość prac poprawiających jej parametry – poszerzono ją, zniwelowano najstromsze podjazdy, zabezpieczono osuwające się skarpy, zbudowano mury oporowe, wzniesiono nowe mosty itd. Prace zostały ukończone w 1814 roku. Uruchomiono wówczas regularny ruch dyliżansów, od 1827 r. oferowano pocztę ekspresową.
Droga była przejezdna cały rok i kursowała po niej tzw. ekstrapoczta łącząca Petersburg z Tbilisi. W 1834 roku uruchomiono również komunikację pocztową pomiędzy fortem we Władykaukazie a Tbilisi. Na trasie powstało 11 stacji pocztowych, w których można było wymienić konie i zanocować: (licząc od Władykaukazu): Bałta, Łarsi, Kazbegi, Kobi, Gudauri, Mleti, Pasanauri, Ananuri, Duszeti, Tsilkani, Mccheta, a następnie Tyflis. Kryte bryki pocztowe zabierały oprócz poczty 20 pasażerów i robiły ponad sto kilometrów dziennie.
W 1837 r. podjęto próbę ominięcia Przełęczy Krzyżowej, kierując drogę przez wąwozy Gudamakar i Gudushaur oraz Przełęcz Kwienatską, ale dziesięć lat później, w 1847 r., po dogłębnej analizie, zdecydowano o utrzymaniu ruchu na pierwotnej trasie.
Na początku drugiej połowy XIX wieku rozpoczęto przebudowę, a wykonanie projektu i nadzór nad pracami powierzono Polakowi Bolesławowi Statkowskiemu. Prace prowadzono w bardzo trudnych warunkach, ale w 1861 roku droga została otwarta. Od tego momentu szlak zaczęto nazywać Gruzińską Drogą Wojenną. Była wówczas jedną z najlepiej utrzymanych dróg w całej Rosji, wyposażoną m.in. w żelazne mosty. Pozwoliło to m.in. na szybki przerzut dużych oddziałów w czasie wojny z północnokaukaskimi góralami w Czeczenii i Dagestanie.
W początkach XX w. Rosjanie planowali wybudowanie linii kolejowej, biegnącej równolegle do drogi. Pierwszymi studiami w tym zakresie kierował Fin polskiego pochodzenia, Ferdynand Rydzewski (1833-1910; w latach 1886-1890 budowniczy najdłuższego w Gruzji, czterokilometrowego kolejowego tunelu pod Przełęczą Suramską, a od 1892 r. dyrektor Kolei Warszawsko-Wiedeńskiej). W dalszych pracach nad tym projektem brał udział kolejny Polak, młody inżynier Edmund Chwaściński (1863-1940). Linia z Władykaukazu do Tyflisu, o długości 202 km, miała mieć trakcję elektryczną (rodzaj międzymiastowej linii tramwajowej), a zasilana miała być energią pozyskaną z kilku elektrowni wodnych, jakie planowano wznieść na Tereku, Aragwi lub na ich dopływach. W związku z wybuchem I wojny światowej i zmianami ustrojowymi, jakie po niej nastąpiły, projekt ten został zarzucony.
Drogą podróżowali.
Oprócz dziesiątek oddziałów wojskowych, setek kupców i tysięcy bezimiennych podróżnych przez lata drogą tą przejechało szereg wybitnych postaci ze świata polityki, sztuki, literatury i in. Byli wśród nich m.in. Aleksandr Gribojedow, Aleksander Puszkin, Michaił Lermontow czy Lew Tołstoj (1851, podczas służby wojskowej na Kaukazie), a w późniejszych czasach car Mikołaj II, osetyński poeta Kosta Chetagurow, Anton Czechow, Włodzimierz Majakowski, a nawet Nikita Chruszczow (1934). W grudniu 1858 r. trasą tą, wówczas jeszcze w przebudowie, podróżował słynny pisarz Aleksander Dumas, który jednak utknął w śniegach na Przełęczy Krzyżowej i musiał stamtąd zawrócić do Tbilisi. W swych wspomnieniach z podróży po Kaukazie i Gruzji zauważył później żartobliwie, że gdyby zebrać wszystkie pieniądze wydatkowane na budowę tej drogi, można by ją było całą wybrukować złotymi rublami.
W czerwcu 1868 r. drogą, wówczas już gruntownie przebudowaną, podróżowali z Tbilisi do Stepancmindy doświadczeni już wówczas angielscy alpiniści D. W. Freshfield, A. W. Moore i C. C. Tucker wraz z francuskim przewodnikiem z Chamonix, F. Devouassoud, którzy swą wyprawę zakończyli 1 lipca pierwszym udokumentowanym wejściem na Kazbek.
Turystyka.
Wzdłuż Gruzińskiej Drogi Wojennej zachowało się wiele zabytkowych świątyń i budowli obronnych, które w połączeniu z malowniczym krajobrazem stanowią wielką atrakcję turystyczną. Do największych atrakcji leżących wzdłuż tej trasy należą (z południa na północ):

</doc>
<doc id="690343" url="https://pl.wikipedia.org/wiki?curid=690343" title="Skaratki">
Skaratki

Skaratki ("Stara Wieś-Skaratki"; w potocznym użyciu stosowana również nazwa "Stara Wieś") – wieś w Polsce położona w województwie łódzkim, w powiecie łowickim, w gminie Domaniewice.
Wieś duchowna położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Była wsią klucza chruślińskiego arcybiskupów gnieźnieńskich. W latach 1975–1998 miejscowość administracyjnie należała do województwa skierniewickiego.
Odkryto tu pierwsze ślady człowieka w województwie łódzkim. Jest to kość mamuta z nacięciami pochodząca z czasów starszej epoki kamiennej (54 tys. lat p.n.e.).
8 września 1939 wkraczający do wsi żołnierze Wehrmachtu zamordowali 10 mieszkańców wsi.

</doc>
<doc id="690344" url="https://pl.wikipedia.org/wiki?curid=690344" title="Attalos III">
Attalos III

Attalos III Filometor Euergetes (stgr. Ἄτταλος Γ΄ Φιλομήτωρ Εὐεργέτης, ur. 170 lub 171 p.n.e., zm. 133 p.n.e.) – król ("basileus") Pergamonu w latach 139 – 133 p.n.e., ostatni władca z dynastii Attalidów, syn Eumenesa II.
Rodzina.
Był synem Eumenesa II i Stratonike, choć niektóre źródła podają, że był synem z nieprawego łoża, adoptowanym tylko przez bezdzietną Stratonike. Po śmierci Eumenesa II został adoptowany przez swojego stryja Attalosa II, który objął tron i poślubił jego (przybraną?) matkę. Żona Attalosa miała na imię prawdopodobnie Berenika i była matką jedynego dziecka Attalosa, córki. Jego przyrodnim bratem był Aristonikos.
Rządy.
Attalos objął rządy po śmierci stryja. Nowy władca był niezrównoważony psychicznie, okazał się też człowiekiem próżnym i okrutnym. Skazał na śmierć wielu wybitnych ludzi i skonfiskował ich majątki, a potem pędził życie w odosobnieniu. Żyjąc jak samotnik, w cichym i opustoszałym pałacu, poświęcił się pracy naukowej. Uprawiał zioła lecznicze i trujące oraz sporządzał z nich wyciągi (ponoć badał ich skuteczność na skazanych na śmierć przestępcach). Interesował się również życiem zwierząt, w tym owadów. Czas wolny od badań naukowych spędzał modelując w wosku i odlewając lub wykuwając brązowe rzeźby. Właśnie w trakcie sporządzania pomnika matki doznał silnego porażenia słonecznego i zmarł po siedmiu dniach choroby.
Testament.
Pozostawił zaskakujący testament, na mocy którego przekazywał cały swój majątek i królestwo Rzymowi, a zależne miasta greckie z Pergamonem na czele obdarzył wolnością. Do dziś brak odpowiedzi na pytanie, co skłoniło króla do tak niezwykłej decyzji. Wskazuje się na trzy ewentualne motywy:

</doc>
<doc id="690347" url="https://pl.wikipedia.org/wiki?curid=690347" title="Błędny ognik">
Błędny ognik



</doc>
<doc id="690348" url="https://pl.wikipedia.org/wiki?curid=690348" title="Uziom">
Uziom

Uziom – metalowa elektroda lub zespół elektrod umieszczona w wilgotnej warstwie gruntu, zapewniający połączenie przedmiotów uziemianych i gruntu („ziemi”) z możliwie małą rezystancją.
W elektrotechnice uziomami nazywa się przedmioty metalowe (pręty, rury, płyty) nieizolowane, znajdujące się w ziemi i przeznaczone lub wykorzystywane do celów uziemienia.
Uziomy w postaci pojedynczych prętów, drutów, płyt, pierścieni itd. nazywa się "uziomami prostymi" lub "uziomami pojedynczymi".
Natomiast uziomy składające się z połączonych ze sobą w ziemi lub nad ziemią dwóch lub większej liczby elementów (uziomów) prostych nazywamy "układami uziomowymi" lub "uziomami wielokrotnymi". Elementy proste w układzie uziomowym są do siebie równoległe, prostopadłe lub tworzą ze sobą kąty ostre (zwykle nie mniejsze niż 60°).
Rodzaje uziomów:
Stosowanie uziomów jest konieczne w przypadkach, gdy:

</doc>
<doc id="690349" url="https://pl.wikipedia.org/wiki?curid=690349" title="Samu Haber">
Samu Haber

Samu Aleksi Haber (ur. 2 kwietnia 1976 w Helsinkach) – fiński wokalista, kompozytor, autor tekstów utworów i gitarzysta zespołu muzycznego Sunrise Avenue.
Życiorys.
Samu Haber urodził się i dorastał w Helsinkach. Jego ojciec jest z pochodzenia Niemcem a matka Finką. W kraju rodzinnym ojca dał się poznać jako juror i trener wokalny w programie "The Voice of Germany". W programie tym występował w trzecim sezonie w 2013 roku i w czwartym w 2014 roku. W maju 2015 roku podjął decyzję o odejściu z programu, jednak w 2016 roku wrócił do niego. W 2017 roku Natia Todua reprezentująca zespół Samu Habera wygrała siódmą edycję "The Voice of Germany".
Muzyka.
W 2006 roku zespół wydał pierwszą płytę, On the Way to Wonderland. Następnie w 2009 roku pojawił się kolejny album zatytułowany „Popgasm” z hitami takimi, jak: „Welcome to my life”, „The whole story” czy „Not again”. Kolejnym sukcesem okazał się trzeci album „Out of style”, który przyniósł dużą popularność nie tylko Samu, ale i całemu zespołowi Sunrise Avenue. Zawdzięcza się to głównie piosence „Hollywood hills”, która nie raz była nucona na ulicach wielu krajów. Odniosła ona też bardzo duży sukces radiowy.
Po drodze powstała także płyta Acoustic Tour 2010, na której znajdują się utwory takie, jak: „Diamonds”, „Forever Yours”, „Welcome To My Life”, „Fairytale Gone Bad” czy „The Whole Story” w wersji akustycznej.
Dostępne są również single: „Hollywood Hills”, „Happiness EP”, „Welcome To My Life”, „Not Again”, „The Whole Story”, „Choose To Be Me” oraz „Heal Me”.

</doc>
<doc id="690350" url="https://pl.wikipedia.org/wiki?curid=690350" title="Argancon">
Argancon



</doc>
<doc id="690351" url="https://pl.wikipedia.org/wiki?curid=690351" title="Argeles">
Argeles



</doc>
<doc id="690352" url="https://pl.wikipedia.org/wiki?curid=690352" title="Borowiny (powiat łowicki)">
Borowiny (powiat łowicki)

Borowiny – nieoficjalny przysiółek wsi Rogóźno w Polsce położona w województwie łódzkim, w powiecie łowickim, w gminie Domaniewice.
W latach 1975–1998 miejscowość administracyjnie należała do województwa skierniewickiego.
Inne miejscowości o nazwie Borowiny: Borowiny

</doc>
<doc id="690354" url="https://pl.wikipedia.org/wiki?curid=690354" title="Argeles-Gazost">
Argeles-Gazost



</doc>
<doc id="690355" url="https://pl.wikipedia.org/wiki?curid=690355" title="Chañaral">
Chañaral

 
Chañaral – miasto w północnym Chile położone nad Oceanem Spokojnym w regionie Atakama u ujścia rzeki Quebrada del Salado.
W 2005 roku w Chañaral mieszkało 13,6 tys. mieszkańców.
W Chañaral znajduje się port morski, który umożliwia wywożenie rud żelaza i miedzi z północnego Chile.

</doc>
<doc id="690356" url="https://pl.wikipedia.org/wiki?curid=690356" title="Argeles-sur-Mer">
Argeles-sur-Mer



</doc>
<doc id="690358" url="https://pl.wikipedia.org/wiki?curid=690358" title="Argenteuil-sur-Armancon">
Argenteuil-sur-Armancon



</doc>
<doc id="690360" url="https://pl.wikipedia.org/wiki?curid=690360" title="Argentiere-la-Bessee">
Argentiere-la-Bessee



</doc>
<doc id="690361" url="https://pl.wikipedia.org/wiki?curid=690361" title="Cathal McCabe">
Cathal McCabe

Cathal McCabe (ur. 1963 r. w Newry) - poeta i tłumacz irlandzki.
Absolwent Oksfordu. Przez kilkanaście lat mieszkał w Polsce, pracował m.in. jako wykładowca Uniwersytetu Łódzkiego i konsultant ds. literatury w British Council. Był dyrektorem Irish Writers Centre (Irlandzkiego Centrum Pisarzy) w Dublinie. Obecnie jest przewodniczącym Ireland-Poland Cultural Foundation.
Jego wiersze były publikowane w różnych periodykach. Wiersz "A Letter from Łódź" ukazał się w 1996 roku nakładem wydawnictwa książek artystycznych Correspondance des Arts. Zajmuje się również tłumaczeniem poezji polskiej na język angielski.
Kilka wierszy McCabe'a w polskim przekładzie Leszka Engelkinga ogłosił łódzki miesięcznik „Tygiel Kultury” (2007, nr 10-12).
W 2010 został odznaczony Srebrnym Medalem „Zasłużony Kulturze Gloria Artis”.

</doc>
<doc id="690362" url="https://pl.wikipedia.org/wiki?curid=690362" title="Argenton-Chateau">
Argenton-Chateau



</doc>
<doc id="690367" url="https://pl.wikipedia.org/wiki?curid=690367" title="Argentre">
Argentre



</doc>
<doc id="690368" url="https://pl.wikipedia.org/wiki?curid=690368" title="Argentre-du-Plessis">
Argentre-du-Plessis



</doc>
<doc id="690369" url="https://pl.wikipedia.org/wiki?curid=690369" title="Argenvieres">
Argenvieres



</doc>
<doc id="690370" url="https://pl.wikipedia.org/wiki?curid=690370" title="Argillieres">
Argillieres



</doc>
<doc id="690371" url="https://pl.wikipedia.org/wiki?curid=690371" title="Drążek sterowy">
Drążek sterowy

Drążek sterowy — element sterowniczy zainstalowany w kabinie statku powietrznego, służący do sterowania poprzecznego i podłużnego płatowca. Dolny koniec drążka jest zamocowany przegubowo i połączony cięgnami z powierzchniami sterowymi. Wychylenie drążka do przodu, inaczej "od siebie" lub do tyłu, czyli "na siebie" powoduje odpowiedni ruch sterów wysokości zależny od konfiguracji samolotu. W konfiguracji klasycznej ściągnięcie drążka na siebie powoduje uniesienie sterów wysokości, a w konfiguracji kaczki opuszczenie ich, w konsekwencji powodując uniesienie dziobu i przejście maszyny do lotu pionowego maszyny. Odepchnięcie drążka od siebie powoduje reakcję odwrotną.
Ruch drążka na boki uruchamia lotki lub klapolotki i prowadzi do przechylenia maszyny na boki w kierunku zgodnym z ruchem drążka.
W samolotach w konfiguracji bez poziomego usterzenia ogonowego takich jak Dassault Mirage 2000, te same powierzchnie sterowe muszą zapewnić manewrowanie samolotem zarówno w osi poprzecznej jak i podłużnej, co znacznie komplikuje układ sterowania tego typu maszynami. Podobnie jest w przypadku sterowania samolotami i szybowcami z usterzeniem motylkowym takich jak Fouga Magister z tym, że w tym przypadku ukośne stery wysokości pełnią również rolę steru kierunku.
Na górnym końcu drążka znajduje się uchwyt, na którym zainstalowane są dodatkowe urządzenia takie jak dźwignie do uruchamiania hamulców, uzbrojenia pokładowego, sterowania radiostacją pokładową itp. Samoloty sportowe i szybowce zazwyczaj nie posiadają dodatkowych urządzeń na drążku sterowym.
Używane podczas II wojny światowej brytyjskie myśliwce posiadały drążek sterowy zakończony charakterystyczną obręczą umożliwiającą sterowanie jedną lub dwiema rękami. W samolotach myśliwskich innych państw stosowano drążek sterowy zakończony pojedynczym prostym uchwytem podobnie jak w używanych obecnie maszynach. W najnowocześniejszych samolotach wojskowych wykorzystujących technologię "fly by wire", gdzie impulsy sterujące są przekazywane do powierzchni sterowych za pomocą sygnałów elektrycznych z komputera pokładowego, stosuje się drążki sterowe w postaci joysticka zainstalowane na prawym bocznym panelu sterowniczym w kabinie. Takie umiejscowienie drążka pozwala na skuteczniejsze sterowanie maszyną także podczas manewrów wykonywanych z dużymi przeciążeniami, gdyż ruch samej dłoni w takich warunkach jest łatwiejszy i precyzyjniejszy niż całego ramienia. Dodatkowo zlokalizowanie większości przełączników na joysticku i zainstalowanej na przeciwległym lewym panelu dźwigni sterowania silnikiem zgodnie z technologią HOTAS, prawie całkowicie eliminuje konieczność odrywania rąk od obu elementów sterowniczych ułatwiając pracę pilota, zwłaszcza w ekstremalnych warunkach walki powietrznej.
W dużych samolotach cywilnych i wojskowych, także tych sterowanych przy pomocy technologii "fly by wire" nie stosuje się drążków sterowych, ale sterownice w postaci wolantu.

</doc>
<doc id="690372" url="https://pl.wikipedia.org/wiki?curid=690372" title="Argiesans">
Argiesans



</doc>
<doc id="690373" url="https://pl.wikipedia.org/wiki?curid=690373" title="Aries-Espenan">
Aries-Espenan



</doc>
<doc id="690374" url="https://pl.wikipedia.org/wiki?curid=690374" title="Armaille">
Armaille



</doc>
<doc id="690375" url="https://pl.wikipedia.org/wiki?curid=690375" title="Ludwik Kolankowski">
Ludwik Kolankowski

Ludwik Kolankowski (ur. 21 czerwca 1882 w Pniowie, zm. 19 marca 1956 w Toruniu) – polski historyk, działacz polityczny i senator RP, profesor Uniwersytetu Lwowskiego i pierwszy rektor Uniwersytetu Mikołaja Kopernika w Toruniu, ostatni (1929–1944) dyrektor Biblioteki Ordynacji Zamojskiej w Warszawie.
Życiorys.
Urodził się w Pniowie koło Nadwórnej na Pokuciu, ojciec Karol był rolnikiem. Gimnazjum ukończył w 1901 w Stanisławowie, a w latach 1902–1906 studiował historię na lwowskim Uniwersytecie Franciszkańskim, potem (do 1907) kontynuował studia w Berlinie. W 1906 na Uniwersytecie Franciszkańskim uzyskał stopień doktora praw. Kierownikiem jego seminarium był Bronisław Dembiński, a promotorem Ludwik Finkel. Tematem rozprawy była "Kandydatura Jana Albrechta Hohenzollerna na biskupstwo płockie 1522–1523". Habilitację uzyskał w 1913 na Uniwersytecie Jagiellońskim na podstawie rozprawy "Zygmunt August, Wielki Książę Litwy do r. 1548".
Pracował w bibliotece Uniwersytetu Franciszkańskiego i Bibliotece Jagiellońskiej, początkowo jako wolontariusz, potem jako bibliotekarz. Od 1918 pracował w Ministerstwie Spraw Zagranicznych, m.in. jako naczelnik wydziału wschodniego, szef sekcji litewsko-białoruskiej, pełnomocnik ds. reorganizacji polskich placówek w Moskwie i Wiedniu. W 1919 był generalnym komisarzem cywilnym Zarządu Cywilnego Ziem Wschodnich oraz pełnomocnikiem Naczelnika Państwa ds. Uniwersytetu w Wilnie.
2 października 1929 otrzymał nominację prezydenta na profesora zwyczajnego Uniwersytetu Stefana Batorego w Wilnie, ale nie przyjął jej, ponieważ senat uczelni zaprotestował przeciwko pomijaniu kolejności awansów. Ostatecznie tytuł profesora nadzwyczajnego otrzymał w 1931 jako profesor tytularny. W latach 1931–1936 kierownik Katedry Historii Europy Wschodniej USB. W latach 1936–1939 kierownik Katedry Historii Polski. W grudniu 1936 otrzymał tytuł profesora zwyczajnego historii Polski na Wydziale Humanistycznym Uniwersytetu Jana Kazimierza we Lwowie.
W latach 1938–1939 zasiadał w Senacie Rzeczypospolitej Polskiej, wybrany z województwa lwowskiego, przewodniczący komisji oświatowej, członek komisji spraw zagranicznych Senatu. Na pczątku 1937 został wyznaczony na szefa tworzącego się Obozu Zjednoczenia Narodowego na województwo lwowskiego i następnie od tego roku przewodniczył okręgowi lwowskiemu ONZ. Po reorganizacji struktur w lutym 1938 wyznaczony przewodniczącym okręgu lwowskiego OZN. W styczniu 1939 ustąpił z funkcji prezesa okręgu OZN (jego miejsce zajął Bronisław Wojciechowski).
Po agresji III Rzeszy na Polskę 10 września 1939 przyjechał do Warszawy, 25 września uczestniczył w akcji ratowania zbiorów płonącej Biblioteki Ordynacji Zamojskiej, zbombardowanej przez Niemców w czasie obrony Warszawy. W czasie okupacji niemieckiej rzeczoznawca ds. stosunków narodowych Delegatury Rządu RP na Kraj i Komendy Głównej AK. Był zaangażowany w działalność tajnego Uniwersytetu Ziem Zachodnich. W Bibliotece Ordynacji Zamojskiej prowadził tajną placówkę naukową. Po powstaniu warszawskim mieszkał w okolicach Łowicza i w Łodzi.
Od 1 marca 1945 był jednym ze współorganizatorów Uniwersytetu Łódzkiego, od 16 lipca do 1 września 1946 pełnił tam funkcję prorektora.
W latach 1945-1946 był prezesem Łódzkiego Towarzystwa Naukowego. 
13 sierpnia 1946 Bolesław Bierut, jako prezydent KRN, mianował na wniosek ministra oświaty pierwszy skład profesorów Uniwersytetu Mikołaja Kopernika z Ludwikiem Kolankowskim jako rektorem. Stanowisko rektora pełnił do 31 sierpnia 1948. Miał wówczas kompetencje senatu, dziekanów oraz rad poszczególnych wydziałów.
Od 1934 był członkiem korespondentem Polskiej Akademii Umiejętności. W latach 1937–1947 pełnił funkcję prezesa Polskiego Towarzystwa Historycznego, był też jego członkiem honorowym.
16 września 1948 senat UMK przyznał mu tytuł doktora honoris causa, jednak uchwała nie została zaakceptowana przez Ministerstwo Edukacji. W dniu 27 listopada 2001 senat UMK podjął uchwałę stwierdzającą ważność tego tytułu.
Uczniowie.
Do grona jego uczniów należą m.in.: Ludwik Bazylow, Zofia Libiszowska, Ewa Maleczyńska, Jerzy Serczyk, Andrzej Tomczak.
Życie prywatne.
Syn Karola i Marii (z domu Jabłońskiej). Od 1909 żonaty z Marią (z domu Tyszyńską). Córki: Jadwiga (z męża Polkowska) i Maria Helena (z męża Hałatekową), syn Zygmunt (1913–1998) – prof. dr hab., historyk prawa i archiwista, organizator Archiwum Polskiej Akademii Nauk w Warszawie i jego wieloletni dyrektor.

</doc>
<doc id="690376" url="https://pl.wikipedia.org/wiki?curid=690376" title="Zakłady Naprawcze Taboru Kolejowego Pruszków">
Zakłady Naprawcze Taboru Kolejowego Pruszków

Zakłady Naprawcze Taboru Kolejowego Pruszków – zakłady powstałe w 1897 z inicjatywy Towarzystwa Drogi Żelaznej Warszawsko-Wiedeńskiej w pobliżu osady fabrycznej Pruszków na terenie ówczesnej wsi Żbików, jako Warsztaty Naprawy Wagonów Towarowych.
Początkowo dokonywano napraw wagonów towarowych oraz małych napraw wagonów osobowych. W 1913 w warsztatach zatrudnionych było ok. 500 robotników. W czasie I wojny światowej większość z pracowników była ewakuowana w głąb Rosji. W dwudziestoleciu międzywojennym zakład został przejęty przez PKP oraz był systematycznie modernizowany i rozbudowywany. W 1939 warsztaty zajmowały obszar 53 ha, a załoga liczyła ok. 1300 osób.
We wrześniu 1939 Niemcy zorganizowali tu obóz przejściowy dla żołnierzy Wojska Polskiego. W październiku 1939 przejęła je niemiecka Kolej Wschodnia ("Ostbahn") i ulokowały Warsztaty Naprawcze Wagonów ("Ostbahnausbesserungswerke"). W czasie II wojny światowej na terenie warsztatów kolejowych został zlokalizowany obóz przejściowy "Dulag 121". Obóz istniał od 6 sierpnia 1944 do 17 stycznia 1945. Kierowano tu cywilną ludność stolicy (w czasie i po upadku powstania warszawskiego) a następnie wywożono głównie do obozów pracy w Rzeszy.
Po 1945 Zakłady Naprawcze Taboru Kolejowego były największym zakładem pracy w Pruszkowie. Po śmierci wietnamskiego polityka Hồ Chí Minha w 1969 Zakłady Naprawcze Taboru Kolejowego w Pruszkowie zostały zakładami jego imienia.
Zakłady zostały zlikwidowane w 1997 i obecnie na ich terenie znajduje się Millennium Logistic Park.
W 2010 na terenie dawnego zakładu otwarto Muzeum Dulag 121.

</doc>
<doc id="690377" url="https://pl.wikipedia.org/wiki?curid=690377" title="Armentieres-sur-Avre">
Armentieres-sur-Avre



</doc>
<doc id="690379" url="https://pl.wikipedia.org/wiki?curid=690379" title="Mary Bell">
Mary Bell



</doc>
<doc id="690381" url="https://pl.wikipedia.org/wiki?curid=690381" title="Armentieres-sur-Ourcq">
Armentieres-sur-Ourcq



</doc>
<doc id="690382" url="https://pl.wikipedia.org/wiki?curid=690382" title="Arnieres-sur-Iton">
Arnieres-sur-Iton



</doc>
<doc id="690383" url="https://pl.wikipedia.org/wiki?curid=690383" title="Arnouville-les-Gonesse">
Arnouville-les-Gonesse



</doc>
<doc id="690384" url="https://pl.wikipedia.org/wiki?curid=690384" title="Raca świetlna">
Raca świetlna



</doc>
<doc id="690385" url="https://pl.wikipedia.org/wiki?curid=690385" title="Arnouville-les-Mantes">
Arnouville-les-Mantes



</doc>
<doc id="690386" url="https://pl.wikipedia.org/wiki?curid=690386" title="Arneke">
Arneke



</doc>
<doc id="690388" url="https://pl.wikipedia.org/wiki?curid=690388" title="Arpajon-sur-Cere">
Arpajon-sur-Cere



</doc>
<doc id="690394" url="https://pl.wikipedia.org/wiki?curid=690394" title="Arqueves">
Arqueves



</doc>
<doc id="690396" url="https://pl.wikipedia.org/wiki?curid=690396" title="Arras-sur-Rhone">
Arras-sur-Rhone



</doc>
<doc id="690398" url="https://pl.wikipedia.org/wiki?curid=690398" title="Arrembecourt">
Arrembecourt



</doc>
<doc id="690400" url="https://pl.wikipedia.org/wiki?curid=690400" title="Arrentieres">
Arrentieres



</doc>
<doc id="690403" url="https://pl.wikipedia.org/wiki?curid=690403" title="Arrentes-de-Corcieux">
Arrentes-de-Corcieux



</doc>
<doc id="690405" url="https://pl.wikipedia.org/wiki?curid=690405" title="Arrouede">
Arrouede



</doc>
<doc id="690406" url="https://pl.wikipedia.org/wiki?curid=690406" title="Arrenes">
Arrenes



</doc>
<doc id="690407" url="https://pl.wikipedia.org/wiki?curid=690407" title="Ars-en-Re">
Ars-en-Re



</doc>
<doc id="690408" url="https://pl.wikipedia.org/wiki?curid=690408" title="Artheze">
Artheze



</doc>
<doc id="690410" url="https://pl.wikipedia.org/wiki?curid=690410" title="Mały Dwór (Borcz)">
Mały Dwór (Borcz)

Mały Dwór (kaszb. "Mòłé Dwòr") – część wsi Borcz w Polsce, położona w województwie pomorskim, w powiecie kartuskim, w gminie Somonino, 1 km na północ od drogi krajowej nr 20 ze Stargardu do Gdyni. Osada wchodzi w skład sołectwa Borcz. Na północ od miejscowości znajduje się rezerwat przyrody Jar rzeki Raduni.
W latach 1975–1998 miejscowość administracyjnie należała do województwa gdańskiego.

</doc>
<doc id="690411" url="https://pl.wikipedia.org/wiki?curid=690411" title="Herøy w Møre i Romsdal">
Herøy w Møre i Romsdal



</doc>
<doc id="690414" url="https://pl.wikipedia.org/wiki?curid=690414" title="Gärtringen">
Gärtringen

Gärtringen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, siedziba związku gmin Gärtringen/Ehningen. Leży w Schönbuch, ok. 12 km na południowy zachód od Böblingen, przy autostradzie A81, drodze krajowej B14 i linii kolejowej InterCity Stuttgart–Singen (Hohentwiel).

</doc>
<doc id="690419" url="https://pl.wikipedia.org/wiki?curid=690419" title="Stanisław Szczur">
Stanisław Szczur

Stanisław Szczur (ur. 24 lutego 1955 w Krośnie, zm. 11 listopada 2010 w Rabce-Zdroju) – polski historyk mediewista, profesor doktor habilitowany, do roku 2006 wykładowca na Uniwersytecie Jagiellońskim, ekspert w zakresie inkunabułów i starodruków.
Życiorys.
Absolwent I LO w Krośnie (1974 r.) i Instytutu Historii UJ (1978 r.). Doktorat obronił w roku 1985. W 1991 na podstawie pracy "Traktaty międzypaństwowe Polski piastowskiej" uzyskał stopień doktora habilitowanego nauk humanistycznych w zakresie historii, specjalność archiwistyka. W 1999 został mianowany profesorem nauk humanistycznych.
Był pracownikiem Instytutu Historii na Wydziale Historii Uniwersytetu Jagiellońskiego. Pełnił funkcję zastępcy przewodniczącego Komitetu Nauk Historycznych Polskiej Akademii Nauk. Z ramienia Uniwersytetu Jagiellońskiego zasiadał w Senacie Państwowej Wyższej Szkoły Zawodowej w Przemyślu.
Zajmował się historią Polski i historią powszechną późnego średniowiecza. Napisał podręcznik akademicki "Historia Polski. Średniowiecze", a także był współredaktorem naukowym książki "Piastowie. Leksykon biograficzny". Według biogramu z 1993 r. napisał do tego momentu około 100 publikacji historycznych. W 1998 został laureatem subsydium profesorskiego programu MISTRZ Fundacji na rzecz Nauki Polskiej.
18 listopada 2010 został pochowany na Cmentarzu Rakowickim w Krakowie, następnie pochowano go na cmentarzu w rodzinnym Krośnie.
Działalność przestępcza.
W lutym 2006 został zatrzymany pod zarzutem kradzieży XV- i XVI-wiecznych starodruków z Biblioteki Wyższego Seminarium Duchownego w Sandomierzu. W momencie zatrzymania miał przy sobie osiem pochodzących z niej i nielegalnie wyniesionych inkunabułów i starodruków. W toku śledztwa przyznał się do winy. 1 września 2006 w trybie administracyjnym został zwolniony z Uniwersytetu Jagiellońskiego. Śledztwo w sprawie kradzieży książek zostało zakończone na początku grudnia 2006 r.
Prokuratura ustaliła, że na przestrzeni trzech lat (od 2003 do 2006) ukradł łącznie – według różnych źródeł – ponad 70 lub blisko 90 cennych woluminów, w tym m.in. "Lunarium" Bernarda Granollachsa z 1498 oraz dwa starodruki z 1516. Łączna wartość dzieł została oszacowana na co najmniej 875,6 lub 900 tys. zł. Oprócz kradzieży został oskarżony także o niszczenie niektórych pozycji poprzez wyrywanie i wycinanie z nich stron.
Po sporządzeniu aktu oskarżenia na początku grudnia zgłosił wniosek o wydanie wyroku skazującego bez przeprowadzenia rozprawy. Sąd przychylił się do wniosku oskarżonego i skazał go na karę trzech lat pozbawienia wolności z warunkowym zawieszeniem jej wykonania na okres pięciu lat próby i 72 tys. zł grzywny. Na Szczura nałożono także obowiązek naprawienia szkody w wysokości 91,7 tys. zł i obciążono go kosztami postępowania wynoszącymi 30 tys. zł. W uzasadnieniu sąd zwrócił uwagę na fakt, że oskarżony podjął współpracę z organami ścigania i pomógł w odzyskaniu zaginionych woluminów. Dzięki jego pomocy udało się także zatrzymać i postawić zarzuty krakowskiemu antykwariuszowi. Wyrok był prawomocny.

</doc>
<doc id="690420" url="https://pl.wikipedia.org/wiki?curid=690420" title="Ehningen">
Ehningen

Ehningen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, wchodzi w skład związku gmin Gärtringen/Ehningen. Leży w Schönbuch, ok. 5 km na południowy zachód od Böblingen, przy autostradzie A81 i linii kolejowej InterCity Stuttgart–Singen (Hohentwiel).

</doc>
<doc id="690421" url="https://pl.wikipedia.org/wiki?curid=690421" title="Gartringen">
Gartringen



</doc>
<doc id="690422" url="https://pl.wikipedia.org/wiki?curid=690422" title="Gaertringen">
Gaertringen



</doc>
<doc id="690426" url="https://pl.wikipedia.org/wiki?curid=690426" title="Zmierzch bogów. Pierwszy krok do mentalnej rewolucji">
Zmierzch bogów. Pierwszy krok do mentalnej rewolucji

Zmierzch bogów. Pierwszy krok do mentalnej rewolucji – trzeci album studyjny polskiego zespołu Frontside, wydany w 11 października 2004 roku przez Mystic Production. Okładka została opracowana przez Mentalporn (Katarzyna Zaremba, Piotr "Qras" Kurek). W 2006 roku do sprzedaży trafiła anglojęzyczna wersja nagrań zatytułowana "Twilight of the Gods - The First Step to the Mental Revolution". Nagrania wydała firma Dockyard.
Lista utworów.
Opracowano na podstawie materiału źródłowego.

</doc>
<doc id="690427" url="https://pl.wikipedia.org/wiki?curid=690427" title="Nord-Trondelag">
Nord-Trondelag



</doc>
<doc id="690428" url="https://pl.wikipedia.org/wiki?curid=690428" title="Borowiny">
Borowiny

3 miejscowości w Polsce:

</doc>
<doc id="690430" url="https://pl.wikipedia.org/wiki?curid=690430" title="David Thompson">
David Thompson



</doc>
<doc id="690433" url="https://pl.wikipedia.org/wiki?curid=690433" title="Sor-Trondelag">
Sor-Trondelag



</doc>
<doc id="690436" url="https://pl.wikipedia.org/wiki?curid=690436" title="Calimanesti">
Calimanesti



</doc>
<doc id="690437" url="https://pl.wikipedia.org/wiki?curid=690437" title="Adrian Smith">
Adrian Smith



</doc>
<doc id="690439" url="https://pl.wikipedia.org/wiki?curid=690439" title="Obciążenie zrywające">
Obciążenie zrywające

Obciążenie zrywające – minimalna siła potrzebna do zerwania paska włóknistego półproduktu, papieru lub tektury w znormalizowanych warunkach wyrażona w niutonach (N).
Definicja odnosi się do produktów papierniczych (dziedzina: opakowalnictwo).

</doc>
<doc id="690443" url="https://pl.wikipedia.org/wiki?curid=690443" title="Targi Lipskie">
Targi Lipskie

Targi Lipskie (niem. "Leipziger Messe", ang. "Leipzig Fair") – nazwa organizatora branżowych imprez wystawienniczych i kongresów w Lipsku, z tradycją od 1895.
W okresie NRD targi były czołowymi w tej części Europy.
Targi Lipskie należą do pierwszej dziesiątki największych ośrodków targowych w Niemczech i do pięćdziesięciu największych ośrodków na całym świecie. Ich bogata, 850-letnia tradycja oraz związane z nią długoletnie doświadczenie pozwoliły na wypracowanie prawdziwie światowej renomy. Rocznie w Lipsku odbywa się około 40 imprez wystawienniczych, prawie 100 kongresów oraz wiele eventów i wydarzeń około biznesowych. Targi odwiedzane są przez około 1,2 miliona osób z całego świata, a liczba wystawców przekracza 11.000 przedsiębiorstw.
Wybudowane w 1996 Nowe Tereny Targowe zachwycają architekturą ze szkła i stali, a swoim wystawcom i odwiedzającym oferują wysoką funkcjonalność oraz idealne rozwiązania komunikacyjne. Łączna powierzchnia pięciu hal wystawienniczych oraz centralnie położonej Hali Szklanej wynosi 111.300 m², a dodatkowa powierzchnia terenów zewnętrznych to 70.000 m². Do całego kompleksu należy także jedno z najnowocześniejszych w Europie centrum kongresowe Congress Center Leipzig.
850 lat Targów Lipskich.
W 2015 Targi Lipskie obchodzą swój 850-letni jubileusz. W 1165 Lipsk otrzymał prawa miejskie i targowe przyznane przez margrabiego Miśni Ottona Bogatego (Otton von Meissen). Od tego czasu rola targów miała niebagatelny wpływ na rozwój miasta. Rozbudowujący się plac targowy stał się impulsem do osiedlania się na tych terenach rzemieślników i handlowców. Targi, stając się przez lata integralną częścią miasta, zasłużyły sobie na specjalne miejsce w świadomości ich mieszkańców. Saksończycy znani ze swej przedsiębiorczości i otwartości po dziś dzień silnie identyfikują się z targami. Z okazji jubileuszu Targi Lipskie przygotowały bogaty program wydarzeń w mieście i na samych targach, który realizowany jest przez cały rok 2015. Inauguracją było stworzenie przez 850 osób (przez pracowników Targów Lipskich, mieszkańców Lipska i gości specjalnych) żywego logotypu targów – podwójnego MM na starówce miasta. Każda z osób trzymała w ręku biały balon z logotypem targów. Punktem kulminacyjnym obchodów będzie jubileuszowy tydzień zaplanowany w terminie od 27 czerwca do 5 lipca, podczas którego odbędzie się między innymi 47. Międzynarodowa Konferencja Targowa oraz oficjalna gala.
Chronologia Targów.
W 2014 w Lipsku odbyło się 40 branżowych imprez targowych oraz kongresów. Targi Lipskie to 9 900 wystawców i 1.2 miliona odwiedzających rocznie

</doc>
<doc id="690444" url="https://pl.wikipedia.org/wiki?curid=690444" title="Drużynowy Puchar Świata na Żużlu 2001">
Drużynowy Puchar Świata na Żużlu 2001

Drużynowy Puchar Świata (DPŚ) w sezonie 2001 był pierwszą edycją nowego turnieju. DPŚ zastąpił rozgrywane od 1960 Drużynowe Mistrzostwa Świata. Za gospodarza pierwszego Speedway World Cup wybrano Polskę (półfinały w Gdańsku, baraż i finał we Wrocławiu).
Zasady.
Do udziału w pierwszym DPŚ zgłosiło się 16 reprezentacji narodowych. Osiem z nich wystąpiło w dwóch turniejach eliminacyjnych, z których do turnieju finałowego awansowały po dwa zespoły.
W turnieju finałowych wystąpiło 12 reprezentacji, podzielonych na trzy półfinały po 4 zespoły. Z każdego półfinału do finału awansował tylko zwycięzca. Zespoły z drugich miejsc oraz dwa z trzecich (z większą liczbą punktów) wystąpiły w barażu. Baraż i finał odbywały się w obsadzie 5-osobowej (w biegach startowało po pięciu zawodników – piąta drużyna w jasnozielonych kaskach). Z barażu do finału awansowały dwie najlepsze drużyny.
Eliminacje.
(1) Lublana.
3 czerwca 2001 – Lublana (Słowenia)
(2) Debreczyn.
2 czerwca 2001 – Debreczyn (Węgry)
Półfinały.
(1) Gdańsk.
1 lipca 2001 – Gdańsk (Polska)
(2) Gdańsk.
2 lipca 2001 – Gdańsk (Polska)
(3) Gdańsk.
3 lipca 2001 – Gdańsk (Polska)
Baraż.
W barażu wystąpiły zespoły z drugich miejsc (Wielka Brytania, Dania i Stany Zjednoczone) oraz dwa zespoły z lepszą zdobyczą punktową z trzecich miejsc (Czechy 35 pkt i Rosja 31 pkt). "Finlandia w półfinale zdobyła jedynie 22 punkty i nie awansowała z trzeciego miejsca."
Wrocław.
5 lipca 2001 – Wrocław, Stadion Olimpijski (Polska)
Finał.
Wrocław.
7 lipca 2001 – Wrocław, Stadion Olimpijski (Polska)

</doc>
<doc id="690445" url="https://pl.wikipedia.org/wiki?curid=690445" title="Jerzy (Korenistow)">
Jerzy (Korenistow)

Jerzy, imię świeckie Aleksy Wasiliewicz Korenistow (ur. 14 marca 1900 w Carskim Siole, zm. 16 listopada 1979 w Łodzi) – arcybiskup Polskiego Autokefalicznego Kościoła Prawosławnego, pierwszy ordynariusz jego diecezji łódzko-poznańskiej. Ostatni hierarcha pochodzenia rosyjskiego w episkopacie PAKP. W latach 1962–1965 i 1969–1970 "locum tenens" metropolii warszawskiej.
Młodość i edukacja.
Urodził się w rodzinie kupca Wasilija Korenistowa i Zinaidy zd. Balukowej. Po rewolucji październikowej znalazł się na ziemiach polskich. W okresie między 1 stycznia a 21 września 1921 jest odnotowywany w dokumentacji dowództwa Obozu Internowanych nr 15 w Toruniu jako pracujący tam felczer. 
W 1922 rozpoczął naukę w seminarium duchownym w Wilnie. Po roku opuścił je, by przenieść się od razu do VI klasy seminarium w Krzemieńcu, które ukończył w 1924. 28 kwietnia (lub 23 sierpnia) 1924 złożył śluby zakonne w ławrze Poczajowskiej przed biskupem pińskim i poleskim Aleksandrem. W klasztorze tym otrzymywał kolejno święcenia diakońskie i kapłańskie w dniach 24 sierpnia i 29 sierpnia tego samego roku. W 1930 uzyskał obywatelstwo polskie. Edukację teologiczną kontynuował w Studium Teologii Prawosławnej Uniwersytetu Warszawskiego, otrzymując w 1931 tytuł magistra nauk teologicznych. Był tam wyróżniającym się studentem.
Wczesna działalność.
W latach 1931–1932 był kolejno proboszczem parafii w Radomiu i Kielcach. Parafie te prowadził w okresie, gdy obydwie straciły dotychczasowe cerkwie, zrewindykowane na rzecz Kościoła katolickiego. Nabożeństwa odprawiał najczęściej w prywatnych domach. Następnie, w 1933, został przeniesiony do parafii św. Jerzego we Lwowie, gdzie pracował niecały rok. Wyznaczono go bowiem na przełożonego monasteru w Żyrowiczach w diecezji grodzieńskiej, którą to funkcję pełnił do listopada 1935. W okresie 1935–1938 był proboszczem i dziekanem w Łunińcu na Polesiu, zaś przez cztery kolejne lata – członkiem Konsystorza Duchownego w Pińsku.
Biskup.
8 lutego 1942 odbyła się jego chirotonia na biskupa brzeskiego, wikariusza diecezji pińskiej niekanonicznego Ukraińskiego Autokefalicznego Kościoła Prawosławnego. Początkowo jednak nie wykonywał swoich obowiązków, co zdaniem arcybiskupa Szymona (Romańczuka) jest dowodem na uznanie przez niego niekanoniczności struktury, do której został włączony. Metropolici UAKP Aleksander (Inoziemcow) i Polikarp (Sikorski) w roku następnym wyraźnie upominali go w listach za taką postawę, sugerując, że może zostać pozbawiony godności. Najprawdopodobniej pod wpływem tych nacisków pod koniec 1943 biskup Jerzy ostatecznie uległ i zamieszkał w Brześciu, czego dotąd unikał, i zaczął sprawować obowiązki biskupie. Z miasta wyjechał w 1944 na krótko przed wejściem na te tereny Armii Czerwonej. Udał się wówczas do Warszawy. 31 grudnia 1946 został wyznaczony na tymczasowego zwierzchnika Prawosławnej Administratury na Ziemiach Odzyskanych. 
27 maja 1947 metropolita warszawski i całej Polski Dionizy (Waledyński) skierował go do parafii św. Aleksandra Newskiego w Łodzi w charakterze proboszcza. Jego święcenia biskupie były kwestionowane ze względu na wątpliwości dotyczące okoliczności powstania UAKP; ostatecznie uznano je dopiero 31 grudnia 1947. Następnie, 26 kwietnia 1948, został włączony do tymczasowego Kolegium Rządzącego Polskim Kościołem Prawosławnym pod przewodnictwem arcybiskupa Tymoteusza (Szrettera). 
W czerwcu 1948 razem z pozostałymi członkami Kolegium (ks. Jan Kowalenko, ks. Eugeniusz Naumow, ks. Wsiewołod Łopuchowicz, Mikołaj Sieriebriannikow oraz arcybiskup Tymoteusz) udał się do Moskwy, gdzie patriarcha Aleksy I miał ponownie zjednoczyć Kościół prawosławny w Polsce z Kościołem Rosyjskim, a następnie udzielić mu po raz drugi autokefalii (pierwsza, nadana przez Patriarchat Konstantynopolitański, nie była akceptowana przez Rosyjski Kościół Prawosławny). Jak wspominał biskup Jerzy, uczestnicy delegacji obawiali się, że bezpośrednio ze stolicy ZSRR zostaną wywiezieni do łagrów. Ostatecznie jednak nic takiego nie zaszło, zaś biskup Jerzy nawiązał przyjazne stosunki z patriarchą Aleksym I, z którym następnie korespondował. 
Od 12 listopada 1948 stał na czele diecezji łódzko-wrocławskiej, zaś po reorganizacji podziału administracyjnego Polskiego Autokefalicznego Kościoła Prawosławnego 31 stycznia 1951 został pierwszym zwierzchnikiem nowo powstałej diecezji łódzko-poznańskiej. 9 kwietnia 1958 podniesiony do godności arcybiskupa łódzko-poznańskiego. Funkcję tę pełnił do końca życia. Hierarcha utrzymywał bliskie kontakty z żyjącą w Łodzi społecznością rosyjską, w której cieszył się znacznym szacunkiem. Według wspomnień rosyjskich mieszkańców Łodzi żył bardzo skromnie; interesował się muzyką poważną.
"Locum tenens" metropolii warszawskiej.
Po śmierci metropolity Tymoteusza (Szrettera), od 24 maja 1962 do 25 maja 1965 pełnił funkcję "locum tenens" metropolii warszawskiej. Władze PRL, otwarcie ingerujące wówczas w życie PAKP, uniemożliwiały przez ten okres przeprowadzenie wyborów nowego zwierzchnika Kościoła. W publikacjach "Rzeczypospolitej" pojawiła się teza, że wybór arcybiskupa Jerzego na metropolitę warszawskiego i całej Polski był blokowany przez SB. Według dziennikarza "Rzeczypospolitej" Cezarego Gmyza arcybiskup został uznany za nieodpowiedniego kandydata z powodu chęci zachowania dobrych stosunków z Kościołem katolickim, co interpretowano jako „chęć odegrania roli prawosławnego Wyszyńskiego”, oraz z powodu sprzeciwu wobec kontroli Urzędu ds. Wyznań nad PAKP. Natomiast Ryszard Michalak pisze, że arcybiskup Jerzy nie został metropolitą, gdyż starał się nie pozwolić, by Urząd ds. Wyznań wyznaczał kierunki bieżącej polityki Kościoła. Wbrew jego wskazaniom zamierzał utrzymywać z Kościołem rzymskokatolickim dobre kontakty, chłodno zaś odnosić się do Polskiej Rady Ekumenicznej. Ponadto Ministerstwo Spraw Wewnętrznych negatywnie oceniało utrzymywanie przez Jerzego prywatnych kontaktów z biskupami rzymskokatolickimi: Wacławem Majewskim, Zygmuntem Choromańskim i Michałem Klepaczem.
W swoich publicznych wypowiedziach arcybiskup Jerzy nie atakował władz komunistycznych. W 1964, w liście pasterskim wydanym z okazji 20. rocznicy manifestu lipcowego pisał, iż PAKP w PRL posiada pełną swobodę realizowania swojej misji, może również włączać się w światowy ruch na rzecz pokoju. Mimo tego w notatkach władz nt. poszczególnych hierarchów PAKP zachowała się jego następująca charakterystyka:
Duchowny był inwigilowany przez SB, jak również przez agenta radzieckiego o pseudonimie Pawłowicz, skierowanego do Polski w ramach współpracy służb obydwu krajów. Sprawę obiektową przeciwko hierarsze prowadził Wydział IV Komendy Wojewódzkiej Milicji Obywatelskiej w Łodzi, nie stwierdził jednak, by arcybiskup prowadził działalność wrogą państwu.
Sobór biskupów, który wybrałby nowego zwierzchnika, był przez dwa lata uniemożliwiany przez władze, które nie wydawały zezwolenia na przeprowadzenie chirotonii biskupiej czwartego hierarchy i uzyskanie tym samym kanonicznie wymaganej liczby biskupów w Kościele autokefalicznym. Dopiero w 1964 władze pozwoliły na wyświęcenie czwartego biskupa – ks. Mikołaja Niesłuchowskiego, który przyjął imię zakonne Nikanor. Sobór biskupów w 1965 wybrał na nowego zwierzchnika PAKP arcybiskupa Stefana (Rudyka). Tylko jego władze PRL były skłonne zaakceptować na urzędzie metropolity warszawskiego i całej Polski.
Arcybiskup Jerzy (Korenistow) pełnił ponownie obowiązki "locum tenens" po śmierci metropolity Stefana, w okresie między 29 marca 1969 a 24 stycznia 1970. I tym razem według publikacji „Rzeczypospolitej” władze PRL miały nie dopuścić do jego wyboru na zwierzchnika Kościoła; następcą metropolity Stefana został biskup wrocławski i szczeciński Bazyli (Doroszkiewicz). 
Jerzy (Korenistow) zmarł 16 listopada 1979 w szpitalu w Łodzi i został pochowany na Łódzkim Cmentarzu Prawosławnym na Dołach, w pobliżu cmentarnej cerkwi Zaśnięcia Matki Bożej. Był ostatnim hierarchą cerkwi prawosławnej w Polsce pochodzenia rosyjskiego.

</doc>
<doc id="690446" url="https://pl.wikipedia.org/wiki?curid=690446" title="Obciążenie zrywające względne">
Obciążenie zrywające względne

Obciążenie zrywające względne - obciążenie zrywające przypadające na jednostkę szerokości paska włóknistego półproduktu, papieru lub tektury, wyrażone w kiloniutonach na metr (kN/m).
Definicja odnosi się do produktów papierniczych (dziedzina: opakowalnictwo).

</doc>
<doc id="690453" url="https://pl.wikipedia.org/wiki?curid=690453" title="Fairtrade">
Fairtrade

Fairtrade – nazwa systemu certyfikacji i oznaczania produktów Sprawiedliwego Handlu organizacji "Fairtrade Labelling Organisations International" (FLO International).
Aby uzyskać certyfikat Fairtrade, produkt musi być wyprodukowany przez organizacje (producenta: najczęściej spółdzielnię produkcyjną bądź przedsiębiorstwo głównie w krajach rozwijających się oraz nabywcę: partnerów producentów w krajach rozwiniętych: głównie przedsiębiorstwa bądź stowarzyszenia), które w produkcji i handlu spełniają następujące kryteria: 
Proces certyfikacji realizuje FLO-CERT – firma certyfikacyjna, której właścicielem jest FLO International. 
Produkty, które zostały wyprodukowane zgodnie z zachowaniem wyżej wymienionych zasad oznaczane są jednolitym logo z napisem Fairtrade (pisanym razem). 
Handel hurtowy i detaliczny (po sprzedaży produktu przez nabywcę) na rynkach sprzedaży nie jest kontrolowany przez FLO. 
Składnik w bilansie masy Fairtrade może być w trakcie przetwarzania wymieszany ze składnikiem bez certyfikatu Fairtrade, przy czym łączna użyta ilość składnika w bilansie masy winna być równa ilości pozyskanej na zasadach Fairtrade (bilans masy). 

</doc>
<doc id="690456" url="https://pl.wikipedia.org/wiki?curid=690456" title="Samozerwalność">
Samozerwalność

Samozerwalność - długość paska włóknistego półproduktu, papieru lub tektury, przy której pasek zerwie się w miejscu zaczepienia pod wpływem własnej masy, wyrażona w kilometrach. Wynik nie zależy od szerokości paska.
Definicja odnosi się do produktów papierniczych.

</doc>
<doc id="690457" url="https://pl.wikipedia.org/wiki?curid=690457" title="MS Finnbirch">
MS Finnbirch

MS Finnbirch - był szwedzkim statkiem typu RORO wybudowanym w 1978 jako MS Stena Prosper.
Zatonął 1 listopada 2006 podczas huraganu Britta na Morzu Bałtyckim u wschodnich wybrzeży Szwecji, pomiędzy wyspami Gotlandia i Olandia po tym, jak doznał przechyłu i dryfował bezwładnie na morzu, leżąc na burcie. O godzinie 19:37 zniknął z radarów. W momencie zatonięcia na pokładzie znajdowało się 14 osób załogi, 4 Szwedów i 10 Filipińczyków. Z wody wydobyto 13 osób - jedna z nich zmarła po przewiezieniu do szpitala. 22 listopada przy pomocy zdalnie sterowanego urządzenia do badań podwodnych znaleziono we wraku i wydobyto zwłoki czternastej osoby.
Statek został zbudowany w stoczni Hyundai Heavy Industries w Korei Południowej i 23 marca 1978 dostarczony armatorowi Stena RoRo. W 1988 został sprzedany fińskiej firmie Rettig, a następnie w 1995 Bore Line. Od 1999 ostatnim właścicielem statku oraz siostrzanej jednostki - MS Finnforest była Lindholm Shipping-Strömma Turism &amp; Sjöfart. W momencie zatonięcia obydwie jednostki były wyczarterowane fińskiej firmie Finnlines. Wrak statku spoczywa na głębokości pomiędzy 83 - 86 metrów na pozycji 56°45′03″N 17°15′06″E.

</doc>
<doc id="690460" url="https://pl.wikipedia.org/wiki?curid=690460" title="Pedro de Valdivia">
Pedro de Valdivia

Pedro de Valdivia (ur. 1497 w Badajoz, Hiszpania, zm. 25 grudnia 1553 w Tucapel, Chile) – hiszpański konkwistador, towarzysz Francisca Pizarra w podboju Peru i pierwszy królewski gubernator Chile. Założyciel pierwszych chilijskich miast m.in. Santiago de Chile (1541), Concepción (1550) i Valdivii (1552).
Życiorys.
W rok po opuszczeniu Peru, Pedro de Valdivia dotarł do doliny Mapocho i w 1541 założył miasto Chile. Prawdopodobnie lokalizację dla miasta wskazała jego kochanka Inés Suárez. Ataki Indian z plemienia Araukanów zagrażały nowemu miastu, ale Hiszpanie zdołali się oprzeć atakom dzięki determinacji Inés Suárez. Valdivia posuwał się na południe zakładając kolejno Concepción, Valdivię i Villarrikę. Podporządkował sobie także środkowe Chile, ale jego następcy jeszcze przez trzy stulecia musieli się borykać ze stawiającymi opór Araukanami. Valdivia nagradzał lojalistów nadając im ziemię, w ten sposób powstały wielkie latyfundia, z których wiele pozostało w stanie nienaruszonym aż do lat 60. XX wieku.
W 1553 r. Pedro de Valdivia po powrocie z Peru, gdzie dzięki opowieściom o rzekomych bogactwach Chile, zebrał ochotników do dalszej kolonizacji, udał się na inspekcję fortów budowanych wzdłuż chilijskiego wybrzeża, dla wzmocnienia panowania Hiszpanów nad tymi terenami. Miejscowi Indianie – Araukanie – nie złożyli jednak broni i podczas pobytu Valdivii w Tucapel przypuścili atak. Rozegrała się zacięta bitwa, w której Hiszpanie ponieśli sromotną klęskę. Kiedy Valdivia dostał się do niewoli, nasycili go złotem w ten sposób, że urządzili zgromadzonemu ludowi uroczystą ucztę, na zakończenie której wlali Valdivii do ust czarę roztopionego złota. Potem nieszczęśnika nadziano na pal, wycięto mu serce i zjedzono je.

</doc>
<doc id="690461" url="https://pl.wikipedia.org/wiki?curid=690461" title="Kryptydy">
Kryptydy



</doc>
<doc id="690463" url="https://pl.wikipedia.org/wiki?curid=690463" title="M/S Finnbirch">
M/S Finnbirch



</doc>
<doc id="690464" url="https://pl.wikipedia.org/wiki?curid=690464" title="Finnbirch">
Finnbirch



</doc>
<doc id="690465" url="https://pl.wikipedia.org/wiki?curid=690465" title="Wydłużenie procentowe po zerwaniu">
Wydłużenie procentowe po zerwaniu

Wydłużenie procentowe po zerwaniu – stosunek zmiany długości próbki w momencie zerwania do długości początkowej próbki, wyrażony w procentach. Zwykle oznaczany jako formula_1 Wydłużenie procentowe po zerwaniu oblicza się na podstawie danych uzyskanych ze statycznej próby rozciągania na podstawie wzoru

</doc>
<doc id="690466" url="https://pl.wikipedia.org/wiki?curid=690466" title="Latające muszki">
Latające muszki



</doc>
<doc id="690467" url="https://pl.wikipedia.org/wiki?curid=690467" title="Gramatura">
Gramatura

Gramatura – masa (pot. „ciężar”) jednego metra kwadratowego wyrobu wyrażona w gramach. Używana w odniesieniu do papieru, wyrobów włókienniczych, innych tworzyw produkowanych w arkuszach.
Gramatura – ciężar wyrobu spożywczego lub dania w restauracji wyrażony w gramach.

</doc>
<doc id="690468" url="https://pl.wikipedia.org/wiki?curid=690468" title="Stephen Dorff">
Stephen Dorff

Stephen Hartley Dorff Jr. (ur. 29 lipca 1973 w Atlancie) – amerykański aktor filmowy i telewizyjny.
Życiorys.
Wczesne lata.
Urodził się w Atlancie w stanie Georgia jako starszy syn katoliczki Nancy Lee (z domu Masters) i Stephena Hartleya „Steve’a” Dorffa, żydowskiego kompozytora i producenta muzyki filmowej pochodzenia rosyjskiego i polskiego. Jego matka była pochodzenia włoskiego i polskiego. Jak twierdził, był trochę wychowany na pół-Żyda. Dorastał w Los Angeles, gdzie pracował jego ojciec. Uczęszczał do kilku szkół prywatnych i został wydalony z pięciu z nich. 
Jego młodszy brat Andrew (ur. 16 grudnia 1976) podobnie jak ojciec – został muzykiem. Zmarł 19 grudnia 2016 w wieku 40 lat.
Po latach ojciec ożenił się po raz drugi z aktorką Lori Dorff, z którą ma dwie córki – Callie (ur. 28 lipca 1997) i Kaitlyn Hannah (ur. 6 marca 2000). Uczył się aktorstwa w Young Actors Space w Van Nuys. 
Kariera.
Mając 11 lat wziął udział w telewizyjnej reklamie firmy Kraft i Mattel. W wieku 12 lat pojawił się w odcinku dwóch familijnych sitcomów: ABC "45 minut dla Harlemu" ("Diff’rent Strokes", 1985) – pt. "Sam adoptuje dziadka" ("Sam Adopts a Grandparent") z Conradem Bainem i Garym Colemanem oraz CBS "Wciąż Bóbr" ("Still the Beaver", 1985) – pt. "Gladiatorzy" ("The Gladiators"). W telewizyjnym dramacie NBC "Jeniec wojenny" ("In Love and War", 1987) został obsadzony w roli 9-letniego Stana, syna Jamesa B. Stockdale’a (James Woods). Jako 14-latek zadebiutował na kinowym ekranie główną rolą Glena w horrorze "Wrota" ("The Gate", 1987), za którą zdobył nominację do nagrody Saturna w kategorii najlepszy młody aktor i Young Artist Award jako najlepszy młody aktor w horrorze. W następnych latach występował głównie w produkcjach telewizyjnych, w tym w sitcomie "Świat według Bundych" ("Married... with Children", 1989). 
Za rolę 16-letniego Roberta Mendhama, który odkrywa, że został adoptowany i ukradziony prawdziwym rodzicom w dramacie telewizyjnym CBS "Zawsze pamiętam, by kochać cię" ("Always Remember I Love You", 1990) z Patty Duke i Joan Van Ark została uhonorowana nagrodą Young Artist Award w kategorii najlepszy młody aktor w filmie telewizyjnym, pilocie lub serialu specjalnym. Postać angielskiego 18-letniego P.K., mieszkającego w Afryce podczas II wojny światowej, który dzięki swoim umiejętnościom bokserskim staje się symbolem nadziei w czasie wojny w dramacie sportowym "Zew wolności" ("The Power of the One", 1992) z Morganem Freemanem przyniosła mu nominację do Young Artist Award dla najlepszego młodego aktora w filmie kinowym. W 1992 został laureatem nagrody NATO/ShoWest jako gwiazdor jutra. Jego status obiecującego młodego aktora przypieczętowała kreacja bliskiego przyjaciela Johna Lennona – piątego Beatlesa – Stuarta Sutcliffe’a w biograficznym dramacie muzycznym "Backbeat" (1994). Otrzymał wiele pochlebnych recenzji za rolę transseksualnego Candy’ego Darlinga w biograficznym dramacie kryminalnym "I Shot Andy Warhol" (1996). Zagrał postać pasierba handlarza winem u boku Jacka Nicholsona w dreszczowcu "Krew i wino" ("Blood and Wine", 1996). Kandydował do roli Charliego Simmsa w "Zapachu kobiety" (1992) Martina Bresta i Jacka Dawsona w "Titanicu" (1997) Jamesa Camerona; ostatecznie był zadowolony, że nie zagrał tej roli, ponieważ zawsze byłby zapamiętany jako „ten facet na łodzi”. 
Hollywood podbił rolą przywódcy wampirów, zamierzającego zapanować nad ludzkością w horrorze ' ("Blade", 1998), zdobywając nagrodę MTV Movie Award i Blockbuster Entertainment Award. Zagrał fizyka i cudowne dziecko Paula Pentcho w pierwszym filmie przygotowywanym specjalnie dla Internetu – 40-minutowym dramacie przygodowym Eugenia Zanettiego "The Quantum Project" (2000) z Johnem Cleese. W amerykańsko-francuskiej komedii "Cecil B. Demented" (2000) wcielił się tu w tytułową rolę terrorysty – zdeklarowanego przeciwnika Hollywoodu, który porywa znaną aktorkę (Melanie Griffith), aby ogłosić światu swoje przesłanie. Jednak w latach 2004-2006, grając czarne charaktery w filmach "Cold Creek Manor" (2003) i ' ("Alone in the Dark", 2005), znalazł się na liście najgorszych aktorów roku. W dramacie kryminalnym Lee Danielsa "Zawód zabójca" ("Shadowboxer", 2005) zagrał przestępcę.
Wystąpił jako chłopak Alicii Silverstone, która przyłapała go na zdradzie w teledysku zespołu grupy Aerosmith „Cryin’” (1993). Wziął też udział w wideoklipie grupy Limp Bizkit - „Rollin'” (2000) i Britney Spears „Everytime” (2004).
Był na okładkach „Interview” (w maju 1993), „Smash Hits” (w kwietniu 1994), „Details” (w styczniu 1995), „SKY” (w czerwcu 1995), „Mondo Uomo” (maj/czerwiec 1997), „The New York Times Style” (we wrześniu 2010), „VMan” (w listopadzie 2010), „Vogue L’Uomo” (w edycji włoskiej w lutym 2011), „Safari” (w maju 2011) i „Telegraph Men’s Style” (jesień-zima 2011). Pojawił się w telewizyjnych i prasowych reklamach Blu-Cigs, elektronicznej firmy papierosów. Jednak pomimo zdiagnozowano rozedmy przyznał w listopadzie 2013, że nadal regularnie pali papierosy.
W dreszczowcu "Tylko teraz" ("Tomorrow You're Gone", 2012) zagrał postać byłego skazańca, który nawiązuje romans z byłą gwiazdą porno, ćpunką i poetką (Michelle Monaghan). Jako Jerry Lee Flannigan był protagonistą i narratorem dreszczowca "Motelowe życie" ("The Motel Life", 2012) obok Emilego Hirscha, Dakoty Fanning i Krisa Kristoffersona.
W 2013 był gościem honorowym 6 Off Plus Camera. W dramacie sportowym "Embattled" (2020) zagrał postać niestabilnego zawodnika MMA Casha „Pogromcę” Boykinsa, wychowanego przez agresywnego ojca
Prywatnie jest dobrym znajomym Bena Stillera. Kolekcjonuje używane aparaty fotograficzne.

</doc>
<doc id="690472" url="https://pl.wikipedia.org/wiki?curid=690472" title="Miami (ujednoznacznienie)">
Miami (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="690473" url="https://pl.wikipedia.org/wiki?curid=690473" title="La Barberina">
La Barberina

La Barberina właściwie Barbera (Barbara) Campanini (ur. 7 czerwca 1721 w Parmie (Włochy), zm. w swoje 78 urodziny, 7 czerwca 1799 w swej posiadłości w Barszowie w parku pałacowym na atak serca) – tancerka baletowa pochodzenia włoskiego sławna w XVIII w.
Życie.
Nauki pobierała u Antonia Rinaldiego, zwanego Fossano. Jako jego partnerka wyjechała do Paryża, gdzie debiutowała w 1739 roku w operze Rameau "Fêtes de Hèbé ou Les Talens Lyriques". W czasie pobytu w Paryżu miała licznych kochanków, w tym Wiktora Amadeusza I Sabaudzkiego, księcia Carignano. Występowała także w Londynie i Wenecji. Faworyta króla Prus Fryderyka II, który w zemście za odrzucenie jego propozycji występów w „Królewskiej Operze” w Berlinie, porwał ją w 1744 roku i uwięził w Poczdamie. Uwolniona została 8 maja 1744 roku. Od 1745 roku zamieszkała w Berlinie, gdzie znana była ze skandalicznego trybu życia. Mówiono nawet o romansie z Fryderykiem II, ale złośliwcy szeptali: "podoba mu się, bo ma bardzo męskie nogi". Potajemnie wyszła za mąż w 1749 roku za barona Carla Ludwiga von Cocceji, brata polskiego generała Karola Fryderyka de Cocceji, syna kanclerza Samuela von Cocceji i wyjechała do Głogowa, gdzie mąż jej objął urząd wiceprezydenta rejencji. W 1759 doszło do separacji, lecz z mężem rozwiodła się dopiero w 1788.
W 1759 roku od Juliany z d. von Malzan (1710–1763), wdowy po gen. kupiła posiadłość w Barszowie, w której w 1789 roku założyła konwent dla dziewcząt ze zubożałych rodzin szlacheckich "Fräuleinstift", gdzie uczono zasad prowadzenia domu, dobrych manier, rolnictwa i ogrodnictwa. Fundacja utrzymała się do I wojny światowej. Za wkład w utworzenie fundacji otrzymała z rąk Fryderyka Wilhelma II tytuł hrabiny i prawo do noszenia orderu jej imienia "Orden des Gräflich Campaninischen Fräuleinstiftes". Dewiza orderu brzmiała "Virtuti asylum" („Schronienie dla cnoty”), co wywołało uszczypliwe komentarze współczesnych, którzy plotkowali, że we wcześniejszych latach, w Paryżu, Wenecji a szczególnie w Londynie, obecna pani przełożona sprzedawała swe łaski za brzęczącą monetę, przy czym rajfurzyła jej własna matka.
W położonym na północ od Barszowa Grodowcu () ufundowała ołtarz pw. Czternastu Wspomożycieli, pod którym znajduje się grobowiec, gdzie niegdyś spoczywały jej szczątki (obrabowany po 1945 roku).
Barbara Campanini jest wspomniana w książce z serii „Pan Samochodzik” autorstwa Sebastiana Miernickiego pod tytułem "Pan Samochodzik i królewska baletnica".

</doc>
<doc id="690480" url="https://pl.wikipedia.org/wiki?curid=690480" title="Barszów">
Barszów

Barszów (niem. "Barschau") – nieistniejąca już wieś w Polsce, która położona była w województwie dolnośląskim, w powiecie polkowickim, w gminie Polkowice.
W latach 1975–1998 miejscowość administracyjnie należała do województwa legnickiego.
Historia.
Miejscowość pod polską nazwą "Barszów" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. Zanotował, że we wsi znajdował się „Institut dla panien ewangelickich”. Obecna nazwa została administracyjnie zatwierdzona 12 listopada 1946.
W latach 70. XX w. wieś została wysiedlona i zburzona. Obecnie na jej terenie znajduje się zbiornik poflotacyjny Żelazny Most. Na terenie wsi znajdował się pałac, w którym włoska baletnica Barbera Campanini w 1789 roku założyła konwent dla dziewcząt szlacheckich "Fräuleinstift". Fundacja utrzymała się do końca I wojny światowej.
W maju 1939 roku wieś liczyła 154 mieszkańców.

</doc>
<doc id="690481" url="https://pl.wikipedia.org/wiki?curid=690481" title="Jerzy Klinger">
Jerzy Klinger

Jerzy Klinger (ur. 15 kwietnia 1918, zm. 3 lutego 1976) – polski duchowny prawosławny, teolog i ekumenista, profesor, prorektor Chrześcijańskiej Akademii Teologicznej w Warszawie. Ojciec teologa prawosławnego i dyplomaty Michała Klingera.
Życiorys.
Dzieciństwo i młodość.
Jerzy Klinger urodził się 15 kwietnia 1918 r. w Kijowie. Był jedynym synem Rosjanki Raisy Bakalińskiej i Polaka Witolda Klingera. Ojciec był profesorem filologii klasycznej na Uniwersytecie Kijowskim (znanym z publicznych wystąpień w obronie swego przyjaciela Stanisława Brzozowskiego). Witold był katolikiem, i choć czasowo odsunięty od sakramentów z powodu ślubu wziętego w cerkwi i ochrzczenia w niej syna, pozostał do śmierci wierny swej tradycji duchowej i w trakcie późniejszego wychowania przekazał ją synowi. . Jerzy wychowywał się więc w „mieszanej” rodzinie, w atmosferze dwóch kultur i duchowości – polskiej i rosyjskiej, prawosławnej i katolickiej.
W 1920 r. Witold Klinger ewakuował się z Kijowa wraz z wycofującym się z miasta wojskiem polskim, pozostawiając tam żonę z synem. Dopiero w 1924 r. w wyniku usilnych starań udało mu się sprowadzić Jerzego z matką i jej rodziną do Poznania.
W 1930 r. Jerzy Klinger rozpoczął naukę szkolną, zdając egzamin do II klasy gimnazjum klasycznego św. Marii Magdaleny w Poznaniu. W 1937 r. zdał maturę i zapisał się na wydział filozoficzny Uniwersytetu Poznańskiego, studiując równolegle polonistykę i filozofię. Działał wówczas w Kole Polonistów w zespole organizującym wieczory poetyckie, spotkania z pisarzami (Z. Nałkowską, H. Malewską, L. Staffem). Publikował też wiersze własne i przekłady poezji rosyjskiej w almanachach Koła, w czasopismach „Życie Literackie”, „Prom” i in. Przyjaźnił się z Wojciechem Bąkiem, utrzymywał kontakty z Julianem Tuwimem, Leopoldem Staffem, Jarosławem Iwaszkiewiczem. Wtedy poznał Halinę Makowską, swoją przyszłą żonę.
II wojna światowa.
Po wybuchu wojny przedostał się do Warszawy, gdzie ukrywał się jego ojciec, poszukiwany przez hitlerowców w ramach likwidacji naukowców polskich. Początkowo pracował jako sprzedawca piecyków żelaznych, będąc jednocześnie wraz z ojcem nauczycielem łaciny i języka polskiego na tajnych kompletach.
Brał aktywny udział w życiu liturgicznym prawosławnej katedry na Pradze, pełniąc funkcję subdiakona przy ówczesnym metropolicie Dionizym. To właśnie on, by ochronić Klingera, wprowadził go do Prawosławnego Seminarium Duchownego i internatu, mieszczącego się przy katedrze na Pradze. Jerzy Klinger ukończył seminarium z wyróżnieniem.
Po powstaniu warszawskim, w ślad za rodzicami, przedostał się do Zakopanego i Krakowa, gdzie po wyzwoleniu ukończył studia na wydziale filozoficznym Uniwersytetu Jagiellońskiego.
Kapłaństwo.
Studiował teologię w Polsce, Czechosłowacji (fakultet teologiczny w Preszowie) i Francji (Prawosławny Instytut św. Sergiusza w Paryżu). W 1946 roku uzyskał stopień magistra filozofii Uniwersytetu Warszawskiego. Święcenia kapłańskie otrzymał w 1952 roku, po czym prowadził działalność duszpasterską w Kętrzynie i w latach 1955–1968 w Warszawie. Od 1968 r. pełnił obowiązki duszpasterskie w parafii prawosławnej w Poznaniu. Był członkiem Rady Metropolitalnej oraz przewodniczącym Komisji Kształcenia i Wychowania Kadr Polskiego Autokefalicznego Kościoła Prawosławnego.
Równolegle z pracą duszpasterską prowadził działalność naukowo-dydaktyczną. Napisał szereg artykułów o filozofii rosyjskiej oraz przetłumaczył na język polski "Prawosławie" Paula Evdokimova i jako pierwszy przywiózł z Paryża książki ważnych myślicieli rosyjskich.
W latach 1954–1961 wykładał w Seminarium Prawosławnym w Warszawie. Był pracownikiem naukowym Sekcji Prawosławnej Chrześcijańskiej Akademii Teologicznej w Warszawie od momentu jej powstania w 1957 r. Stopień doktora uzyskał w roku 1962 na podstawie rozprawy "Eschatologiczny aspekt Eucharystii na tle genezy dwóch form konsekracyjnych w kanonie pierwszych wieków". Cztery lata później otrzymał nominację na docenta i objął kierownictwo Katedry Prawosławnej Teologii Dogmatycznej i Moralnej. W 1967 r. został wybrany na stanowisko prorektora ChAT. W 1972 roku uzyskał tytuł naukowy profesora nadzwyczajnego.
Jerzy Klinger udzielał się aktywnie w krajowym i zagranicznym ruchu ekumenicznym.
W 1975 r., podczas pobytu na V Zgromadzeniu Ogólnym Światowej Rady Kościołów w Nairobi, zapadł na ciężkie przeziębienie. Powróciwszy do kraju, nie odzyskał sił i zmarł w lutym 1976 r.

</doc>
<doc id="690484" url="https://pl.wikipedia.org/wiki?curid=690484" title="Coretta Scott King">
Coretta Scott King

Coretta Scott King (ur. 27 kwietnia 1927 w Marion w stanie Alabama, zm. 30 stycznia 2006 w Atlancie) – amerykańska działaczka ruchu praw obywatelskich, żona Martina Luthera Kinga.
W 1968 po tragicznej śmierci męża podjęła się kontynuowania jego dzieła, angażując się w działalność na rzecz praw dla Afroamerykanów i kobiet, nie tylko w USA, ale na całym świecie. Coretta Scott King była pierwszą kobietą, która dostąpiła zaszczytu wygłoszenia kazania w londyńskiej Katedrze św. Pawła.
Za jej sprawą udało się doprowadzić do uznania Dnia Martina Luthera Kinga za święto państwowe w USA, a ponadto z jej inicjatywy powstało Centrum imienia Martina Luthera Kinga w Atlancie, mające na celu upamiętnienie walki czarnoskórych o równouprawnienie.
9 czerwca 1970 otrzymała honorowy doktorat Princeton University.
Zmarła na raka 30 stycznia 2006.
Z Martinem Lutherem Kingiem miała czworo dzieci:

</doc>
<doc id="690491" url="https://pl.wikipedia.org/wiki?curid=690491" title="Esmeralda (1953)">
Esmeralda (1953)

Esmeralda (BE-43) – czteromasztowa barkentyna chilijskiej marynarki wojennej służąca jako okręt szkolny. W czasach reżimu Augusto Pinocheta przetrzymywano na niej więźniów politycznych.
Historia i rejsy.
Okręt jest szóstym z kolei okrętem chilijskim o tej nazwie. Pierwszym była fregata przejęta od Hiszpanów w Callao, Peru, przez kapitana O'Briena z chilijskiej marynarki, w wyniku śmiałego ataku w nocy 5 listopada 1820 roku. Drugim była korweta, która zatonęła 21 maja 1879 roku w bitwie pod Iquique po walce z przeważającymi siłami wroga. Te ważne dla chilijskiej marynarki wydarzenia sprawiły, że nazwa "Esmeralda" wciąż kojarzy się w tym kraju z odwagą i poświęceniem.
Budowa jednostki rozpoczęła się w Kadyksie (Hiszpania) w roku 1946. "Esmeralda" miała zostać okrętem szkolnym hiszpańskiej marynarki wojennej o nazwie "Don Juan d'Austria". W 1947 roku stocznia ucierpiała na skutek serii eksplozji, które m.in. uszkodziły okręt. Dalsza praca nad jednostką została zatrzymana. W 1950 roku Chile i Hiszpania rozpoczęły negocjacje dotyczące spłaty długu zaciągniętego u Chile w czasie hiszpańskiej wojny domowej w formie wyprodukowanych dóbr, wliczając to nieukończoną "Esmeraldę". Chile zaakceptowało ofertę i okręt został przekazany w 1951 roku. Wtedy dokończono budowę; oficjalnie wodowanie odbyło się 12 maja 1953 roku w obecności 5 tysięcy ludzi. Okręt został ochrzczony przez panią Raquel Vicuña de Orrego, która użyła butelki z narodowym flagami Hiszpanii i Chile. "Esmeralda" została dostarczona rządowi chilijskiemu 15 czerwca 1954 roku. Okrętem dowodził kapitan Horacio Cornejo Tagle.
Latem 1973 roku chilijska "Esmeralda" przybyła z kurtuazyjną wizytą do portu w Gdyni. Ceremonię pożegnania okrętu opuszczającego gościnną Gdynię uwieczniono w jednym z odcinków polskiego serialu kryminalnego pt. "SOS (odcinek pt. "Jolka").
Raporty Amnesty International, Senatu Stanów Zjednoczonych, chilijskiej Komisji prawdy i pojednania oraz Narodowej Komisji ds. Więźniów Politycznych i Tortur ujawniły, iż w czasach wojskowego reżimu Augusto Pinocheta okręt był używany jako pływające więzienie, na którym w latach 1973-1980 torturowano więźniów politycznych. Szacuje się, że ponad sto osób było przetrzymywanych na nim i poddawanych nieludzkiemu traktowaniu.

</doc>
<doc id="690493" url="https://pl.wikipedia.org/wiki?curid=690493" title="Sacred Podziemia">
Sacred Podziemia



</doc>
<doc id="690496" url="https://pl.wikipedia.org/wiki?curid=690496" title="Janssen (planeta)">
Janssen (planeta)

Janssen (55 Cancri e) – planeta pozasłoneczna typu superziemia orbitująca wokół gwiazdy 55 Cancri A. Jej średnica jest ponad dwukrotnie większa od średnicy Ziemi, a jej masa wynosi około osiem razy tyle, co masa Ziemi. Planeta obiega swoją gwiazdę co 18 godzin; z powodu bliskości gwiazdy temperatura jej powierzchni wynosi około 2700 °C. Modele budowy planet pozasłonecznych sugerują, że planeta może być zbudowana głównie z węgla, z czego około jedna trzecia węgla występuje w postaci diamentu.
Nazwa.
Nazwa planety została wyłoniona w publicznym konkursie w 2015 roku. Upamiętnia ona Zachariasza Janssena, holenderskiego optyka, który skonstruował pierwszy mikroskop optyczny, a przypisuje mu się także wynalazek teleskopu. Nazwę tę zaproponowali członkowie Królewskiego Niderlandzkiego Stowarzyszenia Meteorologii i Astronomii (Koninklijke Nederlandse Vereniging voor Weer- en Sterrenkunde) z Holandii.
Odkrycie.
Planeta została odkryta w 2004 roku przez Teleskop Hobby-Eberly, który jest jednym z najbardziej dokładnych teleskopów znajdujących zastosowanie w spektroskopii.
W 2005 roku Jack Wisdom zakwestionował jej istnienie. Stwierdził, że sygnał przypisywany tej planecie tak naprawdę pochodzi od 55 Cancri c, a zamiast gorącego neptuna w układzie istnieje niewielki gazowy olbrzym o masie 1,8 masy Neptuna (31 mas Ziemi) i okresie obiegu po orbicie równym około 261 dni.
Jego przypuszczenia częściowo się potwierdziły: w 2007 roku zespół Debry Fischer z San Francisco State University wykazał, że obie planety istnieją. Odkrycie to pozwoliło skorygować parametry orbit wszystkich planet układu i wyeliminowało podejrzane sygnały z krzywej prędkości radialnej. Nowo odkryta planeta została nazwana 55 Cancri f, później zyskała nazwę Harriot.
W 2010 roku Rebeka Dawson i Daniel Fabrycky powtórnie przeanalizowali dane o prędkościach radialnych kilku gwiazd posiadających planety wykryte tą metodą i wykazali, że regularne przerwy w obserwacjach (spowodowane zachodami gwiazdy za horyzont miejsca obserwacji) mogą prowadzić do błędnego wyznaczenia okresu. Wyznaczony przez nich na nowo okres obiegu 55 Cancri e wyniósł 0,7365 dnia, czterokrotnie krócej, niż wcześniej przypuszczano. Ponieważ oznaczało to, że planeta znajduje się znacznie bliżej gwiazdy macierzystej, wzrosło prawdopodobieństwo, że obserwowana z Ziemi planeta może przechodzić przed tarczą gwiazdy. Jednocześnie Dawson i Fabrycky skorygowali oszacowanie masy planety na co najmniej 8,3 ± 0,3 mas Ziemi.
Charakterystyka.
Tranzyty z obliczonym okresem udało się zaobserwować w roku 2011, wizualnie przy pomocy precyzyjnego fotometru satelity MOST (Microvariability &amp; Oscillations of STars), oraz w podczerwieni z użyciem kosmicznego teleskopu Spitzera. Wspólna analiza wyników tych obserwacji pozwoliła wyznaczyć promień planety na 2,17 ± 0,1 promienia Ziemi. Masa planety, wyznaczona z precyzyjnych pomiarów prędkości radialnej gwiazdy, wynosi 7,81 . Wyznaczona dzięki temu gęstość planety jest równa 4,5 ± 0,2 g/cm³. Jest to zbyt niska gęstość dla czysto skalistej planety o tej wielkości. Według pierwszych analiz uważano, że planeta posiada rozległą otoczkę gazową, najprawdopodobniej złożoną z pary wodnej. Masa tej otoczki miała stanowić około 20% masy planety, a wysoka temperatura planety (około 2000 K) oznaczałaby, że byłaby to para wodna w stanie nadkrytycznym.
Według badań opublikowanych w 2012 roku na planecie nie ma wody pod żadną postacią. Najprawdopodobniej około jednej trzeciej masy planety stanowi węgiel, który z powodu wysokiego ciśnienia we wnętrzu i panującej temperatury występuje w postaci diamentu. Powierzchnia planety jest najprawdopodobniej pokryta węglem pod postacią grafitu. Jest to pierwsza znana superziemia, do której pasuje ten model budowy wewnętrznej.
Od stycznia 2012 do czerwca 2013 roku w podczerwonym paśmie 4,5 μm planeta pojaśniała prawie czterokrotnie. Odpowiadałoby to wzrostowi temperatury od 1400 K do 2700 K. Prawdopodobnie jest to skutek zniknięcia chmury pyłu, która wcześniej absorbowała i rozpraszała część ciepła planety.
30 marca 2016 roku zmierzono temperaturę obu półkul (egzoplaneta zwrócona jest ku swej gwieździe stale tą samą stroną). Nocna strona ma temperaturę 1100 °C, natomiast dzienna aż 2400°C. 

</doc>
<doc id="690498" url="https://pl.wikipedia.org/wiki?curid=690498" title="Galileo (planeta)">
Galileo (planeta)

Galileo (55 Cancri b) – druga w kolejności planeta pozasłoneczna orbitująca wokół 55 Cancri A. Dla uniknięcia mylenia jej z drugim składnikiem układu 55 Cancri – czerwonym karłem 55 Cancri B – planeta ta oznaczana jest też 55 Cancri Ab. Z powodu niewielkiej odległości od swej gwiazdy oraz masy tylko nieznacznie mniejszej od masy Jowisza, zalicza się ją do klasy gorących jowiszów.
Nazwa.
Nazwa planety została wyłoniona w publicznym konkursie w 2015 roku. Upamiętnia ona Galileusza, astronoma i fizyka, który między innymi odkrył galileuszowe księżyce Jowisza i obserwował fazy Wenus przez własnoręcznie skonstruowany teleskop. Nazwę tę zaproponowali członkowie Królewskiego Niderlandzkiego Stowarzyszenia Meteorologii i Astronomii (Koninklijke Nederlandse Vereniging voor Weer- en Sterrenkunde) z Holandii.
Odkrycie.
Podobnie jak większość znanych planet pozasłonecznych, także i ta została odkryta przez pomiary zmian prędkości radialnej 55 Cancri A powodowanych oddziaływaniem grawitacyjnym planety na gwiazdę. Dokładne pomiary przesunięcia dopplerowskiego w widmie 55 Cancri A wykazały około 15-dniową okresowość zmian. Odkrycie planety zostało ogłoszone w 1996, razem z odkryciem planet okrążających tau Boötis i ypsilon Andromedae.
Okazało się jednak, że odkrycie tej planety nie tłumaczyło w pełni obserwowanych odchyleń w prędkości radialnej 55 Cancri A. Te nieścisłości doprowadziły w 2002 do odkrycia planety 55 Cancri d.
Orbita i masa.
Planeta Galileo ma krótki, niespełna 15-dniowy okres obiegu, choć nie jest on aż tak rekordowo krótki jak u uprzednio odkrytej Dimidium (51 Pegasi b, pierwszego znanego przedstawiciela gorących jowiszów). Planeta jest w rezonansie orbitalnym 1:3 z pobliską planetą Brahe (55 Cancri c).
Charakterystyka.
Duża masa wskazuje, że 55 Cancri b jest gazowym olbrzymem bez jakiejkolwiek stałej powierzchni. Planeta została odkryta w sposób pośredni, więc cechy takie jak jej promień, skład czy temperatura nie są znane. Zakładając, że planeta ta ma skład podobny do Jowisza, a jej środowisko jest blisko równowagi chemicznej przewiduje się, że 55 Cancri b ma bezchmurne górne partie atmosfery z widmem zdominowanym przez absorpcję metali alkalicznych.
Jest mało prawdopodobne, by planeta miała duże księżyce, ponieważ siły pływowe wyrzuciłyby je z orbity lub zniszczyły w relatywnie krótkim czasie.

</doc>
<doc id="690500" url="https://pl.wikipedia.org/wiki?curid=690500" title="Granica (powiat warszawski zachodni)">
Granica (powiat warszawski zachodni)

Granica – wieś w Polsce, położona w województwie mazowieckim, w powiecie warszawskim zachodnim, w gminie Kampinos.
Popularny punkt wypadowy w głąb Puszczy Kampinoskiej – w Granicy znajduje się węzeł szlaków turystycznych pieszych i rowerowych. W pobliżu wsi położony jest najstarszy obszar ochrony ścisłej w Kampinoskim PN, po którego skraju poprowadzona jest ścieżka dydaktyczna.
Historia.
Wieś powstała w 1795 jako osada budników na północny zachód od Kampinosu na skraju bagiennych łąk i wydm porośniętych sosną. 
Atrakcje.
We wsi znajduje się Ośrodek Dydaktyczno-Muzealny im. Jadwigi i Romana Kobendzów, należący do Kampinoskiego Parku Narodowego. Jest tu także skansen budownictwa puszczańskiego (zrealizowana niewielka część planowanego tu niegdyś parku etnograficznego) i cmentarz wojenny z II wojny światowej w kształcie orła. Pochowani są tutaj polegli w dniach 16-17 września 1939 żołnierze 7 Pułku Strzelców Wielkopolskich. 
Obok muzeum znajduje się Aleja Trzeciego Tysiąclecia, wzdłuż której w latach 1999-2000 młode dęby posadzili m.in. prezydent Aleksander Kwaśniewski i prymas Polski kard. Józef Glemp.

</doc>
<doc id="690501" url="https://pl.wikipedia.org/wiki?curid=690501" title="Brahe (planeta)">
Brahe (planeta)

Brahe (55 Cancri c) – planeta pozasłoneczna orbitująca wokół gwiazdy Copernicus (55 Cancri), względnie niewielki gazowy olbrzym posiadający masę niewiele większą niż 1/6 masy Jowisza.
Nazwa.
Nazwa planety została wyłoniona w publicznym konkursie w 2015 roku. Upamiętnia ona Tychona Brahe, duńskiego astronoma którego precyzyjne obserwacje wsparły teorię heliocentryczną Kopernika (pomimo że sam Brahe proponował inny model). Nazwę tę zaproponowali członkowie Królewskiego Niderlandzkiego Stowarzyszenia Meteorologii i Astronomii (Koninklijke Nederlandse Vereniging voor Weer- en Sterrenkunde) z Holandii.
Charakterystyka.
Mimo tego, że Brahe jest trzecią planetą od głównej gwiazdy układu, znajduje się bliżej niej (o 1/3 odległości) niż Merkury od Słońca.
Początkowo wyznaczona orbita planety była silnie ekscentryczna; w punkcie najbliższym gwieździe (perycentrum orbity) odległość planety od gwiazdy miała być 2 razy mniejsza niż w punkcie najdalszym (apocentrum). Pojawiła się także sugestia, że sygnał interpretowany jako wywoływany przez planetę 55 Cnc c jest w rzeczywistości sygnałem rotacji gwiazdy wokół własnej osi, lecz ze wskazaniem, że interpretacja planetarna jest bardziej prawdopodobna. Hipotezy te zostały oddalone wraz z lepszym poznaniem struktury układu i odkryciem piątej planety.

</doc>
<doc id="690502" url="https://pl.wikipedia.org/wiki?curid=690502" title="Lipperhey">
Lipperhey

Lipperhey (55 Cancri d) – najbardziej odległa ze znanych planet orbitujących wokół 55 Cancri.
Nazwa.
Nazwa planety została wyłoniona w publicznym konkursie w 2015 roku. Upamiętnia ona Hansa Lipperheya, niemiecko–holenderskiego optyka, który w 1608 roku zbudował i opatentował teleskop optyczny (refraktor). Nazwę tę zaproponowali członkowie Królewskiego Niderlandzkiego Stowarzyszenia Meteorologii i Astronomii (Koninklijke Nederlandse Vereniging voor Weer- en Sterrenkunde) z Holandii. Pisownia nazwy planety została poprawiona w 2016 roku – forma „Lippershey” wywodzi się od błędu typograficznego z 1831 roku.
Charakterystyka.
Planeta okrąża gwiazdę w średniej odległości ponad 5 au, podobnej do odległości między Słońcem a Jowiszem. Jej orbita jest zbliżona do kołowej (przed odkryciem piątej planety w tym układzie sądzono, że jest ona bardziej ekscentryczna). Mimo dużej masy, co najmniej 3,8 raza większej od masy Jowisza, planeta ta jest wciąż jedną z najbardziej podobnych do Jowisza. Będąc odległa o maksymalnie 0,47″ od gwiazdy, jest dobrym celem dla przyszłych obserwacji z użyciem optyki adaptatywnej.
Astrometryczne pomiary Teleskopem Hubble’a wstępnie wykryły planetę d. Wyznaczone na tej podstawie nachylenie orbity planety to około 53°, co oznacza, że jej rzeczywista masa jest równa 4,9 . Przy założeniu, że wszystkie planety krążą w jednej płaszczyźnie, rzeczywiste masy pozostałych planet także byłyby około 25% większe niż masy minimalne, wyznaczona metodą pomiaru zmian prędkości radialnej. Jest to o tyle prawdopodobne, że taka konfiguracja dynamicznie stabilizuje układ planetarny.

</doc>
<doc id="690503" url="https://pl.wikipedia.org/wiki?curid=690503" title="Aleksander Rymkiewicz">
Aleksander Rymkiewicz

Aleksander Rymkiewicz (ur. 13 kwietnia 1913 w Wilnie, zm. 26 września 1983 w Iławie) – polski poeta.
Życiorys.
Ukończył prawo na Uniwersytecie Stefana Batorego w Wilnie. W latach 1933–1934 związany z grupą literacką Żagary. Zadebiutował w 1933 roku w wileńskim dzienniku „Słowo”. We wczesnej twórczości poety dominują motywy wizyjno-fantastyczne i estetyzujące (poemat "Tropiciel" 1936). Po wojnie w poezji Rymkiewicza pojawia się tematyka społeczno-patriotyczna ("Z narodem" 1947), refleksje nad związkami człowieka z naturą ("Promień dla artysty" 1965) oraz rodzinnym krajobrazem ("Polskie drzewa" 1972). Rymkiewicz jest też autorem wielu utworów dla dzieci ("Przygody Gucia Pingwina" 1950, "Wybór poezji" 1974).
Pochowany na cmentarzu Bródnowskim (kw. 4H, rząd IV, grób 25).

</doc>
<doc id="690506" url="https://pl.wikipedia.org/wiki?curid=690506" title="Valerio Virga">
Valerio Virga

Valerio Virga (ur. 6 czerwca 1986 w Rzymie) – piłkarz włoski grający na pozycji ofensywnego pomocnika lub napastnika. Mierzy 181 cm, waży 75 kg.
Kariera klubowa.
Virga urodził się w Rzymie, ale jego ojciec pochodzi z Sycylii z miasteczka San Giuseppe Jato leżącym niedaleko Palermo. Jako nastolatek zapisał się do szkółki piłkarskiej AS Roma. W sezonie 2004/2005 Valerio zadebiutował w Serie A w wyjazdowym meczu z Udinese Calcio zremisowanym 3:3. W całym sezonie zagrał 6 razy w barwach Romy i nie zdołał zdobyć bramki. Latem 2005 trafił do US Palermo, które stało się współwłaścicielem jego karty zawodniczej wraz z Romą, ale zaraz potem został wypożyczony do Ascoli Calcio. Jednak w sezonie 2005/2006 w barwach Ascoli nie rozegrał ani jednego meczu. Na sezon 2006/2007 Virga wrócił do Romy. Pierwszy swój mecz w tamtym sezonie rozegrał w 9. kolejce, 28 października z Udinese (1:0), gdy w 46. minucie zmienił Aleandro Rosiego. Z Romą wywalczył wicemistrzostwo Włoch, a latem 2007 został wypożyczony do grającego Serie B, US Grosseto. Był też wypożyczany do Novary Calcio, Cosenzy Calcio i Virtusu Lanciano.
Kariera reprezentacyjna.
12 grudnia 2006 roku Virga zadebiutował w młodzieżowej reprezentacji Włoch U-21 w spotkaniu z Luksemburgiem.

</doc>
<doc id="690511" url="https://pl.wikipedia.org/wiki?curid=690511" title="Vidam">
Vidam

Vidam (widam) (franc. "vidame") – świecki zarządca dóbr biskupa lub opata (klasztoru). Tytuł używany głównie we Francji, gdzie godność widama odpowiadała godności wicehrabiego.
Linki zewnętrzne.
The Title of Vidame

</doc>
<doc id="690512" url="https://pl.wikipedia.org/wiki?curid=690512" title="Six Flags">
Six Flags

Six Flags to największa na świecie sieć parków rozrywki, posiadająca 21 parków, z czego 18 używa nazwy "Six Flags".
Pierwszy park, "Six Flags Over Texas", został założony w 1961 roku przez Angusa G. Wynne’a w Teksasie. Nazwa "Six flags" (ang. "sześć flag") pochodzi od sześciu flag, które Teksas posiadał w swojej historii.
Początek.
Początkiem sieci Six Flags było otwarcie w 1961 pierwszego parku Six Flags Over Texas zbudowanego przez Angusa G. Wynnego w miasteczku Arlington w hrabstwie Tarrant. Tematyka parku była zróżnicowana, lecz w większości były to małe wsie prawdziwych Indian. W parku znajdowały się również: „huśtające” przejażdżki, kolej która brała gości na przejażdżkę po parku i „Skull Island” (Czaszkowa Wyspa), plac zabaw dla dzieci pełen przygód. W parku można było również popłynąć francuską łódką między dzikimi terenami. Z biegiem lat te i inne atrakcje, oprócz kolejki, zostały wymienione na inne, na przykład kolejki górskie lub przejażdżki nowych technologii.
Dalszy rozwój.
Oryginalny park w Arlington, Six Flags Over Texas został sprzedany w 1966 Penn Central Corp. Kompania ta zaczęła się rozbudowywać i kupować więcej parków. Jako Six Flags Corp. kupiła park Six Flags St. Louis w 1971, jak i Six Flags Astroworld w Houston w 1975. Sieć powiększała się o kolejne parki, np. Six Flags Magic Mountain. Po kupieniu Six Flags Great America w miasteczku Gurnee w stanie Illinois, Penn Central Corp. sprzedała sieć Bally Man. Corp. w 1982.
W 1984 Time Warner współpracowało z Bally. Dodano kreskówki ze znanego wszystkim Warner Bros. takie jak Królik Bugs. W 1990 Time Warner miał 19,5% udziałów, w 1991 aż 50%. W 1993 Time Warner wykupił brakujące udziały i zmienił nazwę z Six Flags Corp. na Six Flags Theme Parks Inc.
Premier Parks.
Six Flags Theme Parks Inc. zostało wykupione w całości 1 kwietnia 1998 od Time Warner przez Premier Parks za 1,86 miliarda dolarów. Od tego czasu sieć parków zaczęła wydawać ogromne pieniądze i przynosić straty. Nazwę Six Flags nadano mniejszym, wcześniej wykupionym i powiększonym parkom, takim jak Darien lake, Elitch gardens czy Adventure World. W 2000 roku firma Premier Parks zmieniła swoją nazwę na Six Flags, Inc. Premier Park zaczęło szybko budować dużą liczbę wielkich kolejek górskich i otwierać nowe parki, nawet poza granicami USA: w Kanadzie, Meksyku, Francji, Hiszpanii, Holandii, Belgii i Niemczech. W większości nosiły one nazwę Six Flags. Sieć parków nieprzerwanie od roku 1998 przynosi straty, które w sumie sięgnęły 2 miliardów dolarów z powodu nadmiernej ekspansji, przeinwestowania i nieprawidłowego zarządzania parkami.
Era Shapiro.
Na początku 2005 część udziałowców była niezadowolona z powodu bardzo niskich cen udziałów, strat przynoszonych przez kompanię i jej ogromnych wydatków. Red Zone LLC, która miała 12% udziałów, wraz z Billem Gatesem (11% udziałów) sprzeciwiła się kompanii i żądała zmiany jej prezesa. Po długiej walce i wykupieniu dużej liczby udziałów, 22 listopada 2005 Red Zone przejęła kontrolę nad siecią parków. Obecnie sieć Six Flags nie koncentruje się tak jak poprzednio na młodzieży, lecz na całych rodzinach. Atrakcje które zostały dodane w 2006, czyli duża liczba wielkich kolejek górskich; były za czasów Premier Park. Dopiero w 2007 można było zauważyć nowe rodzinne atrakcje takie jak dzielnice dla dzieci Wiggle’s World i Thomas Town.

</doc>
<doc id="690515" url="https://pl.wikipedia.org/wiki?curid=690515" title="Azotan miedzi">
Azotan miedzi



</doc>
<doc id="690516" url="https://pl.wikipedia.org/wiki?curid=690516" title="Boręty Drugie">
Boręty Drugie

Boręty Drugie – osada w Polsce położona w województwie pomorskim, w powiecie malborskim, w gminie Lichnowy na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Boręty: Boręty Pierwsze, Boręty

</doc>
<doc id="690517" url="https://pl.wikipedia.org/wiki?curid=690517" title="Daniel Wallace">
Daniel Wallace

Daniel Wallace (ur. 1959 w Birmingham, w Alabamie) – amerykański pisarz, znany przede wszystkim jako autor książki "Duża ryba. Powieść o mitycznych proporcjach", zekranizowanej w 2003 roku przez Tima Burtona.
Daniel Wallace urodził się w Birmingham, największym mieście stanu Alabama. Studiował biznes na Emory University w Atlancie i na Uniwersytecie Karoliny Północnej w Chapel Hill, jednak żadnej z tych szkół nie ukończył. Przeniósł się do Japonii, gdzie przez kilka lat pracował w firmie handlowej. Po powrocie do Chapel Hill przez trzynaście lat - do momentu wydania swojej pierwszej powieści - zajmował się pracą w księgarni; był też ilustratorem.
Obecnie wciąż mieszka w Chapel Hill wraz z żoną Laurą i synem Henrym. Jest profesorem na Uniwersytecie Karoliny Północnej.
W 2003 r. zagrał nauczyciela ekonomii w ekranizacji własnej książki.

</doc>
<doc id="690519" url="https://pl.wikipedia.org/wiki?curid=690519" title="BSK Belgrad">
BSK Belgrad



</doc>
<doc id="690521" url="https://pl.wikipedia.org/wiki?curid=690521" title="VBO">
VBO

VBO (od ang. "vertex buffer object") – rozszerzenie OpenGL umożliwiające tworzenie obiektów zawierających opis geometrii. Pozwala na szybkie renderowanie sceny i znacznie zwiększa wydajność aplikacji.
W uproszczeniu odnośna procedura polega na jednorazowym przekazaniu sterownikowi graficznemu tablic zawierających współrzędne wierzchołków, wektory normalne, mapowanie tekstury, kolory i tym podobne dane, a następnie posługiwaniu się numerami tych tablic podczas renderowania poszczególnych obiektów w kolejnych klatkach.

</doc>
<doc id="690525" url="https://pl.wikipedia.org/wiki?curid=690525" title="Różanka (Golcowa)">
Różanka (Golcowa)

Różanka – część wsi Golcowa w województwie podkarpackim, w powiecie brzozowskim, w gminie Domaradz.
Wieś klucza brzozowskiego biskupów przemyskich. W latach 1975–1998 część wsi należała administracyjnie do województwa tarnowskiego

</doc>
<doc id="690526" url="https://pl.wikipedia.org/wiki?curid=690526" title="Markgraf">
Markgraf



</doc>
<doc id="690527" url="https://pl.wikipedia.org/wiki?curid=690527" title="Poręby (Domaradz)">
Poręby (Domaradz)

Poręby – przysiółek wsi Domaradz w Polsce, położony w województwie podkarpackim, w powiecie brzozowskim, w gminie Domaradz. Leży przy drodze wojewódzkiej nr 884.
W latach 1975–1998 przysiółek należał administracyjnie do województwa krośnieńskiego.

</doc>
<doc id="690529" url="https://pl.wikipedia.org/wiki?curid=690529" title="Henry Gale">
Henry Gale



</doc>
<doc id="690535" url="https://pl.wikipedia.org/wiki?curid=690535" title="Václav Hanka">
Václav Hanka

Václav Hanka (bądź według rosyjskiego wzoru Váceslav Váceslavič) (ur. 10 czerwca 1791 we wsi Hořiněves - zm. 12 stycznia 1861 w Pradze) – czeski pisarz, językoznawca i pedagog akademicki.
Życiorys.
Po ukończeniu gimnazjum w Hradcu Králové (1809) rozpoczął studia teologiczne w Pradze. W latach 1813–1814 studiował prawo w Wiedniu.
16 września 1817 roku ogłosił odkrycie XIII/XIV-wiecznego rękopisu. Miejscem znaleziska miała być wieża kościelna w mieście Dvůr Králové nad Labem. Rękopis został opublikowany w 1818 pod tytułem "Rękopis królowodworski". Podejrzewano, że to sam Hanka był jego autorem, wspólnie z Josefem Lindą. Na temat rękopisu wydał kilka prac. Ci sami autorzy byli twórcami innej mistyfikacji – "Rękopisu zielonogórskiego". Pochodzący rzekomo z IX wieku rękopis miał zostać odnaleziony pod koniec 1818 roku na zamku Zelená Hora koło Nepomuka. 
Od 1819 roku pracował w Czeskim Muzeum, a w 1822 roku został jego bibliotekarzem.
W wyniku językoznawczego sporu z Františkiem Palackým, Hanka przeprowadził reformę ortografii języka czeskiego (wprowadził v zamiast w, au zamiast ou). Zasady ortograficzne wywodził z założeń opracowanych przez Josefa Dobrovského, u którego studiował filologię. 
W 1848 roku został wykładowcą slawistyki na Uniwersytet Karola w Pradze. W tym samym roku został wybrany do dwunastoosobowego Komitetu Przygotowawczego Zjazdu Słowiańskiego.
Zmarł 12 stycznia 1861 roku w Pradze.

</doc>
<doc id="690538" url="https://pl.wikipedia.org/wiki?curid=690538" title="Psalm 67">
Psalm 67

Psalm 67 – utwór o dziękczynnym charakterze, zawarty w biblijnej Księdze Psalmów. W numeracji Septuaginty psalm ten nosi numer 66.
Treścią psalmu jest dziękczynienie za udane zbiory i modlitwa o to, aby narody pogańskie widząc jak Bóg błogosławi Izraelowi również uwielbiły prawdziwego Boga. Dwukrotnie powtarzany refren psalmu: "Niech sławią Cię ludy, Boże, niech sławią ludy, narody!" (wiersze 4 i 6) dzieli utwór na trzy części.
Psalm wykorzystywany w liturgii godzin (jutrznia i nieszpory).

</doc>
<doc id="690541" url="https://pl.wikipedia.org/wiki?curid=690541" title="Iloczyn Cauchy'ego szeregów">
Iloczyn Cauchy'ego szeregów



</doc>
<doc id="690547" url="https://pl.wikipedia.org/wiki?curid=690547" title="Brad Will">
Brad Will



</doc>
<doc id="690569" url="https://pl.wikipedia.org/wiki?curid=690569" title="Kraggenburg">
Kraggenburg

Kraggenburg – holenderska wieś w prowincji Flevoland, w gminie Noordoostpolder, około 15 kilometrów na południowy wschód od Emmeloord.
W 2001 roku wieś zamieszkiwały 773 osoby. Wieś liczy 0,22 km². W Kraggenburgu znajduje się 341 domów.

</doc>
<doc id="690570" url="https://pl.wikipedia.org/wiki?curid=690570" title="Historia polskiego performansu">
Historia polskiego performansu

Historia performance w Polsce.
Pojęcie performance.
Pojęcie performance po raz pierwszy w Polsce zaistniało w dniach 29 marca–6 kwietnia 1978 roku na festiwalu sztuki performance „I AM – International Artists Meeting”. Festiwal ten został zorganizowany przez Henryka Gajewskiego w galerii studenckiej Riviera-Remont w Warszawie. Festiwal performance „I AM” był szokiem pojęciowym dla artystów polskich zajmujących się sztuka żywą oraz rodzajem manifestu artystycznego, wypowiedzianym głównie przez artystów zagranicznych. Pojawienie się pojęcia performance wywołało spory i konieczność przedyskutowania wad i zalet tej sztuki wobec sztuki awangardowej, mającej swe korzenie w modernizmie.
Zaproszeni zostali nikomu nieznani w Polsce: Albert van der Weide, Servie Janssen, Alison Knowles, Marga van Mechelen, Tibor Hajas, Hendrik Have, Fred Licht, Franco Vaccari, Peter Bartos, Joel Marechal, Laboratorium TP, Hans Koens, Titus Muizelaar, Klaas Gubbels, Akademia Ruchu, Krzysztof Zarębski, Gerald Minkoff, Petr Stembera, Ulises Carrión, Marten Hendriks, Raůl Marroquin, Harrie de Kroon, Hans Eykelboom.
Rewolucyjny performance.
Sztuka performance fascynowała w roku 1978 unikaniem „scjentystycznego teoretyzowania”. Zachwycała kompletnym brakiem sporu z każdą inną sztuką. Cechowała się niechęcią do wartościowania i współzawodnictwa w sztuce. Performance nie można było nagiąć do zgrabnych konstrukcji programowo-teoretycznych. Był adresowany tylko do publiczności obecnej. Wyeliminował także pośredników i krytykę artystyczną w kontakcie z odbiorcą. Artysta nie był reprezentowany przez swoje dzieło, ale to on je prezentował.
Performance dokonał rewolucji, która początkowo była lekceważona. Podważył kulturowe podstawy sztuki. Po raz pierwszy osoba artysty została usytuowana przed sztuką. Nie jej reguły, umowne konwencje, a człowiek i jego wrażliwy umysł stał się ważny. Pionierzy performance kierowali się przekonaniem, że świadomość siebie i świata poprzedza wyuczoną świadomość sztuki. Została więc pokonana sztuczna granica rozdziału w sztuce. Od tego momentu artysta nie był skłaniany do eliminowania swojego życia ze sztuki.
Żywe akcje przed 1970.
Zbigniew Makarewicz wymienia słabo udokumentowaną sztukę żywą we Wrocławiu, taką jak przedstawienia Teatru Sensybilistów i Teatru Katastrofistów animowanych przez Kazimierza Głaza i Michała Jędrzejewskiego (1957 i 1958 – pierwsze happeningi).
Tadeusz Kantor w roku 1965 po powrocie z Nowego Jorku zrealizował pierwsze polskie happeningi – "Cricotage" i "Linia podziału". Dwa lata później – "List" (galeria Foksal) oraz "Panoramiczny happening morski".
Jerzy Bereś zrealizował pierwszą akcję pt. "Przepowiednia I" w galerii Foksal w Warszawie 6 stycznia 1968. W tym samym roku zrealizował dwie akcje w krakowskich Krzysztoforach: "Przepowiednię II" oraz "Chleb malowany czarno", będący reakcją na interwencję w Czechosłowacji. W latach 70. Jerzy Bereś był jednym z najważniejszych polskich akcjonistów. Brał udział w happeningach Tadeusza Kantora "Linia podziału" oraz "Panoramicznym happeningu morskim", w którym miał swoje osobne wystąpienie. Akcje Beresia miały poważny, patetyczny i jednocześnie groteskowy charakter, swoje wystąpienia nazywał mszami, przepowiedniami lub manifestami.
Włodzimierz Borowski rozpoczął swoje pokazy synkretyczne już w roku 1966 spektakularną akcją "Ofiarowanie pieca" podczas Sympozjum Artystów i Naukowców, które odbyło się w Puławach. Świadkami tych przedsięwzięć, akcji oraz happeningów byli nieliczni artyści i kilku krytyków sztuki.
Rozwój sztuki performance według podziału na środowiska artystyczne.
Warszawa.
W latach 1970–1990 rozwój sztuki żywej w Polsce miał wybitnie lokalny charakter. Artyści, którzy byli zainteresowani sztuką żywą, działali prawie w izolacji. Warszawa była wówczas największym ośrodkiem związanym z performance’em w Polsce w latach 70. Artyści warszawscy prawie kompletnie nie znali artystów krakowskich czy wrocławskich. I odwrotnie. Warszawskie środowisko artystyczne rozwijało się niezwykle dynamicznie poprzez napływ interesujących osobowości artystycznych z całego kraju. Była miastem otwartym, bez własnej tożsamości. Możliwość zaistnienia nowych idei artystycznych w tym młodym i chłonnym środowisku było niezwykle łatwe. Niewątpliwym liderem artystycznym awangardowej Warszawy był Włodzimierz Borowski – nie tworzył koterii, kpił także z awangardy. Był cyniczny i działał jakby na własną szkodę. Warszawskie środowisko składało się z większej liczby artystów zainteresowanych sztuką żywą, nie było artysty lidera, który chciałby narzucić swoje poglądy. W Warszawie były większe środki finansowe, o które mogli się starać organizatorzy wystaw, festiwali i galerii. Sztuką żywą interesowali się głównie artyści młodzi, skupieni wokół galerii studenckich, bardziej otwarci na kontakt z artystami i krytykami zagranicznymi.
Tuż obok galerii Foksal pojawiła się spora ilość galerii tzw. mniejszego znaczenia: galeria Repassage, galeria Dziekanka, galeria Remont, galeria Stodoła, galeria Pokaz czy otwarta w latach 80. Galeria Działań. Wszystkie one dawały szansę prezentacji sztuki artystom eksperymentującym. Za każdą z tych galerii stały niezwykle ważne nazwiska kuratorów (komisarzy) i organizatorów. To w gruncie rzeczy od nich zależało ostateczne ukształtowanie warunków prezentacji sztuki performance. Byli nimi: Włodzimierz Borowski, Henryk Gajewski, Tomasz Sikorski, Fredo Ojda, Jolanta Ciesielska. Trzeba wziąć pod uwagę fakt, że sztuka performance „oficjalne” wejście miała dopiero w roku 1978, ale tacy artyści, jak Jan Świdziński (twórca sztuki kontekstualnej), Marek Konieczny (Think Crazy), Ewa i Andrzej Partum, Krzysztof Zarębski, czynili niezwykle twórczy ferment na obrzeżach sztuki, nazywając i klasyfikując ją bardzo różnie. Artyści liderujący w środowisku warszawskim sprzyjali młodym performerom i w ten sposób tworzył się interesujący łańcuch wzajemnych powiązań.
Kraków.
Kraków w tym względzie był spóźniony, opanowany przez Tadeusza Kantora, Jerzego Beresia i Grupę Krakowską, która podtrzymywała nieustannie mit o swojej dawno minionej awangardowości. Jerzy Bereś wielokrotnie otwarcie krytykował performance i odmawiał mu autentyczności. Młodzi artyści zainteresowani performance paradoksalnie musieli dodatkowo pokonać opór także ze strony artysty, cieszącego się dużym autorytetem i uprawiającym sztukę żywą (Władysław Kaźmierczak, Artur Tajber, Marek Chlanda, grupa AWACS: Piotr Grzybowski &amp; Maciej Toporowicz, grupa M.U.R. Andrzej Ciepłucha, Barbara Śliwa, Jerzy Witkowski).
W Krakowie miała miejsce pierwsza szersza prezentacja polskiego performance w maju 1981. W pierwszym festiwalu sztuki performance w Krakowie – „Performance / Manifestacje” wzięli udział: Andrzej Dudek-Duerer (Wrocław), Władysław Kaźmierczak (Kraków), Marek Konieczny (Warszawa), Fredo Ojda (Warszawa), Marek Sobociński (Toruń), Wojciech Stefanik (Wrocław), Michał Bieganowski (Wrocław), Jan Świdziński (Warszawa), Artur Tajber (Kraków), Anastazy Wiśniewski (Jastrowie), Daniel Wnuk (Warszawa), Grupa M.U.R. (Kraków) oraz poza programem grupa Łódź Kaliska. Kuratorem był Władysław Kaźmierczak, a w skład komitetu organizacyjnego weszli Piotr Borowicki, Artur Tajber i Władysław Kaźmierczak.
W X Międzynarodowych „Spotkaniach Krakowskich” w listopadzie 1981 wzięli udział w wystawie także performerzy: Ewa Partum, Pinińska-Bereś, Jerzy Bereś, Andrzej Dudek-Duerer, Rasa Todosjewicz, Stuart Brisley, Christine Chifrun, Ian Robertson, Wojciech Stefanik, Albert van der Veide, Andrzej Matuszewski, Władysław Kaźmierczak, Artur Tajber, KwieKulik; interwencyjnie: Maciej Toporowicz i Piotr Grzybowski. Osobną rolę w kształtowaniu sztuki w Krakowie odegrała Masza Potocka z galerią PI, która w prywatnym mieszkaniu prezentowała całkiem interesujący program (Bruszewski, Bereś, Warpechowski). Przez krótki moment w latach 1980–1981 galeria Jaszczury, prowadzona przez członka grupy Łódź Kaliska Adama Rzepeckiego, prezentowała pierwsze performance (jako performance) Warpechowskiego i Kaźmierczaka. Galeria przełamała monopol na wystawianie „awangardowej sztuki”.
W 1988 powstała nowa galeria QQ prowadzona przez Łukasza Guzka, Cezarego Woźniaka i Krzysztofa Klimka, którzy zaproponowali otwarty model galerii, ignorujący lokalne układy artystyczne i konwencjonalną prezentację sztuki.
W latach 1986–1989 funkcjonowała galeria gt (współdzieląca lokalizację z Teatrem Mandala), założona i prowadzona przez Artura Tajbera i Barbarę Maroń. Prezentowała głównie sztukę instalacji, performance i formy parateatralne (Alastair MacLennan, Brian Kennedy, Rory Donaldson, Trevor Cromie, Truus Bronkhorst, Brygida Serafin... vide – festiwal 4 DNI).
Wrocław.
We Wrocławiu zaistniały Teatr Sensibilistyczny (1957), Teatr Katastroficzny (1958) oraz Teatr Trumna (Adam Rząsa). Wrocławscy performerzy posiadali wprawdzie bardzo skromne środki, ale zdołali utworzyć swoje parainstytucje, jak galerie (Katakumby, galeria Babel, Zład nad Fosą, Ośrodek Działań Plastycznych, galeria X, Plastyczna Scena Spektaklu Autorskiego – Ambasada Lingua Ryszarda Piegzy, struktury alternatywne w stosunku do sieci placówek kontrolowanych przez ówczesne władze). W tym kręgu ukazywało się też pierwsze bezdebitowe pismo artystyczne od 1972 – „Organ Studia Kompozycji Emocjonalnej”. W latach 80. najbardziej spektakularną inicjatywą była "Pomarańczowa Alternatywa".
Łódź.
W 1979 roku w Łodzi powstała awangardowa grupa artystyczna „Łódź Kaliska”. Artyści organizują happeningi oraz fotografię inscenizowaną. Grupę stanowią: Marek Janiak, Andrzej Kwietniewski, Adam Rzepecki, Andrzej Świetlik, Andrzej Wielogórski. Od 1981 roku w Łodzi odbywała się „Konstrukcja w Procesie”, zwana międzynarodowym zdarzeniem artystycznym. W latach 1970–1977 odbywały się w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi „Warsztaty Formy Filmowej”.
W Polsce do roku 1989.
Nieliczne festiwale, takie jak „Spotkania Krakowskie”, „Wrocław 70”, „Plenery w Osiekach”, prezentowały pojedyncze utwory sztuki żywej w zawężonym zakresie. Typowym ogólnopolskim spotkaniem artystów i krytyków zainteresowanych performance był „Plener Miastko” w Świeszynie. Wcześniej jeszcze możemy mówić o inicjatywie Gerarda Kwiatkowskiego w galerii EL w Elblągu, gdzie obok dzieł neokonstruktywistycznych powstawały także dzieła konceptualne i żywe akcje.
Te wszystkie spotkania poza centralnymi ośrodkami sztuki, nazywane plenerami, spełniały bardzo ważną funkcję w rozwoju sztuki współczesnej. Były miejscem spotkań, dyskusji i wymiany idei. Rozproszone, czasem cykliczne imprezy były autentycznymi „warsztatami sztuki żywej” z własną artystyczną publicznością i własną krytyką artystyczną. Wszystkie kontakty między artystami i niezależnymi krytykami sztuki były bardzo cenne dla rozwoju tej sztuki.
Jerzy Ludwiński – krytyk sztuki i przyjaciel artystów – był formalnym, bądź nie, komisarzem „Pleneru w Osiekach”, natomiast Andrzej Kostołowski i Stanisław Urbański byli komisarzami „Pleneru w Świeszynie”.
Do najważniejszych galerii w Polsce (oprócz Warszawy, Krakowa i Wrocławia) prezentujących sztukę performance należy zaliczyć Labirynt i BWA w Lublinie wraz z osobą Andrzeja Mroczka. W Zielonej Górze spory wkład w rozwój performance wniósł Wojciech Kozłowski (galeria PO). W Poznaniu należy także wymienić galerię Akumulatory, prowadzoną przez Jarosława Kozłowskiego, i galerię ON (Izabela Gustowska, Sławek Sobczak), a także na krótko aktywną galerię Odnowa pod koniec lat 60.
Sztuka żywa podlegała szczególnej, wewnętrznej izolacji, stosowanej przez oficjalną konserwatywną krytykę artystyczną, która kompletnie wypaczała sens sztuki postmodernistycznej, eliminującej wątki krytyczne czy eksperymentatorskie ze współczesnych nurtów w sztuce, poszukując w niej bliżej nieokreślonego uniwersalizmu.
Cztery okresy performance w Polsce.
1966–1980 okres sztuki konceptualnej, sztuki akcji, sztuki żywej i performance.
Charakterystyczne dla performance z lat 70. jest to, że wielu twórców przypisywało mu cechy sztuki awangardowej (awangarda). Takie zjawisko miało miejsce także w innych krajach i polski performance nie był tutaj wyjątkiem. Konsekwencją takiego rozumienia tej sztuki było to, że artyści i krytyka, czyniąc nieustanne porównania i odniesienia do wcześniejszych form sztuki żywej, takich jak happening, akcja czy body art, starała się wynaleźć rozróżnienia, które były charakterystyczne tylko dla sztuki performance. Performance w swej istocie był jednak nieawangardowy, poszukujący nowego kontaktu z publicznością, niwelujący granice pomiędzy dyscyplinami sztuki i życiem. Postawa artysty wobec świata (także i sztuki) była najważniejsza.
1981–1989 okres Solidarności, stanu wojennego i końcówki ustroju komunistycznego.
Na początku lat 80. w sztuce performance nastąpił okres wyczerpania i kryzysu. Wielu artystów performerów porzuciło tę sztukę na rzecz wcześniej uprawianych dyscyplin. W Polsce kryzys performance nastąpił niemal równocześnie z pojawieniem się stanu wojennego. Po bardzo burzliwym, pełnym nadziei okresie nastąpił dramatyczny zwrot ku wycofywaniu się z życia publicznego. Lata 1982–1984 były okresem totalnego zniechęcenia i braku nadziei na tworzenie sztuki wolnej i eksperymentującej. Jednak w połowie lat 80. pojawiło się nowe pokolenie młodych, które chciało bezpośrednio doświadczyć tej formy sztuki. Performance z tego okresu nie miał już nic wspólnego z performance’em z lat 70.
1989–1995 początek transformacji ustrojowej w Polsce.
Był to niezwykły okres dla sztuki performance. Upadek ustroju politycznego w roku 1989 i pierwsze dni wolności zastają sztukę performance w całkowitym letargu organizacyjnym, ideowym i ekonomicznym. Działania performerskie, m.in. Jacka Jóźwiaka, Wojciecha Bruszewskiego podczas „Lochów Manhattanu” (czerwiec 89, Łódź) oraz m.in. Anny Płotnickiej, Paula Panhuysena, Antoniego Mikołajczyka, Józefa Robakowskiego, Wojciecha Bruszewskiego, Takahiko limury, grupy Kormorany na grudniowym festiwalu WRO 89 we Wrocławiu, są tu całkowitym wyjątkiem. Dopiero po 2–4 latach powstawały festiwale sztuki performance („Real Time”, Sopot 1991; „Zamek Wyobraźni”, Bytów 1993; „Fort Sztuki”, Kraków 1993; „Audio Art”, Kraków 1993; „Interakcje”, Piotrków Trybunalski 1998) i wiele innych imprez, które w przyspieszonym tempie dały polskim artystom szansę nawiązania naturalnego i prawie natychmiastowego kontaktu z artystami zagranicznymi. Z początkiem lat 90. istotną rolę w nawiązaniu normalnych relacji ze światem odegrali tacy artyści, jak Alastair MacLennan, Borys Nieslony, Paul Panhuysen, Seji Shimoda i Richard Martel. To dzięki tym artystom, a nie kuratorom pracującym w instytucjach, nastąpił szybki zwrot ku połączeniu performerów z Europy Wschodniej z Zachodem. Połączenie z obu stron nastąpiło na płaszczyźnie alternatywnej lub pobliżu granic z oficjalnymi układami sztuki.
1996–2006 okres wojny kultur.
Po 1995 sytuacja w polskim performance uległa trwałej konsolidacji. W sztuce polskiej nastąpiły niezauważalne zmiany, ale nie dzięki artystom, a mediom i ultrakonserwatywnym politykom, którzy zaczęli traktować sztukę jako źródło sensacji i skandali.

</doc>
<doc id="690573" url="https://pl.wikipedia.org/wiki?curid=690573" title="Les Valls de Valira">
Les Valls de Valira

Les Valls de Valira – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 171,26 km². Zgodnie z danymi INE, w 2005 roku liczba ludności wynosiła 810, a gęstość zaludnienia 4,73 osoby/km². Wysokość bezwzględna gminy równa jest 740 metrów. Współrzędne geograficzne Les Valls de Valira to 42°23'N 1°27'E.
Miejscowości.
W skład gminy Les Valls de Valira wchodzi 15 miejscowości:

</doc>
<doc id="690582" url="https://pl.wikipedia.org/wiki?curid=690582" title="Bitwa pod Leszczawą Górną">
Bitwa pod Leszczawą Górną

Bitwa pod Leszczawą Górną – bitwa stoczona 28 października 1944 roku w rejonie wsi Leszczawa Górna, pomiędzy czarnoleskim kureniem UPA, a sowieckim oddziałem NKWD.
Niektóre źródła podają również datę bitwy na 22 lub 24 października 1944.
W lecie 1944, przed nadejściem frontu, oddziały UPA na terenie Generalnego Gubernatorstwa wycofały się w wyższe partie Karpat Wschodnich, aby przeczekać przejście frontu. We wrześniu 1944, po przejściu frontu sotnie „Chomy” (NN), oraz „Czornoho” (NN), wchodzące w skład czarnoleskiego kurenia UPA „Smertonosci”, dowodzonego przez „Kulię”, powracając na swoje tereny, zatrzymały się na terenie Pogórza Przemyskiego, w rejonie Turnicy. W październiku zostały one wzmocnione przez 7 spadochroniarzy ukraińskich, zrzuconych przez Niemców, oraz zmobilizowanych członków SKW. 18 października obie sotnie z rejonu Turnicy przez Jamnę i Grąziową przeszły w rejon Trzciańca i Leszczawy Górnej, a 20 października zakwaterowały się w Leszczawie Górnej.
W tym czasie na zapleczu frontu działały silne oddziały NKWD.
28 października 1944 o godzinie 5 rano oddział NKWD, liczący 300 żołnierzy zaatakował zgrupowanie około 500 żołnierzy UPA, uzbrojonych w 70–80 karabinów maszynowych. Zaraz po rozpoczęciu bitwy dotarły posiłki NKWD w sile 800 żołnierzy, wsparte przez kilka samochodów pancernych, a w południe jeszcze 300 żołnierzy. Bitwa trwała około 15 godzin, po których oddziały sowieckie wycofały się. 
Oddział UPA stracił 17 zabitych (w tym sotennego „Chomę”), 8 rannych, 3 zmarłych z ran i 3 spalonych żywcem. W bitwie tej brał udział sotenny „Chrin” (jeszcze jako dowódca czoty w sotni „Chomy”). Wsławił się odwagą, niszcząc jeden samochód pancerny, został przy tym ciężko ranny w obie ręce.
Straty oddziału NKWD to rzekomo 207 zabitych (w tym 1 generał i kilkunastu wyższych oficerów), spalone 2 samochody pancerne, 13 wojskowych ciężarówek i limuzyna w której jechał wzmiankowany generał. 
Po tej bitwie część oddziałów UPA została rozformowana, zasilając oddziały SKW, część natomiast powróciła w Karpaty Wschodnie, na teren Odcinka Taktycznego „Czornyj Lis”.
Była to największa w Polsce bitwa pomiędzy UPA a wojskami sowieckimi.

</doc>
<doc id="690587" url="https://pl.wikipedia.org/wiki?curid=690587" title="Spółdzielnia Mleczarska Mlekovita">
Spółdzielnia Mleczarska Mlekovita

Spółdzielnia Mleczarska Mlekovita – spółdzielnia mleczarska w Wysokiem Mazowieckiem w województwie podlaskim.
Historia.
Początki Spółdzielni Mleczarskiej Mlekovita sięgają okresu przedwojennego. Zakład w Wysokiem Mazowieckiem powstał w 1928 roku, zatrudniał wówczas ok. 30 osób i zajmował się wyłącznie produkcją serów i masła. Po II wojnie światowej, w 1947 roku, utworzono Delegaturę Centrali Mleczarsko-Jajczarskich, a trzy lata później powołano Powiatowy Zakład Mleczarski, który wytwarzał, oprócz masła i serów, również śmietanę, twarogi i lody. W 1957 roku w Wysokiem Mazowieckiem utworzono Okręgową Spółdzielnię Mleczarską. W tym czasie rozpoczęto budowę nowoczesnego na owe czasy zakładu produkcyjnego, którego otwarcie nastąpiło w 1962 roku, oddano wówczas do użytku serownię, masłownię, aparatownię, galanterię mleczarską, paczkownię i kazeiniarnię.
Lata osiemdziesiąte.
W latach 80. Okręgowa Spółdzielnia Mleczarska w Wysokiem Mazowieckiem przerabiała 70 tys. litrów mleka dziennie i zatrudniała 62 osoby. Rolnicy dostarczali średnio po 30-40 litrów mleka dziennie, największy 50 tysięcy litrów rocznie. Obecnie Mlekovita ma 6 tys. członków – dostawców surowca, z których 800 dostarcza prawie 400 tys. l rocznie, a kilkunastu po ponad 1 mln l. Zatrudnienie w spółdzielni wynosi około 2200 osób.
Lata dziewięćdziesiąte.
W 1992 roku nadano spółdzielni obecną nazwę Mlekovita i opracowano logo firmy. W 1998 roku wprowadzono system HACCP i system jakości ISO 9001, dzięki temu spółdzielnia uzyskała (jako jeden z pierwszych zakładów mleczarskich w Polsce) pozwolenie na eksport do państw Unii Europejskiej.
Grupa kapitałowa.
Grupę Kapitałową Mlekovita tworzy według stanu na dzień 24 października 2018 roku 20 zakładów produkcyjnych oraz 32 centra dystrybucyjne: macierzysty w Wysokiem Mazowieckiem (2 zakł.), a także w Baranowie (2 zakł.), Białej Podlaskiej, Działdowie, Kaliszu, Kościanie, Koźminie Wielkopolskim, Lubawie, Łaszczowie, Morągu, Pilicy, Pyrzycach, Sanoku, Suszu, Świeciu, Tomaszowie Lubelskim, Trzebownisku oraz w Zakopanem.
Mlekovita to drugi co do wielkości producent wyrobów nabiałowych w Polsce (po Spółdzielni Mleczarskiej Mlekpol z Grajewa, stan na 2012 r.). Około 35% produkcji jest eksportowane, dziennie firma jest w stanie przerobić 3,0 mln litrów mleka (2009).
W roku 2013 spółdzielnia uruchomiła pierwszą na rynku mleczarskim hurtownię Cash &amp; Carry. Otwarto nowe obiekty inwestycyjne: nowoczesną proszkownię mleka oraz jedyną w branży oczyszczalnię ścieków produkującą w procesie fermentacji biogaz służący jako paliwo do produkcji energii.
Mlekovita jest organizatorem Światowego Dnia Mleka w Polsce – Ogólnopolskiego Święta Mleka.
Od marca 2014 w skład Mlekovity weszła Okręgowa Spółdzielnia Mleczarska w Sanoku, zaś zgodę na fuzję wydał Urząd Ochrony Konkurencji i Konsumentów.
1 lipca 2018 roku do Spółdzielni Mleczarskiej Mlekovita dołączyły 2 zakłady będące w posiadaniu Okręgowej Spółdzielni Mleczarskiej w Kaliszu, dzięki temu połączeniu Grupa Mlekovita umacnia pozycję Lidera w branży mleczarskiej oraz największej firmy mleczarskiej w Europie Środkowo-Wschodniej – zyskując tym samym nowe możliwości dalszego rozwoju.
Prezes zakładu, Dariusz Sapiński, był od lipca do września 2019 roku szantażowany z powodu podejrzeń o podrabianie dat ważności produktów mleczarskich produkowanych przez Mlekovitę; grupę przestępczą, która zajmowała się tym, zatrzymało CBŚP na początku października 2020.

</doc>
<doc id="690591" url="https://pl.wikipedia.org/wiki?curid=690591" title="Adolf Homan">
Adolf Homan

Adolf Antoni Homan (1850-1941) – organmistrz polski, działający pod koniec XIX i w pierwszej połowie XX w. w Warszawie.
Z początku pracował samodzielnie, od 1924 współpracował ze Stanisławem Jezierskim, wcześniejszym pracownikiem. W budownictwie organowym Homan reprezentował, jak większość polskich organmistrzów tego okresu, styl romantyczny, pomimo coraz wyraźniej zarysowujących się w Europie tendencji barokizujących, tzw. Orgelbewegung. Do najbardziej znanych organów firmy Homana należą instrumenty w archikatedrze w Lublinie (1935), katedrze w Sandomierzu (1929), kościele Zmartwychwstania Pańskiego w Warszawie (ok. 1920) oraz w kościele św. Józefa w Krakowie-Podgórzu (1922). Działalność Homana przyczyniła się do zniszczenia kilku starych, często bardzo wartościowych instrumentów - np. w Sandomierzu, gdzie usunięte zostały XVII-wieczne organy Andrzeja Nitrowskiego. Ok. 1938 kończy się historia firmy Homana, która została wykupiona przez Wacława Biernackiego.

</doc>
<doc id="690598" url="https://pl.wikipedia.org/wiki?curid=690598" title="Występ (album)">
Występ (album)

Występ – dwupłytowy, koncertowy album grupy Kazik na Żywo wydany w 2002 roku. Album promowały single "Spalam się" i "I Am on the Top". W 2022 roku wydano limitowany czasowo album w wersji 3LP w kolorze czarnym i pomarańczowym. 8 czerwca 2022 roku dla nabywców wersji 3LP udostępniono niepublikowany dotychczas zapis audio-wideo całego koncertu w formie VOD (pierwotnie miały być to tylko fragmenty). Kilka utworów w wersji wideo udostępniono natomiast dla wszystkich na kanale wydawnictwa S.P. Records 
Skład zespołu.
W utworze ""220V" gościnnie udzielił się Dr Yry (we wkładce do płyty określony "DR ŸRŸ")
Inne informacje.
We wkładce do płyty pojawiły się dwie informacje:

</doc>
<doc id="690599" url="https://pl.wikipedia.org/wiki?curid=690599" title="Kevin C. Foy">
Kevin C. Foy

Kevin C. Foy (ur. 1956) – amerykański polityk, demokrata.
Kevin C. Foy urodził się w Ohio, gdzie dorastał i chodził do szkoły. Z wyróżnieniem ukończył Kenyon College, a następnie wydział prawa North Carolina Central University. Pod koniec lat 80. wraz z żoną Nancy przeniósł się do miasta Chapel Hill, w którym pełnił funkcję burmistrza w okresie 3 grudnia 2001 do 3 grudnia 2009.

</doc>
<doc id="690603" url="https://pl.wikipedia.org/wiki?curid=690603" title="Anastazja (film 1997)">
Anastazja (film 1997)

Anastazja – film animowany z 1997 roku, produkcji amerykańskiej, którego główną bohaterką jest Anya – sierota, która okazuje się Anastazją Nikołajewną Romanową, następczynią carskiego tronu. Do polskich kin trafił 23 stycznia 1998 roku za sprawą Syreny EG. 31 marca 2002 roku TVP1 wyemitowała "Anastazję" z własnym opracowaniem dubbingu.
Fabuła.
Akcja rozpoczyna się w 1916 roku, kiedy to Anastazja ma osiem lat. Podczas świętowania trzechsetnej rocznicy panowania dynastii Romanowów w Rosji wyjeżdżająca wkrótce z Moskwy do Paryża cesarzowa-matka Maria przekazuje ukochanej najmłodszej wnuczce naszyjnik z napisem "Razem w Paryżu", a także pozytywkę z kołysanką, jaką zwykła jej co noc śpiewać. Nagle do pałacu wtarga wygnany za zdradę były doradca carski Grigorij Rasputin wraz ze swym zausznikiem Bartokiem. W zemście rzuca na całą rodzinę klątwę, mającą się wypełnić w dwa tygodnie. I rzeczywiście, wybucha rewolucja lutowa. Marii i Anastazji, dzięki pomocy Dymitra, młodego służącego, udaje się uciec z pałacu przed bolszewikami, dziewczynka gubi jednak pozytywkę (którą zabierze później Dymitr). Po drodze na stację kobiety usiłuje zatrzymać Rasputin, lecz na szczęście załamuje się pod nim lód, a czarownik idzie na dno. Maria wsiada do pociągu, lecz jej wnuczce się to nie udaje – pada na peron bez przytomności.
Po dziesięciu latach Anastazja (Anya) wychodzi z sierocińca. Nie pamięta nic ze swojej królewskiej przeszłości. W towarzystwie przyjaznego psa imieniem Mucha rusza do Petersburga, gdzie usiłuje kupić bilet do Paryża, gdzie ma zamiar odnaleźć swoich bliskich (kierując się napisem na naszyjniku), lecz potrzebna jest jej do tego wiza. Udaje się do starego pałacu, gdzie podobno przebywa ktoś, kto może jej taką załatwić. Ten ktoś to Dymitr i jego przyjaciel Władimir Wołodia – drobni oszuści, którzy, znęceni nagrodą, usiłują odnaleźć kogoś przypominającego Anastazję, zwrócić ją babce w Paryżu i zgarnąć pieniądze, zanim się zorientuje. Anyę w pałacu nękają niejasne wspomnienia. Dymitr i Władimir są zaszokowani jej podobieństwem do księżniczki z obrazów. Wmawiają jej, że może rzeczywiście być Anastazją, a skoro tak – musi pokazać się Marii. Dziewczyna po dłuższych wahaniach zgadza się – w końcu i tak chciała się dostać do Paryża.
Całość obserwuje z góry nietoperz Bartok. Informuje on przebywającego w czyśćcu Rasputina o przeżyciu Anastazji. Ten wysyła za pociągiem, którym jedzie cała trójka, stado swoich skrzydlatych sług, które doprowadzają do katastrofy kolejowej. Podróżnikom udaje się jednak przeżyć. Po drodze do Stralsundu, skąd mają odpłynąć do Paryża, Anya dowiaduje się, że będzie musiała dowieść swojej „autentyczności” przed kuzynką Marii – Sophie. Wpada w przygnębienie, jednak Dymitr i Władimir przekonują ją, że da sobie radę, udzielają jej też niezbędnych wskazówek. Na statku Dymitr uświadamia sobie, że czuje coś do dziewczyny.
Podczas rejsu Rasputin dosięga Anyi przez sen, nakłaniając ją do wyskoczenia za burtę, Dymitr jednak ją ratuje. W końcu cała trójka dociera bezpiecznie do celu. W międzyczasie Maria podejmuje decyzję, że nie będzie więcej przesłuchiwała kolejnych kandydatek, nasyłanych przez chciwych oszustów. Rasputin osobiście rusza do stolicy Francji, chcąc sam się zająć Anastazją.
Sophie przesłuchuje Anastazję, choć bez udziału cesarzowej-matki. Dziewczyna zna wszystkie odpowiedzi, przypomina sobie też sposób, w jaki wydostały się z babką z pałacu. Dymitr pojmuje, że podobieństwo Anyi do księżniczki nie było przypadkowe. Kuzynka Marii zabiera ich na wycieczkę po Paryżu, którą wieńczą wizytą na rosyjskim balecie, gdzie przebywa cesarzowa. Dymitr usiłuje wyprosić na władczyni audiencję dla Anastazji, jednak ta oświadcza, że wie, kim on tak naprawdę jest: "młody człowiek, który jeździ po kraju, szukając podobnej do mojej wnuczki". Słyszy to czekająca za drzwiami Anya. Wściekła na Dymitra opuszcza teatr. Mężczyzna decyduje się na desperacki krok – porywa samochód cesarzowej z nią w środku i zawozi ich aż do domu Sophie. Maria jest dalej nieprzejednana, lecz ulega, gdy Dymitr pokazuje jej pozytywkę. W trakcie rozmowy między kobietami staje się jasne, że są spokrewnione – medalion uruchamia kołysankę w szkatułce.
Rasputin knuje plany pozbycia się świeżo odnalezionej dziedziczki rosyjskiego tronu, na której cześć szykuje się wielki bal. Dymitr odmawia przyjęcia od cesarzowej nagrody, nie rozmawia też długo z Anyą. Żegna się z Władimirem i rusza z powrotem do Petersburga. Podczas balu Maria informuje wnuczkę o postawie mężczyzny. Chwilę potem Anya wychodzi do ogrodów w poszukiwaniu Muchy. W końcu zjawia się przed nią Rasputin, który atakuje ją swoją magią. Na pomoc dziewczynie przychodzi jednak niespodziewanie Dymitr. Z najwyższym trudem pokonują oni czarownika, niszcząc jego „Klucz do Piekielnych Mocy”. Po walce mężczyzna oddaje Anastazji koronę.
Anastazja zostawia cesarzowej list z prośbą o życzenie jej szczęścia, obietnicą, że wkrótce będą znów razem w Paryżu i zapowiedzią ślubu z Dymitrem. Sophie stwierdza, że to wspaniały koniec, na co Maria odpowiada „Nie. To wspaniały początek”. Para narzeczonych podróżuje promem po Sekwanie, niespodziewaną sympatię znajduje też pozbawiony pana Bartok.
Odbiór krytyczny.
Film został pozytywnie oceniony przez publikę i krytyków. W oparciu o opinie z 54 recenzji serwis Rotten Tomatoes przyznał mu wynik 85%.
Wersja polska.
"Anastazja" została w Polsce zdubbingowana dwukrotnie: raz na potrzeby wersji kinowej, użytej również w wydaniach na VHS/DVD (jest ona zatem znacznie powszechniej znana), a kilka lat później powstał drugi dubbing – na zlecenie TVP. Polscy fani podzielili się w odbiorze obydwu wersji – niektórym przypadł do gustu jeden dubbing, innym drugi, przy czym dużą rolę odgrywał fakt, którą wersję usłyszało się najpierw. Tłumaczenie każdej z nich jest bardzo luźne, niejednokrotnie zupełnie zmieniające sens oryginalnego dialogu, co stało się obiektem sporej krytyki ze strony widzów.
Wersja kinowa.
Opracowanie wersji polskiej: Start International Polska
Nagrań dokonano w: Sun Studio A/S Kopenhaga
Reżyseria: Ewa Złotowska
Tekst polski: Magdalena Dwojak
Teksty piosenek: Marek Robaczewski
Udział wzięli:
i inni
Wersja telewizyjna.
W wersji polskiej wystąpili:
W pozostałych rolach:
i inni
Wersja polska: Telewizyjne Studia Dźwięku w Warszawie
Reżyseria: Andrzej Bogusz
Tłumaczenie i dialogi: Katarzyna Precigs
Dźwięk: Jakub Milencki
Montaż: Zofia Dmoch
Kierownik produkcji: Monika Wojtysiak
Teksty piosenek: Wiesława Sujkowska
Opracowanie muzyczne: Marian Szałkowski
Lektor: Andrzej Bogusz

</doc>
<doc id="690604" url="https://pl.wikipedia.org/wiki?curid=690604" title="Oldrich Pelčak">
Oldrich Pelčak



</doc>
<doc id="690605" url="https://pl.wikipedia.org/wiki?curid=690605" title="Jan Kreczmar">
Jan Kreczmar

Jan Kreczmar (ur. 6 maja 1908 w Warszawie, zm. 29 sierpnia 1972 tamże) – polski aktor filmowy i teatralny, pedagog.
Kariera zawodowa.
Jan Kreczmar urodził się 6 maja 1908 roku w Warszawie. Był synem Jana Kreczmara, założyciela warszawskiego gimnazjum. Przed II wojną światową ukończył na Uniwersytecie Warszawskim wydział humanistyczny, a ponadto był absolwentem oddziału dramaturgicznego Konserwatorium Muzycznego w Warszawie. Zadebiutował w 1929 roku w teatrze wileńskim Aleksandra Zelwerowicza w roli Guślarza w "Dziadach" Adama Mickiewicza. Następnie występował w Teatrze Polskim w Poznaniu, gdzie zagrał m.in. Romea w "Romeo i Julii" Szekspira i Gucia w "Ślubach panieńskich" Aleksandra Fredry, pracował w lwowskim teatrze Wilama Horzycy, a od 1933 roku do wybuchu II wojny w Teatrze Polskim Arnolda Szyfmana. Przed II wojną światową zagrał ponad 70 ról.
Po wybuchu II wojny światowej i zajęciu miasta przez Niemców Kreczmar przeprowadził się do Warszawy – pracował jako barman i brał udział w konspiracji. Był wykładowcą podziemnego Państwowego Instytutu Sztuki Teatralnej oraz wchodził w skład Tajnej Rady Teatralnej. W 1944 roku zagrał w premierowym spektaklu Teatru Wojska Polskiego w Lublinie. Z teatrem tym, działającym wówczas w Łodzi, był związany do 1946. W 1945 zadebiutował jako reżyser wystawiając "Dożywocie" Aleksandra Fredry. W 1946 roku powrócił do Warszawy i latach 1946–1963 występował w Teatrze Polskim, a od 1964 roku do śmieci w Teatrze Współczesnym, współpracując z innymi warszawskimi tetrami, m.in. Klasycznym i Narodowym. W międzyczasie w latach 1953–1955, razem z Janem Świderskim, był kierownikiem artystycznym Teatru Nowej Warszawy. 
W roku 1951 otrzymał I nagrodę na Festiwalu Polskich Sztuk Współczesnych we Wrocławiu za rolę profesora Mokrzyckiego w sztuce "Próba sił" Jerzego Lutowskiego w reżyserii Aleksandra Bardiniego, a w 1966 nagrodę Komitetu d/s Radia i Telewizji.
Jako pedagog w latach 1945–1946 prowadził wykłady w łódzkim Państwowym Instytucie Teatralnym, a od 1947 roku pracował w Państwowej Szkole Teatralnej (Państwowa Szkoła Dramatyczna) w Warszawie, gdzie pełnił funkcje:
Jan Kreczmar zmarł 29 sierpnia 1972 w Warszawie. Spoczywa na cmentarzu Powązkowskim w Warszawie (kw. 190–V–24/25) w grobowcu rodzinnym.
Życie prywatne.
Jego żoną była aktorka Justyna Kreczmarowa. Jan Kreczmar był bratem reżysera Jerzego Kreczmara i ojcem Małgorzaty Janiny Kreczmar oraz poety Adama Kreczmara, a także wujem Zbigniewa Zapasiewicza. Jego zięciem jest satyryk Krzysztof Daukszewicz, a wnukiem Grzegorz Daukszewicz.

</doc>
<doc id="690606" url="https://pl.wikipedia.org/wiki?curid=690606" title="Chutir">
Chutir

Chutir - grupa folkowa, grająca utwory inspirowane folklorem ukraińskim Bukowiny, Karpat i Pogórza Przemyskiego.
Powstała w Gdańsku w 1996.

</doc>
<doc id="690612" url="https://pl.wikipedia.org/wiki?curid=690612" title="Widlino (powiat pucki)">
Widlino (powiat pucki)

Widlino (też: "Wiedlino", kaszb. "Wiedlëno") – wieś kaszubska w Polsce położona w województwie pomorskim, w powiecie puckim, w gminie Puck na wschodnim skraju Puszczy Darżlubskiej, przynależna do sołectwa Połchowo.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Widlino: Widlino (powiat kartuski)

</doc>
<doc id="690615" url="https://pl.wikipedia.org/wiki?curid=690615" title="Kolzam SPA-66">
Kolzam SPA-66

Kolzam SPA-66 (seria "SN81") – dwuczłonowy autobus szynowy eksploatowany przez Polregio, wcześniej Polskie Koleje Państwowe, produkowany w latach 1988–1990 przez Kolzam Racibórz. Jego eksploatację zakończono w 2015 roku.
Pojazd ten został zbudowany na podstawie drezyny inspekcyjnej WOA-29, co spowodowało ograniczenia konstrukcyjne (np. brak toalet lub przejść międzywagonowych), które pojawiły się dopiero podczas modernizacji. Doświadczenia zdobyte podczas budowy i eksploatacji pomogły w budowie kolejnych pojazdów tego typu, szczególnie w SA104 – wersji rozwojowej SN81.
Historia.
Geneza.
Postępujący spadek znaczenia kolei w ruchu pasażerskim w Europie po drugiej wojnie światowej spowodował budowę i eksploatację wagonów motorowych na liniach lokalnych. W Polsce jednak spalinowe zespoły trakcyjne zaczęły pojawiać się dopiero w połowie lat 50, jednak ich dostawy dla PKP skończyły się w połowie lat siedemdziesiątych. Od 1975 do 1988 polski przemysł środków transportu nie wyprodukował żadnego spalinowego pojazdu trakcyjnego tej klasy i poza pojazdami wąskotorowymi ustał import takich maszyn.
Kryzys lat 80. spowodował zmniejszenie zapotrzebowania na przewozy pasażerskie, a ponadto kolej musiała konkurować z coraz lepszą ofertą przewoźników autobusowych. Kolejnym impulsem do modernizacji parku taborowego był zaawansowany wiek dotychczas stosowanych pojazdów, z których najmłodsze miały 13 lat, natomiast najstarsze prawie 40 i kres ich eksploatacji był planowany na pierwszą połowę lat 90..
17 lipca 1989 dyrektor generalny PKP zatwierdził program budowy autobusów szynowych, w którym powołano się na pozytywne wyniki użytkowania SN81. Program przewidywał dostawę 220 szynobusów - jego wykonawcą zostały ZNTK Poznań wytwarzające szynobusy SA101.
Budowa.
W tej sytuacji dyrekcja firmy Kolzam, producenta lekkich drezyn inspekcyjnych, postanowiła zbudować lekki pojazd szynowy przeznaczony do obsługi pasażerskiego ruchu lokalnego. W celu zaoszczędzenia czasu oraz środków nowy pojazd został wykonany na podstawie projektu drezyny inspekcyjnej. Pierwszy egzemplarz był gotowy w 1988 roku. Łącznie powstało 6 pojazdów, w tym 1 dla PKP LHS.
Konstrukcja.
Silnik.
SN81-001.
W pierwszym, prototypowym egzemplarzu SN81 zostały zamontowane wolnossące silniki wysokoprężne SW-400, wyprodukowane przez Wytwórnię Silników Wysokoprężnych Andoria z Andrychowa. Silniki te mają moc maksymalną 125 KM i pojemność 6540 cm3. Silniki tego typu są wykorzystywane do napędzania między innymi małych ciężarówek i średnich autobusów oraz maszyn rolniczych.
Pozostałe.
W kolejnych szynobusach zastosowano inną jednostkę napędową tego samego producenta – silnik 6CT107 o mocy 170 KM i pojemności 6529 cm3; większa moc jest efektem zastosowania turbodoładowania oraz większego stopnia sprężania. 6CT107 jest o 100 kg cięższy od SW-400 co powoduje, że wyposażone w niego szynobusy są cięższe niż SN81-001; różnica jest jednak na tyle mała, że nie wpłynęła na zmianę oznaczenia.
Toalety.
Fabrycznie SN81 nie były wyposażone w toalety; dopiero podczas modernizacji zostały one zamontowane w SN81-003 i SN81-004.
Eksploatacja.
SN81-001.
Wszystkie normalnotorowe SN81 zostały początkowo przypisane do lokomotywowni Racibórz, jednakże już 1 czerwca 1990 SN81-001 został przydzielony do lokomotywowni Kędzierzyn-Koźle. Przed 1997 szynobus ten został przydzielony lokomotywowni Czeremcha na Podlasiu, skąd 1 lipca 1997 został przekazany do Zakładu Taboru w Białymstoku. Szynobus ten do końca pozostał na Podlasiu, zmieniając tylko swój przydział podczas zmian nazw podmiotu zajmującego się utrzymaniem taboru w Białymstoku.
W lipcu 2008 SN81-001 uległ kolizji na przejeździe kolejowo-drogowym w okolicy Strabli. W wyniku wypadku pękła ostoja wagonu, co uczyniło remont całkowicie nieopłacalnym. Pojazd ten został przewieziony do Warszawy i umieszczony przed siedzibą Przewozów Regionalnych jako pomnik. W listopadzie 2018 ze względu na zmianę siedziby Przewozów Regionalnych pojazd został przetransportowany do Łukowa. Na początku 2020 roku został przetransportowany do Czeremchy. 
SN81-002 i SN81-003.
SN81-002 i SN81-003 zostały na Śląsku po przydzieleniu najpierw do Raciborza, potem do Kędzierzyna-Koźla. Później szynobusy był delegowane do Katowic, a następnie stacjonowały jeszcze w Gliwicach, Katowicach oraz Czechowicach-Dziedzicach. W czerwcu 2000 oba trafiły do Lublina. W 2006 SN81-003 został przydzielony do PR Opole, skąd jeszcze w tym samym roku trafił do PR Białystok. W 2007 roku w taką samą zmianę przydziału miał SN81-002, który po niedługim pobycie w Opolu na krótko trafił do PR Białystok. 10 października oba pojazdy zostały wpisane na stan PR Gdynia i stacjonowały w Chojnicach, gdzie obsługiwały mniej obłożone połączenia w węźle chojnickim. Pojazdy te zostały wycofane z Podlaskiego ZPR ze względu na zastąpienie ich nowymi pojazdami serii SA133&lt;ref name="ŚK 11/2009"&gt;&lt;/ref&gt;. 3 listopada 2014 zakończono eksploatację jednostki 003, a 2 lutego 2015 jednostki 002. Powodem wycofania ich z eksploatacji było osiągnięcia wieku kwalifikującego je do naprawy głównej. 6 grudnia obie jednostki zostały zezłomowane.
SN81-004 i SN81-006.
SN81-004 i SN81-006 miały podobny do siebie przebieg służby. Od początku jeździły na Podlasiu, najpierw w lokomotywowni Czeremcha, później Białystok. Ich zmiany przydziału, oprócz krótkiej delegacji SN81-004 do Opola w 2005 roku, były związane wyłącznie ze zmianą struktur właściciela. W SN81-004 doszło do zmiany oznaczeń członów, jednakże był to zabieg formalny.
W grudniu 2012 SN81-006 został przydzielony do Łódzkiego Zakładu Przewozów Regionalnych do obsługi linii Tomaszów Mazowiecki – Opoczno. 12 stycznia 2013 ze względu na liczne awarie SN81-006 dodatkowo do bazy ŁZPR przeniesiono SN81-004. 2 września SN81-006 uderzył w samochód ciężarowy, co w połączeniu z awaryjnym wyłączeniem SN81-004 spowodowało konieczność wprowadzenia autobusów zastępczych na trasie Tomaszów – Opoczno. Uszkodzenia SN81-006 okazały się na tyle poważne, że pojazd przeznaczono do kasacji. W grudniu 2013 SN81 zostały ostatecznie zastąpione przez SA135 zakupione przez Przewozy Regionalne. W lipcu 2015 SN81-004 i 006 zostały wystawione na sprzedaż. Pierwszy z nich w wyniku postępowania przetargowego został nabyty przez Stowarzyszenie Miłośników Kolei w Jaworzynie Śląskiej.
Nazwa.
Nazwa SN81 oznacza&lt;ref name="ŚK9/2008"&gt;&lt;/ref&gt;:

</doc>
<doc id="690616" url="https://pl.wikipedia.org/wiki?curid=690616" title="Napięcie prądu">
Napięcie prądu



</doc>
<doc id="690618" url="https://pl.wikipedia.org/wiki?curid=690618" title="Suchy Wierch Kondracki">
Suchy Wierch Kondracki

Suchy Wierch Kondracki () – szczyt o wysokości 1895 m w Tatrach Zachodnich, pomiędzy Kopą Kondracką (2004 m) i Małą Suchą Czubą Kondracką (1832 m). Posiada dwa wierzchołki odległe od siebie o 32 m: niższy graniczny, wznoszący się w grani głównej Tatr Zachodnich (1890 m) i wyższy słowacki, wysunięty na południe od grani (1895 m).
Topografia.
Od Kopy Kondrackiej oddzielony jest Przełęczą pod Kopą Kondracką (1864 m), od Małej Suchej Czuby Gładkim Przechodem (1799 m). Przez szczyty te i przełęcze biegnie granica polsko-słowacka. Niższy wierzchołek znajduje się w tej grani. Na południe, poprzez wierzchołek główny, wybiega z niego do Doliny Cichej krótki Jaworowy Grzbiet, zakończony urwiskiem Jaworowych Skałek (1663 m). Po zachodniej stronie tego grzbietu znajduje się Dolinka Rozpadła, po stronie wschodniej Czerwony Upłaz, z którego opadają odnogi Wielkiego Kondrackiego Żlebu.
W kopule szczytowej Suchego Wierchu Kondrackiego znajduje się jeszcze kilka niewybitnych wierzchołków oddzielonych rowem grzbietowym. W kierunku północno-wschodnim około 140 m od granicznego wierzchołka, za rowem grzbietowym, znajduje się niewielka kopka (1864 m), od której odbiega w północno-wschodnim kierunku do Doliny Kondratowej grzbiet zwany Łopatą. Grzbiet ten oddziela dolinkę Długiego Żlebu od Doliny Suchej Kondrackiej (obydwie są odnogami Doliny Kondratowej).
Opis szczytu.
Masyw szczytowy i stoki północne Suchego Wierchu Kondrackiego zbudowane są ze skał krystalicznych leżących na podkładzie skał osadowych. W tym miejscu bowiem w wapiennych Tatrach Zachodnich występuje tzw. wyspa krystaliczna Goryczkowej – obszar zbudowany ze skał krystalicznych. Stoki południowe poniżej Jaworowej Kopy zbudowane są z wapieni i dolomitów. Masyw pokrywają głównie murawy, piargi i kosodrzewina. Skalne ścianki występują jedynie na najbardziej stromych północno-wschodnich stokach opadających do Doliny Suchej Kondrackiej.
Przez Suchy Wierch Kondracki prowadzi atrakcyjny widokowo szlak turystyczny. Omija on jednak jego najwyższe wierzchołki, przechodząc po północnej, polskiej stronie. Ścieżka turystyczna prowadzi ponad rowem grzbietowym zawalonym rumowiskiem głazów porośniętych niską murawą i pojedynczymi kępami kosodrzewiny. Wierzchołki Suchego Wierchu są ze szlaku dostępne bez trudności i turyści wydeptali na nie pozaszlakowe ścieżki powodując tzw. erozję turystyczną.

</doc>
<doc id="690619" url="https://pl.wikipedia.org/wiki?curid=690619" title="Abdul Koroma">
Abdul Koroma

Abdul G. Koroma (ur. 29 września 1943 we Freetown) - prawnik i dyplomata ze Sierra Leone, sędzia Międzynarodowego Trybunału Sprawiedliwości.
Jest absolwentem Uniwersytetu Kijowskiego i King’s College w Londynie.
Był przedstawicielem Sierra Leone przy ONZ (1981-1985), przy Wspólnotach Europejskich i UNESCO (1985-1988) i przy OJA (1988-1992), będąc jednocześnie akredytowany jako ambasador Sierra Leone przy wielu państwach.
W latach 1982-1994 był członkiem Komisji Prawa Międzynarodowego (w 1991 jej przewodniczył). Współpracował w przygotowaniu konwencji prawa morza z 1982, statutu Międzynarodowego Trybunału Karnego, kodeksu zbrodni przeciwko pokojowi i bezpieczeństwu ludzkości.
W latach 1994–2012 (przez dwie kadencje) był sędzią Międzynarodowego Trybunału Sprawiedliwości. Przewodniczy też Centrum Dialogu Humanitarnego im. Henri Dunanta.

</doc>
<doc id="690623" url="https://pl.wikipedia.org/wiki?curid=690623" title="Franciszek Brodniewicz">
Franciszek Brodniewicz

Franciszek Brodniewicz (ur. 29 listopada 1892 w Kwilczu, zm. 17 sierpnia 1944 w Warszawie) – polski aktor filmowy i teatralny.
Życiorys.
Syn krawca, ukończył gimnazjum w Poznaniu. Do I wojny światowej grał epizody w Teatrze Polskim w Poznaniu, a po jej zakończeniu grał w teatrach Bydgoszczy, Poznania, Łodzi i Lwowa. W końcu przeniósł się do Warszawy, gdzie grał w Teatrze Kameralnym, Teatrze Operetkowym, Teatrze Polskim i Teatrze Małym. W ostatnich latach przed wybuchem II wojny światowej zajmował się pracą filmową, nie był związany angażem z żadną sceną. Był czołowym amantem polskiego kina międzywojennego. Sławę przyniosły mu role w "Trędowatej" (1936), "Wiernej rzece" (1936) oraz "Doktórze Murku" (1939).
W czasie okupacji niemieckiej odmówił występowania w filmach tworzonych za pieniądze okupanta, odpowiadając w ten sposób na apel Związku Artystów Scen Polskich o niewspółpracowanie z hitlerowcami. Nie zgodził się zagrać w filmie "Heimkehr" (1941), który ukazywał negatywny obraz Polaków.
W latach 1940–1944 występował w teatrzyku Na Antresoli. Pracował jako kelner w jednej z kawiarni w warszawskim Śródmieściu, gdzie z czasem awansował na kierownika sali.
W swoim mieszkaniu ukrywał Żydówkę Rachelę Adler. Pomógł w ucieczce sąsiadowi ściganemu przez Gestapo. Zmarł podczas powstania warszawskiego w swoim mieszkaniu przy ulicy Złotej 73, na skutek nieleczonej choroby wieńcowej, która wywołała zawał serca po tym, jak w podwórzu kamienicy wybuchła bomba lotnicza. Został pochowany przy swoim domu, a po ekshumacji na cmentarzu Bródnowskim (kwatera: 13B-V-18).
Życie prywatne.
W 1924 roku Brodniewicz poznał bibliotekarkę Helenę Thewsównę (1901–1982), córką Oskara Thewsa i Marii z Reszczyńskich. Rok później parze urodziła się córka, Jadwiga Maria (1924–2012). Aktor uznał dziecko za swoją córkę dopiero 29 lipca 1930 r., w dzień swojego ślubu z Heleną. Żona oraz córka Brodniewicza mieszkały w Poznaniu, razem z siostrami aktora. W późniejszym okresie Helena pracowała jako kasjerka w kinie. Jadwiga Brodniewiczówna, wyjechała po wojnie do Stanów Zjednoczonych i zamieszkała na Florydzie; pracowała jako kosmetyczka. Otrzymała obywatelstwo amerykańskie i zmieniła nazwisko na Ada Kennedy. W 2005 r. wróciła do Polski, gdzie pozostała do swojej śmierci.

</doc>
<doc id="690627" url="https://pl.wikipedia.org/wiki?curid=690627" title="Georg Wolkenhauer">
Georg Wolkenhauer

Georg Wolkenhauer (ur. 29 maja 1835 w Hanowerze, zm. 23 grudnia 1905 w Szczecinie) – założyciel firmy powstałej w 1853 w Szczecinie, początkowo działającej jako warsztat naprawczy i skład instrumentów. W latach 1874-1920 miała siedzibę w Pałacu Velthusena. Firma "Georg Wolkenhauer" prowadzona była następnie przez jego spadkobierców.
Richard Wolkenhauer do Szczecina przybył w latach 50. XIX w, a w 1857 przejął od swego brata Georga skład instrumentów. Dzięki zaangażowaniu, zmysłowi przedsiębiorczemu i handlowemu, doprowadził firmę do rozkwitu. W 1870 uzyskał tytuł nadwornego dostawcy pruskiego, wkrótce także tytuły nadwornego dostawcy Badenii, Weimaru, Mecklemburgii-Schwerinu i księcia Prus Fryderyka Karola. W 1871 przejął wytwórnię fortepianów Huet, którą rozbudował, połączył ze składem instrumentów i rozpoczął budowę fortepianów. W roku 1873 zakupił Hofpianofabrik Wilhelm Biese w Berlinie, następnie został na krótko współwłaścicielem fabryki fortepianów Johann Kühse w Dreźnie. Berlińską firmę doprowadził do znakomitej kondycji i odprzedał ją z powrotem poprzedniemu właścicielowi.
W 1871 Wolkenhauer kupił „pałacyk Velthausena”, gdzie produkowano, wystawiano i sprzedawano instrumenty. Do 1883 wytwórnia sprzedała 1200 instrumentów, głównie na Pomorzu, w Prusach Wschodnich i Zachodnich, Szlezwiku-Holsztynie, a także eksportowała je do Szwecji i Norwegii. W Szczecinie zatrudniał wówczas 60 osób, na zamówienie produkował instrumenty w Berlinie, Dreźnie i Lipsku.
Richard Wolkenhauer był twórcą patentów i wynalazków, polepszających płytę rezonansową w fortepianach. Instrumenty firmy zdobyły medale i wyróżnienia na wystawach przemysłowych:
Po śmierci Richarda Wolkenhauera wytwórnię fortepianów prowadzili spadkobiercy: wdowa Karoline, córka Lina Wartenberg oraz jej syn Kurt Wartenberg. Długoletni pracownik firmy Hans Beltz otrzymał generalne pełnomocnictwo. Firma posiadała własne filie i przedstawicielstwa, dystrybucją jej instrumentów zajmowali się też samodzielni instrumentarze i muzycy. Szczecińska firma, której wyroby zyskały uznanie klientów nie tylko na rynku lokalnym, w wyniku działań II wojny światowej zakończyła egzystencję.
Instrumenty produkowane przez firmę Wolkenhauera to głównie pianina, w mniejszej liczbie fortepiany. Pianina budowane były z mechanizmem z górnym i dolnym tłumikiem.

</doc>
<doc id="690629" url="https://pl.wikipedia.org/wiki?curid=690629" title="Pani na Srebrnym Gaju">
Pani na Srebrnym Gaju

Pani na Srebrnym Gaju znane również jako Miłość Pat ("ang. Mistress Pat") – powieść Lucy Maud Montgomery napisana w 1935 roku, będąca kontynuacją "Pat ze Srebrnego Gaju".
Opowiada dalsze losy Patrycji, mieszkającej na farmie zwanej Srebrny Gaj. Dziewczyna dorasta – nadal mieszka w Srebrnym Gaju z rodzicami i kultywuje tradycje z dzieciństwa. Historia skupia się wokół poszukiwań partnera życiowego i dramatycznych, nieoczekiwanych zmian, jakie zachodzą na farmie.

</doc>
<doc id="690630" url="https://pl.wikipedia.org/wiki?curid=690630" title="I liga argentyńska w piłce nożnej (1988/1989)">
I liga argentyńska w piłce nożnej (1988/1989)

Mistrzem Argentyny w sezonie 1988/89 został klub Independiente, natomiast wicemistrzem Argentyny – Boca Juniors.
Do Copa Libertadores zakwalifikowały się następujące kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Do drugiej ligi spadły dwa ostatnie w tabeli kluby – San Martín Tucumán i Armenio Buenos Aires. Na ich miejsce awansowały dwa kluby z drugiej ligi – Unión Santa Fe i Chaco For Ever Resistencia.
Primera división 1988/1989.
Tabela Apertura 1988/89.
Tabela w połowie sezonu zadecydowała, które kluby argentyńskie wystąpią w Copa Libertadores 1989.
Liguilla Pre Libertadores 1988/1989.
Finał.
San Lorenzo de Almagro uzyskał prawo gry o awans do Copa Libertadores 1990 ze zwycięzcą turnieju Liguilla Clasificación.
Copa Libertadores 1990.
Zwycięzca turnieju Liguilla Clasificación (River Plate) zmierzył się ze zwycięzcą turnieju Liguilla Pre Libertadores (San Lorenzo de Almagro), a nagrodą była kwalifikacja do Copa Libertadores 1990.
Obok mistrz Argentyny Independiente awans do Copa Libertadores 1990 uzyskał klub River Plate.

</doc>
<doc id="690631" url="https://pl.wikipedia.org/wiki?curid=690631" title="Reguła van ’t Hoffa">
Reguła van ’t Hoffa

Reguła van ’t Hoffa – empiryczna reguła, sformułowana przez Jacobusa H. van ’t Hoffa, stwierdzająca, że szybkość reakcji chemicznej wzrasta od 2 do 4 razy przy podwyższeniu temperatury o . Np. znając stałą szybkości reakcji formula_1 w temp. , można oszacować, że stała szybkości reakcji formula_2 w temperaturze formula_3 wyniesie:
Reguła van ’t Hoffa jest spełniona dla reakcji homogenicznych w temperaturze do 500 °C.
Z regułą van ’t Hoffa wiąże się temperaturowy współczynnik szybkości reakcji, wyrażony zależnością:
gdzie:
Jego wartość często jest jednak większa niż 2, zazwyczaj mieści się w zakresie ocenianym jako 2–3 lub 2–4, choć znane są procesy, w których dochodzi on do 6. Wartość współczynnika maleje wraz ze wzrostem temperatury.
Stosunek szybkości reakcji chemicznej w różnych temperaturach wyraża równanie:
gdzie:
Np. wzrost temperatury o przyspiesza reakcję 210 ≈ 1000 razy dla formula_17 i 410 ≈ 1 000 000 razy dla formula_18.

</doc>
<doc id="690638" url="https://pl.wikipedia.org/wiki?curid=690638" title="Philippe Buchez">
Philippe Buchez

Philippe Buchez (ur. 31 marca 1796 w Matagne-la-Petite, zm. 11 sierpnia 1865 w Rodez) – francuski polityk, historyk i socjolog, założyciel dziennika "L'Atelier".
Urodził się w Matagne-la-Petite, które obecnie znajduje się w Belgii, a wówczas we francuskim departamencie Ardenów. W 1821 razem z Armandem Bazardem i grupą współtowarzyszy stworzył organizację zwaną "la Charbonnerie", wzorowaną na włoskiej Karbonerii. W 1825 opublikował jedno ze swoich podstawowych dzieł, "Études de théologie, de philosophie et d'histoire". Mniej więcej w tym samym czasie został członkiem "Saint-Simonian Society".

</doc>
<doc id="690640" url="https://pl.wikipedia.org/wiki?curid=690640" title="Sebastian Miernicki">
Sebastian Miernicki



</doc>
<doc id="690644" url="https://pl.wikipedia.org/wiki?curid=690644" title="Zygmunt Augustyński">
Zygmunt Augustyński

Zygmunt Franciszek Augustyński, pseud. lit. „Narożny” (ur. 4 października 1890 w Odporyszowie, zm. 26 sierpnia 1959 w Warszawie) – polski prawnik, dziennikarz, polityk, działacz Polskiego Państwa Podziemnego, redaktor naczelny „Expresu Porannego” i „Gazety Ludowej”, więzień okresu stalinowskiego.
Życiorys.
Był najmłodszym dzieckiem Wojciecha Augustyńskiego i Elżbiety z domu Pytka. Uczęszczał do Gimnazjum im. Kazimierza Brodzińskiego w Tarnowie, z którego w 1905 został wydalony wraz z grupą kolegów z powodu związków z ruchem „promienistych”. Dzięki pomocy starszych braci przeniósł się do Krakowa i kontynuował naukę w III Gimnazjum im. Jana III Sobieskiego, gdzie w 1908 ukończył VIII klasę i zdał egzamin dojrzałości. Z początkiem 1907, jako niespełna siedemnastoletni gimnazjalista rozpoczął pracę w redakcji „Przyjaciela Ludu”, która mieściła się przy ul. Szewskiej 11 w Krakowie. Właścicielem i redaktorem pisma, organu ówczesnego Polskiego Stronnictwa Ludowego był jeden z galicyjskich liderów ludowych – Jan Stapiński. Zygmunt Augustyński początkowo zajmował się przeglądaniem korespondencji i uczył się korekty, aby z czasem zyskać decydujący wpływ na dział „Odpowiedzi Redakcji”. W 1908 przeszedł do pracy w redakcji „Gazety Powszechnej”, dziennika ludowego, w którym był zatrudniony w charakterze sprawozdawcy miejskiego. Współpracował również z „Głosem Narodu”, pismem adresowanym głównie do sfer mieszczańskich. 
Gdy w 1907 Jan Stapiński zdobył mandat do austriackiej Rady Państwa zabrał go do Wiednia, obsadzając na stanowisku sekretarza posła i klubu poselskiego PSL. Istotnie zaważyło to na dalszej karierze młodego dziennikarza. Z Wiednia przesyłał korespondencje do wydawanego w Krakowie od końca 1910 „Ilustrowanego Kuriera Codziennego” (IKC) z informacjami o życiu parlamentarnym monarchii naddunajskiej. W tym czasie podjął studia prawnicze w Uniwersytecie Wiedeńskim, w toku których złożył egzamin prawniczy, tzw. historyczny. W 1912 wyjechał do Berlina, gdzie kontynuował studia prawnicze w Uniwersytecie Fryderyka Wielkiego, skąd przesyłał korespondencje dla krakowskiego IKC-a. Podczas pobytu w stolicy Cesarstwa Niemiec spotkał Wojciecha Korfantego - wybitnego przywódcę polskiej chadecji. W 1913 wyjechał do Lwowa, gdzie przebywał do wybuchu wojny, kontynuując studia prawnicze na Uniwersytecie Lwowskim. W tym czasie pracował jako sprawozdawca „IKC-a” z Sejmu Krajowego Galicji, był również zatrudniony w „Dzienniku Polskim”, piśmie codziennym wydawanym we Lwowie od końca lat 60. XIX w.
Po wybuchu I wojny światowej został zmobilizowany i powołany do 57. pułku piechoty austriackiej. Z powodów zdrowotnych (zwężenie aorty) został przydzielony do 1. pułku piechoty batalionu majora Tadeusza Furgalskiego „Wyrwy”, wchodzącego w skład Legionów Polskich tworzonych w Galicji już w pierwszych tygodniach wojny. Pułkiem, należącym do Legionu Zachodniego dowodził początkowo Józef Piłsudski. Następnie został skierowany do Wojskowego Biura Prasowego z siedzibą w Piotrkowie Trybunalskim, którym kierował Stanisław Kot, znajomy z ruchu „promienistych”. Tam poznał miłość swojego życia, Eugenię Bartenbach, z którą w lutym 1917 zawarł związek małżeński. W okresie od kwietnia do sierpnia 1916 brał udział w walkach toczonych przez pułk nad Styrem i Stochodem. Dokumentował życie pułku, będąc jego kronikarzem, ponadto przesyłał informacje na temat działalności legionowej dla krakowskiego „IKC”. Legionowe boje zakończył w stopniu sierżanta. Został odznaczony Krzyżem Walecznych oraz Krzyżem Pamiątkowym 6. pułku piechoty Legionów Polskich. Jako 27-latek, dysponujący jak na młody wiek imponującym warsztatem dziennikarskim postanowił osiąść w Warszawie i poświęcić się pracy redakcyjnej, która była jego pasją i powołaniem.
Tradycje rodzinne.
Ojciec Zygmunta Augustyńskiego, Wojciech był powstańcem styczniowym, wieloletnim wójtem gminy i promotorem oświaty w Odporyszowie, najstarszy brat Stanisław Augustyński należał do PSL „Piast” w Sanoku, w 1930 z ramienia BBWR uzyskał mandat posła Sejmu RP III kadencji, drugi z braci Jan Augustyński był profesorem gimnazjalnym, dyrektorem „Gimnazjum Polskiego” i działaczem polonijnym w Gdańsku, zaś kuzyn Marcin Augustyński z Otfinowa był działaczem ludowym, znanym na Powiślu Dąbrowskim mentorem politycznym Jakuba Bojki, opiekunem małego Henryka Sucharskiego, późniejszego majora, dowódcy obrony Westerplatte. W "Pawich piórach" Leona Kruczkowskiego wciela się w postać Michała Augustyna, który skutecznie zabiega o wybór Jakuba Bojki do Sejmu Krajowego we Lwowie. Pośród działaczy ludowych, odwiedzających jego dom w Otwinowie, częstym gościem był Wincenty Witos, z którym Zygmunt Augustyński stykał się od dzieciństwa.
Działalność publiczna.
Od 1919 z dużym sukcesem redagował i wydawał we własnej drukarni „Gazetę Poniedziałkową”, która w tamtym czasie jako jedyna ukazywała się w poniedziałek. W 1925 został zaangażowany przez Henryka Butkiewicza do Domu Prasy, zwanego Prasą Czerwoną (od koloru winiety tytułowej), założonego przez spółdzielnię dziennikarzy w Warszawie w 1922. Został redaktorem naczelnym „Expresu Porannego”. Miał także znaczący wpływ na „Kurier Czerwony”. Był twórcą nowoczesnej gazety codziennej z krótką informacją polityczną, podaną w atrakcyjnej formie. W 1931 odszedł z „Ekspresu Porannego” ponieważ Dom Prasy coraz bardziej wiązał się z Sanacją, przez co wymagano wypowiadania się zgodnego z linią polityczną pism. Po nieudanych próbach wydawania własnej gazety codziennej „Rekordu Porannego”, od 1932 prowadził dziennikarską agencję informacyjną „Press” zamkniętą w 1937 bez wyroku sądowego przez władze sanacyjne za zamieszczanie informacji nt. aktów wrogości podejmowanych przez Niemców w stosunku do Polaków w Wolnym Mieście Gdańsku. Początkowo nie mógł znaleźć zatrudnienia jako ktoś źle widziany, następnie publikował w „Gazecie Handlowej”. Przyjął ofertę Centralnego Związku Polskiego Przemysłu, Górnictwa, Handlu i Finansów, zwanego popularnie Lewiatanem objęcia posady zastępcy redaktora naczelnego i kierownika działu polityki wewnętrznej „Kuriera Polskiego”. Wchodził w skład władz Syndykatu Warszawskiego. Był współzałożycielem i aktywnym działaczem Stowarzyszenia Dziennikarzy Polskich i Klubu Sprawozdawców Sejmowych.
W okresie międzywojennym ze Stefanem Jaraczem, Stanisławem Młodożeńcem i Janem Szczawiejem popularyzowali kulturę i oświatę wśród mieszkańców wsi, organizując dla nich poranki niedzielne. Posiadał również szerokie kontakty wśród kierownictwa PSL, w tym osobistą relację z Wincentym Witosem, jednak nigdy nie był członkiem żadnej partii.
Polityk.
Podczas okupacji niemieckiej działał konspiracyjnie jako członek Komisji Opiniodawczej w Departamencie Informacji i Propagandy przy Delegaturze Rządu na Kraj oraz oficjalnie w Radzie Głównej Opiekuńczej (RGO), ratując ludzi i cenne dzieła kultury. Zajmował się kompletowaniem apteczek i lekarstw na wypadek narodowego zrywu. W Armii Krajowej służyło jego troje dzieci, w powstaniu stracił syna Jędrzeja, który jako podporucznik kompanii harcerskiej batalionu „Gustaw” poległ z żoną Janiną z d. Zielewicz 13 sierpnia 1944 od wybuchu czołgu-pułapki na ul. Kilińskiego na Starym Mieście w Warszawie. W listopadzie 1944 opuścił Warszawę i przeniósł się do Ożarowa, gdzie nadal działał w RGO, zajmując się przygotowywaniem ewakuacji profesorów spod Warszawy na Podhale i pomocą różnym grupom społecznym pozbawionym dachu nad głową i środków do życia. Wiosną 1945 powrócił do Warszawy i pracował społecznie w Międzynarodowym Czerwonym Krzyżu, będąc członkiem delegacji, która dokonywała przeglądu i bilansu zniszczeń stolicy. Z działalności warszawskiej RGO opracował sprawozdanie, z którym udał się do abp. Adama Stefana Sapiehy w Krakowie. 1 sierpnia 1946 w „Gazecie Ludowej” ukazał się 16-stronicowy dodatek poświęcony powstaniu, następnie przez cały sierpień i wrzesień publikowano zbiorowe nekrologii z nazwami formacji wojskowych Armii Krajowej, co wprawiało władze komunistyczne w rozdrażnienie. Wskutek jego zabiegów u ministra Władysława Kiernika oraz w kierownictwie MON Komitet Ekshumacyjno-Pogrzebowy batalionu „Gustaw” otrzymał 8 października 1946 działkę na cmentarzu wojskowym na Powązkach z przeznaczeniem na kwaterę wojenną B-24 (tj. 6 rzędów po 15 miejsc).
Redaktor naczelny „Gazety Ludowej”.
We wrześniu 1945 władze PSL powierzyły mu utworzenie „Gazety Ludowej”, przekazując na jego ręce pisemne zlecenie zorganizowania pisma codziennego. W tym celu postarał się osobiście u premiera Edwarda Osóbki-Morawskiego o wydanie decyzji na przydział drukarni gazetowej i papieru rotacyjnego. Pierwszy numer „Gazety” ukazał się 4 listopada 1945 w żałobnej szacie z obszernym artykułem redaktora naczelnego na pierwszej stronie w całości poświęconym zmarłemu kilka dni wcześniej Wincentemu Witosowi. Dziesięć pierwszych egzemplarzy wydrukowano złotą czcionką. Ponad dekadę później Zygmunt Augustyński napisze:
Był inicjatorem zaopatrzenia gazety w podtytuł: „pismo codzienne dla wszystkich” dla podkreślenia przeznaczenia jej dla wszystkich Polaków na wsi i w mieście, bez względu na stan i pochodzenie. Ostatecznie „Gazeta Ludowa” stała się jedynym niezależnym dziennikiem w powojennej Polsce. W obliczu krytyki o brak przynależności do PSL Augustyński wyjaśniał, że zawód dziennikarza jest szczególną profesją i wymaga osobistej niezależności i odwagi. Publikując teksty, głównie o charakterze politycznym, zamieszczane niemalże codziennie na pierwszych stronach dziennika znalazł się w samym centrum walki o demokrację, praworządność i przyszłość Polski. W owym czasie należał do nielicznego grona dziennikarzy, którzy nie wahali się poruszać najbardziej drażliwych tematów. Jego kontrowersyjne artykuły, wystawiające go na otwartą konfrontację z władzą oraz ich organami prasowymi były poddawane permanentnej ingerencji cenzury. Swoje teksty podpisywał znakiem równości w nawiasie (=), „Narożny” oraz „n.y.”, z czasem niektórych artykułów nie podpisywał już wcale.
Opinie współpracowników.
Współpracownicy uważali go za bardzo zdolnego dziennikarza, dysponującego ostrym, wyrafinowanym stylem. W opowieściach Witolda Giełżyńskiego i Władysława Bartoszewskiego prezentował się jako człowiek „energiczny, żywy, bystry, niezależny, odporny na ciosy, doskonale kierujący redakcją, a przy tym wesoły, lubiący anegdoty”. Panowało przekonanie, że im więcej problemów spadało na „Gazetę Ludową”, tym częściej Augustyński dowcipkował. Stefan Korboński wspomina go jako „najbardziej pogodnego człowieka na świece jakiego spotkał”. Dla młodych dziennikarzy stanowił nie tylko wzór sztuki publicystycznej i kunsztu pisarstwa, ale także odwagi, zdolności do przeciwstawienia się obłudzie, zakłamaniu i prowadzeniu prostackich gier politycznych. Z upodobaniem i zaciekłością tropił i demaskował ukryte zamysły, umacniającej się komunistycznej władzy. Kiedy np. w 1946 powołano w Polsce ORMO w celu niszczenia politycznych przeciwników, na łamach „Gazety” przeprowadził miażdżącą krytykę. „Gazeta” była dosłownie „rozchwytywana”, za pismo płacono nawet 20-krotnie więcej, niż wynosiła jego nominalna cena. Podobno kazał je sobie czytać sam Józef Stalin.
Ofiara komunistycznych represji.
Represje ze strony aparatu władzy przybierały na sile z każdym miesiącem. Zygmunt Augustyński parokrotnie był natrętnie nagabywany przez tajemniczego osobnika, który podczas ostatniego spotkania dał mu do zrozumienia, że może go aresztować. Praca w „Gazecie” była z jednej strony ukoronowaniem jego dziennikarskiej kariery, gdyż uczyniła go jednym z liderów polskiej opozycji antykomunistycznej, z drugiej natomiast, z powodu represji jakie przeciwko niemu uruchomiono doprowadziła do zniszczenia jego życia i kariery oraz całej jego rodziny. Według Lilli Barbary Paszkiewicz, autorki monografii poświęconej "Gazecie Ludowej", bezpieka wykorzystała do prowokacji swojego agenta Stanisława Kotera. Z kolei prof. Kazimierz Przybysz, biograf Zygmunta Augustyńskiego, z braku dowodów zachowuje powściągliwość w formułowaniu tak jednoznacznych sądów, aczkolwiek zaznacza, że według agenta o pseudonimie "Góra" zarówno Stanisław Koter jak i Kazimierz Banach byli podejrzewani o współpracę z UB. Sam Zygmunt Augustyński, relacjonując spotkanie z Koterem, do którego doszło wiosną 1946 w Warszawie, wyraża poważne wątpliwości dotyczące jego osoby, roli jaką odgrywał w PSL oraz środowiska, któremu służył. Właśnie Stanisław Koter przekazał Augustyńskiemu materiały dotyczące m.in. dostaw broni dla UB oraz działań operacyjnych bezpieki, które zarekwirowano podczas przeszukania w jego gabinecie w „Gazecie Ludowej”. 
W następstwie prowokacji, Zygmunt Augustyński otrzymał wezwanie do Ministerstwa Bezpieczeństwa Publicznego na 15 października 1946. Po wielogodzinnym przesłuchaniu został zwolniony i zobowiązany do powtórnego stawienia się następnego dnia. Krótko przed północą, z ul. Koszykowej udał się do domu wicepremiera Stanisława Mikołajczyka. Przewidując, że wkrótce zostanie aresztowany, poprosił go o „opiekę nad rodziną i pamięć o sobie”. Otrzymał takie zapewnienie. Mikołajczyk w obliczu grożącego mu aresztowania i prawdopodobnej kary śmierci rok później potajemnie opuścił Polskę.
Aresztowanie, proces, więzienie.
16 października 1946 Zygmunt Augustyński ponownie stawił się w MBP przy ul. Koszykowej, wywołując tym niemałe zdziwienie. Po wielogodzinnych rutynowych rozpytywaniach znalazł się w gabinecie Julii Brystigerowej, odrzucając propozycję podpisania zobowiązania do współpracy z UB w zamian za uwolnienie:
Został aresztowany, oskarżony o działalność wywiadowczą i osadzony w celi nr 11 w piwnicach MBP przy ul. Koszykowej, skąd 8 listopada 1946 wywieziono go nagle do więzienia na Mokotowie przy ul. Rakowieckiej 37 w Warszawie. W procesie rozpoczętym 4 sierpnia 1947 przed Wojskowym Sądem Rejonowym w Warszawie na ławie oskarżonych obok Zygmunta Augustyńskiego zasiedli: ks. Leon Pawlina i Zygmunt Maciejec, funkcjonariusz UBP, któremu zarzucono współpracę z „WiN”. Przewodniczącym składu sędziowskiego był dr Romuald Klimowiecki, oskarżenie popierał zastępca naczelnego prokuratora Stanisław Zarakowski. W pokazowym procesie został skazany na karę 15 lat więzienia, 5 lat pozbawienia praw publicznych, obywatelskich i honorowych oraz przepadek całego mienia. Leon Pawlina otrzymał wyrok 10 lat więzienia, Zygmunt Maciejec został skazany na karę śmierci.
Po pewnym czasie córki red. Augustyńskiego: Maria Cisowska i Jadwiga Latoszyńska dowiedziały się od Henryka Kołodziejskiego, bibliotekarza i archiwisty Sejmu i Senatu z okresu II RP, szarej eminencji przy rządzie Bolesława Bieruta, że dla ich ojca przewidziany był wyrok śmierci. „Złagodzenie” nastąpiło prawdopodobnie wskutek interwencji Witolda Giełżyńskiego u samego Bieruta, który wobec Augustyńskiego miał dług wdzięczności jeszcze sprzed wojny. Na temat śmierci cywilnej ojca po aresztowaniu Jadwiga Latoszyńska po latach napisze:
Karę więzienia odbywał na Mokotowie, a następnie we Wronkach. Przez blisko 5 lat był przetrzymywany w izolatce. Bito go, poniżano, odbierano prawo do odwiedzin oraz otrzymywania korespondencji, paczek, prasy czy książek. W 1951 jego praca "„Lata chłopskiej walki”" została wycofana z polskich bibliotek oraz objęta cenzurą.
Ostatnie lata życia.
Pobyt w więzieniu spowodował na tyle poważne pogorszenie stanu jego zdrowia, że 10 lutego 1955 otrzymał roczną przerwę w odsiadywaniu kary. Do więzienia nie powrócił, gdyż 4 lutego 1956 Rada Państwa darowała mu 5 lat kary, pozostawiając jeden rok i osiem miesięcy w zawieszeniu. Pracował w Wydawnictwie Oświatowym „Wspólna Sprawa”, początkowo jako korektor, a później jako redaktor wydawnictw językowych „Mozaika”. Był także redaktorem prowadzącym Antologii Polskiej Poezji Podziemnej. Za życia został zrehabilitowany w Stowarzyszeniu Dziennikarzy Polskich i przyjęty z powrotem w poczet jego członków. Zmarł 26 sierpnia 1959 w otoczeniu najbliższych, w swoim domu rodzinnym. Został pochowany na cmentarzu Bródnowskim w Warszawie (kwatera 59C-2-5). Na jego grobie córki kazały wyryć napis „Gloria Victis”.
Rehabilitacja.
30 października 1989, Janusz Tarniewski, redaktor naczelny „Dziennika Ludowego” skierował do ministra sprawiedliwości Aleksandra Bentkowskiego wniosek o wszczęcie procesu rehabilitacyjnego Zygmunta Augustyńskiego i dwóch pozostałych skazanych w procesie politycznym z sierpnia 1947, tj. Zygmunta Maciejca i Leona Pawliny.
Sąd Najwyższy – Izba Wojskowa pod przewodnictwem sędziego SN płk Janusza Godynia, z udziałem Prokuratora Naczelnej Prokuratury Wojskowej, na posiedzeniu w dniu 15 stycznia 1991, po rozpoznaniu sprawy skazanych prawomocnie: Zygmunta Augustyńskiego, Leona Pawliny, Zygmunta Maciejca orzekł zmianę zaskarżonych rewizją nadzwyczajną orzeczeń Wojskowego Sądu Rejonowego w Warszawie z dnia 6 sierpnia 1947 i Najwyższego Sądu Wojskowego z dnia 29 sierpnia 1947 w ten sposób, że skazanych uniewinnił od zarzutu popełnienia przypisanych im tym wyrokiem i postanowieniem przestępstw.
Upamiętnienie.
19 lipca 2002 Instytut Pamięci Narodowej – Komisja Ścigania Zbrodni przeciwko Narodowi Polskiemu, w zaświadczeniu nr 384/02, na podstawie posiadanych i dostępnych dokumentów, w odniesieniu do odpowiednich przepisów prawnych uznał Zygmunta Augustyńskiego za pokrzywdzonego. Wspomnienia z okresu działalności w „Gazecie Ludowej” oraz pobytu w areszcie MBP przy ul. Koszykowej ukazały się najpierw w drugim obiegu pt. "„Miesiące walki”", a następnie nakładem Fundacji Demos pt. "„Dziennikarstwo i polityka”" ze wstępem Władysława Bartoszewskiego.
Z okazji 50. rocznicy śmierci Zygmunta Augustyńskiego, 26 sierpnia 2009 w Muzeum Powstania Warszawskiego, z inicjatywy Andrzeja Augustyńskiego (stryjecznego wnuka) odbyła się uroczysta promocja książki z udziałem Jadwigi Latoszyńskiej (córki), rodziny i przyjaciół: Władysława Bartoszewskiego, Jana Ołdakowskiego i Jerzego Fedorowicza.

</doc>
<doc id="690645" url="https://pl.wikipedia.org/wiki?curid=690645" title="Synagoga w Łomiankach">
Synagoga w Łomiankach

Synagoga w Łomiankach – nieistniejąca synagoga, która znajdowała się w Łomiankach, na tyłach ulicy Warszawskiej, pomiędzy ulicami Racławicką a Wiślaną, w centrum dzisiejszego miasta.
Synagoga została zbudowana w latach 1929–1934 z fundacji rodziny Rechtmanów. Jej projektantem był architekt inżynier Stanisław Haberling. Przed jej wzniesieniem lokalna społeczność żydowska modliła się w domu rabina. Głównym kantorem był zięć Rechtmana. Podczas II wojny światowej hitlerowcy zburzyli synagogę. Po zakończeniu wojny nie została odbudowana.
Murowany z cegły budynek synagogi wzniesiono na planie prostokąta o rozmiarach około 12 metrów szerokości, 14 metrów długości i 14 metrów wysokości do dachu. Przykryty on był kopułą z blachy ocynkowanej, kształtem nawiązującej do tej z Wielkiej Synagogi w Warszawie. Synagoga posiadała babiniec z wejściem na zewnątrz budynku od strony zachodniej.

</doc>
<doc id="690647" url="https://pl.wikipedia.org/wiki?curid=690647" title="Podskarbi nadworny litewski">
Podskarbi nadworny litewski

Podskarbi nadworny litewski, podskarbi dworny (łac. "vicethesaurarius", "subthesaurarius magni ducis Lithuaniae") – urząd centralny ministerialny I Rzeczypospolitej.
Historia urzędu.
Urząd pojawił się u schyłku panowania Kazimierza IV Jagiellończyka. Formalnie jego kompetencje określił dopiero statut króla Aleksandra Jagiellończyka z 1504. Według tych postanowień urząd podskarbiego nadwornego był równoważny podskarbiemu wielkiemu litewskiemu i obaj podskarbiowie mieli przebywać przy królu. W rzeczywistości był uważany za zastępcę wielkiego. Do 1569 roku wchodził w skład rady hospodarskiej. Po unijnym sejmie lubelskim nie wszedł w skład wspólnego Senatu Rzeczypospolitej. W 1590, gdy sejm oddzielił skarb państwowy od królewskiego podskarbi nadworny objął pieczę nad skarbem monarchy. W czasach saskich stanął na czele kamery, będącej izbą skarbową, która przejęła jego obowiązki. Dopiero w 1775 roku wszedł w skład Senatu.
Zakres kompetencji.
W celu sprostania tak wielu zadaniom miał własną kancelarię z notariuszami.

</doc>
<doc id="690648" url="https://pl.wikipedia.org/wiki?curid=690648" title="Komando specjalne Szamil">
Komando specjalne Szamil

Komando specjalne "Szamil" (niem. "Nordkaukasisches Sonderkommando "Schamil"") – kolaboracyjna jednostka wojskowa specjalnego przeznaczenia złożona z Niemców i górali kaukaskich w służbie Niemiec podczas II wojny światowej.
Niemieckie dowództwo zamierzało wykorzystać działalność miejscowych powstańców na północnym Kaukazie dla własnych celów. Postanowiło połączyć wszystkie oddziały powstańcze pod jednym dowództwem oraz wysłać członków grup specjalnych jako doradców i instruktorów wojskowych. W październiku 1941 r. pod auspicjami niemieckiego wywiadu wojskowego Abwehra utworzono komando specjalne o kryptonimie "Szamil" (nazwa pochodzi od legendarnego bohatera kaukaskiego z XIX wieku - Szamila), które składało się z ok. 150 Niemców i górali kaukaskich. Pochodzili oni z 804 pułku Dywizji Brandenburg, skierowanego na kaukaski odcinek frontu. Dowódcą komanda został por. Erhard Lange z Abwehry. Żołnierze komanda przeszli w Austrii 9-miesięczne przeszkolenie specjalne w zakresie dywersji, wywiadu i działań propagandowych w celu ich prowadzenia za liniami sowieckimi po dotarciu na Kaukaz. 
25 września 1942 r. została zrzucona na spadochronach w rejonie Groznego i Majkopu 30-osobowa grupa dywersyjna pochodząca z komanda "Szamil". Miała ona za zadanie paraliżowanie sowieckich linii komunikacyjnych poprzez niszczenie mostów i linii kolejowych, a także opanowanie i zabezpieczenie urządzeń wydobywczych ropy naftowej w Groznym. Następnie jej członkowie mieli połączyć się z miejscowymi powstańcami, aby zorganizować wspólne siły powstańcze. Oprócz niej na terytorium Czeczeno-Inguszetii Niemcy zrzucili jeszcze dwie grupy dywersyjno-zwiadowcze, które miały wypełniać podobne zadania. Członkiem jednej z nich był emigrant urodzony w Dagestanie Osman Saidnurow (Gube), mianowany przez Niemców formalnie pułkownikiem, który miał pełnić rolę głównego koordynatora wszystkich sił powstańczych w Czeczeno-Inguszetii. Jednakże pod koniec września natarcie niemieckich wojsk zostało powstrzymane przez Armię Czerwoną, a następnie zmuszone do odwrotu, w związku z czym sabotażyści z "Schamil" i pozostałych grup zostali po pewnym czasie wyłapani lub zabici przez Sowietów. Niektórzy przedostali się na stronę niemiecką.

</doc>
<doc id="690652" url="https://pl.wikipedia.org/wiki?curid=690652" title="Tęczowanie">
Tęczowanie



</doc>
<doc id="690654" url="https://pl.wikipedia.org/wiki?curid=690654" title="Znak krzyża świętego">
Znak krzyża świętego



</doc>
<doc id="690655" url="https://pl.wikipedia.org/wiki?curid=690655" title="Łyśniewo">
Łyśniewo

Łyśniewo (kaszb. "Łësniewò", niem. "Lissniewo") – kolonia wsi Mieroszyno w Polsce, położona w województwie pomorskim, w powiecie puckim, w gminie Puck. Wchodzi w skład sołectwa Mieroszyno. 
W latach 1975–1998 kolonia administracyjnie należała do województwa gdańskiego.
Znajduje się tu również zaniedbany dwór z XVIII wieku.
Wieś królewska w starostwie mirachowskim w województwie pomorskim w II połowie XVI wieku. 
Historia.
Pierwsze wzmianki o miejscowości pochodzą z roku 1552. Początkowo osada była siedzibą kaszubskiego rodu Łyśniewskich, przynależną do ziemi wejherowsko-rzucewskiej. Kolejnymi właścicielami Łyśniewa byli Sobiescy i pomorski ród Przebendowskich.

</doc>
<doc id="690656" url="https://pl.wikipedia.org/wiki?curid=690656" title="Iryzowanie">
Iryzowanie



</doc>
<doc id="690657" url="https://pl.wikipedia.org/wiki?curid=690657" title="Długi Żleb (Dolina Kondratowa)">
Długi Żleb (Dolina Kondratowa)

Długi Żleb – żleb w orograficznie prawym odgałęzieniu górnej części Doliny Kondratowej w Tatrach Zachodnich. W Tatrach znajdują się też inne żleby o tej nazwie. Opada on spod wschodnich stoków Kopy Kondrackiej w Czerwonych Wierchach do Polany Kondratowej. W górnej części ma kilka odgałęzień, jedno z nich podchodzi pod Przełęcz pod Kopą Kondracką. Jest to suchy żleb, woda płynie nim tylko po obfitych opadach. Do jego górnej części zimą schodzą lawiny z Kopy Kondrackiej i Suchego Wierchu Kondrackiego. W pobliżu żlebu znajdują się jaskinie Szczelina w Kopie i Dziura przy Piargu.
Żleb jest niegłęboki. Tylko w górnej części jest kamienisty, niżej jest obficie porośnięty na całej niemal długości. Bogactwo gatunków roślin tatrzańskich, a wśród nich: tojad mocny, wierzbówka kiprzyca, omieg górski, obficie występujący różeniec górski, skalnica nakrapiana, kuklik górski, goryczka kropkowana, ciemiężyca zielona, dzwonek alpejski, modrzyk górski, driakiew lśniąca, miłosna górska, lepnica bezłodygowa. Dawniej był wypasany (tereny pastwiskowe Hali Kondratowej).

</doc>
<doc id="690661" url="https://pl.wikipedia.org/wiki?curid=690661" title="Oliver Stanley">
Oliver Stanley

Oliver Frederick George Stanley (ur. 4 maja 1896 w Londynie, zm. 10 grudnia 1950) – brytyjski arystokrata i polityk, młodszy syn Edwarda Stanleya, 17. hrabiego Derby, i lady Alice Montagu, córki 7. księcia Manchester.
Wykształcenie odebrał w Eton College. Walczył we Francji podczas I wojny światowej. Został odznaczony Military Cross. Później rozpoczął pracę jako prawnik. W 1924 r. wystartował w wyborach do Izby Gmin w okręgu Westmorland, które wygrał i zasiadł w parlamencie. W 1945 r. zamienił okręg wyborczy na Bristol West.
Wkrótce został zauważony przez czołowych polityków Partii Konserwatywnej, i w latach 30. piastował wiele stanowisk ministerialnych, m.in. ministra transportu, ministra pracy, przewodniczącego Zarządu Handlu i przewodniczącego Rady Edukacji. Jako minister transportu wprowadził ograniczenie prędkości do 30 mil na godzinę oraz egzaminy na prawo jazdy. W maju 1938 r. doszło do dość niezwykłego wydarzenia, kiedy w jednym rządzie z Oliverem znalazł się jego starszy brat, lord Stanley. Ten niezwykły stan utrzymywał się przez pięć miesięcy, do śmierci lorda Stanleya.
W styczniu 1940 r. Stanley został ministrem wojny (ten sam urząd dzierżył jego ojciec podczas I wojny), ale gabinet Chamberlaina upadł po paru miesiącach, a nowy premier, Winston Churchill, nie dał Stanleyowi nowego stanowiska. Uczynił to dopiero w 1942 r., mianując go ministrem kolonii.
Stanley utracił stanowisko po klęsce konserwatystów w wyborach 1945 r. W następnych latach czynnie brał udział w odbudowie znaczenia i pozycji partii. Rychło jednak poważnie podupadł na zdrowiu i zmarł w 1950 r., na rok przez powrotem konserwatystów do władzy. W nowym rządzie miał objąć stanowisko Kanclerza Skarbu.
4 listopada 1920 r. poślubił lady Maureen Helen Vane-Tempest-Stewart (6 grudnia 1900 – 20 czerwca 1942), córkę Charlesa Vane-Tempest-Stewarta, 7. markiza Londonderry i Edith Chaplin, córki 1. wicehrabiego Chaplin. Oliver i Maureen mieli razem syna i córkę:

</doc>
<doc id="690664" url="https://pl.wikipedia.org/wiki?curid=690664" title="Stadion Alberto J. Armando &quot;La Bombonera&quot;">
Stadion Alberto J. Armando &quot;La Bombonera&quot;



</doc>
<doc id="690665" url="https://pl.wikipedia.org/wiki?curid=690665" title="Wojciech Wrzesiński">
Wojciech Wrzesiński

Wojciech Stanisław Wrzesiński (ur. 4 października 1934 w Krzywosądzy, zm. 2 lipca 2013 we Wrocławiu) – polski historyk, specjalizujący się w historii myśli politycznej, historii najnowszej oraz historii politycznej XIX-XX wieku, profesor nauk humanistycznych, nauczyciel akademicki związany z Uniwersytetem Wrocławskim i rektor tej uczelni w latach 1990–1995.
Życiorys.
Młodość i praca w Olsztynie.
Urodził się w 1934 roku we wsi Krzywosądz, położonej w pobliżu Ciechocinka, w rodzinie inteligenckiej o żywych tradycjach niepodległościowych. Uczęszczał do szkoły w Aleksandrowie Kujawskim, gdzie ukończył Gimnazjum Księży Salezjanów. Po maturze w 1950 roku rozpoczął studia historyczne na Uniwersytecie Mikołaja Kopernika w Toruniu, które ukończył w 1955 roku uzyskując dyplom magistra, pisząc pracę u prof. Bogusława Leśnodorskiego.
W tym samym roku na mocy nakazu pracy przybył do Olsztyna, gdzie został pracownikiem Archiwum Wojewódzkiego. Objął tam funkcję kierownika działu akt Polski Ludowej. Publikował w miesięczniku społeczno-kulturalnym „Mazury i Warmia” (redagowanym przez Henryka Święcickiego). Pierwsze lata pobytu w Olsztynie przypadły na ożywienie regionalizmu, powstało Stowarzyszenie Społeczno-Kulturalne „Pojezierze”, reaktywowany został kwartalnik „Komunikaty Mazursko-Warmińskie”, powstał „Rocznik Olsztyński”. Od roku 1984 Wrzesiński kierował pracą redakcyjną „Komunikatów Mazursko-Warmińskich”, przyczyniając się do nadania temu pismu rangi ponadregionalnej.
Pracę doktorską pt. "Ruch polski na Warmii, Mazurach i Powiślu w latach 1920–1939" obronił 16 kwietnia 1962 roku na Uniwersytecie Mikołaja Kopernika w Toruniu. Uczestniczył w powstaniu Ośrodka Badań Naukowych im. Wojciecha Kętrzyńskiego (1963). Aktywnie uczestniczył w budowaniu olsztyńskiego środowiska humanistycznego: zapraszał z wykładami do Olsztyna znakomitych profesorów z różnych ośrodków naukowych, organizował ogólnopolskie konferencje naukowe. Od 1962 roku należał do PZPR.
Praca naukowo-dydaktyczna we Wrocławiu.
W 1965 roku przeprowadził się do Wrocławia, zostając pracownikiem naukowo-dydaktycznym Uniwersytetu Wrocławskiego. Niedługo potem uzyskał stopień naukowy doktora habilitowanego nauk humanistycznych w zakresie historii. W latach 1972-1974 piastował urząd dziekana Wydziału Filozoficzno-Historycznego. W latach 1976-1981 był dyrektorem Instytutu Historycznego. Od 1977 roku kierował Zakładem Historii PRL na Instytucie Historycznym. W tym samym roku otrzymał także tytuł profesora nauk humanistycznych, który nadał mu przewodniczący Rady Państwa PRL prof. Henryk Jabłoński, a wraz z nim stanowisko profesora nadzwyczajnego na wrocławskim uniwersytecie.
Od 1981 roku sprawował funkcję prorektora Uniwersytetu Wrocławskiego. Ustąpił z niej 6 września 1982 roku w ramach protestu przeciwko odwołaniu miesiąc wcześniej ówczesnego rektora uczelni prof. Józefa Łukaszewicza przez ministra Benona Miśkiewicza Należał do Polskiej Zjednoczonej Partii Robotniczej, ale po wprowadzeniu stanu wojennego złożył legitymację. Ostatecznie w 1985 roku usunięto go ze stanowiska kierownika Zakładu Historii PRL za działalność opozycyjną. Został przywrócony na kierownika Zakładu Historii Najnowszej (dawniej Zakład Historii PRL) w 1987 roku. W 1989 roku po zmianach politycznych przyznano mu stanowisko profesora zwyczajnego.
Rektor Uniwersytetu Wrocławskiego.
22 października 1990 roku Kolegium Elektorów wybrało rektorem Uniwersytetu Wrocławskiego Wojciecha Wrzesińskiego, który niedługo potem został także przewodniczącym Kolegium Rektorów Szkół Wyższych Wrocławia.
Początek 1991 roku oznaczał cięcia budżetowe, które dotknęły Uniwersytet. Odbiły się one na pracach remontowych budynku głównego (Sala Muzyczna) i inwestycjach (rozbudowa budynków dla Instytutu Chemii i ostatni etap budowy siedziby Instytutu Filologii Angielskiej). Nowe władze przystąpiły do prac nad reorganizacją struktury uczelni. Rozpoczęto zmiany w administracji, w których wyniku nastąpiłoby zmniejszenie kosztów jej funkcjonowania, a zwiększyłaby się efektywność oraz sprawność. 29 maja 1991 roku Senat uchwalił nowy Statut Uniwersytetu, który powstał na bazie starego z pewnymi poprawkami, a we wrześniu tego samego roku, po burzliwych dyskusjach, został uchwalony regulamin studiów.
Od roku akademickiego 1991/1992 rozpoczęły się zmiany zasad rekrutacji na studia. Znacznemu zwiększeniu uległa liczba studentów zaocznych, których opłaty za studia reperowały budżet uczelni. Zlikwidowano zakład remontowo-budowlany (1992) oraz Studium Wojskowe (15 maja 1991). Bardzo trudnym problemem dla ekipy rektorskiej było wyjaśnianie i uporządkowywanie tytułów własności nieruchomości należących do uczelni. Uniwersytet uzyskał zgodę władz miejskich na zatrzymanie działki przy pl. Grunwaldzkim do 2000 roku. Uregulowane zostały sprawy tytułu własności kompleksu przy ul. Przybyszewskiego i Domu Studenckiego „Urszulka pod kasztanem” przy pl. Nankiera. Ten ostatni został przekazany urszulankom, natomiast budynki przy ul. Przybyszewskiego pozostały przy Uniwersytecie, w myśl ugody z kardynałem Henrykiem Gulbinowiczem (tytuł własności dla Kościoła, dzierżawa na 50 lat na rzecz Uniwersytetu).
Tworzono również nowe jednostki, które wzbogacały ofertę uczelni. W maju 1991 roku zostało utworzone Centrum Badań Śląskoznawczych i Bohemistycznych, a rok później Ośrodek Badań Wschodnich. W sierpniu 1992 roku Oddział Zbiorów Muzealnych Archiwum Uniwersyteckiego został przekształcony w Muzeum Uniwersytetu Wrocławskiego. Senat w lutym 1994 roku podjął decyzję o utworzeniu Instytutu Historii Sztuki w miejsce dotychczasowej Katedry. Wydawnictwo Uniwersyteckie opublikowało w 1992 roku 215 tytułów w ramach 38 serii naukowych. Powstały pisma: „Zbliżenia” (pismo publicystyczne zajmujące się problemami polsko-niemieckimi) oraz „Nasz Uniwersytet” (miesięcznik informacyjny wydawany od stycznia 1992 roku).
Od roku akademickiego 1992/1993 decyzją Senatu zaczęto pobierać opłaty za studia zaoczne. W lipcu 1993 roku rozpoczęto budowę Wrocławskiej Akademickiej Sieci Komputerowej, która miała objąć wszystkie uczelnie i niektóre placówki PAN. Ponadto podpisano umowy o współpracy z uniwersytetami w Grazu, Groningen, Opawie, Lejdzie i Santiago. Uniwersytet Wrocławski włączył się aktywnie w organizację nowo powstającego Uniwersytetu Viadrina we Frankfurcie nad Odrą. Dzięki współpracy z konsulem austriackim w Krakowie powstała we Wrocławiu Biblioteka Austriacka (otwarta 15 listopada 1993).
W styczniu 1993 roku Biblioteka Uniwersytecka otrzymała z Fundacji Mellona 465 tys. dolarów na komputeryzację. W tym samym roku Wojciech Wrzesiński został wybrany rektorem na drugą kadencję. Mimo trudności uczelnia z pewnymi przerwami realizowała inwestycje na ul. Koszarowej, rozbudowę Instytutu Chemii, prace budowlane przy ul. Mieszka I i restaurację Sali Muzycznej. Prace te były częściowo realizowane ze środków pozabudżetowych. Po sporządzeniu bilansu za 1993 roku okazało się, że niedobory w budżecie uczelni wyniosły 86,3 mld złotych, wobec czego przyjęto program naprawczy, obejmujący drastyczne oszczędności, decentralizację środków finansowych, pozyskiwanie funduszy pozabudżetowych oraz zwiększenie dochodów z prowadzenia płatnej dydaktyki. Duże rozbieżności w ocenie sytuacji finansowej uczelni między Senacką Komisją Finansową a ekipą rektorską, przy braku możliwości uzgodnienia kompromisu między stronami, doprowadziły do złożenia dymisji przez rektora i prorektorów w lutym 1995 roku.
Dalsza działalność naukowo-dydaktyczna.
W 1996 roku ponownie objął stanowisko dyrektora Instytutu Historycznego UWr, które łączył z kierowaniem Zakładem Historii Najnowszej (do 1999 roku). W latach 1997-2003 pełnił funkcję prezesa Polskiego Towarzystwa Historycznego. W 2006 roku przeszedł na emeryturę mimo to nadal współpracował z instytutem jako profesor emerytowany, prowadząc m.in. przewody doktorskie i pisząc recenzje prac habilitacyjnych.
Poza Uniwersytetem Wrocławskim wykładał także na Wydziale Nauk Politycznych Akademii Humanistycznej im. Aleksandra Gieysztora w Pułtusku. Był również profesorem zwyczajnym w Dolnośląskiej Wyższej Szkole Przedsiębiorczości i Techniki w Polkowicach oraz Wyższej Szkole Nauk Humanistycznych i Dziennikarstwa w Poznaniu.
Dorobek naukowy i odznaczenia.
Wojciech Wrzesiński jest uznawany za znawcę XIX i XX-wiecznych dziejów Warmii i Mazur oraz stosunków polsko-niemieckich w czasach najnowszych. Wypromował 55 doktorów, z których kilku pochodziło z Olsztyna.
Jest autorem ponad 700 publikacji z których do najważniejszych należą:
17 maja 2001 roku otrzymał tytuł doktora honoris causa Uniwersytetu Opolskiego, w 2006 roku doktorat honoris causa Uniwersytetu Szczecińskiego, 1 października 2007 roku otrzymał tytuł doktora honoris causa Uniwersytetu Warmińsko-Mazurskiego, a 24 czerwca 2010 roku otrzymał tytuł doktora honoris causa Uniwersytetu Humanistyczno-Przyrodniczego Jana Kochanowskiego w Kielcach.
Za rok 2008 nagrodzony został Europejską Nagrodą Obywatelską.
Został pochowany na cmentarzu Grabiszyńskim we Wrocławiu.

</doc>
<doc id="690666" url="https://pl.wikipedia.org/wiki?curid=690666" title="Joanna Zimmer">
Joanna Zimmer



</doc>
<doc id="690667" url="https://pl.wikipedia.org/wiki?curid=690667" title="La Bombonera">
La Bombonera



</doc>
<doc id="690671" url="https://pl.wikipedia.org/wiki?curid=690671" title="Synagoga w Piasecznie">
Synagoga w Piasecznie

Synagoga w Piasecznie – znajdowała się w Piasecznie w województwie mazowieckim przy ul. Zgoda 1. 
Historia.
Zbudowana w roku 1903 w miejscu poprzedniej, najprawdopodobniej wzniesionej w XVIII wieku (w 1797 roku istniał tu kahał). Po wojnie na parterze znajdowały się magazyny PZGS "Samopomoc Chłopska", a na piętrze mieszkania. Do synagogi przylegała zachowana do dziś mykwa (obecnie sklep), a sama synagoga została rozebrana w 1978 z uwagi na zły stan techniczny. W jej miejscu obecnie znajduje się pusty plac.
Inne obiekty.
W Piasecznie istnieje jeszcze ściana dawnego dworu cadyka z 1859 roku (ul. Niecała 15) oraz cmentarz żydowski (wcześniej piaseczyńscy Żydzi chowani byli w Nadarzynie) z przełomu XIX/XX wieku przy ul. Tuwima.

</doc>
<doc id="690675" url="https://pl.wikipedia.org/wiki?curid=690675" title="Stadion Homebush">
Stadion Homebush



</doc>
<doc id="690676" url="https://pl.wikipedia.org/wiki?curid=690676" title="Piraci">
Piraci



</doc>
<doc id="690679" url="https://pl.wikipedia.org/wiki?curid=690679" title="Andrzej Dyszak (językoznawca)">
Andrzej Dyszak (językoznawca)

Andrzej Stanisław Dyszak (ur. 15 października 1956 w Bydgoszczy) – językoznawca, prof. dr hab.
Absolwent II Liceum Ogólnokształcącego im. Mikołaja Kopernika w Bydgoszczy (1971-1975) i Wyższej Szkoły Pedagogicznej w Bydgoszczy (1975-1979). Pracownik naukowy Uniwersytetu Kazimierza Wielkiego w Bydgoszczy, prof. zw.; 2002-2007 dyrektor Instytutu Filologii Polskiej, 2007-2013 kierownik Centrum Nauczania Języka Polskiego dla Obcokrajowców, obecnie kierownik Katedry Gramatyki i Semantyki (wcześniej Zakład Gramatyki Współczesnego Języka Polskiego). W latach 1995-2006 prezes Oddziału Bydgoskiego Towarzystwa Miłośników Języka Polskiego. Prof. zw. w Państwowej Wyższej Szkole Zawodowej w Koszalinie (2010-2014). Redaktor naukowy czasopisma "Linguistica Bidgostiana" (2004-2012, Wydawnictwo UKW), obecnie serii wydawniczej "Linguistica Bidgostiana. Series Nova" (2015-, Wydawnictwo BEL Studio w Warszawie). Rzeczoznawca MEN ds. podręczników szkolnych (opinie językowe) i programów nauczania języka polskiego.
Przedmiotem jego zainteresowań naukowych jest semantyka, składnia i morfologia (fleksja i słowotwórstwo) współczesnego języka polskiego oraz kształcenie językowe w szkole (szkolna nauka o języku), gwara miejska Bydgoszczy i gwary środowiskowe (socjolekty).
Karta IPN- Komisja Ścigania Zbrodni Przeciwko Narodowi Polskiemu.
W latach 1976-1979 (daty skrajne jednostki archiwalnej) funkcjonował jako TW Krzysztof, stare sygnatury 24643/I, obecna sygnatura archiwalna IPN By 00105/552. Aktotwórca - Wojewódzki Urząd Spraw Wewnętrznych w Bydgoszczy. Archiwum - IPN Komisja Ścigania Zbrodni Przeciwko Narodowi Polskiemu - delegatura w Bydgoszczy.

</doc>
<doc id="690681" url="https://pl.wikipedia.org/wiki?curid=690681" title="Wywłócznik">
Wywłócznik

Wywłócznik ("Myriophyllum" L.) – rodzaj roślin z rodziny wodnikowatych. Obejmuje około 70 gatunków występujących w wodach stojących i na bagnach całej kuli ziemskiej, przy czym największe zróżnicowanie osiągają w Australii. W Polsce występują trzy gatunki: wywłócznik kłosowy ("M. spicatum"), okółkowy ("M. verticillatum") i skrętoległy ("M. alterniflorum").
Niektóre gatunki, zwłaszcza wywłócznik brazylijski "M. aquaticum", uprawiane są w akwariach.
Systematyka.
Rodzaj z rodziny wodnikowatych "Haloragaceae" tworzącej grupę siostrzaną dla rodziny "Penthoraceae", wraz z którą wchodzą w skład rzędu skalnicowców.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Podostemanae" R. Dahlgren ex Reveal, rząd wodnikowce ("Haloragales" Bromhead), podrząd "Haloragineae" Engl., rodzina wodnikowate ("Haloragaceae" R. Br. in Flinders), podrodzina wywłócznikowate ("Myriophylloideae" Coss. &amp; Germ.), plemię "Myriophylleae" Rchb., rodzaj wywłócznik ("Myriophyllum" L.).
Zastosowanie.
Niektóre gatunki są uprawiane w akwariach lub oczkach wodnych. Są łatwe w uprawie i dobrze rozrastają się, jeśli tylko mają możliwość ukorzenienia się. Najlepiej rosną w pełnym słońcu. Rozmnaża się je łatwo przez ukorzenianie oderwanych fragmentów pędu.
Rośliny z tego rodzaju stosowane są w roślinnych oczyszczalniach ścieków, do karmienia zwierząt, polerowania drewna oraz w ziołolecznictwie, jako zioła o działaniu przeciwgorączkowym i przeciwbiegunkowym.
Wywłócznik kłosowy wykorzystywany był w Ameryce Północnej przez rdzenną ludność jako pożywienie głodowe.

</doc>
<doc id="690682" url="https://pl.wikipedia.org/wiki?curid=690682" title="Brzydula">
Brzydula

Brzydula (hiszp. "Yo soy Betty, la fea") – kolumbijska telenowela o charakterze tragikomicznym wyreżyserowana przez Mario Ribero na podstawie scenariusza autorstwa Fernando Gaitána. Tytułową rolę zagrała Ana Maria Orozco.
Produkcja.
W latach 1999–2001 powstało 169 odcinków, całość wyprodukował kanał RCN. Dalsze losy bohaterów ukazano w kontynuacji "Brzyduli" – "Ecomoda" (26 odcinków).
Fabuła.
Serial opowiada o perypetiach dziewczyny z prostego domu. Beatriz Pinzon Solano (przez rodzinę i przyjaciół nazywana „Betty”) zaczyna pracę sekretarki w renomowanym domu mody „Eco Moda”. Z powodu swojego nieatrakcyjnego wyglądu nie może znaleźć miejsca w firmie, bo na każdym kroku jest wyśmiewana przez współpracowników. Dzięki jej pracowitości i inteligencji zdobywa sympatię u prezesa firmy, Armanda Mendozy, który chroni ją na każdym kroku i nie pozwala, by odeszła z firmy. Betty w ciągu serialu zmienia się w piękną kobietę.

</doc>
<doc id="690685" url="https://pl.wikipedia.org/wiki?curid=690685" title="Homebush">
Homebush



</doc>
<doc id="690687" url="https://pl.wikipedia.org/wiki?curid=690687" title="Czarny Młyn (powiat pucki)">
Czarny Młyn (powiat pucki)

Czarny Młyn (kaszb. "Czôrnowsczi Młin" lub też "Czôrny Młin", "Czarnowsczi Młin", niem. "Czarnauermühle", dawniej "Czarnowo") – osada kaszubska w Polsce położona w województwie pomorskim, w powiecie puckim, w gminie Puck. Osada wchodzi w skład sołectwa Mieroszyno. Na zachód od miejscowości znajduje się rezerwat przyrody Moroszka Bielawskiego Błota. Miejscowość jest atrakcyjnie położona pod względem turystycznym – niezamieszkane, spokojne miejsce blisko morza oraz miast takich jak Gdańsk czy Gdynia.
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.

</doc>
<doc id="690688" url="https://pl.wikipedia.org/wiki?curid=690688" title="Andrzej Augustyński">
Andrzej Augustyński

Andrzej Augustyński (ur. 4 maja 1963 w Tarnowie) – polski teolog, prezbiter katolicki, misjonarz św. Wincentego a Paulo, lider organizacji obywatelskich, działacz samorządowy, przedsiębiorca społeczny, publicysta, redaktor polskojęzycznej Wikipedii.
Życiorys.
W latach 1970–1978 uczęszczał do Szkoły Podstawowej nr 10 im. Romana Sybiraka Sanguszki w Tarnowie (osiedle Klikowa). W okresie 1974-1978 przyswoił podstawy j. angielskiego w miejscowym Pałacu Młodzieży. Był ministrantem i lektorem w kościele parafialnym Niepokalanego Serca Najświętszej Maryi Panny. W latach 1978–1982 był uczniem I. Liceum Ogólnokształcącego im. K. Brodzińskiego, redagował gazetkę szkolną „Skryba”, kolportował tomiki wierszy Czesława Miłosza odbite na powielaczu, interesował się fizyką kwantową. W 1982 uzyskał świadectwo dojrzałości z wyróżnieniem i wstąpił do Zgromadzenia Misji w Krakowie. Podczas studiów filozoficzno-teologicznych w Instytucie Teologicznym Księży Misjonarzy na Stradomiu w Krakowie, działającym w ramach Papieskiej Akademii Teologicznej pozostawał pod wpływem ks. prof. Józefa Tischnera, organizował zajęcia dla dzieci w domu dziecka przy ul. Piekarskiej, publikował w periodyku studenckim „Meteor”, współtworzył Przegląd Piosenki Religijnej „Vincentiana”, uczestniczył w oazach Ruchu Światło-Życie jako animator. Zetknął się z Robertem Sokolowskim, amerykańskim księdzem i filozofem, profesorem w Katolickim Uniwersytecie Ameryki (ang. The Catholic University of America), który rozbudził w nim zainteresowanie fenomenologią.
W czerwcu 1983 poznał w Krakowie dwóch maltańskich duchownych, którymi byli Joseph Carabott i Joseph Camilleri. W 1986 pierwszy raz przebywał na Malcie, która z czasem stała się jego „drugą ojczyzną”. W sierpniu 1989 przewodniczył uroczystej liturgii w j. maltańskim w bazylice Wniebowzięcia Matki Bożej w Moście. Przyczynił się do zbliżenia obu narodów, co znalazło potwierdzenie w odznaczeniu jego przyjaciela Anthoniego Apapa przez Prezydenta RP Andrzeja Dudę Krzyżem Kawalerskim Orderu Zasługi RP za działalność na rzecz polskich obywateli i promowanie Polski. W lutym 2014 we współpracy z Robertem Makłowiczem zrealizował trzy odcinki serialu TVP „Makłowicz w podróży” poświęcone archipelagowi Wysp Maltańskich, wystąpił w odcinku nr 151. pt. „Miejsce spotkań”.
W maju 1988 ukończył studia obroną pracy magisterskiej nt. hermeneutyki Ericha Fromma i przyjął święcenia prezbiteratu z rąk abp. gdańskiego Tadeusza Gocłowskiego. W latach 1988–1990 był katechetą w Trzcielu, a następnie od 1990 do 1992 uczył religii i j. angielskiego w Bydgoszczy. W 1992 powtórnie zamieszkał w Krakowie, przystępując do organizowania placówki dla dzieci w budynku przy ul. Długiej 42, zakupionym przez ks. Kazimierza Siemaszkę w 1886, przejętym przez władze komunistyczne i przekształconym w pogotowie opiekuńcze dla chłopców w 1954. Równocześnie nawiązał bliskie relacje z przedstawicielami Polonii Amerykańskiej w Nowym Jorku, gdzie zapoznał się z działalnością organizacji pozarządowych, pracujących z młodzieżą i kwestował na rzecz projektów charytatywnych w Polsce. Był także kapelanem w Domu Pomocy Społecznej im. Anny i Ludwika Helclów w Krakowie. Studiował zarządzanie zasobami ludzkimi na Uniwersytecie Jagiellońskim.
Działalność publiczna.
Charytatywna.
W maju 1993 zainicjował badania ankietowe prowadzone pod kątem problemów i potrzeb społecznych, występujących na terenie krakowskiego Kleparza i dokonał naboru wychowanków do nowej placówki. W lipcu 1993 zorganizował wypoczynek wakacyjny dla 150 dzieci w Krynicy. Od 2 października 1993 kierował nowo powstałym Centrum Młodzieży „U Siemachy” przy ul. Długiej 42 w Krakowie, które w 1998 rozwinęło się w sieć Dziennych Ośrodków Socjoterapii „U Siemachy”, obecnie znanych jako SIEMACHA Spot. Z powodu nieporozumień z ks. Bronisławem Sieńczakiem, dyrektorem Fundacji im. ks. Siemaszki opuścił jej struktury w 2003.
Po otrzymaniu zgody przełożonych na rozpoczęcie samodzielnej działalności, 30 listopada 2003 zainicjował powstanie Stowarzyszenia „U Siemachy” i został jego pierwszym przewodniczącym. Z czasem skorygowano nazwę na Stowarzyszenie SIEMACHA. Stojąc na czele organizacji przez kolejne 15 lat doprowadził do jej spektakularnego rozwoju. Podczas uroczystej gali z okazji 25-lecia działalności, odbywającej się 2 października 2018 w ICE Kraków wygłosił swoje „wychowawcze credo”, rozpoczynając od słów:
W czerwcu 2019 zakończył pracę w zarządzie i uzyskał uprawnienia prokurenta. W tym czasie Stowarzyszenie prowadziło 36 placówek dla dzieci i seniorów w siedmiu miejscowościach (Kraków, Tarnów, Rzeszów, Kielce, Odporyszów, Skawina, Wrocław), obejmując specjalistyczną pomocą ok. 3,5 tys. osób oraz świadcząc usługi sportowe w czterech obiektach. Liczba osób zatrudnionych (na pełnych etatach) wynosiła 252, łączna powierzchnia lokali przeznaczonych na działalność statutową przekraczała 30 tys. m², roczny budżet organizacji wynosił blisko 30 mln zł. 
29. września 2022 został ponownie wybrany przez Walne Zgromadzenie Stowarzyszenia SIEMACHA na 3-letnią kadencję prezesa jednoosobowego Zarządu.
Zagraniczna.
Na zaproszenie ks. Romana Górowskiego, wieloletniego proboszcza parafii św. Stanisława Kostki w Brooklynie (NY) okresowo w latach 1992–2001 angażował się w działalność duszpasterską w Prowincji Nowej Anglii Zgromadzenia Misji, m.in. w Brooklynie (NY), New Haven (CT), Derby (CT). Początkiem 1993 udał się do Nuncjatury Apostolskiej w Kijowie, gdzie z pomocą jej sekretarza Milana Šašika (późniejszego ordynariusza eparchii mukaczewskiej) zapoznał się z lokalnymi problemami, w tym zjawiskiem „dzieci ulicy”, spotkał się z bp. Janem Purwińskim i miejscową Polonią, z czego przygotował raport dla władz Zgromadzenia w Rzymie. Za pośrednictwem Anatolija Poliakowa, lekarza z Kijowa przesyłał leki ratujące życie dzieciom w Czarnobylu. Współorganizował zbiórki pieniędzy i sprzętu medycznego dla szpitala dziecięcego w Winnicy oraz pobyty rehabilitacyjne żołnierzy ukraińskich w Odporyszowie. Polsko-ukraińską wymianę młodzieży uczynił stałym elementem działalności Stowarzyszenia. Z początkiem marca 2022 podjął aktywność na rzecz uchodźców wojennych z Ukrainy.
Duszpasterska.
W latach 1997–2000 był radcą Polskiej Prowincji Zgromadzenia Misji. Od września 2004, przez blisko 10 lat był superiorem domu im. ks. Kazimierza Siemaszki przy ul. Długiej 42 w Krakowie. Przeprowadził kompleksową rewitalizację i rozbudowę nieruchomości. W lipcu 2019 odwiedził miejsce urodzenia Kazimierza Siemaszki w parafii Betygoła na Litwie, z czego powstał dokument filmowy pt. "Społecznik z Betygoły". W okresie 2001–2011 był dwukrotnie powoływany do Rady Duszpasterskiej Archidiecezji Krakowskiej, w trakcie pierwszej kadencji (2001-2006) przewodniczył komisji ds. charytatywnych.
2 kwietnia 2005 na antenie Radia Kraków wziął udział w programie Anny Kluz-Łoś poświęconym odchodzeniu papieża Jana Pawła II, który zmarł tego dnia o godz. 21:37 w Watykanie. Rozmowy ukazały się drukiem. Wraz z Danielą Motak 27 maja 2006 relacjonował dla Polskiego Radia spotkanie papieża Benedykta XVI z młodzieżą na krakowskich Błoniach. Na zaproszenie pastora Friedricha Magiriusa, w obecności Zofii Romaszewskiej, reprezentującej Prezydenta Rzeczypospolitej, 2 września 2019 w ewangelickim kościele św. Mikołaja (Nikolaikirche) w Lipsku wygłosił okolicznościowe przemówienie z okazji 80. rocznicy napaści hitlerowskich Niemiec na Polskę. 10 października 2021 z ks. Alfredem Wierzbickim i ks. Andrzejem Lutrem odprowadził prochy poety Adama Zagajewskiego na miejsce wiecznego spoczynku w kościele Świętych Apostołów Piotra i Pawła w Krakowie.
Samorządowa.
W 1998 Jan Rokita (wówczas przewodniczący sejmowej komisji Administracji i Spraw Wewnętrznych) włączył go do zespołu ekspertów, wypracowujących zestaw działań naprawczych w obszarze patologii społecznych wśród młodzieży. W konsekwencji związał się z krakowskim samorządem jako koordynator Miejskiego Programu Przeciwdziałania Przestępczości Młodzieży (1999-2002) w trakcie kadencji prezydenta Andrzeja Gołasia, następnie pełnomocnik i doradca społeczny ds. młodzieży (2002-2014) prezydenta Jacka Majchrowskiego. 
Współtworzył program „Bezpieczny Kraków”. Był m.in. inicjatorem cyklicznej imprezy sportowej dla młodzieży „Juliada”, „Poradnika Młodego Krakusa”, gazety młodzieżowej „Śmigło”, licznych konferencji dla osób, zajmujących się pracą z młodzieżą, wzmocnienia roli pedagogów szkolnych, angażowania socjologów i streetworkerów, doskonalenia technik prewencyjnych policji. Zorganizował 10 edycji Małopolskiego Forum Liderów Młodzieżowych. 
25. lutego 2022 otrzymał nagrodę Młodzieżowej Rady Krakowa w kategorii wolontariat i aktywizm społeczny jako "podziękowanie za pracę pedagogiczną, dzięki której wyrosło pokolenie współczesnych młodzieżowych działaczy, współtworzących młodzieżowe rady, organizacje oraz projekty, mające na celu dzielenie się dobrem z innymi".
W latach 2003–2004 był koordynatorem projektu „Demos” realizowanego we współpracy z kilkoma miastami europejskimi pod kierunkiem brytyjskiego socjologa prof. Michaela Carleya. Celem projektu było włączanie mieszkańców w zarządzanie miastem w drodze jednoczesnego wdrażania i monitorowania inicjatyw obywatelskich, tzw. „dobrych praktyk” z zastosowaniem „metody badań w akcji”. Wraz z prof. UJ Andrzejem Bukowskim reprezentował miasto Kraków na konferencji finalnej w Edynburgu w czerwcu 2004. W tym samym roku, jako delegat miasta Krakowa udał się do Norymbergii na spotkanie ekspertów poświęcone zagadnieniom przeciwdziałania rasizmowi. W 2007 był inicjatorem i sygnatariuszem przystąpienia Krakowa do sieci miast "Cities for children". W maju 2010 w Muzeum Mercedesa-Benza w Stuttgarcie, w imieniu miasta Krakowa odebrał nagrodę za unikalny koncept społeczny Centrum Rozwoju Com-Com Zone w Nowej Hucie, łączący wychowanie, sport i terapię w jednym nowoczesnym obiekcie.
Innowacje społeczne.
27 maja 2002 razem z Joe Carabott (Malta) i Edmundem Gutowskim (USA) założył Fundację DEMOS. Od tego czasu w majątku rodzinnym pradziadka Wojciecha w Odporyszowie rozwija wielofunkcyjny ośrodek dla dzieci. Do kompleksu położonego na działce o pow. 10 ha należą: dom dziecka, placówka wsparcia dziennego dla dzieci z okolicznych miejscowości, ośrodek jeździecki, kryta pływalnia, boisko piłkarskie, sala kinowa, place zabaw i miejsca rekreacji, ponadto tereny zielone, uprawy i padoki. Jest inicjatorem wzniesienia na cmentarzu parafialnym w Odporyszowie epitafium Jana Wnęka oraz rekonstrukcji grobu jego mecenasa ks. Stanisława Morgensterna.
W kwietniu 2004 kard. Franciszek Macharski wydelegował go do Warszawy na spotkanie z francuskim księdzem Guy Gilbertem. Wizja pracy z młodzieżą Gilberta wywarła znaczący wpływ na jego dalszą działalność. W 2007 w Kitzbühel został przyjęty do grona członków Ashoki, uzyskał dwuletnie stypendium i zetknął się ze środowiskiem innowatorów społecznych. W efekcie wieloletniej współpracy z Rafałem Sonikiem, w listopadzie 2010 uruchomił placówkę dla młodzieży zlokalizowaną przy centrum handlowym Gemini Park Tarnów. Według jego autorskiego pomysłu w kolejnych latach powstały placówki w Krakowie, Rzeszowie, Kielcach, Wrocławiu. Zainicjował badania przeprowadzone przez grupę naukowców z Instytutu Socjologii UJ w Krakowie pod kierunkiem prof. UJ Marty Smagacz-Poziemskiej na temat zachowań młodych ludzi w przestrzeni nowoczesnych centrów handlowych, których wyniki zostały opublikowane w 2015 w książce pt. "„Czy miasto jest potrzebne? (Nowe) przestrzenie życiowe młodych mieszkańców miasta”".
Wkład intelektualny.
Jest autorem licznych artykułów, wywiadów, komentarzy i wystąpień poświęconych zagadnieniom społecznym i teologicznym. Jest pomysłodawcą placówek dla młodzieży w galeriach handlowych i lokowania domów dziecka na wsi. Za Florianem Znanieckim akcentuje znaczenie wychowania rówieśniczego. Jest entuzjastą idei przywództwa według Chrisa Lowneya, którego gościł w maju 2014 w Krakowie. Wysoką jakość oferowanych usług społecznych uznaje za sposób okazywania szacunku beneficjentom. Sprzeciwia się eksponowaniu dysfunkcji podopiecznych w kampaniach reklamowych organizacji oraz „emocjonalnemu szantażowi” wywieranemu na darczyńców. Należy do stanowczych krytyków kultury masowej.
Jest twórcą wielu kampanii społecznych, m.in.: "„Dając pieniądze odbierasz dzieciństwo”". W listopadzie 2004 w Wiedniu odebrał w imieniu miasta Krakowa główną nagrodę „Eurocities” za wideoklip pt. "Cracow trusts young people", który stworzył we współpracy z reżyserem Igorem Mołodeckim.
Od 2012 współpracuje z Janem Kubickim (Magic Records), organizując koncerty charytatywne i warsztaty z udziałem polskich artystów, np. Sanah. Wspólnie zainicjowali wydanie płyty Siemacha po kolędzie oraz przeznaczenie dochodu z piosenki Mamo tyś płakała (Sanah &amp; Igor Herbut) na pomoc dzieciom z Ukrainy.
Jest członkiem Rady Fundacji Świętego Mikołaja oraz kapituły nagrody im. Jana Rodowicza „Anody”. Zasiadał także w organach statutowych Fundacji Dzieło Nowego Tysiąclecia, Fundacji Solidarni – Solidarnym oraz Internationaler Bund Polska.
Od czerwca 2020 jest redaktorem polskiej Wikipedii.
Relacje z biznesem.
Wchodzi w skład Rady Programowej Executive Club w Warszawie, z którym corocznie organizuje Forum Zrównoważonego Rozwoju (Sustainable Economy Summit). Uczestniczył w Forach Ekonomicznych w Karpaczu i Krynicy, gdzie w imieniu Stowarzyszenia odebrał tytuł „Organizacji Roku 2013”. Prowadzi działalność w oparciu o model przedsiębiorczości społecznej, rozwijając stabilne partnerstwa z największymi firmami w Polsce (PKO Bank Polski, Oknoplast, Toyota Motor Poland, Tauron, Budimex, Philip Morris).
Życie prywatne.
Jest jedynym potomkiem Kazimierza Augustyńskiego (1931–2020) i Stanisławy z d. Przybycień (1936-2022), prawnukiem Wojciecha Augustyńskiego, spokrewnionym przez ojca z budowniczymi II Rzeczypospolitej: Zygmuntem Augustyńskim, Janem Augustyńskim, Stanisławem Augustyńskim, przez którego jest spowinowacony z Mateuszem Morawieckim. Zajmuje się dokumentacją losów rodziny Augustyńskich. Ze strony matki ma korzenie polsko-austriackie. Jej prababka zginęła 8 grudnia 1881 w pożarze Ringtheater przy Schottenring 7 w Wiedniu. W 2020 w rodzinnym domu w Tarnowie urządził mieszkanie dla usamodzielniających się wychowanków domu dziecka.
W I LO w Tarnowie uczęszczał do klasy z Dorotą Kanią, popularną dziennikarką prawicowych mediów. Jako uczeń liceum był częstym widzem w Tarnowskim Teatrze im. Ludwika Solskiego, recytował poezję. Pasje muzyczne realizował jako gitarzysta i kreator wydarzeń artystycznych. Mówi biegle po angielsku, zna włoski. Jest pasjonatem nowoczesnych technologii i motoryzacji. W styczniu 2014 towarzyszył Rafałowi Sonikowi na trasie rajdu Dakar, jeździł z nim na quadach w Sardynii i na pustyni w Abu Zabi. Interesuje się sztukami wizualnymi i dizajnem. Sympatyzuje z luteranizmem. Jest miłośnikiem zwierząt.

</doc>
<doc id="690690" url="https://pl.wikipedia.org/wiki?curid=690690" title="Kaczyniec (województwo pomorskie)">
Kaczyniec (województwo pomorskie)

Kaczyniec (kaszb. "Kaczińc") – osada kaszubska w Polsce położona w województwie pomorskim, w powiecie puckim, w gminie Puck. Osada wchodzi w skład sołectwa Mieroszyno. Na zachód od miejscowości znajduje się rezerwat przyrody Woskownica Bielawskiego Błota.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Kaczyniec: Kaczyniec

</doc>
<doc id="690693" url="https://pl.wikipedia.org/wiki?curid=690693" title="1 Wschodnia Eskadra Lotnicza">
1 Wschodnia Eskadra Lotnicza

1 Wschodnia Eskadra Lotnicza (niem. "1. Ostflieger Staffel") – rosyjska kolaboracyjna jednostka lotnicza w służbie Niemiec podczas II wojny światowej.
Historia.
Eskadra została utworzona w grudniu 1943 r. spośród jeńców wojennych z Armii Czerwonej (pilotów, nawigatorów, strzelców pokładowych). Przeniesiono ich do obozu w Krzywólce koło Suwałk, gdzie byli traktowani o wiele lepiej niż pozostali jeńcy – zostali umundurowani, dostawali racje żywnościowe równe niemieckim oraz płacono im żołd w wysokości 16 marek miesięcznie. Dowództwo jednostki objął rosyjski emigrant kpt. Michaił W. Tarnowski. Funkcję szefa sztabu pełnił kpt. Władimir J. Uniszewski. Oficerem nadzorującym był ppłk G. Holters, od którego nazwiska eskadrę nazywano też nieformalnie "Grupą Holtersa" (Gruppe Holters). 
Na froncie jednostka prowadziła zadania związane z powietrznym rozpoznaniem oraz przerzucaniem za linie sowieckie materiałów propagandowych i spadochroniarzy-zwiadowców. Niemcy wyposażyli ją w samoloty sowieckie i niemieckie: zdobyczne Polikarpow Po-2 (kukuruźniki) i UT-2 oraz szkolne Arado Ar 66 i Gotha Go 145. Wykonała ona ok. 100 lotów, tracąc 3 maszyny oraz 9 zabitych i 12 rannych. 
Eskadra istniała do września 1944 r., kiedy ją rozformowano wraz z innymi wschodnimi jednostkami lotniczymi Luftwaffe. Doprowadziła do tego też dezercja 3 pilotów, którzy na swoich samolotach przelecieli 3 lipca 1944 do partyzantów (Władimir Moskalec, Aram Karapetjan, Pantalejmon Czkuaseli). Ponadto zabrali oni ze sobą jeszcze trzech pasażerów (z pilotami w drugich kokpitach polecieli odpowiednio: mechanik zajmujący się samolotem Moskalca, nawigator ppor. Gorski oraz dziewczyna Sima). Ucieczka była ona odpowiedzią na śmierć lotniczą kpt. W. J. Uniszewskiego, o której zaaranżowanie byli oskarżani Niemcy. 
Eskadra została przekształcona w pomocniczą grupę Luftwaffe i przeniesiona na obszar Czech. Na jej bazie powstały na przełomie 1944 i 1945 r. Wojska lotnicze Sił Zbrojnych Komitetu Wyzwolenia Narodów Rosji.
Stan osobowy.
Stan na maj 1944:

</doc>
<doc id="690694" url="https://pl.wikipedia.org/wiki?curid=690694" title="Frank Finlay">
Frank Finlay

Frank Finlay (ur. 6 sierpnia 1926 w Farnworth, zm. 30 stycznia 2016 w Weybridge) – brytyjski aktor filmowy i teatralny. W 1966 otrzymał swoją jedyną nominację do Oscara za drugoplanową rolę w filmie "Otello", ekranizacji dramatu Williama Szekspira.
W 1984 odznaczony Orderem Imperium Brytyjskiego III klasy (CBE).

</doc>
<doc id="690696" url="https://pl.wikipedia.org/wiki?curid=690696" title="Barbu Știrbey">
Barbu Știrbey

Książę Barbu Știrbey (ur. 1873, zm. 1946) – rumuński książę i polityk, był przez krótki czas premierem Rumunii w 1927 roku.
Był synem księcia Alexandru Știrbeya i jego żony Marii Ghika-Comănești, a także wnukiem innego Barbu Știrbeya (właśc. Bibescu), który był księciem Wołoszczyzny (zmarł w 1869).
Ożenił się z księżną Nadeje Bibescu około roku 1895 i miał z nią cztery córki. Jego wpływ na rumuńską historię brał się stąd, iż był bliski królowej Marii Koburg, która była wpływową osobistością w kręgach rządowych. Stan taki miał miejsce do czasu akcesji jej syna, króla Karola II w 1930 roku.
Ştirbey i królowa Maria byli kochankami. Według różnych pogłosek był ojcem jej najmłodszych dzieci:

</doc>
<doc id="690699" url="https://pl.wikipedia.org/wiki?curid=690699" title="Ministrowie transportu Wielkiej Brytanii">
Ministrowie transportu Wielkiej Brytanii



</doc>
<doc id="690700" url="https://pl.wikipedia.org/wiki?curid=690700" title="Emfaza">
Emfaza

Emfaza (, ) – środek stylistyczny odwołujący się do dialektycznej i logicznej reguły odwrotnej proporcjonalności treści nazwy i zakresu nazwy, polegający na użyciu podczas wypowiedzi szerszego lub węższego zakresu znaczeniowego osób, faktów i pojęć, zamiast zakresu właściwego. Im szerszy jest zakres znaczeniowy poddanych emfazie osób, faktów lub pojęć, tym uboższa jest treść przypisana tym osobom, faktom i pojęciom. Natomiast im węższy zakres znaczeniowy poddanych emfazie osób, faktów lub pojęć, tym treść przypisana tym osobom, faktom i pojęciom staje się bogatsza. Greckie ἔμφασις oznacza "obraz", "odbicie", "wizerunek", ale w znaczeniu bliskim obrazowi czy wizerunkowi pozornemu. Teorią emfazy zajmuje się retoryka.
W teorii retoryki emfaza zaliczana jest do tropów retorycznych, a także definiowana jest jako odmiana amplifikacji horyzontalnej. Najczęściej stosowaną formą emfazy jest nadawanie przydomków ludziom, aby rozszerzyć lub zawęzić zakres znaczeniowy związany z daną osobą. Klasycznym przykładem jest powszechne używanie określenia Kunktator do Kwintusa Fabiusza Maksimusa, które spełnia funkcję wyróżniająco–informującą, a jednocześnie jest tropem retorycznym. Do innych znanych przykładów należą "to człowiek" – w znaczeniu "człowiek, któremu należy wybaczyć"; "bądź mężczyzną" – w znaczeniu "bądź dzielny"; "trzeba żyć" – w znaczeniu "trzeba sobie radzić". Natomiast emfaza podczas amplifikacji polega na rozszerzeniu objętości i liczby zdań w tym fragmencie tekstu, który autor uważa za najważniejszy z punktu widzenia celu wypowiedzi. W takiej emfazie zniekształcone zostają proporcje ilościowe pomiędzy poszczególnymi elementami wypowiedzi. Poprzez wyraźne wydłużenie jednego elementu, kieruje się uwagę na poddane emfazie fakty, osoby lub sprawy.
Wprowadzony przez Arystotelesa do dialektyki i retoryki termin "emfaza" używany jest współcześnie między innymi w językoznawstwie teorii literatury, politologii, filozofii, reklamie, public relations, semiologii czy metodologii nauk. W naukach tych termin ten znalazł zastosowanie dla przypadków nieprzenośnego, celowego odstępstwa od znaczenia właściwego. W językoznawstwie stosowany jest w znaczeniu spotęgowania ekspresywności poprzez odpowiedni dobór wyrazów, ich szyk, akcent, czy intonację. Przy analizie gry aktorskiej używa się tego terminu na określenie patetycznej przesady w przedstawianiu uczuć. W znaczeniu potocznym oznacza nacisk położony na jakieś wyrażenie, prowadzący do przesady, afektacji i fałszywej zazwyczaj wzniosłości.

</doc>
<doc id="690702" url="https://pl.wikipedia.org/wiki?curid=690702" title="Stara Synagoga w Piasecznie">
Stara Synagoga w Piasecznie

Stara Synagoga w Piasecznie – znajdowała się w Piasecznie w województwie mazowieckim przy ul. Zgoda 1.
W 1797 roku istniał tu kahał, (pozostałe domy modlitwy znajdowały się przy ulicy Niecałej 15, w domu rabina Kelmana Szapiro, oraz na ulicy Nadarzyńskiej), a sama drewniana synagoga została zbudowana w 1862 w miejscu późniejszej, murowanej. W 1886 została zniszczona przez pożar.

</doc>
<doc id="690706" url="https://pl.wikipedia.org/wiki?curid=690706" title="Antymetabola">
Antymetabola

Antymetabola (gr. "antimetabolḗ") lub antymetateza (gr. "antimetáthesis"), lub antymetalepsja (gr. "antimetálēpsis"), commutatio (łac. "commūtātiō") – figura retoryczna polegająca na powtórzeniu członu wypowiedzi w odwrotnym szyku, np. "Jak Kuba Bogu, tak Bóg Kubie"; "Nie po to się żyje, aby jeść, lecz po to się je, aby żyć", "Siłę argumentu zawsze można zastąpić argumentem siły".
Antymetabola często jest stosowana w tytułach: "Bunt tradycji – tradycja buntu: księga dedykowana Profesorowi Krzysztofowi Wrocławskiemu".

</doc>
<doc id="690707" url="https://pl.wikipedia.org/wiki?curid=690707" title="Jacek Banaszyński">
Jacek Banaszyński

Jacek Banaszyński (ur. 29 maja 1975 w Jaworze) – polski piłkarz grający na pozycji bramkarza. W ekstraklasie zadebiutował 11 czerwca 1994 r. w barwach Zagłębia, w meczu z Lechem Poznań. Rozegrał w niej 104 spotkania.
Kariera piłkarska.
Jest wychowankiem Zagłębia Lubin. W początkowych latach kariery bronił także barw Chrobrego Głogów, Zawiszy Bydgoszcz, Górnika Wałbrzych, Miedzi Legnica oraz Górnika Polkowice. Następnie grał w Polonii Warszawa, GKS-ie Bełchatów i Jagiellonii Białystok. Od lata 2008 roku był zawodnikiem Śląska Wrocław. 13 maja 2009 roku, po wygranym przez Śląsk finale Pucharu Ekstraklasy, został zatrzymany przez funkcjonariuszy CBA w związku z aferą korupcyjną w polskiej piłce. Dwa dni później klub rozwiązał z nim kontrakt. 30 sierpnia 2012 roku został przez Komisję Dyscyplinarną PZPN ukarany karą 5 lat dyskwalifikacji za korupcję sportową.

</doc>
<doc id="690709" url="https://pl.wikipedia.org/wiki?curid=690709" title="Epifraza">
Epifraza

Epifraza (gr. "epiphrásis") – figura retoryczna polegająca na dopełnieniu skończonego zdania nowym, często zaskakującym, dowcipnym elementem, który zmienia sens całości, np:

</doc>
<doc id="690712" url="https://pl.wikipedia.org/wiki?curid=690712" title="Chapel Hill (Karolina Północna)">
Chapel Hill (Karolina Północna)

Chapel Hill – miasto w Karolinie Północnej położone na południowo-wschodnim krańcu hrabstwa Orange, założone w 1793. Siedziba uniwersytetu stanowego Uniwersytet Karoliny Północnej w Chapel Hill (UNC) – najstarszej państwowej szkoły wyższej w Stanach Zjednoczonych. 
Według spisu ludności z 2000, miasto posiadało 48 715 mieszkańców, a w 2004 – 52 440 osób.

</doc>
<doc id="690715" url="https://pl.wikipedia.org/wiki?curid=690715" title="Poliptoton">
Poliptoton

Poliptoton (gr. "polýptōton", łac. "trāductiō", pol. przeniesienie) – figura retoryczna polegająca na powtarzaniu wyrazu ze zmianą jego przypadka lub liczby, np. "Człowiek człowiekowi wilkiem".

</doc>
<doc id="690717" url="https://pl.wikipedia.org/wiki?curid=690717" title="Correctio">
Correctio

Correctio (, "epanortosis"; , ) – figura retoryczna polegająca na udawanym zamierzonym „poprawieniu się”, zastąpieniu danego zdania lub wyrażenia innym (np. "Ona jest zdolna. Co tam zdolna – genialna!"). Stosowana w celu wzmocnienia, złagodzenia lub uzupełnienia myśli.
W poetyce termin stosowany także na określenie podobnego zabiegu stylistycznego, polegającego na uwypukleniu czy wzmocnieniu fragmentu wypowiedzi poprzez zderzenie dwóch różnych konceptów.

</doc>
<doc id="690718" url="https://pl.wikipedia.org/wiki?curid=690718" title="Drukowanie przestrzenne">
Drukowanie przestrzenne

Drukowanie przestrzenne, druk 3D (ang. "3D printing") – proces wytwarzania trójwymiarowych, fizycznych obiektów na podstawie komputerowego modelu. Początkowo była to jedynie jedna z metod szybkiego prototypowania używana zarówno do budowania form, jak i samych prototypów. Wraz z postępami dokładności wykonania obiektów przez drukarki 3D, stała się także metodą wykonywania gotowych obiektów, w tym zabawek, ubrań, czekoladek, a nawet protez.
Historia.
Pierwsza technika drukowania przestrzennego została opracowana w 1984 roku przez Chucka Hulla i opatentowana w 1986 roku jako stereolitografia (SLA). W tym samym roku Charles Hull założył firmę 3D Systems, która zajęła się komercyjną produkcją pierwszych drukarek 3D. W ramach 3D Systems opracowano stosowany do teraz format pliku STL, który jest używany do utworzenia pliku gcodeprzekazującego instrukcje drukarkom przestrzennym.
Kolejna technika wydruku – osadzanie topionego materiału (FDM) – została opracowana w 1988 roku przez Scotta Crumpa, który rok później założył firmę Stratasys, chociaż swoją pierwszą maszynę „3D Modeler” zaczęli sprzedawać w 1992 roku. W tym samym roku powstała także pierwsza drukarka stosująca technikę Selective laser sintering. Jest to technika dokładniejsza i dająca większą swobodę niż FDM.
W 2006 roku Adrian Bowyer zbudował pierwszy prototyp drukarki 3D z projektowanym przeznaczeniem dla użytkowników domowych. W ramach zainicjowanego przez niego projektu RepRap tworzone są kolejne modele drukarek 3D, które można złożyć i częściowo wytworzyć w domu. Docelowo drukarki te miałyby się same powielać. W roku 2013 zestaw do samodzielnego montażu drukarki RepRapPro Huxley kosztował ok. 430 USD, a z elementami, które można wydrukować samodzielnie ok. 540 USD.
Na początku XXI wieku rozpoczęły się prace nad zastosowaniem technik podobnych do wydruku 3D w medycynie. Z powodzeniem można już wytwarzać ściśle dopasowane protezy (w tym te wszczepiane w organizm), a nawet tkanki, ale wyzwaniem pozostaje drukowanie całych organów.
Zastosowania.
Możliwości wykorzystania drukarek przestrzennych zależą głównie od metody wytwarzania produktu, dostępnych materiałów oraz częściowo kubatury urządzenia. W przypadku FDM na to jakie materiały można wykorzystać wpływa w dużej mierze temperatura do jakiej może się rozgrzać wytłaczarka i od jej budowy. W metodach, w których przedmiot jest cały czas zawieszony w innej substancji (jak w SLA, Selective laser sintering oraz Binder jetting), ograniczeniem jest też to, że nie można tworzyć zamkniętych przestrzeni z pustym wnętrzem. Natomiast na precyzję wykonania wpływa głównie dokładność pozycjonowania elementów sterujących oraz sam materiał z jakiego wykonywany jest przedmiot.
Rodzaje przedmiotów.
Za pomocą różnego rodzaju drukarek 3D można wytworzyć:
Materiały.
W domowych drukarkach przestrzennych używa się przede wszystkim tworzyw sztucznych takich jak: PLA, ABS,PET-G, PVA, nylon, Laywood (materiał drewnopodobny, kompozyt plastiku i drewna), Laybrick (kompozyt plastiku i gipsu). Drukarki przemysłowe i mniej typowe modele mogą używać innych materiałów np.: żywic, gumy czy też czekolady lub metalu, a nawet betonu, piasku, papieru czy nawet cukru. Trwają także prace nad możliwością druku 3D z grafenu. W pełni kolorowe modele można uzyskać dzięki technologii CJP (ColorJet Printing), w której materiał proszkowy, oprócz tego, że jest spajany lepiszczem, jest też barwiony tuszami CMYK.
Rodzaje druku 3D.
Obecnie dostępnych jest wiele metod wytwarzania addytywnego, które możemy określić mianem druku 3D. Różnią się one znacząco od siebie, oferują inne możliwości i mają odrębne dziedziny stosowania. Ogólnie ujmując druk 3D można podzielić ze względu na: oferowaną dokładność, materiał z którego budowane są detale, sposób nakładania materiału (naświetlanie, wyciskanie, stapianie), szybkość wykonywania elementów.
Najpopularniejsze rodzaje druku 3D:
Zagrożenia.
W doniesieniach prasowych pojawiły się spekulacje, że drukowanie przestrzenne mogłoby służyć do produkcji broni poza kontrolą prawa. Udaną próbę zbudowania broni z części powstałych poprzez drukowanie przestrzenne dokonała grupa Defense Distributed. Jednak drukarki dostępne dla użytkowników domowych nie pozwalają na drukowanie metalowych elementów, a tańsze urządzenia do obróbki metalu są dostępne od dawna. Wytwarzanie broni palnej bez zezwolenia jest nielegalne w większości krajów – niezależnie od narzędzi jakimi je wykonano. Ponadto urządzenia domowe wciąż są dalekie od wysokiej precyzji wykonania.
Część materiałów używanych w drukarkach FDM w czasie nagrzewania może wydzielać do powietrza szkodliwe i drażniące substancje. Materiałem takim jest na przykład ABS, który składa się z akrylonitrylu, butadienu oraz styrenu. Każda z tych substancji ma potwierdzone działania drażniące, są one szkodliwe dla układu nerwowego i dla układu oddechowego, oraz podejrzane są o działanie rakotwórcze. By zminimalizować ryzyko zachorowania zaleca się drukowanie materiałów zagrażających zdrowiu w odpowiednio przystosowanych do tego komorach lub w pomieszczeniach wietrzonych, w których regularnie nie przebywa człowiek ani zwierzę.

</doc>
<doc id="690719" url="https://pl.wikipedia.org/wiki?curid=690719" title="Poprawienie się">
Poprawienie się



</doc>
<doc id="690720" url="https://pl.wikipedia.org/wiki?curid=690720" title="Epanorthosis">
Epanorthosis



</doc>
<doc id="690723" url="https://pl.wikipedia.org/wiki?curid=690723" title="Sprostowanie">
Sprostowanie



</doc>
<doc id="690724" url="https://pl.wikipedia.org/wiki?curid=690724" title="Medal Transportów">
Medal Transportów

Medal Transportów (ang. "Transport Medal") – brytyjski medal usankcjonowany przez króla Edwarda VII w roku 1903.
Zasady nadawania.
Medal nadawany za służbę podczas transportu wojsk i towarów (włącznie ze służbą na statkach-szpitalach) podczas Wojen Burskich w Afryce Południowej i w czasie powstania bokserów w Chinach.
Nagradzano nim oficerów marynarki handlowej na następujących stanowiskach: kapitan statku, 1, 2 i 3 oficer, 1, 2 i 3 inżynier, chirurg oraz płatnik.
Wydano 1719 medali oficerom 181 statków.
Opis medalu.
Medal srebrny, okrągły o średnicy 36 mm.
awers: popiersie króla Edwarda VII w mundurze admirała oraz legenda "EDWARDVS VII REX IMPERATOR"
rewers: przedstawia mapę świata, poniżej królewski statek parowy OFIR podczas rejsu oraz legenda po łacinie "OB PATRIAM MILITIBUS PER MARE TRANSVECTIS ADJUTAM", która oznacza "za zasługi oddane podczas transportu żołnierzy drogą morską".
grawerowany na grzbiecie tylko nazwiskiem nagrodzonego, bez stopnia i nazwy statku.

</doc>
<doc id="690726" url="https://pl.wikipedia.org/wiki?curid=690726" title="Synonimia">
Synonimia

Synonimia (gr. "synōnymía", , pol. szereg synonimiczny) – figura retoryczna, zestawienie w szeregu określeń synonimicznych w celu rozwinięcia lub podkreślenia myśli.
Synonimia to również termin językoznawczy, określający relację między wyrazami o takim samym znaczeniu (tj. synonimami).

</doc>
<doc id="690730" url="https://pl.wikipedia.org/wiki?curid=690730" title="Gimnazjum im. św. Stanisława Kostki w Warszawie">
Gimnazjum im. św. Stanisława Kostki w Warszawie

Gimnazjum im. św. Stanisława Kostki – gimnazjum męskie działające w Warszawie w latach 1908–1944.
Historia.
Koło Szkolne im. św. Stanisława Kostki w Warszawie powstało z inicjatywy Związku Katolickiego w 1908 roku. Zalegalizowano je 28 lipca 1908 roku. Celem Koła było „utrzymywanie w Warszawie 8-klasowej szkoły filologicznej oraz opieka nad wychowańcami tej szkoły”.
Komitet organizacyjny zwrócił się do Zygmunta hrabiego Wielopolskiego (wnuka Aleksandra margrabiego Wielopolskiego) o uzyskanie prywatnej koncesji na prowadzenie polskiego gimnazjum od rosyjskich władz szkolnych. Wielopolski uzyskał tę koncesję 30 września 1908 roku.
W pierwszych dwu latach szkoła mieściła się w kamienicy przy ulicy Zgoda 9. Od 1910 roku przy Brackiej 18, a następnie – od jesieni 1915 roku – przy ul. Traugutta (dawniej Berga) 3.
Od roku 1910 prefektem, a w latach 1925–1940 dyrektorem tego gimnazjum, był bł. Roman Archutowski, jeden ze 108 męczenników drugiej wojny światowej.
Elitarne Gimnazjum im. św. Stanisława Kostki przyjmowało jednak uczniów ze wszystkich warstw społecznych. Wielu z nich brało udział w wojnie polsko-bolszewickiej, co odnotowywano na świadectwie maturalnym.
Po 1989.
Tradycję szkoły kontynuuje oficjalnie od 1994 Liceum Ogólnokształcące Niepublicznego Kolegium Św. Stanisława Kostki w Warszawie. 
W placówce uczy się głównie młodzież polskiego pochodzenia ze Wschodu, m.in. z takich krajów jak: Ukraina, Białoruś, Kazachstan, Armenia, Gruzja, Rosja, Mołdawia, czy Kirgistan. Liceum funkcjonuje na prawach szkoły publicznej. Naukę uczniów polskiego pochodzenia ze Wschodu są częściowo finansowane z budżetu państwa.
Historia.
Liceum powstało w 1992 roku. W 1994 roku odziedziczyło historię oraz imię po Gimnazjum im. św. Stanisława Kostki. Liceum początkowo mieściło się w Pyrach przy Domu Dziecka nr 10. W 2001 roku przeniosło się do Wilanowa, od 2013 mieści się przy ul. Bobrowieckiej 9 w Centrum Konferencyjnym. Organem prowadzącym szkołę jest Oddział Warszawski Katolickiego Stowarzyszenia Wychowawców. Szkołę wspiera Fundacja Dla Polonii.
Miejsce w rankingach.
Według rankingu prowadzonego przez portal Perspektywy.pl, LO Niepublicznego Kolegium Św. Stanisława Kostki znalazło się w gronie 25 najlepszych warszawskich liceów.

</doc>
<doc id="690731" url="https://pl.wikipedia.org/wiki?curid=690731" title="Stagg">
Stagg

Stagg Music – belgijska firma produkująca szeroki asortyment instrumentów i akcesoriów muzycznych.
Instrumentów firmy Stagg używają m.in. Michał "Jelonek" Jelonek z grupy Hunter – skrzypce elektryczne Stagg EVN 4/4 i Łukasz "Luke" Jeleniewski, bębniarz zespołu Lipali – talerze perkusyjne.
W Polsce dystrybucję sprzętu marki Stagg prowadzi firma FX - Music Group.

</doc>
<doc id="690732" url="https://pl.wikipedia.org/wiki?curid=690732" title="Neue Nationalgalerie">
Neue Nationalgalerie

Neue Nationalgalerie (dosł. niem. "Nowa Galeria Narodowa") – muzeum poświęcone sztuce XX stulecia położone w Berlinie przy Kulturforum. Spektakularny, obszernie przeszklony budynek muzeum został zaprojektowany przez niemieckiego architekta Ludwiga Miesa van der Rohe i jest uznawany za przykład modernizmu.
Neue Nationalgalerie jest jedynym budynkiem wzniesionym przez Miesa van der Rohe na terenie Niemiec po II wojnie światowej. W 1962, będąc w wieku 76 lat, otrzymał on w trybie bezpośrednim zlecenie budowy muzeum w Berlinie. Budynek został ukończony w 1968, rok przed śmiercią architekta. Nowa Galeria Narodowa była pierwszym muzeum zlokalizowanym przy nowym "Kulturforum", położonym kilkaset metrów na zachód od placu Poczdamskiego. W pobliżu galerii znajdują się zbudowane przez Hansa Scharouna Biblioteka Państwowa oraz Filharmonia.
Budynek muzeum jest najpełniejszą realizacją rozwijanej przez wiele lat przez Miesa van der Rohe idei przestrzeni uniwersalnej. Budynek ma formę płaskiego stalowego kasetonowego zadaszenia zbudowanego na planie kwadratu o boku 64,8 m, którego wewnętrzna część otoczona jest szklaną ścianą kurtynową, położoną 7,2 m od krawędzi dachu i tworzy główną górną halę muzeum. Stalowy dach wspiera się w położonych na jego krawędziach ośmiu słupach posiadających przekrój w kształcie równoramiennego krzyża. Po dwa słupy przypadające na każdą krawędź dachu odsunięte są od narożników kwadratu tak, że przeszklona hala tworzy wielką otwartą przestrzeń, uporządkowaną jedynie dwoma blokami instalacyjnymi oraz biegami schodów prowadzącymi na dolny poziom muzeum. Hala spoczywa na granitowym postumencie o wymiarach rzutu 105/110 m, położonym na brzegu Landwehrkanal, przy skrzyżowaniu z Potsdamer Straße. Właściwa przestrzeń wystawowa mieści się w kondygnacji cokołu, której większa część nie posiada naturalnego oświetlenia. Po zachodniej, przeciwnej do głównej ulicy stronie cokołu dolna kondygnacja otwiera się obszernym przeszkleniem na otoczony murem ogród, przeznaczony na ekspozycję rzeźb.

</doc>
<doc id="690733" url="https://pl.wikipedia.org/wiki?curid=690733" title="Exclamatio">
Exclamatio



</doc>
<doc id="690735" url="https://pl.wikipedia.org/wiki?curid=690735" title="Wykrzyknienie retoryczne">
Wykrzyknienie retoryczne



</doc>
<doc id="690736" url="https://pl.wikipedia.org/wiki?curid=690736" title="Deprecatio">
Deprecatio

Deprecatio (, deprekacja) – figura retoryczna stanowiąca pokorne błaganie o odwrócenie zła.

</doc>
<doc id="690737" url="https://pl.wikipedia.org/wiki?curid=690737" title="Błaganie">
Błaganie



</doc>
<doc id="690739" url="https://pl.wikipedia.org/wiki?curid=690739" title="Kasa (stanowisko)">
Kasa (stanowisko)

Kasa – stanowisko (miejsce) wyznaczone i odpowiednio przygotowane w celu przechowywania, przyjmowania i wydawania pieniędzy w placówkach prowadzących działalność gospodarczą. Zazwyczaj są to specjalnie przygotowane boksy lub pomieszczenia, często odpowiednio zabezpieczone przed napadem, kradzieżą lub włamaniem, obsługiwane przez kasjera, zwykle wyposażone w elektroniczne urządzenia kasowe (stanowisko komputerowe, kasa fiskalna, liczarka banknotów) i alarmowe.
W placówkach o dużym nasileniu ruchu (banki, poczta, dworce komunikacji publicznej) często oznaczane jako "okienko kasowe".

</doc>
<doc id="690740" url="https://pl.wikipedia.org/wiki?curid=690740" title="Octavian Goga">
Octavian Goga

Octavian Goga (ur. 1 kwietnia 1881 w Răşinari, zm. 7 maja 1938 w Ciucea) – rumuński nacjonalistyczny polityk, poeta, twórca sztuk, dziennikarz i tłumacz. Członek Akademii Rumuńskiej.
Życiorys.
Urodził się w Răşinari, niedaleko Sybinu. Naukę rozpoczął w 1892 r. w gimnazjum w Sybinie, które ukończył w Braszowie w 1900 r. Pierwsze próby z twórczości poetyckiej ukazały się w roku 1893 na łamach Revista ilustratá i Familia. Wydał je pod pseudonimem Octavian wierszem "Nu-i fericire pe pāmînt " (Nie ma szczęścia na ziemi).
Studiował na wydziale humanistycznym i filozoficznym w Bukareszcie w latach 1900–1904. W tym okresie swoją twórczość przedstawiał na łamach pisma kulturalnego Luceafărul. Tam też opublikował swój pierwszy tom "Poezje" z 48 utworami. Od roku 1906 rozpoczął wydawać utwory na łamach czasopisma Viaţa românească. Dominowały tam wiersze o tematyce problematyki społecznej, co zaowocowało dobrymi recenzjami wśród krytyków i torowało drogę do jego przyszłej kariery politycznej.
Został aktywnym członkiem rumuńskiego ruchu emancypacyjnego w Transylwanii i jego grupy przewodniej Rumuńskiej Partii Narodowej (PNR) w Austro-Węgrzech. Jako jej działacz w roku 1907 wydawał gazetkę Ţara noastră. W roku 1910 poniósł porażkę w wyborach do parlamentu co spowodowało jego przeprowadzkę do Bukaresztu. Porażka ta natchnęła go do napisania przez niego komedii "Domnul notar" (Pan notariusz). W swojej działalności polityka działał o wyzwolenie narodowe i społeczne Rumunów siedmiogrodzkich. Odciął się od prohabsburskiej polityki przywódców partii narodowej i założył własne ugrupowanie z własnym organem prasowym Tribuna.
Przed I wojną światową w roku 1912 Goga został aresztowany przez władze węgierskie i osadzony w więzieniu w Segedynie. Tam też powstały jego kolejne utwory.
Po zawarciu unii przez Transylwanię i Rumunię historyczną w 1918, udał się do Rumunii, gdzie prowadził aktywną działalność w kręgach literackich i politycznych. Opuścił PNR i przyłączył się do Partii Ludowej generała Alexandru Averescu, populistycznego ruchu utworzonego po zakończeniu wojny.
Goga popadł w konflikt z Averescu, którego przedmiotem stał się stosunek do króla Karola II. Goga doprowadził do rozłamu w partii, tworząc Narodową Partię Agrarną, która nawiązała sojusz z Narodowo-Chrześcijańską Ligą Obrony A.C. Cuzy, przekształcając ją w Narodową Partię Chrześcijańską.
W roku 1919 Octavian Goga został mianowany ministrem oświaty, w roku 1926 został ministrem spraw wewnętrznych. W roku 1924 otrzymał nagrodę państwową z dziedziny poezji. W roku 1931 został uhonorowany przez uniwersytet w Cluj tytułem doctor honoris causa.
Premierem Rumunii Goga został 28 grudnia 1937 roku i sprawował tę funkcję do 10 lutego 1938. Został powołany na to stanowisko przez króla Karola II, który chciał umocnienia swojej pozycji i wprowadzenia dyktatury.
W czasie krótkiego pozostawania u steru rządów, znany przede wszystkim z powodu przyjęcia pierwszych antysemickich ustaw. 12 stycznia 1938 roku rząd Gogu pozbawił rumuńskich Żydów obywatelstwa. Goga sam miał poglądy antysemickie, co przygotowało podatny grunt na późniejszą działalność Żelaznej Gwardii. Bojówki reżimu Gogi i Cuzy, o charakterze faszystowskim Lăncieri odpowiedzialne były za nasilenie przemocy względem Żydów.
Po rezygnacji z pełnionego stanowiska, Goga udał się do Transylwanii, gdzie 5 maja 1938 roku miał udar. Zmarł dwa dni później. Jego ciało pochowano w pałacu w Bukareszcie, a sam Adolf Hitler przysłał kwiaty, aby udekorować jego grób.
Twórczość.
Inne.
Dodatkowo Goga znany jest jako tłumacz takich węgierskich twórców jak Sándor Petőfi, Endre Ady czy Imre Madách.

</doc>
<doc id="690741" url="https://pl.wikipedia.org/wiki?curid=690741" title="Synagoga Bajs Nusn w Nowym Sączu">
Synagoga Bajs Nusn w Nowym Sączu

Synagoga Bajs Nusn w Nowym Sączu (z jid. "Dom Natana") – synagoga znajdująca się w Nowym Sączu, przy ulicy Jagiellońskiej 12. Jest obecnie jedną z dwóch czynnych synagog w mieście.
Historia.
Synagoga została zbudowana na przełomie XIX i XX wieku przez Natana Kriszera, członka grupy chasydzkiej z Nowego Sącza. Podczas II wojny światowej hitlerowcy zdewastowali synagogę, następnie urządzili w niej magazyn. Zniszczeniu uległy wówczas cenne malowidła naścienne.
Po zakończeniu wojny synagoga została wyremontowana i z powrotem dostosowana do funkcji kultowych. Po wydarzeniach z marca 1968 roku synagoga została zamknięta, ze względu na wyjazd większości Żydów z miasta. Od tego czasu znajdował się w niej magazyn.
W latach 1992–1993 z inicjatywy Jakuba Müllera przeprowadzono rozległy remont, dzięki któremu synagoga ponownie może pełnić funkcje kultowe. Do dnia dzisiejszego nie zachowały się malowidła naścienne oraz oryginalny sprzęt liturgiczny.
Synagoga jest obecnie jedyną w Polsce prywatną bożnicą chasydzką, w której nabożeństwa odbywają się okazjonalnie, podczas przyjazdów grup chasydzkich dynastii Sanc. Właściciel synagogi chce przyłączyć ją do Gminy Wyznaniowej Żydowskiej w Krakowie, która zapewni synagodze przetrwanie.
Architektura.
Wewnątrz synagogi, przy wschodniej ścianie znajduje się skromny, drewniany Aron ha-kodesz, którego drzwi zasłania aksamitny, zielony parochet. Na tkaninie widnieją m.in. tablice Dekalogu, korona Tory oraz hebrajskie inskrypcje. Wewnątrz szafy wyłożonej ceramicznymi płytkami, znajdują się książki liturgiczne oraz zabytkowe zwoje Tory, nakryte czarną sukienką z wyhaftowaną złotą gwiazdą Dawida. Obok Aron ha-kodesz stoi pulpit kantora, na środku sali skromna bima, a przy ścianach stoły i krzesła. Na framudze drzwi znajduje się złota mezuza. Kolorystyka ścian sali głównej utrzymana jest w tonacji szarej.
Nad wejściem do synagogi znajduje się hebrajski napis: בית הכנסת סאנ, który można przetłumaczyć: "Synagoga w Sączu".

</doc>
<doc id="690743" url="https://pl.wikipedia.org/wiki?curid=690743" title="Harmonia naśladowcza">
Harmonia naśladowcza



</doc>
<doc id="690744" url="https://pl.wikipedia.org/wiki?curid=690744" title="Mesko">
Mesko

Mesko – przedsiębiorstwo powołane w 1922 r., a działające od 25 sierpnia 1924 r. początkowo jako Państwowa Fabryka Amunicji następnie Zakłady Metalowe MESKO SA. Obecnie przedsiębiorstwo produkuje broń i amunicję z siedzibą w Skarżysku-Kamiennej. Oznaczenie producenta to 21. Fabryka dawniej była producentem m.in. artykułów gospodarstwa domowego, w okresie PRL należała do zjednoczenia „Predom”.
Obecnie część koncernu Polska Grupa Zbrojeniowa, a dawniej należąca do Bumar. W skład MESKO SA wchodzą Dezamet, FPS, Z. Ch. Nitrochem, BZE Belma i ZM Kraśnik.
Historia.
O wyborze dzisiejszego Skarżyska-Kamiennej na lokalizację fabryki uzbrojenia zadecydowała lokalizacja w tzw. trójkącie bezpieczeństwa oraz przebieg linii kolejowej przez wówczas jeszcze osadę. Za oficjalną datę uruchomienia fabryki, wtedy Państwowej Fabryki Amunicji, uznaje się 25 sierpnia 1924 r.
Od 1934 dyrektorem naczelnym Państwowej Fabryki Amunicji (PFA) był inż. Władysław Jakubowski.
Podczas II wojny światowej po wkroczeniu Wehrmachtu do Skarżyska, Niemcy wydali obwieszczenie do ludności nawołujące do zgłaszania się na swoje uprzednie miejsca pracy. Fabrykę przejęły niemieckie przedsiębiorstwa – Zakład Nr 1 przejęła firma HASAG (Hugo Schneider Aktiengesellschaft) mającego siedzibę w Lipsku, a firma Richling przejęła Zakład Nr 3 (gdzie produkowano zapalniki). Produkowano tam również m.in. amunicję do karabinu Mauser.
Okres maksymalnego zatrudnienia w zakładach przypadał na lata 50 XX w. i 60 XX w., kiedy zatrudniano blisko 22 tysiące osób. Pracownicy dojeżdżali z miejscowości nawet do 100 km od zakładów. Jeszcze kilkanaście lat temu większość latarni ulicznych w Polsce była wyposażona w oprawy tej firmy.
W okresie Polskiej Rzeczypospolitej Ludowej, kiedy zakład należał do zjednoczenia Predom, wytwarzano również m.in.:
Na początku lat 90. XX w. przedsiębiorstwo przeszło proces restrukturyzacji i prywatyzacji, przez co utworzono spółki (istniejące do dziś) MESKO-ROL i MESKO-AGD, które przejęły produkcję maszyn rolniczych (ROL) i sprzętu AGD, robotów dla małej gastronomii i kosiarek przydomowych (AGD). W 1990 roku nawiązano współpracę gospodarczą z holenderską firmą PZ Zweegers &amp; Zonen sfinalizowaną zakupem licencji na produkcję kosiarek rotacyjnych. Zakłady ROL i AGD początkowo zajmowały się produkcją sprzętu zarówno dla użytku domowego, jak i dla gastronomii.
Obecnie przedsiębiorstwo posługujące się jakiś czas firmą Bumar Amunicja, a obecnie ponownie MESKO, wchodzi w skład Polskiej Grupy Zbrojeniowej SA mającej siedzibę w Radomiu. W 2012 roku z Mesko połączono Fabrykę Produkcji Specjalnej (FPS) Sp. z o.o. z Bolechowa (utworzoną w 2004 roku i zajmującą się produkcją amunicji większego kalibru i rakietowej).
27 września 2011 r. na posiedzeniu Sądu Rejonowego w Kielcach, X Wydziału Krajowego Rejestru Sądowego zmieniono dane w Krajowym Rejestrze Sądowym KRS 0000041811. Zmiana dotyczy nazwy z Zakłady Metalowe „MESKO” Spółka Akcyjna na Bumar Amunicja Spółka Akcyjna.
Zagraniczni kontrahenci skarżyskie przedsiębiorstwo kojarzyli ze starą marką MESKO, dlatego rebranding stał się przyczyną strat spółki w sprzedaży amunicji. Stąd na 90-lecie przedsiębiorstwa postanowiono ponownie zmienić nazwę, na MESKO Spółka Akcyjna&lt;ref name="Bumar/Mesko"&gt;&lt;/ref&gt;. Zmiana oficjalnie nastąpiła 4 marca 2014.

</doc>
<doc id="690746" url="https://pl.wikipedia.org/wiki?curid=690746" title="Motorcycle Hall of Fame">
Motorcycle Hall of Fame

Motorcycle Hall of Fame – muzeum znajdujące się w pobliżu Columbus w Ohio w Stanach Zjednoczonych na przedmieściach Pickerington.
Motorcycle Hall of Fame jest poświęcone ludziom szczególnie zasłużonym w sportach motocyklowych wliczając osobistości biznesu, inżynierii, zawodników i pionierów szosowych i off-roadowych wyścigów motocyklowych.

</doc>
<doc id="690749" url="https://pl.wikipedia.org/wiki?curid=690749" title="Gimnazjum im. św. Stanisława Kostki">
Gimnazjum im. św. Stanisława Kostki



</doc>
<doc id="690750" url="https://pl.wikipedia.org/wiki?curid=690750" title="Stanowisko kasowe">
Stanowisko kasowe



</doc>
<doc id="690751" url="https://pl.wikipedia.org/wiki?curid=690751" title="Okienko kasowe">
Okienko kasowe



</doc>
<doc id="690760" url="https://pl.wikipedia.org/wiki?curid=690760" title="Windows Scripting Host">
Windows Scripting Host

Windows Scripting Host, WSH – programowe środowisko interpretacji i wykonywania skryptów w systemie Windows (począwszy od Windows 95). Nowoczesny następca plików .bat z systemu DOS. 
Domyślnie środowisko WSH potrafi wykonywać skrypty napisane w językach skryptowych JScript i VBScript. Skrypty napisane w tych językach w systemie Windows mogą być wykonywane od razu, tj. bez instalacji dodatkowego oprogramowania. 
Po zainstalowaniu w środowisku WSH dodatkowych interpreterów, zadania wykonywane w systemie Windows mogą być napisane w dowolnym języku skryptowym.

</doc>
<doc id="690766" url="https://pl.wikipedia.org/wiki?curid=690766" title="Virtual Boy">
Virtual Boy

Virtual Boy – konsola Nintendo zaprojektowana przez Gunpei Yokoi, twórcę Game Boya. Miała być rewolucją w świecie konsoli jako pierwsze urządzenie tego typu oferujące grafikę trójwymiarową, jednak okazała się finansowym fiaskiem. Pierwszy raz zaprezentowano ją na pokazie Shoshinka Show w Chibi w Japonii. Konsola nigdy nie trafiła do Europy. W Polsce była dostępna tylko dla dystrybutorów w celach pokazowych na targach komputerowych.
Trójwymiarowy obraz generowany był za pomocą zestawu czerwonych diod, oddzielnie dla prawego i lewego oka użytkownika. Aby efekt był pełny, należało przyłożyć głowę do gogli.
Używanie konsoli wymagało ciągłego patrzenia w ekran, który odświeżany był z częstotliwością 50 Hz i oferował tylko kilkanaście odcieni koloru czerwonego. Dłuższe korzystanie z urządzenia mogło powodować bóle głowy i inne dolegliwości (osobom, u których stwierdzono padaczkę, zalecano w ogóle nie korzystać z Virtual Boya). Ze względu na to gry na tę konsolę były wyposażone w funkcję automatycznej pauzy aktywowanej co 15-30 minut.
Na konsolę wydano 22 gry, m.in. 3D Tetris oraz Mario Tennis – większość produkcji nie opuściła Japonii.

</doc>
<doc id="690767" url="https://pl.wikipedia.org/wiki?curid=690767" title="Windows Script Host">
Windows Script Host



</doc>
<doc id="690769" url="https://pl.wikipedia.org/wiki?curid=690769" title="Incydent mukdeński">
Incydent mukdeński

Incydent mukdeński, incydent mandżurski lub incydent 18 września – japońska prowokacja, będąca pretekstem dla aneksji chińskiej Mandżurii przez Japonię. Odpowiedzialna za tę prowokację była japońska Armia Kwantuńska pod dowództwem Shigeru Honjō. 18 września 1931 roku wysadziła ona w powietrze odcinek należącej do Japonii Kolei Południowomandżurskiej i oskarżyła o ten sabotaż Chiny. Zdarzenie to porównywane jest z pożarem Reichstagu z 27 lutego 1933 roku.
Preludium.
Po zakończeniu wojny rosyjsko-japońskiej (prowadzonej w latach 1904-1905), Japonia przejęła po Rosji wpływy w Mandżurii. Zyskała tym samym fragment tamtejszej linii kolejowej. Stacjonujące tam wojska japońskie były niezależne od cywilnego rządu, jak i od swojego dowództwa w Tokio. W 1910 roku Cesarstwo Japonii zajęło ostatecznie całą Koreę i dążyło do dalszej ekspansji na kontynencie. W Japonii rozważano, czy należałoby zająć zbrojnie sąsiednie Chiny, czy może umocnić tam wpływy ekonomiczne, co mogłoby uzależnić oba kraje od siebie i pozwoliłoby na zażegnanie ewentualnego konfliktu zbrojnego. Poza tym rząd japoński dążył do rozpadu politycznego Chin, gdyż stosunki dyplomatyczne z poszczególnymi stronnictwami chińskimi, będącymi ze sobą w konflikcie, byłyby dla Japonii łatwiejsze i bardziej korzystne. Przykładem mieszania się w sprawy Republiki Chińskiej była interwencja w 1928 roku (tzw. ekspedycja północna), czyli próba pozbawienia przez partię Kuomintangu władzy lokalnych watażków i zjednoczenia kraju pod rządami tejże partii.
Przywódca Kuomintangu, Czang Kaj-szek, wdał się w 1927 roku w konflikt z komunistycznymi oddziałami Mao Zedonga, a w 1930 roku musiał jeszcze toczyć walki z byłymi sojusznikami, którzy pomogli mu wcześniej w jednoczeniu państwa. Konflikty wewnętrzne Chin połączone z pasywną polityką nieinterwencji w przypadku zagrożenia z zewnątrz dały Armii Kwantuńskiej dogodną sytuację do przeprowadzenia akcji, zmierzającej do przejęcia kontroli nad Mandżurią. Mandżuria była ważnym źródłem surowców, rynkiem zbytu, a także obszarem, dzięki któremu można byłoby rozwiązać problem przeludnienia Japonii.
Celem oficerów Armii Kwantuńskiej było znalezienie dogodnego pretekstu, w oparciu o który siły japońskie mogłyby wkroczyć na terytorium Mandżurii oraz zastąpić tamtejsze władze chińskie kontrolowanym przez Japończyków rządem marionetkowym. Postanowiono, że przeprowadzi się sabotaż na odcinku linii kolejowej koło jeziora Liutiao. W rzeczywistości miejsce to nie miało wielkiego znaczenia strategicznego zarówno dla wojsk chińskich, jak i japońskich. Niedaleko tego miejsca stacjonował jednak garnizon chińskiej armii rządowej, którym dowodził „młodszy marszałek” Zhang Xueliang. Plan zakładał, że za eksplozje obwini się właśnie stacjonujących tam żołnierzy. Armia Kwantuńska, której zadaniem była ochrona Kolei Południowomandżurskiej, mogłaby w ramach akcji odwetowej zająć Mandżurię siłą.
Incydent.
18 września 1931 roku ok. godziny 21:00 w pobliżu koszar zatrzymał się pociąg z czterema wagonami. Mimo że to zdarzenie wydawało się podejrzane, zlekceważono je. O godzinie 22:20 rozległ się potężny wybuch i słychać było odgłosy strzelaniny. Japoński oddział, który patrolował właśnie tę okolicę, poszedł sprawdzić co się stało. Gdy patrol ten przybył na miejsce zdarzenia został ostrzelany. Japończycy twierdzili później, że odpowiedzialnymi za strzelaninę oraz wybuch, który zniszczył część torów kolejowych, są chińscy żołnierze. W rzeczywistości za tą dywersją stali japońscy oficerowie: m.in. pułkownik Seishirō Itagaki i podpułkownik Kanji Ishiwara.
Około godziny 23:30 japońscy żołnierze zaatakowali chiński garnizon. Japończycy dysponowali większą siłą ognia – ostrzeliwali koszary nawet z artylerii. Zaskoczeni atakiem chińscy żołnierze zaczęli się wycofywać. Nie napotkawszy większego oporu, inny oddział japoński zaczął szturmować Mukden. Nazajutrz przejęto pełną kontrolę nad miastem wraz ze znajdującymi się tam lotniskiem i arsenałem. Japończycy zdobyli je dzięki wykorzystaniu ciężkiej artylerii, jaką sprowadzono potajemnie. Po Mukdenie zdobyto również miasta Changchun oraz Dandong. Japończycy planowali następnie zająć Jilin (na wschód od Changchun), by połączyć się z japońską Armią Korei.
Cesarski Sztab Generalny ("Sanbō-honbu") zareagował, dopiero gdy Armia Kwantuńska chciała uderzyć na Harbin. Sztab nie pozwolił na zajęcie tego miasta, gdyż obawiano się reakcji ZSRR. Jednak Sowieci postanowili, że nie będą mieszać się w incydent, jeśli tylko armia japońska zagwarantuje im nienaruszalność radzieckich interesów na Kolei Wschodniochińskiej. Wszędzie tam, gdzie wybuchały walki, zaskoczone wojska chińskie oraz chińskie władze nie umiały zapobiec dalszemu pochodowi wojsk japońskich. Dopiero gdy Japończycy doszli do linii rzeki Nen Jiang, chińska armia stawiła zaciekły opór. Od 25 stycznia do 4 lutego 1932 roku trwało oblężenie Harbinu. Do zdobycia miasta, mimo braku zgody sowieckiej, wykorzystano Kolej Wschodniochińską do przerzucenia wojsk. Dzięki temu Kolej Wschodniochińska znalazła się praktycznie w rękach Japończyków. Mimo starań wojsk chińskich, Armii Kwantuńskiej udało się zająć trzy chińskie prowincje bez większego trudu.
Następstwa incydentu mukdeńskiego.
Incydent zakończył politykę otwartych drzwi wobec Chin. Zarówno chińska, jak i światowa, opinia publiczna ostro potępiły Japonię za ten akt zbrojny. Amerykański sekretarz stanu Henry Stimson przekazał 7 stycznia 1932 roku rządowi Japonii oświadczenie potępiające zbrojne wtargnięcie i mieszanie się w wewnętrzne sprawy Chin (doktryna Stimsona). USA, głosiła nota, "nie zamierzają uznać żadnej sytuacji, traktatu lub umowy sprzecznych z umowami i zobowiązaniami wynikającymi z paktu z 27 sierpnia 1928, którego Chiny i Japonia, a także Stany Zjednoczone, są stronami."
Zgromadzenie Ligi Narodów 11 marca 1932 uchwaliło rezolucję, uznającą sprzeczność zbrojnej akcji Japonii w Mandżurii i północnych Chinach z artykułem 10 Traktatu Wersalskiego nakazującym pokojowe rozwiązywanie zatargów. 
Rada Ligi Narodów powołała specjalną komisję do zbadania sprawy. Na czele stanął Victor Lytton (Wielka Brytania), w składzie: generał major Frank Ross McCoy (USA), dr. Heinrich Schnee (Niemcy), hr. Aldrovandi-Marescotti (Włochy) i generał Henri Claudel (Francja). Komisja ukończyła raport 4 września 1932, ogłoszono go 2 października. Raport uznawał Mandżurię za część Chin, proponował zapewnienie jej autonomii, wycofanie wojsk japońskich i zabezpieczenie interesów Japonii w drodze porozumienia obu państw. 24 lutego 1933 roku na nadzwyczajnej sesji Zgromadzenia Ligi uchwalono rezolucję zgodną z tezami raportu. Odpowiedzią było wystąpienie Cesarstwa Japonii z Ligi Narodów 27 marca 1933. Było to pierwszą wyraźną porażką Ligi jako strażniczki pokoju międzynarodowego (kolejną była wojna włosko-abisyńska 1935-1936).
9 marca 1932 roku Japończycy ustanowili marionetkowe państwo Mandżukuo, którego powierzchnia wynosiła w szczytowym okresie 1,4 mln km². W marcu 1934 przemianowano Mandżurię na Wielkie Cesarstwo Mandżurii, osadzając na tronie ostatniego cesarza z dynastii mandżurskiej – Puyi. W rzeczywistości nie posiadał on realnej władzy, gdyż państwem zarządzali japońscy wojskowi. Mandżukuo stało się nieuznawaną przez Chiny japońską kolonią.
W 1937 roku, po kolejnej prowokacji (→incydent na moście Marco Polo) wybuchła trwająca osiem lat II wojna chińsko-japońska.

</doc>
<doc id="690770" url="https://pl.wikipedia.org/wiki?curid=690770" title="Obi">
Obi



</doc>
<doc id="690772" url="https://pl.wikipedia.org/wiki?curid=690772" title="Bilans (rachunkowość)">
Bilans (rachunkowość)

Bilans (łac. "bilanx" '(waga) o dwóch szalach (talerzach)' od "bi-" 'podwójny' i "lanx" dop. "lancis" 'misa; szala') – zestawienie aktywów i pasywów jednostki sporządzane na początek (bilans otwarcia) i koniec (bilans zamknięcia) okresu sprawozdawczego (obrachunkowego) w organizacjach prowadzących księgowość według zasad tzw. pełnej rachunkowości. Należy do obowiązkowych elementów sprawozdania finansowego.
Bilans stanowi fotografię składników majątkowych przedsiębiorstwa i źródeł ich finansowania w określonym momencie. Jest obowiązkowym elementem sprawozdania finansowego i informuje o zasobach kontrolowanych przez jednostkę oraz sposobach ich pozyskania (zobowiązaniach i kapitałach własnych).
W międzynarodowych standardach rachunkowości (MSR) zamiast określenia „bilans” funkcjonuje nazwa: „sprawozdanie z sytuacji finansowej” (ang. "statement of financial position"). MSR nie narzucają (w przeciwieństwie do ustawy o rachunkowości) sztywnego nazewnictwa oraz formy prezentacji danych finansowych jednostki w sprawozdaniu finansowym, stąd też np. spółki notowane na Giełdzie Papierów Wartościowych w Warszawie sporządzające sprawozdania finansowe według MSR często stosują takie określenia jak w ustawie o rachunkowości, to jest „bilans” zamiast „sprawozdanie z sytuacji finansowej”.
Jedną z pozycji bilansu jest zysk / strata, wykazywany w drugim obowiązkowym elemencie sprawozdania jakim jest rachunek zysków i strat (rachunek wyników).
Bilans dla jednostek innych niż banki i zakłady ubezpieczeń.
Wzór według załącznika nr 1 Ustawy o rachunkowości:
Cechy bilansu.
Bilans jednostki gospodarczej powinien posiadać następujące cechy:
Zupełność bilansu oznacza, że obejmuje on dane dotyczące zdarzeń gospodarczych, które wystąpiły w danym okresie. Rzetelność, to prezentacja składników zgodnie ze stanem rzeczywistym co do ich rodzaju i wartości. Sprawdzalność, to możliwość porównania pozycji bilansu ze źródłami z których pochodzą pod względem kompletności i poprawności. Zasada ciągłości oznacza, że bilans zamknięcia jednego okresu jest bilansem otwarcia następnego okresu. Przejrzystość bilansu jest zachowana, gdy bilans przyjmuje odpowiednią formę prezentacji, pozycje są grupowane według treści ekonomicznej, ich ujęcie umożliwia analizę stanu środków i źródeł ich finansowania oraz orientację w sytuacji finansowej.
Układy bilansu.
Zgodnie z IV Dyrektywą Unii Europejskiej bilans może być sporządzony w układzie jednostronnym lub dwustronnym.
W formie dwustronnej składniki majątku (aktywa) są wykazywane oddzielnie od źródeł ich finansowania (kapitału własnego i zobowiązań). W wersji jednostronnej aktywa są przedstawiane na przemian ze źródłami ich finansowania. W układzie jednostronnym uwidacznia się podejście właścicielskie: jest on tak prezentowany, aby dostarczał informację inwestorowi o wartości kapitału równoważonego aktywami netto. Formę dwustronną uznaje się za tradycyjną, jest ona stosowana szerzej niż jednostronna.
Bilans dla organizacji opartej na wiedzy.
Tradycyjny bilans przedsiębiorstwa nie ujawnia wielu kategorii niematerialnych czynników wytwórczych charakterystycznych dla gospodarki opartej na wiedzy. Dlatego zgodnie z zasadami nowego działu rachunkowości finansowej, tj. rachunkowości aktywów kompetencyjnych i kapitału intelektualnego, zaleca się, aby obok tradycyjnego bilansu sporządzać bilans oparty na wiedzy lub bilans pełny. Bilans oparty na wiedzy stanowi logiczne rozwinięcie tradycyjnego bilansu, który został uzupełniony po stronie aktywów o część „Aktywa kompetencyjne” oraz po stronie pasywów o część „Kapitał intelektualny”. Aktywa kompetencyjne składają się z następujących pozycji sprawozdawczych: wiedza, umiejętności, doświadczenie oraz projekty badawcze. Na kapitał intelektualny składa się: kapitał intelektualny przyjęty, kapitał intelektualny wytworzony oraz kapitał doświadczenia. Z kolei bilans pełny dodatkowo zawiera części „Aktywa marketingowe” oraz „Kapitał relacji z otoczeniem”. Wprowadzenie tych kategorii sprawozdawczych nie narusza równowagi bilansowej, ponieważ wartości ekonomiczne prezentowane w nowych pozycjach bilansowych wynikają z dwustronnych zapisów operacji gospodarczych na odpowiadających im kontach księgowych. Bilans oparty na wiedzy oraz bilans pełny stanowią fakultatywny element sprawozdania finansowego, który można dołączać do informacji dodatkowej. Takie uzupełnienie sprawozdania finansowego, choć nie jest obowiązkowe, pozytywnie wpływa na jego cechy jakościowe, tj. istotność, wiarygodność, wierne odzwierciedlenie, przewaga treści nad formą oraz kompletność.

</doc>
<doc id="690773" url="https://pl.wikipedia.org/wiki?curid=690773" title="Metalograficzne badania mikroskopowe">
Metalograficzne badania mikroskopowe

Metalograficzne badania mikroskopowe - wykonane są w celu zbadania
mikrostruktury metali przeprowadza się najczęściej za pomocą mikroskopu optycznego, stosując powiększenia od około 20 – 1800 - krotnych. Stosowany do badań metali mikroskop, zwany mikroskopem metalograficznym, różni się od powszechnie znanych mikroskopów biologicznych, gdyż umożliwia obserwacje próbki w świetle odbitym od jej powierzchni. Wynika to stąd, że próbki metali – nawet najcieńsze – są nieprzeźroczyste i nie można dlatego stosować do ich oświetlania światła przechodzącego przez preparat. Stąd konieczność szlifowania i polerowania powierzchni metalu do lustrzanego połysku. Próbkę metalu przygotowaną do obserwacji mikroskopowych nazywamy szlifem lub zgładem metalograficznym.
Szlifowanie i polerowanie powoduje zawsze pewne zniekształcenia cienkiej warstewki powierzchniowej. W niektórych przypadkach utrudnia to lub nawet uniemożliwia obserwację właściwej struktury metalu. Dlatego coraz częściej stosuje się polerowanie elektrolityczne. Katodę stanowi płytka z blachy kwasoodpornej, szlif zaś, umieszczony w odległości od 5 – 6 mm od katody, łączy się z dodatnim biegunem prądu. Przy odpowiednio dobranych warunkach (napięcie, gęstość prądu, skład elektrolitu, temperatura) w ciągu mniej więcej kilkudziesięciu sekund otrzymujemy wypolerowaną próbkę o niezniekształconej powierzchni.
Na wypolerowanej powierzchni metalu można obserwować tylko niektóre składniki struktury, różniące się znacznie współczynnikiem odbicia światła, np.: grafit czy też wtrącenia niemetaliczne. Dla ujawnienia ziaren metalu konieczne jest wytrawienie zgładu. Odczynniki trawiące atakują przede wszystkim granice ziaren. Padające światło ulega wtedy rozproszeniu i w mikroskopie obserwujemy granice ziaren, jako ciemne linie. Powierzchnia poszczególnych ziaren tej samej fazy może się wytrawić silniej lub słabiej, zależnie od ich orientacji krystalograficznej w stosunku do powierzchni zgładu. Przy obserwacji przez mikroskop ziarna o bardziej wytrawionej powierzchni silniej rozpraszają padające światło i wydają się przez to ciemniejsze. Jeżeli mamy do czynienia ze stopem składającym się z różnych faz, to najczęściej następuje silniejsze wytrawienie jednej z nich w porównaniu z drugą, co umożliwia rozróżnienie ich pod mikroskopem.
Odczynniki służące do trawienie szlifów metalograficznych są bardzo różnorodne, dostosowane do poszczególnych gatunków stali i ich stopów. Najczęściej stosowanym w praktyce odczynnikiem do badań stopów żelazo – węgiel jest 4% roztwór kwasu azotowego w alkoholu etylowym, zwany Nitalem. Inną, popularną nazwą tego odczynnika jest "Azotal". Stężenie kwasu może być różne w zależności od potrzeb. Standardowo wytwarza się roztwór 4 - 5 procentowy, jednak najczęściej jest stosowany w mniejszym stężeniu 2 - 3%. Przy mniejszym stężeniu czas trawienia jest dłuższy, jednak ryzyko przetrawienia mniejsze. Inne częściej stosowane odczynniki podane są w normach polskich: PN – 65/H – 04503 „Odczynniki do badania mikrostruktury stopów żelaza” i PN – 75/H – 04512 „metale nieżelazne". Odczynniki do ujawniania mikrostruktury”. Oprócz trawienia chemicznego stosuje się coraz częściej trawienie elektrolityczne. Gotowe zgłady przechowuje się w eksykatorach z chlorkiem wapnia lub pięciotlenkiem fosforu, aby uniknąć korozji.
Do badań metaloznawczych najczęściej stosuje się mikroskop Le Chateliera ze skierowanym ku górze obiektywem, nad którym umieszczony jest stolik przedmiotowy. Pozwala to na wygodną obserwację próbek o nieregularnym kształcie. Oświetlenie powierzchni próbki następuje za pomocą oświetlacza poprzez obiektyw mikroskopu. Nowoczesne mikroskopy metalograficzne zaopatrzone są z reguły w urządzenia do fotografowania obserwowanych struktur. Zasadnicze elementy optyczne mikroskopu to: oświetlacz, obiektyw i okular. Zadaniem oświetlacza jest skierowanie na powierzchnię próbki dostatecznie silnej i równomiernej wiązki światła. Źródłem światła może być żarówka stosowana zwykle przy obserwacji, lampa łukowa lub ksenonowa czy rtęciowa, stosowane przy wykonywaniu fotografii. Aby zapewnić równomierne oświetlenie całej obserwowanej powierzchni próbki, wiązka światła przechodzi przez szereg przesłon i soczewek oraz filtrów barwnych. Cały ten układ jest umieszczony w uchwycie prostopadle do osi optycznej mikroskopu. Wiązka światła, wychodząca z oświetlacza, pada w tubusie mikroskopu na płytkę płaskorównoległą, która odbija część promieni i przez obiektyw mikroskopu kieruje ku powierzchni zgładu. Pozostała część promieni przechodzi przez płytkę i jest pochłaniana przez ściankę tubusu. Promienie odbite od zgładu przechodzą powtórnie przez obiektyw i płytkę i trafiają do okularu. Zamiast płytki płaskorównoległej można stosować pryzmat. Pryzmat daje jaśniejsze światło niż płytka, lecz pogarsza nieco jakość obrazu (zmniejsza zdolność rozdzielczą); stosowany jest głównie przy powiększeniach mniejszych niż 500 – krotne.
Zarówno płytka, jak i pryzmat (w mniejszym stopniu) dają oświetlenie prawie prostopadłe do powierzchni szlifu. W niektórych badaniach korzystne jest stosowanie oświetlenia skierowanego skośnie do zgładu. Ujawniają się wtedy pewne szczegóły niewidoczne lub słabo widoczne przy świetle prostopadłym. Tego rodzaju obserwację nazywamy obserwacją w ciemnym polu. Nazwa pochodzi stąd, że gładka powierzchnia szlifu jest w mikroskopie ciemna, a jedynie miejsca wystające lub wklęsłe widoczne są jako jasne linie lub punkty. Do obserwacji w ciemnym polu stosuje się w oświetlaczu specjalną przysłonę pierścieniową, a zamiast płytki płaskorównoległej – lustro pierścieniowe. Promienie odbite od tego lustra trafiają do specjalnego pierścieniowego zwierciadła paraboliczne, które kieruje wiązkę światła skośnie na powierzchnię szlifu. Przy obserwacji w polu ciemnym jak gdyby negatyw obrazu jasnego – elementy, które tam były widoczne jako jasne tu są ciemne i na odwrót. Można dzięki temu łatwiej zaobserwować pewne szczegóły trudno dostrzegalne w polu jasnym. W niektórych przypadkach np.: przy badaniu wtrąceń niemetalicznych w metalu, potrzebne jest światło spolaryzowane. Umieszcza się wówczas w korpusie oświetlacza polaryzator, a w tubusie mikroskopu, przed okularem, analizator. Przy dużych powiększeniach, rzędu 2000 razy, można zwiększyć kontrast oglądanych elementów mikrostruktury, stosując obiektywy do immersji i olejki immersyjne.

</doc>
<doc id="690774" url="https://pl.wikipedia.org/wiki?curid=690774" title="Paweł Tyszkowski">
Paweł Tyszkowski

Paweł Tyszkowski herbu Gozdawa (ur. 1856, zm. 17 września 1920) - poseł Sejmu Krajowego Galicji VI, VII, VIII i X kadencji, jak również poseł Rady Państwa VIII, IX i X kadencji, ostatni właściciel Grabownicy Starzeńskiej. 
Życiorys.
Pochodził z Huwnik. W swoim testamencie z 19 października 1912 oddał swoje dobra obejmujące 18 miejscowości Polskiej Akademii Umiejętności. 
Na przełomie XIX/XX wieku jego dobra majątkowe obejmowały m.in. Huwniki, Rybotycze, Posadę Rybotycką, Cisową, Łomną, Krajną, Łodzinkę Dolną, Bolestraszyce i Wołkowyję oraz Lalin, Grabownicę Starzeńską, Pakoszówkę, Srogów Dolny. Według stanu z początku 1906 Paweł Tyszkowski posiadał trzy obszary dworskie na obszarze powiatu sanockiego.
Ożenił się z Henryką Fredro, prawnuczką Jacka Fredry (ojca Aleksandra Fredry). 
Został pochowany w rodzinnej kaplicy grobowej w Kalwarii Pacławskiej, położonej obok tamtejszego klasztoru franciszkanów, którą budował w latach 1896–1906. Rodzina Tyszkowskich była fundatorami kilku kaplic i ich wyposażenia w Kalwarii Pacławskiej.

</doc>
<doc id="690775" url="https://pl.wikipedia.org/wiki?curid=690775" title="Joiku">
Joiku



</doc>
<doc id="690777" url="https://pl.wikipedia.org/wiki?curid=690777" title="Bitwa pod Mirem">
Bitwa pod Mirem



</doc>
<doc id="690778" url="https://pl.wikipedia.org/wiki?curid=690778" title="Biały Szczep">
Biały Szczep

Biały Szczep im. hetmana Stefana Czarnieckiego w Krakowie – jedna z jednostek organizacyjnych Związku Harcerstwa Polskiego działających w Krakowie. Współcześnie Biały Szczep ma swoją siedzibę w Zespole Szkół Energetycznych przy ulicy Loretańskiej 16 w Krakowie i zrzesza młodzież z krakowskich liceów.
Historia.
Utworzony w 1957 r. z dwóch krakowskich drużyn harcerskich – 14 Krakowskiej Drużyny Harcerzy „Brązowa Czternastka” im. ks. biskupa dr. Władysława Bandurskiego (rok zał. 1932) i 18 Krakowskiej Drużyny Harcerzy. Założycielem Szczepu był ówczesny ćw. Ryszard Wcisło, który otrzymał upoważnienie nr 1 w Krakowie, do reaktywowania 14 KDH. Pierwsza zbiórka odbyła się 13 stycznia 1957 r. w Technikum Energetycznym, przy ul. Loretańskiej 16.
Szczep przyjął biały kolor chust i imię hetmana Stefana Czarnieckiego. W 1960 r. na Wawelu otrzymał od społeczeństwa Krakowa sztandar zaprojektowany przez hm. Ryszarda Wcisło, jako pierwszy z całej serii najpiękniejszych harcerskich sztandarów Krakowa (sztandar Białego Szczepu miał konspiracyjną kopię, wykonaną na wypadek ponownej likwidacji ZHP; kopia ta została ujawniona dopiero w 2006 r.). Na pamiątkę „Brązowej Czternastki” posiada 4 brązowe kliny. Na obozie letnim BS w 1960 r. w Bieszczadach, została wznowiona przez „Chytrego Lisa” działalność Harcerskiej Rodziny Puszczańskiej – Kręgu Czarnego Dębu, Gromady Orłów w Krakowie.
Biały Szczep był przez późniejsze lata czołowym ośrodkiem starszoharcerskim w Polsce. Niezmiennie zachowywał skautowy charakter, wbrew naciskom politycznym, jak również działaniom Służby Bezpieczeństwa takim jak śledztwo w sprawie wydania nielegalnego wielkiego śpiewnika Białego Szczepu. Wydawał czasopismo "Czata", oraz szereg publikacji metodycznych poza zasięgiem cenzury. Odznaczony Krzyżem „Za Zasługi dla ZHP”.
Szczep znalazł się w konflikcie z władzami harcerskimi za odmowę stosowania mundurów i nowych zasad pracy Harcerskiej Służby Polsce Socjalistycznej, oraz za wysłanie depeszy do Watykanu z Jubileuszowego Zlotu 70-Lecia Harcerstwa Polskiego na Błoniach Krakowskich. W trakcie jego trwania Szczep zainstalował stację SP 0 AM (AM – Andrzej Małkowski). W efekcie wysłania depeszy inspekcja radiowa odebrała Klubowi Krótkofalarskiemu Szczepu SP 9 ZAS licencję krótkofalarską.
Na początku lat 80. XX w. instruktorzy Szczepu angażowali się w Ruch Odnowy ZHP. Współredagowali List Instruktorów Krakowskich, który dał początek ruchowi Porozumieniu Kręgów Instruktorów Harcerskich im. Andrzeja Małkowskiego. Z tym Ruchem kadra Szczepu sympatyzowała, stosując jego zasady. Instruktorzy szczepu uczestniczyli również w Ruchu Starszoharcerskim, oraz w szczególności w odtwarzaniu specjalności łącznościowej (hm. Andrzej Pelczar, SP 9 ADU). W Szczepie stosowano nieprzerwanie tradycyjną metodykę – przedwojenny system stopni, sprawności i znaki służb, oraz tradycyjne Przyrzeczenie Harcerskie. Po rozłamie w ZHP Biały Szczep pozostał w ZHP. Instruktorzy współpracowali z redakcją miesięcznika "Harcerz Rzeczypospolitej", znacząco wpływając na zmiany, które uwidoczniły się na Zjeździe Bydgoskim ZHP.

</doc>
<doc id="690780" url="https://pl.wikipedia.org/wiki?curid=690780" title="Oczerety">
Oczerety



</doc>
<doc id="690783" url="https://pl.wikipedia.org/wiki?curid=690783" title="Haleth">
Haleth



</doc>
<doc id="690785" url="https://pl.wikipedia.org/wiki?curid=690785" title="Sviadnov">
Sviadnov

Sviadnov () – wieś Czechach, w kraju morawsko-śląskim, w powiecie Frydek-Mistek.
Położenie.
Sviadnov leży na lewym (zachodnim) brzegu Ostrawicy, a więc już na historycznych Morawach, chociaż niewielka część katastru miejscowości (wraz z m.in. lokalną oczyszczalnią ścieków) znajduje się po prawej (śląskiej) stronie Ostrawicy. Leży w regionie etnograficznym Lasko. Od wschodu i południowego wschodu graniczy z miastem Frydek-Mistek, od zachodu z wisią Staříč, od północy z wsią Žabeň.
Historia.
Charakter wielodrożnicy wskazuje na starą proweniencję osady, sprzed tzw. kolonizacji na prawie niemieckim. Pierwsza pisemna wzmianka o miejscowości "Zwenser", położonej pomiędzy osadą targową Friedeberk a wsią Staříč, pochodzi z dokumentu biskupa ołomunieckiego Brunona ze Schauenburku z 29 listopada 1267. Wieś została wówczas lokowana na prawie niemieckim podczas akcji kolonizacyjnej w państwie hukwaldzkim, przeprowadzonej przez biskupa Brunona ze Schauenburku. Ten następnie oddał ją w 1277 w lenno rodzinie Stangów. W dwóch następnych stuleciach funkcjonowały dwie osady: starsza "Villa Swenzer" i młodsza, położona dalej na północ, "Parvum Swenzer" ("Malý Sviadnov"). Ta druga z czasem usamodzielniła się jako dzisiejsza wieś Žabeň (pierwsza wzmianka w 1460). W 1402 r. wśród miejscowości oddanych w dzierżawę Przemysławowi I Noszakowi, księciu cieszyńskiemu, wzmiankowano "Langeswens Swiedinow" ("Długa wieś Sviadnov"). Miejscowość podlegała parafii w Mistku.
W miejscowej karczmie "U Horaka" 1 kwietnia 1715 r. został zamordowany (przez swojego przyjaciela, Juraszka) Ondraszek - najsłynniejszy zbójnik z gór Beskidu Śląsko-Morawskiego.
W 1789 przy granicy z Mistkiem rozparcelowano grunty, aby założyć kolonię Koloredov. Usamodzielniła się ona w 1868 r., ale była silnie zależna od Mistka i przyłączono ją do niego w 1908 roku.
W 1943 roku wieś została połączona z miastem Frydek-Mistek, jednak usamodzielniła się tuż po wyzwoleniu, w roku 1945. Ponownie częścią miasta Frydek-Mistek była w latach 1975-1991. Od 1 stycznia 1992 r. jest samodzielną gminą.

</doc>
<doc id="690787" url="https://pl.wikipedia.org/wiki?curid=690787" title="Hypotonia">
Hypotonia



</doc>
<doc id="690797" url="https://pl.wikipedia.org/wiki?curid=690797" title="Kasa (rachunkowość)">
Kasa (rachunkowość)

Kasa - w rachunkowości jednostek gospodarczych konto lub grupa kont księgowych ewidencjonujących stan gotówkowych środków finansowych krajowych i zagranicznych, wykazywanych w bilansie jednostki w pozycji "Inwestycje krótkoterminowe".

</doc>
<doc id="690798" url="https://pl.wikipedia.org/wiki?curid=690798" title="Haleth (postać filmowa)">
Haleth (postać filmowa)



</doc>
<doc id="690806" url="https://pl.wikipedia.org/wiki?curid=690806" title="Todd Perry (tenisista)">
Todd Perry (tenisista)

Todd Scott Perry (ur. 17 marca 1976 w Adelaide) – australijski tenisista.
Kariera tenisowa.
Praworęczny zawodnik treningi tenisowe rozpoczął w wieku 5 lat.
W latach 1998–2009 występował jako tenisista zawodowy.
Specjalizował się głównie w grze podwójnej, odnosząc w tej konkurencji 6 zwycięstw w turniejach rangi ATP World Tour i osiągając 11 finałów. Najskuteczniejszą parę tworzył z Simonem Aspelinem, z których wygrał 3 turnieje i uczestniczył w 8 finałach. Perry doszedł łącznie, z Simonem Aspelinem, do 4 wielkoszlemowych ćwierćfinałów – Australian Open w 2006 roku, Wimbledonu w latach 2004 i 2006 oraz US Open w 2005 roku.
W rankingu gry pojedynczej Perry najwyżej był na 385. miejscu (9 lipca 2001), a w klasyfikacji gry podwójnej na 16. pozycji (15 maja 2006).

</doc>
<doc id="690809" url="https://pl.wikipedia.org/wiki?curid=690809" title="Jacques Sylla">
Jacques Sylla

Jacques Sylla (ur. 22 lipca 1946 w Tamatave, zm. 26 grudnia 2009 w Antananarywie) – premier Madagaskaru w latach 2002–2007. Wcześniej, w latach 1993–1996, zajmował stanowisko ministra spraw zagranicznych w gabinecie premiera Alberta Zafy.

</doc>
<doc id="690810" url="https://pl.wikipedia.org/wiki?curid=690810" title="Wtoroj diwizion">
Wtoroj diwizion

Rosyjska Druga Dywizja (; oficjalna nazwa Professionalnaja Futbołnaja Liga, ПФЛ) – trzeci poziom profesjonalnych rozgrywek ligowych piłki nożnej w Rosji, po Priemjer-Lidze i Pierwszej Dywizji.
Rosyjska Druga Dywizja podzielona jest na pięć grup regionalnych:
Liczba zespołów jest różna w zależności od grupy. Zwycięzca każdej strefy (grupy) awansuje do Pierwszej Dywizji, a ostatnia drużyna z każdej grupy przestaje być profesjonalnym klubem i spada do ligi amatorskiej.

</doc>
<doc id="690811" url="https://pl.wikipedia.org/wiki?curid=690811" title="Mammon">
Mammon

Mammon (aram. "ma`mon" – "zysk, bogactwo") – w Biblii to aramejskie słowo oznaczało bożka pieniędzy. Opisuje to fragment Ewangelii św. Mateusza (Mt 6,24):
O Mammonie wspomina także Hugo von Hofmannsthal w dramacie "Jedermann" z 1911 – przedstawia go jako personifikację pieniędzy, zdobytych jednak w sposób nieuczciwy. Z kolei John Milton w poemacie "Raj utracony" przedstawiającym biblijną wizję upadku człowieka opisuje jak Mammon nauczył ludzi "rozdzierać łono ziemi", by wyrywać z niego skarby.
Mammon wyobrażany był jako diabeł rozsypujący monety (zachęcając w ten sposób ludzi do rozpusty i rozrywki) lub demon w służbie diabła – w ten sposób opisuje go średniowieczny mag i okultysta Henryk Kornel Agrypa, żyjący w latach 1486-1535. Czasami przedstawiany jako złoty bałwan i opisywany jako zwodzący pokusą pełnego przyjemności życia kusiciel – ci, którzy dali się mu zwieść, po śmierci mieli być pozostawieni własnemu losowi bez szans na zbawienie. Ludzi chciwych opisywano pogardliwie "sługami mamony" lub, zwłaszcza w epoce renesansu, określeniem "pachołkowie mamony".
Mammon jest głęboko zakorzeniony w legendach miejskich Olsztyna i uważany jako najgorszy diabeł.

</doc>
<doc id="690814" url="https://pl.wikipedia.org/wiki?curid=690814" title="Andrea Boattini">
Andrea Boattini

Andrea Boattini (ur. w 1969) – włoski astronom. Odkrył 380 planetoid (100 samodzielnie oraz 280 wspólnie z innymi astronomami).
Życiorys.
Ukończył studia na Uniwersytecie Bolońskim w 1996. W 2005 uzyskał nagrodę „Meteorite d'oro” (wraz z Luciano Tesim). Do jego najważniejszych odkryć należy planetoida . Jest też odkrywcą wielu komet, w tym C/2007 W1 (Boattini) i C/2010 G1 (Boattini).
W uznaniu jego zasług jedną z asteroid nazwano (8925) Boattini.

</doc>
<doc id="690818" url="https://pl.wikipedia.org/wiki?curid=690818" title="Hans Eugster">
Hans Eugster

Hans Eugster (ur. 27 marca 1929 w Heiden, zm. 12 listopada 1956 w Lucernie), gimnastyk szwajcarski, mistrz olimpijski, mistrz świata.
Sięgnął po trzy medale na igrzyskach olimpijskich w Helsinkach w 1952 - złoto w ćwiczeniach na poręczach, srebro w wieloboju drużynowym, brąz w ćwiczeniach na kółkach. Był również mistrzem świata w ćwiczeniach na poręczach i wieloboju drużynowym w 1950 (ponadto brąz w ćwiczeniach na kółkach), w 1954 zdobył brązowe medale w ćwiczeniach na poręczach i wieloboju drużynowym.

</doc>
<doc id="690819" url="https://pl.wikipedia.org/wiki?curid=690819" title="Służba mundurowa">
Służba mundurowa

Służba mundurowa – umundurowana i najczęściej uzbrojona formacja o bardzo sformalizowanej hierarchii ustanowiona przez państwo do wykonywania jego władztwa w określonej dziedzinie. 
Pojęcie to obejmuje siły zbrojne oraz organy ochrony bezpieczeństwa i porządku publicznego, w tym służby specjalne należące do powyższych dwóch typów.
Charakterystyka i katalog.
Służby mundurowe "sensu stricto" w każdym przypadku charakteryzują się funkcjonowaniem w oparciu o łańcuch dowodzenia i rozkazy w miejsce zwykłego zwierzchnictwa służbowego i poleceń służbowych, zatrudnianiem w oparciu o stosunek służbowy prawa administracyjnego (o pragmatyce zawodowej i procedurze dyscyplinarnej zdefiniowanych osobno dla każdej ze służb ustawami odrębnymi od Kodeksu pracy) w miejsce stosunku pracy, ograniczeniami w zakresie prawa osób pełniących służbę do działalności w organizacjach społecznych lub politycznych, swobody w podejmowaniu działalności gospodarczej lub dodatkowego zatrudnienia, prawa do zrzeszania się w związkach zawodowych oraz do wchodzenia w spory zbiorowe i do strajku, a także istnieniem hierarchii stopni służbowych o liczbie stopni i korpusów oraz strukturze porównywalnej w pełni ze stopniami wojskowymi, mianowaniem na pierwszy stopień oficerski oraz na stopnie generalskie lub równorzędne przez Prezydenta RP, utrzymywaniem kapelanów, ewidencjami broni służbowej prowadzonymi poza ogólnym Systemem Rejestracji Broni oraz odrębną procedurą rejestracji pojazdów służbowych (bez udziału starostw powiatowych) w osobnym podsystemie CEP-S Centralnej Ewidencji Pojazdów, jak również objęciem osób pełniących służbę w poszczególnych formacjach odrębnymi (resortowymi) systemami zaopatrzenia emerytalno-rentowego, na wypadek choroby lub macierzyństwa oraz od wypadków i chorób pozostających w związku ze służbą, odrębnymi uregulowaniami dotyczącymi wieku emerytalnego, niezależnymi od systemu powszechnego (ZUS) i rolniczego (KRUS) resortowymi aparatami administracji emerytalno-rentowej (w zależności od służby: ZER MSWiA, BESW lub WBE) i odrębnymi systemami orzecznictwa lekarskiego w zakresie orzekania o zdolności lub częściowej albo całkowitej niezdolności do służby zawodowej, a także kontroli zwolnień lekarskich (w zależności od służby: wojskowe komisje lekarskie lub komisje lekarskie MSWiA). 
Typowo mają też uprawnienia do stosowania środków przymusu bezpośredniego lub technik operacyjnych oraz do prowadzenia działań wywiadowczych lub operacji pod przykryciem (choć nie w każdym przypadku; uprawnień takich nie ma np. Państwowa Straż Pożarna). Niektóre spośród nich prowadzą także odrębne od rejestrów cywilnych ewidencje służbowych statków powietrznych i statków żeglugi śródlądowej (tylko w przypadku jednostek Sił Zbrojnych Rzeczypospolitej Polskiej, Policji, Straży Granicznej i Państwowej Straży Pożarnej), morskich jednostek pływających (tylko w przypadku jednostek marynarki wojennej, Policji lub Straży Granicznej) lub pojazdów kolejowych (tylko w przypadku pojazdów Sił Zbrojnych RP).
Należą do nich:
Formacje paramundurowe.
Ponadto istnieją inne formacje umundurowane (służby paramundurowe), w których zatrudnienie odbywa się w oparciu o stosunek pracy lub cywilnoprawny, a zatrudnieni objęci są ogólnym systemem ubezpieczeń społecznych:

</doc>
<doc id="690822" url="https://pl.wikipedia.org/wiki?curid=690822" title="Płaskowyż Kolbuszowski">
Płaskowyż Kolbuszowski

Płaskowyż Kolbuszowski (512.48) – mezoregion fizycznogeograficzny w południowo-wschodniej Polsce, stanowiący część Kotliny Sandomierskiej. Ma kształt zbliżony do trójkąta o powierzchni 1668 km². Rozpościera się między dolinami Wisłoki i Sanu.
Płaskowyż ten zbudowany jest z piasków rzecznych, miejscami tworzących duże kompleksy wydmowe. Wydmy (o przewadze parabolicznych) dochodzą do 25 m wysokości. Najwyższy punkt płaskowyżu ma 269 m n.p.m.

</doc>
<doc id="690823" url="https://pl.wikipedia.org/wiki?curid=690823" title="Sergio Batista">
Sergio Batista

Sergio Daniel Batista (ur. 9 listopada 1962 w Buenos Aires) – argentyński trener piłkarski, były piłkarz grający na pozycji pomocnika. 
Złoty medalista Mistrzostw Świata 1986, srebrny medalista Mistrzostw Świata 1990. 
Kariera piłkarska.
Jest wychowankiem Argentinos Juniors. 
W barwach macierzystego klubu dwa razy został mistrzem Argentyny, a w 1985 wywalczył najcenniejsze trofeum piłkarskie Ameryki Południowej – Copa Libertadores. 
W 1987 odszedł do River Plate, gdzie w ciągu trzech lat gry wygrał jedno mistrzostwo kraju. 
Później na dwa sezony znowu został piłkarzem Argentinos. Po odejściu z klubu grał w mniejszych klubach argentyńskich oraz w japońskim Tosu Futures.
Kariera reprezentacyjna.
W reprezentacji Argentyny zadebiutował w listopadzie 1985 roku w spotkaniu z Meksykiem (1-1). 
Swoją grą, szybko znalazł uznanie trenera Carlosa Bilardo, który uczynił go ważną częścią zespołu na Mistrzostwach Świata 1986, gdzie zagrał we wszystkich 7 meczach. Reprezentacyjną karierę zakończył w 1990, po Mistrzostwach Świata we Włoszech. 
Dwukrotny uczestnik turniejów finałowych o mistrzostwo świata (1986, 1990) i turniejów Copa America (1987, 1989). 
Łącznie dla reprezentacji "Albicelestes" 39 razy, nie zdobywając ani jednego gola. 
Kariera trenerska.
Pierwszym prowadzonym przez Batistę klubem było stołeczne All Boys. Później bez sukcesów prowadził Argentinos Juniors (dwukrotnie), Talleres, Godoy Cruz i Nueva Chicago.
Punktem zwrotnym było dla Batisty przejęcie reprezentacji Argentyny U-23, z którą zdobył złoty medal Igrzysk Olimpijskich w Pekinie. W lipcu 2010 po nieprzedłużeniu kontraktu z Diego Maradoną został mianowany tymczasowym selekcjonerem reprezentacji Argentyny, a 3 listopada 2010 roku został oficjalnie wybrany na selekcjonera reprezentacji Argentyny. 25 lipca 2011 zrezygnował z funkcji trenera po tym jak Argentyna na Copa América 2011, odpadła w ćwierćfinale z Urugwajem.
W latach 2012–2014 dwukrotnie obejmował Shanghai Grennland, następnie przez rok prowadził reprezentację Bahrajnu oraz Qatar SC.

</doc>
<doc id="690824" url="https://pl.wikipedia.org/wiki?curid=690824" title="Zdanie wykrzyknikowe">
Zdanie wykrzyknikowe



</doc>
<doc id="690828" url="https://pl.wikipedia.org/wiki?curid=690828" title="Descriptio">
Descriptio



</doc>
<doc id="690830" url="https://pl.wikipedia.org/wiki?curid=690830" title="Diecezja kijowsko-żytomierska">
Diecezja kijowsko-żytomierska

Diecezja kijowsko-żytomierska – jedna z 7 diecezji obrządku łacińskiego w Kościele rzymskokatolickim na Ukrainie, podlegających metropolitanej archidiecezji lwowskiej. Swym zasięgiem obejmuje obwód czerkaski, obwód czernihowski, obwód kijowski i obwód żytomierski. Została ustanowiona diecezją przez papieża Jana Pawła II w 1991 r. Jest kontynuatorką historycznych diecezji kijowskiej i łucko-żytomierskiej. 

</doc>
<doc id="690832" url="https://pl.wikipedia.org/wiki?curid=690832" title="Disiunctio">
Disiunctio



</doc>
<doc id="690833" url="https://pl.wikipedia.org/wiki?curid=690833" title="Lista żyjących kardynałów">
Lista żyjących kardynałów



</doc>
<doc id="690834" url="https://pl.wikipedia.org/wiki?curid=690834" title="Deutsche Messe AG">
Deutsche Messe AG

Deutsche Messe AG ("Hannover Messe") – niemieckie przedsiębiorstwo z siedzibą w Hanowerze specjalizujące się w organizacji targów. Posiada największą na świecie powierzchnię wystawienniczą - teren targów rozciąga się na powierzchni 466 100 metrów kwadratowych.

</doc>
<doc id="690836" url="https://pl.wikipedia.org/wiki?curid=690836" title="Comparatio">
Comparatio



</doc>
<doc id="690838" url="https://pl.wikipedia.org/wiki?curid=690838" title="Wentworth Beaumont (1. wicehrabia Allendale)">
Wentworth Beaumont (1. wicehrabia Allendale)

Wentworth Canning Blackett Beaumont (ur. 2 grudnia 1860 w Bywell Hall w hrabstwie Northumberland, zm. 12 grudnia 1923 w Londynie) – brytyjski arystokrata i polityk, syn Wentwortha Beaumonta, 1. barona Allendale i lady Margaret de Burgh, córki 1. markiza Clanricarde. Ochrzczony 8 marca 1861 r. w Piccadilly Terrace w Londynie.
Naukę rozpoczął w Eton College. Później uczęszczał do Trinity College na Uniwersytecie Cambridge. Szkołę wyższą ukończył w 1884 r. z tytułem bakałarza sztuk pięknych. W 1888 r. uzyskał tytuł magistra sztuk pięknych.
12 listopada 1889 r. poślubił lady Alexandrinę Louise Maud Vane-Tempest (8 listopada 1863 - 31 lipca 1945), córkę George’a Vane-Tempesta, 5. markiza Londonderry i Mary Edwards, córki sir Johna Edwardsa, 1. baroneta. Wentworth i Alexandrina mieli razem dwóch synów i cztery córki:
W 1895 r. Beaumont został wybrany do Izby Gmin z okręgu Hexham. Zasiadał tam do 1907 r. W tym czasie był wiceszambelanem Dworu Królewskiego (w latach 1905-1907). W 1907 r. został kapitanem ochotników Gwardii Królewskiej. W tym samym roku zmarł jego ojciec i Wentworth, jako 2. baron Allendale, zasiadł w Izbie Lordów. 7 maja tego samego roku został członkiem Tajnej Rady. Był również Sędzią Pokoju i zastępcą Lorda Namiestnika Hexham. 2 lipca 1911 r. król Jerzy V mianował go wicehrabią Allendale.
Lord Allendale zmarł w Londynie, w wieku 63 lat. Jego pogrzeb odbył się 23 grudnia 1923 r. w Bretton Park w Yorkshire.

</doc>
<doc id="690842" url="https://pl.wikipedia.org/wiki?curid=690842" title="Superlatio">
Superlatio



</doc>
<doc id="690844" url="https://pl.wikipedia.org/wiki?curid=690844" title="Similiter desinens">
Similiter desinens



</doc>
<doc id="690847" url="https://pl.wikipedia.org/wiki?curid=690847" title="Denominatio">
Denominatio



</doc>
<doc id="690851" url="https://pl.wikipedia.org/wiki?curid=690851" title="Wicehrabia Allendale">
Wicehrabia Allendale

Informacje ogólne.
Baronowie Allendale 1. kreacji (parostwo Zjednoczonego Królestwa)
Wicehrabiowie Allendale 1. kreacji (parostwo Zjednoczonego Królestwa)
Następca 4. wicehrabiego Allendale: Wentworth Ambrose Ismay Beaumont

</doc>
<doc id="690852" url="https://pl.wikipedia.org/wiki?curid=690852" title="Wentworth Canning Blackett Beaumont, 1. wicehrabia Allendale">
Wentworth Canning Blackett Beaumont, 1. wicehrabia Allendale



</doc>
<doc id="690855" url="https://pl.wikipedia.org/wiki?curid=690855" title="Ekstraklasa czeska w hokeju na lodzie (2006/2007)">
Ekstraklasa czeska w hokeju na lodzie (2006/2007)



</doc>
<doc id="690856" url="https://pl.wikipedia.org/wiki?curid=690856" title="Ekstraklasa czeska w hokeju na lodzie">
Ekstraklasa czeska w hokeju na lodzie



</doc>
<doc id="690857" url="https://pl.wikipedia.org/wiki?curid=690857" title="Guthláf">
Guthláf



</doc>
<doc id="690859" url="https://pl.wikipedia.org/wiki?curid=690859" title="Soule">
Soule

Soule (bask. "Zuberoa", "Xiberu" lub "Xüberoa"; gask. "Sola") – była francuska prowincja. Obecnie wchodzi w skład departamentu Pireneje Atlantyckie.
Stolicą prowincji jest "Mauléon", który w roku 1841 połączył się z "Licharre" tworząc Mauléon-Licharre, miasto znane dzisiaj także pod nazwą "Mauléon-Soule". Historycznie, Soule było najmniejszą prowincją Baskonii (Baskonia Północna).

</doc>
<doc id="690860" url="https://pl.wikipedia.org/wiki?curid=690860" title="Medal Służby Operacyjnej">
Medal Służby Operacyjnej

Medal Służby Operacyjnej (ang. "The Operational Service Medal", "OSM") – brytyjski medal wprowadzony 1 stycznia 2000, jednocześnie wstrzymano nadawanie medali "General Service Medal" (GSM) z wyjątkiem medalu GSM for Northern Ireland.
Od tego czasu wydano trzy medale OSM za służbę w Sierra Leone, Afganistanie i Demokratycznej Republice Konga.
Okucia medalu.
Dozwolone jest przyznawanie medalu OSM z okuciem za służbę w niebezpieczniejszym obszarze albo okresie konfliktu.
Opis medalu.
Medal srebrny, okrągły.
awers: popiersie królowej Elżbiety II.
rewers: Flaga Wielkiej Brytanii otoczona inskrypcją "For Operational Service" oraz cztery główne punkty kompasu, pomiędzy nimi korony symbolizujące: "Royal" (górna lewa), "Naval" (górna prawa), "Mural-Army" (dolna lewa) i "Astral-Royal Air Force" (dolna prawa).
Każdy z tych medali wygląda tak samo ale każdy z nich ma inną wstążkę.

</doc>
<doc id="690861" url="https://pl.wikipedia.org/wiki?curid=690861" title="Historia Polski (1386–1492)">
Historia Polski (1386–1492)

Historia Polski (1386–1492) – historia Polski od koronacji Władysława II Jagiełły do śmierci Kazimierza IV Jagiellończyka.
Wspólne panowanie Jadwigi i Władysława II Jagiełły (1386–1399).
4 marca 1386 w katedrze wawelskiej wielki książę litewski Władysław Jagiełło został koronowany na króla Polski. Wydarzenie to zapoczątkowało pierwszy okres jego rządów, we współpracy z młodą małżonką Jadwigą, pozostającą niewątpliwie pod silnym wpływem małopolskich elit możnowładczych.
Litwa po zawarciu unii z Polską.
Wkrótce po koronacji, w 1387 roku Jagiełło powrócił na Litwę, aby rozpocząć jej chrystianizację w obrządku łacińskim. W Wilnie utworzone zostało biskupstwo podległe polskiej prowincji kościelnej, którego pierwszym biskupem został Andrzej Jastrzębiec. Zarazem Jagiełło przekonał do przyjęcia nowej wiary bojarów litewskich i rozpoczął niszczenie obiektów dawnego kultu. Jednocześnie postępował proces unifikacji Litwy z Koroną Polską.
Możnowładztwo polskie interpretowało akt unii w Krewie jako zapowiedź włączenia wielkiego księstwa do Polski. W tę stronę zmierzały także pierwsze działania Jagiełły, który jako obcy władca i neofita nie mógł jeszcze pozwolić sobie na wejście w spór z elitami, które wyniosły go na tron. Król rozciągnął kompetencje swojej kancelarii na ziemie litewskie, a także zastąpił pieczęć wielkoksiążęcą pieczęcią królewską. Jego bracia, litewscy książęta przybyli do Krakowa i złożyli hołd królewskiej parze. To, a także utworzenie diecezji podległej arcybiskupstwu w Gnieźnie mogło wskazywać na plany stopniowej inkorporacji Litwy. Działaniom takim sprzeciwili się litewscy bojarzy, a szczególnie aktywnie syn Kiejstuta, a brat stryjeczny Jagiełły Witold, który domagał się przekazania mu należnych po ojcu Trok i Wołynia. Na Litwie rozgorzała wojna domowa, w którą po stronie Witolda wmieszali się Krzyżacy, w zamian uzyskując od niego Żmudź. Zakon zorganizował dwie zbrojne wyprawy na Wilno w 1390 i 1391 roku. Równocześnie w latach 1391-96 trwała wojna Polski z Władysławem Opolczykiem. Krzyżakom nie udało się wprawdzie zdobyć litewskiej stolicy bronionej przez polskie rycerstwo, jednak dzięki wsparciu krzyżackiemu Witold odzyskał Grodno i znaczną część ziemi trockiej. Jagiełło zdawał sobie sprawę z zagrożenia jakie tworzyły wewnętrzne walki na Litwie. Wzmacniały one pozycje Krzyżaków, a zarazem groziły nawet rozpadem unii polsko-litewskiej. W tej sytuacji król polski zdecydował się na kompromis. W sierpniu 1392 w Ostrowiu zawarł porozumienie z Witoldem. Na jego mocy syn Kiejstuta w zamian za zrezygnowanie ze współpracy z Krzyżakami uzyskał księstwo trockie i rządy namiestnicze na Litwie. W efekcie Litwa miała odtąd dwóch wielkich książąt: Witolda i sprawującego formalną zwierzchność nad nim Jagiełłę. Porozumienie spotkało się z gwałtowną reakcją Krzyżaków, którzy konsekwentnie ponawiali wyprawy na Litwę, mając na celu przede wszystkim utrzymanie uzyskanej dopiero co od Witolda Żmudzi. Ich wyprawy nie miały charakteru zaborczego, co pozwalało Witoldowi skupić się na centralizacji władzy i umacnianiu swojej pozycji – odtąd aż do śmierci w ścisłej współpracy z Władysławem Jagiełłą. Jego podstawowym celem było kontynuowanie ekspansji na wschód i zjednoczenie pod zwierzchnictwem litewskim wszystkich ziem litewskich. Realizację tego planu rozpoczął po zawarciu pokoju z Krzyżakami na wyspie Salin w 1398. Na jego mocy odstąpił zakonowi Żmudź i rezygnował ze swoich pretensji do Pskowa. W zamian uzyskiwał swobodę w działaniach przeciw Wielkiemu Nowogrodowi. W 1399 Witold wszedł w układ z chanem Złotej Ordy i zorganizował wielką wyprawę na wschód. W zamian za przywrócenie chanowi Tochtamyszowi miał on przejąć władzę nad Rusią. Ekspedycja zakończyła się jednak klęską – w bitwie nad Worsklą rozegranej 12 lub 16 sierpnia 1399 wojska litewskie zostały doszczętnie rozbite, co pogrzebało wschodnią politykę Witolda. Przypuszcza się, że porażka ta spotkała się z zadowoleniem polskich elit możnowładczych – zapewniała ona utrzymanie unii z Litwą, która inaczej mogłaby urosnąć w siłę i zrezygnować ze związków z zachodnim sąsiadem.
Wyprawa Jadwigi na Ruś Halicko-Włodzimierską.
W czasie, gdy Jagiełło wracał na Litwę aby rozpocząć jej chrystianizację, królowa Jadwiga wyruszyła z wyprawą na Ruś Halicko-Włodzimierską celem jej ponownego przyłączenia do Polski. Terytorium to za rządów Ludwika Andegaweńskiego w rzeczywistości przeszło pod zwierzchność węgierską, co stało w sprzeczności z postanowieniami układu sukcesyjnego zawartego w 1350 roku między Kazimierzem Wielkim i Ludwikiem. Kiedy na Węgrzech rozpoczęło się bezkrólewie po śmierci Elżbiety Bośniaczki panowie małopolscy podjęli działania mające na celu odwrócenie niekorzystnej dla nich sytuacji. Na Ruś wkroczyła wyprawa małopolskiego rycerstwa, która wymusiła na kolejnych grodach poddanie się zwierzchnictwu polskiemu. Opór próbował stawiać rządzący Rusią od 1372 do 1378 z nadania Ludwika Węgierskiego Władysław Opolczyk. Nie zdołał on jednak zyskać szerszego poparcia i zmuszony został do opuszczenia Rusi. Odzyskanie tego terytorium nie tylko wzmocniło pozycję Polski, ale zarazem doprowadziło do jej zbliżenia z Mołdawią i Wołoszczyzną. Jesienią 1387 we Lwowie hospodar mołdawski Piotr I i jego brat Roman złożyli polskiej parze królewskiej hołd lenny. Dwa lata później zawiązano także sojusz wojskowy między Władysławem Jagiełłą i hospodarem wołoskim Mirczą Starym.
"ciąg dalszy do uzupełnienia"
Samodzielne panowanie Władysława II Jagiełły (1399–1434).
Schyłek rządów.
31 października 1424 roku czwarta żona Władysława Jagiełły, Zofia Holszańska urodziła władcy pierworodnego syna. Wydarzenie to doprowadziło do radykalnej zmiany w polityce starego króla, który odtąd wszystkie swoje siły skupił na zapewnieniu tronu młodemu księciu Władysławowi. Ten ostatni etap rządów Jagiełły krytycznie ocenili zarówno ludzie mu współcześni, jak i późniejsi historycy. Król będący już w bardzo podeszłym wieku prowadził politykę coraz mniej rezolutną, a przy tym szkodliwą zarówno dla jego własnych interesów, jak i interesów Korony Polskiej.
Początkowo nic nie zapowiadało problemów z następstwem tronu. Sam Jagiełło uznawał, że jego syn ma dziedziczne prawo do korony polskiej, co wyraził m.in. w swoim liście do papieża Marcina V. Także panowie polscy w zdecydowanej większości opowiadali się za przekazaniem tronu Jagiellończykowi, na innych jednak zasadach. Uznawali oni, że wraz z wygaśnięciem dynastii Piastów tron Polski stał się elekcyjny, a tym samym osadzenie na nim syna królewskiego miało wynikać nie z prawa krwi, ale z suwerennej decyzji dostojników. W ten sposób w Polsce rozpoczął się spór mający rozsądzić o charakterze władzy królewskiej dynastii Jagiellonów. Pierwszym jego etapem był zjazd walny zwołany do Brześcia na 25 kwietnia 1425. Zebrani na nim dostojnicy zdecydowali, że syn Jagiełły obejmie tron dopiero po osiągnięciu pełnoletniości i zatwierdzeniu wszystkich przywilejów. Król zgodził się na te warunki, jednak już w roku kolejnym odstąpił od swojej decyzji. Na kolejnym zjeździe w Łęczycy odmówił potwierdzenia przywilejów i nadania nowych. Rozeźleni zebrani mieli według relacji Długosza w odpowiedzi pociąć podpisany rok wcześniej dokument mieczami na drobne kawałki. Na dłuższy czas pozostawiło to sprawę następstwa tronu nierozwiązaną.
Równocześnie pozycja obozu królewskiego umocniła się dzięki narodzinom kolejnych dwóch synów Jagiełły, z których wprawdzie jeden zmarł w niemowlęctwie (1426), ale drugi, ochrzczony Kazimierzem, chował się zdrowo. Te niespodziewane, w sytuacji gdy król był już w wieku około 70 lat, narodziny wywołały liczne plotki, a nawet doprowadziły do skandalu na dworze krakowskim. Prawdopodobnie z inspiracji Krzyżaków lub (co sugerował Długosz) wielkiego księcia Witolda, Zofię oskarżono w 1427 o cudzołóstwo, tym samym sugerując, że jej dzieci nie są potomkami Jagiełły. Król nie przyłączył się do oskarżycieli swojej żony, a ta wkrótce została pod przysięgą oczyszczona z wszelkich zarzutów. W 1431 wytoczono też proces oczerniającym ją rycerzom. Epizod, choć gwałtowny, nie doprowadził do zakwestionowania praw Władysława i Kazimierza do tronu polskiego.
Kwestią następstwa tronu w Polsce żywotnie zainteresowany był Zygmunt Luksemburski, znacznie osłabiony przez wojnę w Czechach i spory z elektorami Rzeszy. Przy jego udziale na zjeździe władców w Łucku w styczniu 1429 podjęto ideę koronacji wielkiego księcia Witolda. Jej inicjatorem był zapewne Zygmunt, ciężko natomiast określić jak do pomysłu odniósł się Jagiełło. Według jednych historyków poparł go z przekonania, wierząc, że przekształcenie Litwy w królestwo polepszy pozycję jego synów, będących dziedzicami wielkiego księstwa. Niewykluczone również, że zgoda została na starym Jagielle wymuszona przez Zygmunta i posiadającego bardzo silną pozycję Witolda. Przynajmniej oficjalnie Witold odniósł się do pomysłu sceptycznie, a zdanie miał zmienić, dopiero gdy Jagiełło uraził go listem do Zygmunta Luksemburskiego cofającym zgodę na koronację. Polski król tłumaczył się później, że list ten został wysłany przez podkanclerzego bez jego wiedzy i zgody. Bardzo możliwe, że tak właśnie było – większość członków rady królewskiej i urzędników dworu jawnie przeciwstawiała się niekorzystnemu dla Polski pomysłowi wyniesienia Litwy do rangi królestwa. Koronacja Witolda przekreślałaby bowiem zamiar inkorporacji wielkiego księstwa do Polski. W efekcie niefortunnych decyzji król popadł w spór tak z radą królewską, jak i Witoldem. Koronacji tego ostatniego sprzeciwiła się zarówno strona polska, jak i papiestwo, jednak wielki książę przy wsparciu Zygmunta zdecydował się kontynuować działania mające na celu zdobycie korony. Osłabiony Jagiełło zrezygnował z dalszych sporów o charakter następstwa tronu i w Jedlni w 1430 przyjął warunki panów polskich, wystawiając żądane przywileje. Zarazem potwierdził inkorporację Litwy do Polski. W odpowiedzi Witold zerwał związki z Polską i zawarł skierowany przeciw niej sojusz z zakonem krzyżackim. Zapowiedział też swoją koronację na sierpień 1430. Nie doszło do niej, ponieważ koronę zatrzymano na granicy polskiej. Jednocześnie Jagiełło dążył do porozumienia z bratem stryjecznym. Udało się je osiągnąć jesienią 1430. Władcy zdecydowali, że Witold zostanie koronowany, ale jedynie dożywotnio. Po jego śmierci koronę mieli przejąć synowie Jagiełły. Prawdopodobnie do rozwiązania tego Jagielle udało się przekonać polskich dostojników. Ostatecznie koronacji jednak nie przeprowadzono – na przeszkodzie stanęła jej ciężka choroba Witolda, a następnie jego śmierć 27 października 1430. Umierając Witold przekazał Litwę Jagielle, co mogło zażegnać kryzysową sytuację. Król polski podjął jednak kolejną brzemienną w negatywne skutki decyzję. Wbrew postanowieniom unii w Horodle i bez konsultacji z panami polskimi wybrał na wielkiego księcia litewskiego swojego brata Świdrygiełłę. Ten szybko zaczął dążyć do uniezależnienia się od Polski i założenia własnej dynastii. Jednocześnie słabła pozycja Jagiełły, a decyzje polityczne w coraz większym stopniu podejmowali samodzielnie jego dostojnicy. To oni wbrew decyzji króla zdecydowali w listopadzie 1430 o zajęciu przez wojska koronne zamków na Podolu, a następnie odmówili ich wydania Litwinom. W lutym 1431 na zjeździe w Sandomierzu doszło do otwartego konfliktu między królem i możnowładztwem koronnym – pojawiły się nawet głosy o detronizacji Jagiełły. Ostatecznie dostojnicy polscy zgodzili się zaakceptować władzę Świdrygiełły, ale tylko, jeśli ten zwróci Polsce Podole i Wołyń z Łuckiem, a także uzna zasady unii horodelskiej. Świdrygiełło odmówił i pod auspicjami Zygmunta Luksemburskiego zawarł sojusz z zakonem krzyżackim i hospodarem mołdawskim. W tej sytuacji Jagiełło w lipcu 1431 zarządził wyprawę przeciw bratu. Wojnę tę prowadzono niezwykle opieszale, za co oskarżenia padały pod adresem króla. Jednocześnie z walkami na Rusi doszło do niszczycielskiego najazdu krzyżackiego na Kujawy i ziemię dobrzyńską.
Już we wrześniu podpisano rozejm, na mocy którego Świdrygiełło zachował część Podola i Łuck. W atmosferze powszechnego niezadowolenia wiosną 1432 zwołano zjazd do Sieradza. Król uzyskał na nim bezwarunkową zgodę na koronację swojego syna zaraz po śmierci. Postanowiono też, że Świdrygiełło może zachować władze na Litwie o ile zaakceptuje dziedziczne prawa synów Jagiełły i zerwie sojusz z zakonem. Świdrygiełło ponownie odmówił, co zapowiadało dalszą wojnę polsko-litewską. Perspektywie tej miał zapobiec zamach stanu na Litwie. Zapewne za namową polskich możnowładców bojarzy obalili Świdrygiełłę, a wielkim księciem obrali Zygmunta Kiejstutowicza. 15 października 1432 w Grodnie podpisano z nim nowy akt unii polsko-litewskiej. Zygmunt otrzymał Litwę w dożywotni zarząd, zgadzał się także na zwrot Podola Polsce. Wołyń z Łuckiem miał pozostać przy Litwie. Zamach stanu i układy z Kiejstutowiczem były zasadniczo dziełem polskich dostojników – sam Jagiełło zapewne nie współpracował z nimi, ale w styczniu 1433 zatwierdził unię grodzieńską i potwierdził przywilej jedleński. Pozornie odniesiono zwycięstwo nad Świdrygiełłą, jednak za pozbawionym tronu bratem Jagiełły opowiedziała się ruska część wielkiego księstwa, co jesienią doprowadziło do wojny domowej. Aktywnie włączyła się w nią Polska, w którą zresztą wymierzony był trójstronny sojusz Świdrygiełły, Mołdawii i zakonu. W 1432 Polacy zajęli wschodnie Podole i Łuck, ale już w roku kolejnym ze zdecydowaną ofensywą ruszył Świdrygiełło. Odbił Łuck, podporządkował sobie całą szlachtę ruską i z Inflant uderzył na Litwę. Atak udało się odeprzeć głównie dlatego, że wojska krzyżackie z Prus zostały związane przez siły polskie. Polaków w tej wojnie aktywnie wspierały oddziały czeskich taborytów, z którymi sojusz zawarto w Pabianicach w 1432. Połączone oddziały spustoszyły Nową Marchię i Prusy, wymuszając na zakonie rozejm.
Dzięki skutecznej walce ze Świdrygiełłą i zakonem udało się uratować unię polsko-litewską, jednak ogólna sytuacja była trudna. Sojusz z taborytami bardzo szybko stracił na znaczeniu po tym, jak w 1434 Zygmunt przejął po latach starań władzę w Czechach. Zarazem na Litwie nadal trwała wojna, a w Polsce kresu swoich dni dobiegał stary król. Zmarł on 1 czerwca 1434, prawdopodobnie w wieku 82 lat.
Panowanie Władysława III Warneńczyka (1434–1444).
Po śmierci Władysława Jagiełły głównym rozgrywającym na polskiej scenie politycznej został biskup krakowski Zbigniew Oleśnicki. Wiadomość o nastaniu bezkrólewia dotarła do niego podczas postoju w Poznaniu, w drodze na sobór w Bazylei. W zaistniałej sytuacji biskup zrezygnował z wyjazdu i czym prędzej zwołał naradę wielkopolskiego możnowładztwa, które zdecydowało się powierzyć tron Władysławowi Jagiellończykowi i wyznaczyło termin koronacji na 29 czerwca. Podjęcie decyzji przez elity Wielkopolski spotkało się ze zrozumiałym oporem panów krakowskich, którzy wprawdzie nie zakwestionowali wyboru Władysława, ale wymusili przesunięcie koronacji na 25 lipca. Jedynie niewielka grupa możnych ze Spytkiem z Melsztyna i Dziersławem z Rytwian na czele sprzeciwiła się samej idei koronacji potomka Jagiełły, wskazując przede wszystkim na jego młody wiek. Opozycja zaproponowała oddanie korony Siemowitowi mazowieckiemu, ale na zwołanym naprędce zjeździe Małopolan w Opatowie (13 lipca) pomysł ten nie zyskał poparcia. Duże znaczenie miało przybycie na zjazd biskupa Oleśnickiego, który zdołał przekonać jego uczestników do zaakceptowania wyboru Władysława. Koronacja odbyła się w planowanym terminie – wprawdzie grupa skupiona wokół Spytka z Melsztyna próbowała jej przeszkodzić, ponownie nie zyskała jednak większego poparcia. Ostatecznie Władysław został królem, a regencję do czasu osiągnięcia przez niego pełnoletniości powierzono radzie królewskiej. Dodatkowo powołano tzw. tutorów ziemskich – urzędników dla poszczególnych województw posiadających władzę administracyjną i skarbową, a odpowiedzialnych przed radą królewską. W efekcie największy wpływ na władze zachował biskup Oleśnicki, którego wspierała większość członków rady.
W pierwszej kolejności należało na nowo ułożyć stosunki z sąsiadami, przede wszystkim z cesarzem Zygmuntem Luksemburskim. Władca ten w 1434 liczył 54 lata, a wciąż nie posiadał męskiego potomka. W tej sytuacji ze strony polskiej wyszła propozycja małżeństwa Władysława Jagiellończyka z Anną, wnuczką Zygmunta Luksemburskiego. Cesarz nie odrzucił jej jednoznacznie, zamiast tego udzielając polskiemu poselstwu odpowiedzi wymijającej. Związek tego rodzaju byłby bowiem bardzo korzystny dla Jagiellonów, ale nie dla Luksemburczyka. Ostatecznie postanowiono jedynie o zorganizowaniu spotkania przedstawicieli Polski i Węgier mającego na celu rozwiązanie spornych kwestii; przede wszystkim statusu terytoriów, do których oba państwa rościły sobie prawa: miast na Spiszu i ziem ruskich. Doszło do niego w Kieżmarku około Zielonych Świątek roku 1436, ale rozmowy nie przyniosły żadnych rozstrzygnięć. Jednocześnie Zygmunt Luksemburski rozwinął w pierwszych miesiącach po objęciu tronu przez Władysława Jagiellończyka aktywną politykę antypolską. Wspierał Krzyżaków, a także starał się ingerować dyplomatycznie w walki wewnętrzne na Litwie po stronie Świdrygiełły.
Sytuacja na Litwie.
Po koronacji Władysława tylko jeden z dwóch pretendentów do litewskiego tronu, Zygmunt Kiejstutowicz uznał zwierzchnictwo nowego władcy. Liczba jego zwolenników, a tym samym pozycja na Litwie rosła, m.in. dzięki równouprawnieniu bojarów ruskich i rozciągnięciu praw i przywilejów koronnych na Ruś Halicką i Podole. Nie zmieniło to jednak stanowiska zakonu krzyżackiego, który nadal wspierał zbrojnie Świdrygiełłę. W tej sytuacji panowie polscy wysłali na Litwę oddział rycerstwa, który stanął po stronie Zygmunta. We wrześniu 1435 doszło do wielkiej bitwy pod Wiłkomierzem, w której klęskę poniósł Świdrygiełło. W efekcie udało się go wyprzeć z północnych terenów Wielkiego Księstwa, a także wymusić na Krzyżakach zawarcie wieczystego pokoju w Brześciu pod koniec 1435 roku. W sytuacji znacznego osłabienia Świdrygiełły panowie polscy podjęli z nim pertraktację, a w 1437 zawarli porozumienie, na mocy którego brat Jagiełły miał zachować stan posiadania w południowej części Wielkiego Księstwa, w zamian godząc się na przekazanie przed śmiercią wszystkich ziem Koronie. Ustalenia te miały na celu osłabienie Zygmunta Kiejstutowicza, który po przejęciu pełni władzy na Litwie mógłby powrócić do planu uniezależnienia jej od Polski i przekształcenia w królestwo. Nie weszły one ostatecznie w życie, w efekcie zdecydowanego sprzeciwu Zygmunta, który nie przyjmował możliwości czynienia jakichkolwiek ustępstw na rzecz konkurenta. W tej sytuacji panowie polscy zaprzestali popierania Świdrygiełły, który wkrótce został wyparty z terytoriów litewskich i zmuszony do szukania schronienia na Wołoszczyźnie. Zawarto natomiast w 1437 w Grodnie porozumienie z Zygmuntem Kiejstutowiczem, na mocy którego Litwa po śmierci księcia miała przypaść synowi Władysława Jagiełły.
Po dojściu do pełnoletniości w 1438 Władysław Jagiellończyk potwierdził w Piotrkowie układy zawarte z Zygmuntem. Analogicznego dokumentu nie wystawił książę Litwy, zamiast tego podejmując kroki mające na celu uniezależnienie się od Polski. Bezskutecznie próbował nawiązać sojusz z Albrechtem Habsburgiem, Krzyżakami i Tatarami. Wobec widocznego niepowodzenia szybko zrezygnował z wizji samodzielności i już w 1439 w Trokach potwierdził akty unii grodzieńskiej z 1432.
20 marca 1440 Zygmunt Kiejstutowicz zginął w Trokach zgładzony przez spiskowców. Władysław, który właśnie wyjeżdżał na Węgry, wysłał na Litwę jako namiestnika swojego 13-letniego brata Kazimierza. Możnowładcy litewscy chcąc się uniezależnić od Polski 29 czerwca 1440 obwołali Kazimierza wielkim księciem litewskim. Unia personalna Polski i Litwy została zerwana. Kazimierz rządził Litwą przy pomocy potężnych doradców m.in. Jana Gasztołda. Nie ulegał jednak wpływom litewskiego możnowładztwa i mimo bardzo młodego wieku był zręcznym politykiem i dobrym gospodarzem państwa. Poskromił on separatyzm Smoleńska i Żmudzi (1442) i wykupił Podlasie z rąk księcia mazowieckiego Bolesława IV. Zawarł też przymierze z Wielkim Księstwem Moskiewskim.
Władysław III Warneńczyk na Węgrzech.
W latach 30. strona polska skupiła się wprawdzie na nieudanych próbach przejęcia korony czeskiej, jednak zarazem nie zaniechano działań mających na celu zdobycie tronu węgierskiego dla jednego z synów Władysława Jagiełły. Już po śmierci Zygmunta Luksemburskiego w 1437 stronnictwo propolskie na Węgrzech musiało być stosunkowo silne, bowiem nawet stolica apostolska uwzględniała możliwość koronacji Władysława Jagiellończyka. Ostatecznie królem został Albrecht Habsburg – podstawowym argumentem przeciw kandydaturze Jagiellończyka była jego niepełnoletniość, a tym samym niezdolność do osobistego stawienia czoła zagrażającym Węgrom najazdom tureckim. Na kolejny rok przypadło zaostrzenie stosunków w związku z wojną o tron czeski, w której uczestniczyły także oddziały węgierskie. Latem 1438 doszło też do niszczycielskiego najazdu tureckiego na Siedmiogród, który zdaniem części elit węgierskich miał być inspirowany przez Polskę. Doprowadziło to do dalszego pogorszenia relacji, ale zarazem do osłabienia pozycji Albrechta Habsburga, który walcząc w Czechach nie podjął żadnych kroków obronnych przeciw południowemu sąsiadowi. Dopiero w kolejnym roku wyprawił się on przeciw Turkom, ale wobec słabego morale wojsk i przewagi przeciwnika zrezygnował z wydawania mu walnej bitwy i zarządził odwrót. W drodze powrotnej król zachorował na czerwonkę i zmarł. Po raz kolejny rozgorzała walka o koronę świętego Stefana, w której największe szanse mieli Elżbieta Luksemburska, wdowa po zmarłym królu oraz Władysław Jagiellończyk. Pierwsza była koronowaną władczynią, której prawa do tronu potwierdzały dawniejsze układy stanów węgierskich z Zygmuntem Luksemburskim. Dodatkowo była ona w ciąży, co dawało perspektywy narodzin następcy tronu. Z drugiej strony Władysław Jagiellończyk był władcą już pełnoletnim, cieszącym się opinią doskonałego rycerza, dodatkowo stojącym na czele silnego państwa mogącego skutecznie wesprzeć Węgrów w walce z Imperium Osmańskim. Trzecim kandydatem był syn władcy serbskiego, Łazarz, który nie uzyskał jednak szerszego poparcia. Początkowo możnowładztwo węgierskie opowiadało się za odczekaniem do czasu narodzin dziecka Elżbiety. Szybko przeważyła jednak opinia o konieczności wyboru władcy dorosłego, wspierana między innymi przez uznanego wodza Jana Hunyadyego. W połowie grudnia do Budy przybyło poselstwo polskie, które oficjalnie wysunęło kandydaturę Władysława. Sejm węgierski pomimo oporu stronników królowej-wdowy zdecydował się ją poprzeć i wysłał uroczyste poselstwo do Krakowa. Tam kontynuowano mozolne pertraktacje, utrudniane wieloma czynnikami. Po pierwsze Elżbieta urodziła syna Władysława, który w jej opinii był legalnym następcą tronu. Po drugie opór stawiała część dostojników polskich przeciwnych opuszczaniu kraju przez władcę i niekoniecznie korzystnym warunkom unii z Węgrami. Przypuszcza się, że sprzeciw mógł wychodzić także od samego Władysława, który miał objąć tron pod warunkiem ślubu z liczącą 35 lat wdową po Albrechcie Habsburgu. Zdaniem Długosza ostateczną zgodę wyraził on dopiero pod naciskiem członków rady królewskiej, "przytłumiwszy w sobie wszystek wstręt i niechęć". 8 marca 1440 w katedrze wawelskiej przyjął propozycje stanów węgierskich i wydał uroczyście dwa dokumenty. Pierwszy zawierał konfirmację praw, przywilejów i zwyczajów węgierskich, a także zapewniał wsparcie polskie przeciw Turkom. W zamian Węgry miały wspierać Polaków przeciw Tatarom. Sporne tereny, czyli Ruś i Podole miały pozostać przy Polsce, natomiast Spisz miał powrócić do Węgier. Mołdawia miała odtąd pozostawać w zależności od obydwu państw. Drugi dokument zakładał ślub z królową wdową Elżbietą jeszcze przed koronacją, którą wyznaczono na 1 maja 1440.
Surowa zima, a następnie roztopy utrudniające podróż sprawiły, że wyjazd Władysława na Węgry opóźnił się. Dodatkowo pod koniec marca doszło do zamordowania księcia litewskiego Zygmunta Kiejstutowicza. W sytuacji, gdy znane były separatystyczne dążenia dużej części elit litewskich, konieczne było ustanowienie nowego władcy potrafiącego zapewnić kontynuacje unii polsko-litewskiej. Ostatecznie ustalono, że będzie nim brat Władysława, Kazimierz. Wraz z licznym orszakiem możnych i rycerzy wyruszył on w maju na Litwę, by objąć funkcję zastępcy króla polskiego. Co ważne miał on zostać nie wielkim księciem, a namiestnikiem, co doprowadziłoby do zasadniczego połączenia Korony i Litwy. Sprzeciwili się temu bojarzy litewscy, którzy 29 czerwca 1440 niespodziewanie ogłosili Kazimierza wielkim księciem. Ten zgodził się objąć tron, tym samym łamiąc postanowienia unii grodzieńskiej. Takiemu rozwojowi wypadków przeciwne było polskie otoczenie Kazimierza, nie miało ono jednak możliwości przeciwstawienia się jego decyzji. Kazimierz wręczył każdemu z przydzielonych sobie opiekunów nieznaczne upominki, po czym stanowczo odprawił ich do Polski. W efekcie przejął władzę w wielkim księstwie, choć ta ze względu na jego młody wiek przez kilka lat spoczywała w rzeczywistości w rękach możnych bojarów, przede wszystkim potężnego Jana Gasztołda.
Władysław tymczasem, po podjęciu decyzji w sprawie Litwy rozpoczął podróż na południe. 21 kwietnia w Nowym Sączu podjął ostatnie decyzje na temat rządów w państwie pod jego nieobecność, pożegnał swoją matkę i brata, po czym wraz z orszakiem przekroczył granicę węgierską. Wkrótce przybył do Kieżmarku, gdzie dotarły do niego pierwsze informacje na temat zaostrzonej sytuacji na Węgrzech. Wprawdzie sejm nadal popierał kandydaturę Władysława, ale otwarcie sprzeciwiła jej się królowa-wdowa. Wykradła ona z Wyszehradu Koronę Świętego Stefana, po czym rozpoczęła przygotowania do koronacji swojego syna. Do tej doszło 15 maja w Białogrodzie. Koronę na głowę trzymiesięcznego dziecka włożył prymas Węgier, co podnosiło rangę uroczystości. Zarazem jednak akt koronacji był niezgodny z decyzją sejmu, a informacja o nim nie dotarła do szerszych rzesz szlachty. W tej sytuacji decydujące miało być to, która strona pierwsza zajmie stolicę kraju. Udało się to Władysławowi – jego stronnicy w połowie miesiąca obsadzili Budę, po czym on sam wkroczył do niej uroczyście 21 maja. Elżbieta w tej sytuacji wycofała się do Györ, a następnie do Preszburga (dzisiejszej Bratysławy). Władysław tymczasem dzięki łagodnemu podejściu i zaniechaniu represji, a także w sytuacji gdy Turcy oblegli Belgrad i tym samym zbliżali się do środkowych Węgier, zyskiwał coraz liczniejszych popleczników. Sejm węgierski zdecydował, że o koronacji może decydować jedynie szlachta na drodze wolnej elekcji, a następnie unieważnił koronację syna Elżbiety i okrzyknął królem Władysława Jagiellończyka. Jego koronacja odbyła się w Białogrodzie 16 lipca. W sytuacji, gdy nie udało się odzyskać Korony św. Stefana, na głowę Władysława włożono koronę żelazną, która na mocy decyzji sejmu stała się pełnoprawnym insygnium koronacyjnym.
Wojna domowa na Węgrzech.
Koronacja Władysława nie tylko nie zakończyła sporów wewnętrznych, ale doprowadziła do wybuchu wojny domowej. Elżbieta oddała swojego syna pod opiekę cesarza Fryderyka III Habsburga, a także zastawiła mu Koronę św. Stefana. W zamian otrzymała środki finansowe, które pozwoliły jej rozpocząć ofensywę przeciw Władysławowi. Na czele wojsk opozycji stanął husycki wódz Jan Jiskra, który zdecydował się na ofensywę w rejonie Górnych Węgier, czyli dzisiejszej Słowacji. Krok ten miał umożliwić odcięcie Władysława od ewentualnych posiłków z Polski. Giskra osiągnął spore sukcesy, a Elżbieta uzyskała dodatkowo także poparcie licznych wielmożów z południowych i zachodnich Węgier. W większości byli to dostojnicy, których nowy król pominął przy nadawaniu stanowisk, godności i podarków związanych z koronacją. Na stronę królowej-wdowy przeszedł między innymi ponownie prymas Węgier. Siły opozycji niespodziewanie ruszyły z południa na Budę, co mogło doprowadzić do upadku władzy Władysława. W krytycznej sytuacji wezwał on oddziały broniące granicy południowej przed Turkami. Te pod dowództwem Jana Hunyadyego starły się pod koniec grudnia z wojskami Elżbiety pod Batászkiem. Wyrównana bitwa, w której przewagę liczebną mieli opozycjoniści zakończyła się zwycięstwem wojsk królewskich. Zahamowało to ofensywę królowej-wdowy, której wojska z Górnych Węgier zapuszczały się dotąd niemal pod samą stolicę. Pozycję Władysława dodatkowo wzmocniło przybycie liczących około 5000 ludzi posiłków z Małopolski. Oddziałom tym udało się przebić przez opanowane przez Giskrę Górne Węgry i dotrzeć 5 stycznia do Budy. Pomimo bardzo ostrej zimy Władysław rozpoczął ofensywę, która pozwoliła na zajęcie Ostrzyhomia. Następnie ruszył na południowy zachód, gdzie pomimo porażki części sił królewskich pod Samborem zdołał podporządkować sobie hrabiów cylejskich, a tym samym zlikwidować jeden z głównych ośrodków oporu. Sukces ten nie został jednak wykorzystany, bowiem impet ofensywy królewskiej znacznie zmalał. Siły Hunyadyego powróciły nad granicę z Turcją, zaś na Górne Węgry wysłano jedynie część oddziałów. Król pozostał w stolicy, by dopilnować pertraktacji z Elżbietą. To właśnie jego zbytniej ugodowości i skłonności do prowadzenia rozmów, zamiast podejmowania zdecydowanych działań wojennych przypisuje się dalsze porażki sił królewskich. Opozycja znowu przejęła inicjatywę, zajmując ważną twierdzę w Kieżmarku. Władysławowi pozostały jedynie nieliczne posiłki wielkopolskie, bowiem Małopolanie już latem wrócili do Polski. Główne siły węgierskie walczyły z Turkami, co pozbawiało króla środków umożliwiających stłumienie oporu Elżbiety. Władysławowi nie udało się także sprowadzić większych posiłków z ojczyzny – jego dramatyczne listy z prośbą o wsparcie zignorowała większość wielmożów, a także książę mazowiecki Siemowit IV. Uchwalono wprawdzie niewielkie podatki wojenne, ale spór z Litwą o ziemię drohiczyńską wykluczał jakąkolwiek zdecydowaną akcję. Dodatkowy powód zniechęcenia rycerstwa polskiego do walk na południu stanowiła zapewne szalejąca na Węgrzech zaraza. Wojna domowa przeciągała się, co działało na niekorzyść Władysława. Rozpoczął on wprawdzie przygotowania do kolejnej ofensywy, przebiegały one jednak bardzo wolno, a atak ruszył dopiero z początkiem stycznia 1441. Siły królewskie odblokowały oblężony przez Elżbietę zamek w Preszburgu, po czym rozpoczęły oblężenie znajdującego się w rękach Elżbiety miasta. Wielkim błędem Jagiellończyka było odstąpienie od oblężenia, wobec prób pertraktacji ze strony Fryderyka III i Elżbiety. Rozmowy nie przyniosły rezultatu, a odwrót króla zakończył się klęską – wojsko wyniszczyła zaraza i walki z czeskimi najemnikami Elżbiety. Dodatkowo do Polski powróciły nieopłacone oddziały ochotników dotąd walczące w rejonie Koszyc. Niepowodzeniem zakończyła się także kampania Władysława z przełomu 1441/1442.
Na początku 1442 obie strony były wyczerpane, a kraj pogrążał się w regresie gospodarczym. Zarówno szlachta polska, jak i cesarz Fryderyk III nie byli skłonni do udzielania dalszego wsparcia finansowego i militarnego. W sytuacji, gdy spodziewano się dodatkowo kolejnej ofensywy tureckiej, obie strony konfliktu skłonne były rozpocząć pertraktacje. Trwały one od maja do sierpnia przy pośrednictwie delegata papieskiego, kardynała Juliana Cesariniego. Ustalenia pokojowe zakładały, że koronacja Władysława zostanie unieważniona, ale zachowa on władzę jako regent i opiekun syna Elżbiety, aż do czasu osiągnięcia przez niego wieku 15 lat. Jagiellończyk miał też poślubić starszą córkę Albrechta i Elżbiety, Annę. Układ ten mógł ustabilizować sytuację na Węgrzech, a nawet okazać się korzystnym dla Władysława, ale jego zatwierdzeniu stanowczo sprzeciwili się węgierscy doradcy króla i sejm. Dla szlachty węgierskiej głęboką ujmą było bowiem zanegowanie prawa wolnej elekcji i unieważnienie podjętych przez nią decyzji koronacyjnych. W efekcie pokoju nie podpisano, a rozmowy były prowadzone od początku. Ostatecznie nowy pokój podpisano 14 grudnia 1442. Nie rozwiązywał on zasadniczo żadnych kwestii spornych, a jedynie rozdzielał strefy wpływów i określał, które twierdze i miasta pozostaną w rękach królowej. Układ ten został zaakceptowany przez Władysława, mimo że był dla niego wysoce niekorzystny. W rzeczywistości stanowił jedynie zawieszenie broni, wymuszające niemal wybuch kolejnej wojny domowej. Sytuację dodatkowo skomplikowała nagła śmierć Elżbiety 19 grudnia, która de facto przywracała jedynie zawieszenie broni mające trwać do kwietnia. Władysław nie wykorzystał sytuacji i nie stłumił pozbawionej przywódczyni opozycji. Przeciwnie, zdecydował się na przygotowania do wielkiej wojny z Turcją pomimo braku porozumienia z przeciwnikami i wewnętrznego rozbicia państwa.
Panowanie Kazimierza Jagiellończyka (1447–1492).
Panowanie Kazimierza Jagiellończyka jako króla polski należało do najdłuższych w dziejach królestwa. Trwało 45 lat i przypadało na zmierzch gotyku w Polsce, krystalizację instytucji demokracji szlacheckiej oraz supremację szlachty nad innymi stanami. Wstąpił na tron Polski dopiero po trzech latach od śmierci swego brata Władysława III pod Warną w 1444 roku. Miało to na celu uzyskanie od możnych polskich lepszych warunków unii dla Wielkiego Księstwa Litewskiego, w którym rządził od 1440 roku. Był to też okres wojny trzynastoletniej (1454–1466) z Zakonem Krzyżackim, w wyniku której Polska po podpisaniu pokoju toruńskiego odzyskała Pomorze Gdańskie, Warmię i ziemie chełmińską oraz michałowską. Dzieje tej wojny wiążą się z przyznaniem szlachcie przywileju cerekwicko-nieszawskego w 1454 roku, który nakazywał królowi pytać szlachtę o pozwolenie zwołania pospolitego ruszenia czy nałożenia nowych podatków, co w znaczny sposób ograniczyło prerogatywy króla i wzmocniło szlachtę. Panowanie Kazimierza w Królestwie Polskim i Wielkim Księstwie Litewskim było czasem, w którym państwo polsko-litewskie uzyskało status mocarstwa w środkowej Europie. Był to także okres rozwoju kultury i sztuki, z którym wiążą się nazwiska Jana Długosza, Wita Stwosza, Kallimacha czy Wojciecha z Brudzewa. Dziećmi Kazimierza IV byli m.in. Jan Olbracht, Aleksander Jagiellończyk i Zygmunt Stary, kolejno po sobie następujący królowie Polski.

</doc>
<doc id="690864" url="https://pl.wikipedia.org/wiki?curid=690864" title="Kaweole">
Kaweole

Kaweole (z łac. "caveolae" – "małe jaskinie") – w biologii komórki, to niewielkie (50-100 nanometrów) wklęśnięcia błony komórkowej różnego typu komórek, a szczególnie w komórkach endotelium i adipocytach. Niektóre komórki, jak na przykład neurony w ogóle nie posiadają tych struktur. Zaobserwowane po raz pierwszy w 1953 roku, jakkolwiek bez definiowania ich kształtu. Dwa lata wcześniej również obserwowano podobne struktury i zaproponowano ich udział w transporcie pęcherzykowym.
Wklęśnięcia te, o butelkowatym kształcie, są wzbogacone (w porównaniu do średniego składu błony) w pewne białka i lipidy – jak cholesterol i glikolipidy. Kaweole pełnią kilka funkcji, między innymi biorą udział w przekazywaniu sygnałów komórkowych. Ich udział potwierdzono także w endocytozie (transport pęcherzykowy do wnętrza komórki), także podczas inwazji patogenów, jak bakterie czy wirusy i pewne znaczenie w innych schorzeniach.
Kaweole są jednym z miejsc endocytozy niezależnej od klatryny.
Kształt kaweoli, jak i ich formowanie są związane z obecnością specyficznego dla nich białka – kaweoliny. Jest to białko błonowe, którego zarówno N'- jak i C'-koniec znajdują się po stronie cytoplazmatycznej, a w błonie zakotwiczone jest motywem alfa-helikalnym. Obecność tego białka wpływa na lokalną zmianę właściwości i morfologii błony, co pociąga za sobą formowanie się caveoli.
Ponieważ kaweole mają specyficzny skład lipidowy, odmienny od statystycznie średniego składu błony, uważa się je za jeden z rodzajów "raftów lipidowych".
Występują m.in. w komórkach mięśni gładkich gdzie uważane są za prymitywny system kanalików T.

</doc>
<doc id="690868" url="https://pl.wikipedia.org/wiki?curid=690868" title="Opóźnienie">
Opóźnienie



</doc>
<doc id="690869" url="https://pl.wikipedia.org/wiki?curid=690869" title="HC Petra Vsetin">
HC Petra Vsetin



</doc>
<doc id="690870" url="https://pl.wikipedia.org/wiki?curid=690870" title="Komfort Police">
Komfort Police



</doc>
<doc id="690872" url="https://pl.wikipedia.org/wiki?curid=690872" title="Concessio">
Concessio



</doc>
<doc id="690874" url="https://pl.wikipedia.org/wiki?curid=690874" title="Epanortesis">
Epanortesis



</doc>
<doc id="690875" url="https://pl.wikipedia.org/wiki?curid=690875" title="Interrogatio">
Interrogatio



</doc>
<doc id="690876" url="https://pl.wikipedia.org/wiki?curid=690876" title="Reticentia">
Reticentia



</doc>
<doc id="690881" url="https://pl.wikipedia.org/wiki?curid=690881" title="Kazimierz Czyżewski (inżynier)">
Kazimierz Czyżewski (inżynier)

Kazimierz Czyżewski (ur. 3 marca 1921 w Koninie, zm. 29 maja 1982 w Warszawie) – polski inżynier hydrotechnik, projektant zapór i zbiorników wodnych.
Życiorys.
Był synem Włodzimierza, nauczyciela gimnazjalnego. Kształcił się w szkołach powszechnych w Cieszynie i Kaliszu, w 1938 ukończył liceum w Kaliszu. Odbył służbę wojskową w Szkole Podchorążych Rezerwy Artylerii we Włodzimierzu Wołyńskim oraz 7 pułku artylerii ciężkiej w Poznaniu. W 1939 jako podchorąży walczył w szeregach Armii „Poznań”, brał udział w bitwie nad Bzurą. Po zakończeniu regularnych działań wojennych przebywał do lutego 1940 w Kaliszu, następnie razem z rodziną został przesiedlony na Lubelszczyznę, gdzie pracował jako praktykant leśny. Związany z Armią Krajową, dosłużył się stopnia podporucznika; później do kwietnia 1946 służył w Ludowym Wojsku Polskim.
Po demobilizacji osiadł we Wrocławiu, gdzie podjął studia na Wydziale Inżynierii Politechniki Wrocławskiej. W 1950 uzyskał dyplom magistra inżyniera budownictwa wodnego. Studia łączył z pracą w Okręgowej Dyrekcji Dróg Wodnych i Państwowym Kierownictwie Studium ds. drogi wodnej Odra-Dunaj, a od 1951 we wrocławskim oddziale Centralnego Biura Studiów i Projektów Komunikacyjnego (po reorganizacji oddziale Centralnego Biura Studiów i Projektów Budownictwa Wodnego "Hydroprojekt"). Był także starszym asystentem w Katedrze Budownictwa Wodnego Politechniki.
W 1952 przeszedł do centrali biura "Hydroprojekt" w Warszawie. Pracował w zespole przebudowy koryta rzeki Bug (w celu nadania rzece zdolności do żeglugi). Kierował pracownią hydrotechniczną "Hydroprojektu". Projektował głównie zapory wodne i zbiorniki retencyjne dla potrzeb gospodarki wodnej, szczególnie w warunkach górskich. Z kierowaną przez niego pracownią wiązały się projekty zapór i zbiorników na Sole w Tresnej, na Czarnej Przemszy w Przeczycach, na Pilicy w Sulejowie, na Czarnej Staszowskiej w Chańczy koło Staszowa, na Rudzie w Rybniku i inne. Czyżewski był również współautorem projektu zapory i zbiornika wodnego na rzece Tygrys w Amarah (Irak).
Należał do Stowarzyszenia Inżynierów i Techników Wodnych i Melioracyjnych (był również rzeczoznawcą tej organizacji), w latach 1977–1980 pełnił funkcję wiceprzewodniczącego Polskiego Komitetu Naczelnej Organizacji Technicznej ds. Gospodarki Wodnej. Wchodził również w skład Polskiego Komitetu Międzynarodowej Komisji Wielkich Zapór. Był współautorem publikacji "Zapory wodne" (1973).
Został pochowany na cmentarzu Powązkowskim w Warszawie.

</doc>
<doc id="690882" url="https://pl.wikipedia.org/wiki?curid=690882" title="Kolator">
Kolator

Kolator (łac. "collator" – „zbierający, znoszący, gromadzący, ofiarodawca”) – dawniej, patron kościoła bądź jego fundator. 
Dysponował on dawniej tzw. prawem prezenty, czyli przedstawiania biskupowi kandydata na wakujące beneficjum przy kościele, zwanym też "prawem kollacji". Tradycyjnie kolatorami byli właściciele majątków ziemskich na terenie parafii. Mieli oni prawo do umieszczania w kościele kolateralnym tablic nagrobkowych i dysponowali własnymi ławkami ("ława kolatorska").

</doc>
<doc id="690883" url="https://pl.wikipedia.org/wiki?curid=690883" title="Tokubetsu Kōtō Keisatsu">
Tokubetsu Kōtō Keisatsu

, w skrócie – japońska tajna policja polityczna utworzona w 1911 roku. Znana była także pod nazwą "shisō-keisatsu" (pol. "policja myśli") lub "chian-keisatsu" (pol. "policja bezpieczeństwa publicznego").
Zadaniem Tokkō było śledzenie osób lub organizacji podejrzanych o „przestępstwo nieprawomyślności”, czyli wyznawanie odrębnych poglądów politycznych od tych, które reprezentował rząd lub innych grup mogących zagrozić porządkowi publicznemu. Z tego powodu Tokkō porównuje się niekiedy do innych policji politycznych tego okresu, takich jak Gestapo lub NKWD.
Struktura organizacji.
Tokkō składała się z siedmiu wydziałów:
Zadania Tokubetsu Kōtō Keisatsu.
Tokubetsu Kōtō Keisatsu podlegała japońskiemu Ministerstwu Spraw Wewnętrznych (jap. 内務省, "Naimushō"). Do zadań Tokkō należało zapewnienie bezpieczeństwa wewnętrznego Japonii. Zwalczała organizacje wywrotowe, a w szczególność te, które odrzucały instytucję władzy cesarskiej lub były przeciwne polityce ekspansji. Zaliczano do nich: ruchy studenckie, pacyfistyczne, partie komunistyczne, socjalistyczne, anarchistyczne. Tokkō współpracowała z "kempeitai" (tajną żandarmerią wojskową). Nadzorowała poczynania obcokrajowców, zwalczała działalność obcych służb wywiadowczych na terenie państwa. Za granicą Tokkō miała swoje placówki w Szanghaju, Londynie i Berlinie.
Korzystała z tajnych informatorów działających w ramach tradycyjnych, zorganizowanych grup sąsiedzkich (tonari-gumi). Siatki podzielone były na sekcje według ulic, przecznic i budynków. Każda z sekcji posiadała własnego koordynatora, którego zadaniem było sporządzenie dla Tokkō raportu o życiu ulicy. Tokkō posiadała wszelkie uprawnienia do inwigilacji obywateli i ingerowania w ich życie prywatne. Oprócz kontroli obcokrajowców, prześladowała obywateli nakrytych na słuchaniu zagranicznej muzyki lub czytaniu zagranicznych książek. 
Do 1936 r. Tokkō zatrzymała ponad 59 tys. osób, z czego 5 tys. postawiono przed sądem. Aresztowany był zmuszany siłą do pisania tzw. „życiorysu”, w którym musiał podać przyczyny swoich poglądów politycznych. Pod koniec wojny na Pacyfiku współpracowała z innymi służbami, w celu zapobieżenia ewentualnej alianckiej inwazji na Japonię.
Służba ta została rozwiązana przez amerykańskie władze okupacyjne w 1945 roku.

</doc>
<doc id="690884" url="https://pl.wikipedia.org/wiki?curid=690884" title="Sulfacetamid">
Sulfacetamid

Sulfacetamid – organiczny związek chemiczny, amid kwasu para-amino-benzenosulfonowego i kwasu octowego. Jego sól sodowa stosowana jest jako chemioterapeutyk o działaniu bakteriostatycznym w zapaleniach spojówki i rogówki.

</doc>
<doc id="690885" url="https://pl.wikipedia.org/wiki?curid=690885" title="Feliks Kułow">
Feliks Kułow

Feliks Kułow (ur. 29 października 1948 we Frunze, obecnie Biszkek) – kirgiski polityk, wiceprezydent Kirgistanu w latach 1992–1993, były minister i gubernator obwodu czujskiego. Burmistrz Biszkeku w latach 1998–1999. Przywódca partii Ar Namys od 1999. Premier Kirgistanu od 15 sierpnia 2005 do 29 stycznia 2007.
Kariera polityczna.
Feliks Kułow urodził się w 1948 we Frunze w ówczesnej Kirgiskiej SRR. Ukończył Akademię Policyjną w ZSSR, a następnie rozpoczął służbę w szeregach policji. Po rozpadzie Związku Radzieckiego zajmował wysokie stanowiska w okresie rządów prezydenta Askara Akajew. Początkowo był ministrem spraw wewnętrznych. W latach 1992–1993 zajmował urząd wiceprezydenta Kirgistanu, odpowiedzialnego za nadzorowanie wprowadzania nowej kirgiskiej waluty, soma. Jednakże, po skandalu związanym ze zniknięciem rezerw złota został zmuszony do dymisji.
W latach 1993–1997 pełnił funkcję gubernatora obwodu czujskiego. Od 1997 do 1998 był szefem Narodowych Służb Bezpieczeństwa, w latach 1998–1999 burmistrzem Biszkeku. W lipcu 1999 założył własną partię Ar Namys (Godność). W lutym 2000 ogłosił zamiar startu w wyborach prezydenckich. Jednak w następnym miesiącu został aresztowany, a 22 stycznia 2001 skazany przez sąd na siedem lat więzienia za korupcję i nadużycie władzy w czasie kierowania służbami bezpieczeństwa. W listopadzie 2001 został wybrany liderem Kongresu Ludowego Kirgistanu, koalicji partii opozycyjnych wobec rządów prezydenta Askara Akajewa. Pracami ugrupowania kierował z więzienia.
Rewolucja 2005.
W marcu 2005 został zwolniony z więzienia zaraz po wybuchu tulipanowej rewolucji i obaleniu prezydenta Akajewa. 11 kwietnia 2005 Sąd Najwyższy oczyścił go z wszystkich zarzutów i uznał jego proces za politycznie motywowany.
Początkowo Kułow zamierzał kandydować w wyborach prezydenckich, zaplanowanych na 10 lipca 2005. Zgodnie z konstytucją kandydat na urząd prezydenta musiał płynnie posługiwać się językiem kirgiskim, co dla rosyjskojęzycznego Kułowa mogło stanowić pewną przeszkodę. Ostatecznie w maju wycofał swoją kandydaturę, przerzucając poparcie na Kurmanbeka Bakijewa, jednego z liderów rewolucji. Po zwycięstwie Bakijewa w wyborach prezydenckich i jego zaprzysiężeniu, 15 sierpnia 2005 został mianowany przez niego pełniącym obowiązki premiera Kirgistanu. 1 września 2005 jego kandydatura została zatwierdzona przez kirgiski parlament, głosami 55 za do 8 przeciw.
Premier Kirgistanu.
W listopadzie 2006 w Kirgistanie przyjęta została nowa konstytucja, która m.in. zmieniała strukturę i sposób wyboru parlamentu. 19 grudnia 2006 premier Kułow podał się do dymisji, by jak wyjaśniał, ułatwić jej wejście w życie. Innym z powodów jego rezygnacji był wzrost napięcia między władzą wykonawczą a ustawodawczą.
Prezydent Bakijew powierzył mu dalsze pełnienie obowiązków szefa rządu, a w połowie stycznia 2007 ponownie desygnował na stanowisko premiera. Kandydatura Kułowa 18 stycznia 2007 nie zyskała jednak akceptacji ze strony parlamentu. Nazajutrz po głosowaniu Bakijew raz jeszcze nominował Kułowa na urząd szefa premiera, jednakże i tym razem parlament odrzucił jego kandydaturę. W takiej sytuacji prezydent Bakijew zmienił kandydata i na urząd szefa rządu wyznaczył Azima Isabekowa, który po zatwierdzeniu przez parlament, 29 stycznia 2007 objął stanowisko premiera Kirgistanu.
Po opuszczeniu stanowiska premiera przyłączył się do opozycji, stając się zagorzałym krytykiem polityki prezydenta Bakijewa. W kwietniu 2007 brał udział w antyrządowych protestach.

</doc>
<doc id="690887" url="https://pl.wikipedia.org/wiki?curid=690887" title="Umberto Tozzi">
Umberto Tozzi

Umberto Tozzi (ur. 4 marca 1952 w Turynie) – włoski piosenkarz i muzyk. Do tej pory sprzedał ponad 70 mln płyt.
Życiorys.
Karierę muzyczną rozpoczął w 1968, wstępując w wieku 16 lat w zespole Off Sound. W 1974 wylansował swój pierwszy przebój „Un Corpo un 'Anima”, który pochodził z debiutanckiego albumu "Donna Amante Mia" (1976). W 1977 stał się rozpoznawalny dzięki wydaniu singla „Ti amo”, z którym 12 września 1977 w Amfiteatrze w Weronie wygrał XIV Festivalbar. Utwór został później przetłumaczony na wiele języków (m.in. na hiszpański i francuski).
W 1987 wygrał Festiwal Piosenki Włoskiej w San Remo, wykonując wspólnie z Giannim Morandim i Enrico Ruggerim utwór „Si può dare di più”. W tym samym roku, razem z Rafem reprezentował Włochy w 32. Konkursu Piosenki Eurowizji z utworem „Gente di mare”, z którym zajął trzecie miejsce w finale. W 1988 wydał album koncertowy zatytułowany "Royal Albert Hall", na którym znalazł się zapis dźwiękowy jego koncertu na londyńskiej scenie Royal Albert Hall.
W 2013 jego wersja przeboju „Gloria”, śpiewana w oryginalnej włoskiej wersji, została umieszczona przez Martina Scorsese na, nominowanym w 2014 do Oscara, soundtracku "Wilk z Wall Street".

</doc>
<doc id="690892" url="https://pl.wikipedia.org/wiki?curid=690892" title="Agnieszka Bolesławówna">
Agnieszka Bolesławówna

Agnieszka (ur. 1137, zm. po 1182) – księżniczka polska, księżna perejasławska, włodzimiersko-wołyńska, wielka księżna kijowska z dynastii Piastów.
Córka księcia Polski Bolesława III Krzywoustego i Salomei z Bergu. Żona księcia perejasławskiego, włodzimiersko-wołyńskiego, wielkiego księcia kijowskiego Mścisława Izjasławowica. Matka Romana halickiego, babka króla halicko-wołyńskiego Daniela.
Życiorys.
Narodziny.
Agnieszka – przedostatnie dziecko, a także najmłodsza córka Bolesława III Krzywoustego i Salomei z Bergu – urodziła się w 1137. Roczna data jej narodzin znana jest dzięki Ortliebowi, benedyktynowi z Zwiefalten przebywającemu w 1140 i na początku 1141 na dworze księżnej Salomei w Łęczycy, który w swojej relacji wspomniał, że Agnieszka miała trzy lata. Jako że w 1138 Salomea wydała na świat Kazimierza II Sprawiedliwego, Agnieszka urodziła się rok wcześniej.
Geneza jej imienia nie jest jasna. Mogła je otrzymać prawdopodobnie po żonie swojego przyrodniego brata, Władysława – Agnieszki z Babenbergów, nawet pomimo niechęci do niej Salomei z Bergu. Istnieje również możliwość, że imię najmłodszej Bolesławównie nadano na cześć przyrodniej siostry ojca, Agnieszki, opatki klasztorów w Quedlinburgu i Gandersheim.
Plany związane z Agnieszką.
Na przełomie 1140 i 1141 Salomea z Bergu zwołała wiec do Łęczycy, na którym wraz z synami (głównie Bolesławem i Mieszkiem) oraz możnymi miała zadecydować o przyszłości Agnieszki. Do wyboru były dwie możliwości: przeznaczenie jej do klasztoru benedyktynów w Zwiefalten lub wydanie za jednego z dynastów. Ostatecznie zdecydowano zaręczyć ją z synem któregoś księcia ruskiego i tym samym zdobyć sojusznika przeciw seniorowi Władysławowi. Historycy wysuwają dwie hipotetyczne kandydatury do jej ręki. Pogląd mający w literaturze więcej zwolenników mówi, że miał to być Mścisław Izjasławowic. Przemawia za nim fakt, iż dziesięć lat później Agnieszka go poślubiła. Drugi pogląd jako kandydata do ręki Piastówny wskazuje na jednego z synów wielkiego księcia kijowskiego Wsiewołoda II. Ten miał odrzucić propozycję juniorów i ich matki i zawiązać sojusz z Władysławem II, utwierdzony w 1142 poprzez zaślubiny Zwinisławy Wsiewołodówny z synem księcia śląskiego, Bolesławem.
Na wiec do Łęczycy nie został zaproszony Władysław II, który jako senior miał mieć decydujący głos w sprawie zaręczyn Agnieszki. W odwecie za pominięcie jego osoby na tym zjeździe w zimie 1142/1143 wsparty posiłkami ruskimi przeprowadził akcję zbrojną przeciwko Salomei i jej synom. Pierwsze starcie pomiędzy przyrodnimi braćmi zakończyło się sukcesem najstarszego z synów Bolesława Krzywoustego.
Małżeństwo z Mścisławem Izjasławowicem.
Zapewne między końcem 1149 a 1151 Agnieszka poślubiła Mścisława Izjasławowica z dynastii Rurykowiczów (z linii Monomachowiczów). Wincenty Kadłubek, który dobrze znał koligacje Piastów z Rurykowiczami, w swojej "Kronice polskiej" nie napisał wprost, że Bolesławówna została wydana za Mścisława. Jednakże pierworodnego syna Mścisława nazwał siostrzeńcem Kazimierza Sprawiedliwego, a pokrewieństwo zachodzące między Romanem Mścisławowicem i Leszkiem Białym określił jako drugiego stopnia. Dodatkowo autor "Latopisu hipackiego" wdowę po Romanie nazwał jątrwią (żoną brata) Leszka. Wobec powyższego Mścisław musiał ożenić się z którąś córką Bolesława Krzywoustego, a jedyną, która mogła go poślubić, była Agnieszka.
Mąż Piastówny urodził się między 15 kwietnia 1132 a 1135, pochodził z pierwszego małżeństwa Izjasława II. Panował w księstwie perejasławskim, następnie we włodzimiersko-wołyńskim, a w latach 1167–1169 był wielkim księciem kijowskim. Zmarł 19 sierpnia 1170.
Ze związku Agnieszki i Mścisława urodziło się na pewno trzech synów: Roman halicki, Wsiewołod bełski i Włodzimierz brzeski. Spory dotyczą pierworodnego syna Mścisława, Światosława, który przez część badaczy uważany jest za dziecko pozamałżeńskie.
Śmierć.
Ostatnia wzmianka o Agnieszce pochodzi z "Kroniki polskiej" Kadłubka. Światosław Mścisławowic miał być wygnany przez braci w wyniku zarzutów Bolesławówny, iż nie jest jej synem. Wówczas Kazimierz Sprawiedliwy wyprawił się na Brześć i przywrócił go na tron książęcy. "Rocznik kapituły krakowskiej" informuje o wyprawie ruskiej Kazimierza pod rokiem 1182.
Dalsze losy Agnieszki nie są znane. Nie wiadomo, gdzie zmarła ani gdzie została pochowana.

</doc>
<doc id="690896" url="https://pl.wikipedia.org/wiki?curid=690896" title="Encomienda">
Encomienda

Encomienda (hiszp. encomendar: "powierzać") – system niewolniczego gospodarowania i kontroli nad ludnością indiańską na podbitych przez Hiszpanię posiadłościach kolonialnych w Ameryce Łacińskiej w XVI-XVIII w.
Polegał na zmuszaniu ludności autochtonicznej do pracy na rzecz konkwistadora lub osadnika z Hiszpanii. Encomendero (ten, który uzyskał encomiendę) miał prawo do ściągania od Indian trybutu należnego koronie hiszpańskiej w zamian za opiekę nad Indianami oraz szerzenie wśród nich chrześcijaństwa. System wzorowany był na praktyce ściągania haraczu z ludności muzułmańskiej i żydowskiej w okresie rekonkwisty. Początkowo zbliżony do niewolnictwa, następnie upodobnił się do pańszczyzny.
W latach 1512−1513 oraz w 1542 roku Hiszpania ze względów politycznych i etycznych podjęła starania zmierzające do ograniczenia encomiendy. Początkowo encomiendę można było dziedziczyć, w późniejszym okresie możliwość ta została zlikwidowana (formalnie w 1720 roku). Wszystkie encomiendy przeszły na własność króla na mocy dekretu z 23 października 1718 roku i odtąd dochody z nich miały służyć obronności Nowego Świata oraz różnym celom charytatywnym. Faktycznie istniała do początku XIX w.
Podobne systemy wyzysku funkcjonowały w portugalskich, holenderskich i francuskich posiadłościach kolonialnych. Jednak encomienda rozpowszechniła się głównie w Meksyku i Peru, dając początek późniejszym latyfundiom i prowadząc do wyzysku i marginalizacji Indian.

</doc>
<doc id="690897" url="https://pl.wikipedia.org/wiki?curid=690897" title="USS Napa">
USS Napa

Okręty US Navy o nazwie USS "Napa":

</doc>
<doc id="690899" url="https://pl.wikipedia.org/wiki?curid=690899" title="Drużynowy Puchar Świata na Żużlu 2002">
Drużynowy Puchar Świata na Żużlu 2002

Drużynowy Puchar Świata 2002 (DPŚ) – druga edycja nowego systemu wyłaniania najlepszej drużyny na żużlu. Finały odbyły się w Wielkiej Brytanii, a tytułu bronili Australijczycy.
Zasady.
To turnieju przystąpiło 14 zespołów. Cztery z nich od turnieju eliminacji z którego do turnieju finałowego awansowały dwa zespoły.
W turnieju finałowych wystąpiło 12 reprezentacji, podzielonych na trzy półfinały po 4 zespoły. Z każdego półfinału do finału awansował tylko zwycięzca. Zespoły z drugich miejsc oraz dwa z trzecich (z większą liczbą punktów) wystąpiły w barażu. Baraż i finał odbywały się w obsadzie 5-osobowej (w biegach startowało po pięciu zawodników – piąta drużyna w jasnozielonych kaskach). Z barażu do finału awansowały dwie najlepsze drużyny.
Eliminacje.
W eliminacjach wystąpiły drużyny, które w poprzednim roku zajęły miejsca 11-12 Niemcy i Słowenia) oraz pozostałe reprezentacje (Łotwa i Austria, która debiutowała w DPŚ)
Abensberg.
20 maja 2002 – Abensberg (Niemcy)
Półfinały.
W turnieju finałowym wystąpiło 12 reprezentacji (czołowa dziesiątka z zeszłorocznego DPŚ oraz dwa zespoły z eliminacji).
(1) Sheffield.
4 sierpnia 2002 – Sheffield (Wielka Brytania)
(2) Poole.
5 sierpnia 2002 – Poole (Wielka Brytania)
(3) Eastbourne.
6 sierpnia 2002 – Eastbourne (Wielka Brytania)
Baraż.
W barażu wystąpiły zespoły z drugich miejsc (Stany Zjednoczone, Wielka Brytania i Dania) oraz dwa zespoły z lepszą zdobyczą punktową z trzecich miejsc (Finlandia 32 pkt i Czechy 28 pkt). "Rosja w półfinale zdobyła jedynie 24 punkty i nie awansowała z trzeciego miejsca."
Peterborough.
8 sierpnia 2002 – Peterborough (Wielka Brytania)
Finał.
Peterborough.
10 sierpnia 2002 – Peterborough (Wielka Brytania)

</doc>
<doc id="690910" url="https://pl.wikipedia.org/wiki?curid=690910" title="Villa Grimaldi">
Villa Grimaldi

Villa Grimaldi – kompleks budynków używanych jako miejsce przesłuchań i tortur więźniów politycznych przez chilijska paramilitarną policję DINA w czasie dyktatury Augusto Pinocheta.
Historia.
Kompleks, położony w Peñalolén na przedmieściach Santiago, był używany w latach 1974-1978. W tym czasie przetrzymywano tam około 5 tysięcy więźniów, co najmniej 240 z nich "zaginęło" lub zostało zamordowanych przez DINA.
Według personelu zajmującego się Villą Grimaldi, posiadłość należała do bogatej rodziny, której córka została aresztowana przez armię, krótko po puczu w 1973 roku. Rodzina przekazała ziemie armii jako łapówkę, w zamian za wypuszczenie córki. 
Villa Grimaldi była rozległą posiadłością, rozbudowaną wówczas, by mogła spełniać nowe funkcje. Pierwsi więźniowie przybyli w połowie 1974 roku. Jednakże pełną pojemność osiągnęła pod koniec roku. Latem 1975 roku Villa Grimaldi stała się centrum operacji MIB, któremu powierzono represjonowanie mieszkańców Santiago. 
Zespoły operacyjne miały kwatery w Villi Grimaldi. Przyprowadzano tam więźniów na wstępne przesłuchania, stosowano wymyślne metody tortur. Więźniowie, którzy nie byli torturowani, także byli tam przetrzymywani, czasem przez długi okres, oczekując na nowe przesłuchania lub decyzję dotyczącą ich dalszego losu. Wraz ze wzrostem liczby więźniów, rozbudowywano obiekt. Warunki przebywania tam zależały od tego, kim był dany więzień oraz tego co, funkcjonariusze DINA chcieli osiągnąć dzięki przesłuchaniom.
W ostatnich dniach militarnego reżimu zabudowania Villi Grimaldi zostały zniszczone (wraz z budynkiem głównym pochodzącym z XIX wieku). Uważa się, że celem było zniszczenia dowodów zbrodni tam dokonanych. Narodowa Komisja Prawdy i Pojednania badając to miejsce, porównywała opisy byłych więźniów z pozostałymi ruinami i fundamentami budynków. Obecnie na tym terenie znajduje się „Park Pokoju” - chilijski pomnik narodowy poświęcony prawom człowieka oraz pamięci ofiar funkcjonariuszy DINA. Niektóre struktury aresztu, takie jak basen czy część oryginalnego muru otaczającego obóz, zachowały się do dzisiaj, niektóre zostały odtworzone (wieża strażnicza, pojedyncze cele). Pod koniec 2006 roku pojawiły się plany budowy muzeum na terenie obozu.
”"Dzień rozpoczyna się śniadaniem, które zawiera połówkę chleba oraz gorącą herbatę w metalowym kubku. Popołudniowy posiłek składa się z zupy z obierek ziemniaków i kawałków marchewki. Czasami podaje się pozostałości jedzenia agentów, wymieszane pestki oliwek, kawałki ryb i ości. Właściwie nie daje się tego przełknąć. Jęki i krzyki odbierają apetyt. Jeteśmy zmuszani do jedzenia. Podczas gdy oni nie przestają wołać ludzi na „parilla” (metoda tortur polegająca na przypiekaniu ludzi), niekończące się przesłuchania... Jest to świat kontrastu. Strażnicy grają na gitarze przy akompaniamencie jęków, podczas gdy za rogiem umiera powoli leżący na podłodze, Manuel Diaz, zwany „El Tano” …"” (cytat z “La Guerra Oculta: Detenidos-Desaparecidos”, autorzy: Carmen Ortuzar i Marcela Otero, Revista Hoy)
Aktualna sytuacja.
9 sierpnia 2006 roku generał Augusto Pinochet został pozbawiony immunitetu przez chilijski sąd najwyższy. Umożliwiło to rozpoczęcie procesu za porwania i torturowanie ludzi w Villi Grimaldi, za które ponosił odpowiedzialność. 31 października 2006 roku na Pinocheta nałożono areszt domowy. Były dyktator zmarł jednak przed osądzeniem 10 grudnia 2006 roku.

</doc>
<doc id="690913" url="https://pl.wikipedia.org/wiki?curid=690913" title="Nowa Wieś (powiat namysłowski)">
Nowa Wieś (powiat namysłowski)

Nowa Wieś (niem. "Erdmannsdorf") – wieś w Polsce położona w województwie opolskim, w powiecie namysłowskim, w gminie Domaszowice.
Z dniem 1 stycznia 2016 został zniesiony przysiółek Piekło.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="690914" url="https://pl.wikipedia.org/wiki?curid=690914" title="Nahas Angula">
Nahas Angula

Nahas Angula (ur. 22 sierpnia 1943 w Onyaanya) – namibijski polityk, minister edukacji, sportu i kultury w latach 1990-1995, minister szkolnictwa wyższego w latach 1995-2005 oraz minister obrony od 2012. Premier Namibii od 21 marca 2005 do 4 grudnia 2012.
Życiorys.
Nahas Angula urodził się w 1943 w miejscowości Onyaanya w regionie Oshikoto. W 1963 wstąpił do Organizacji Ludu Afryki Południowo-Zachodniej (SWAPO), walczącej o niepodległość Namibii. Od 1965 do 1989 przebywał na emigracji z powodów politycznych. W latach 1974-1976 był założycielem i pracownikiem Namibia Education Centre, instytucji edukacyjnej działającej w Lusace w Zambii. Od 1976 do 1980 był urzędnikiem w strukturach ONZ. W latach 1982-1989 pełnił funkcję sekretarza SWAPO ds. edukacji i kultury.
W chwili uzyskiwania niepodległości przez Namibię, Angula w 1989 powrócił do kraju. Od listopada 1989 do marca 1990 był członkiem Zgromadzenia Konstytucyjnego. W marcu 1990 został członkiem powstałego w jego miejsce Zgromadzenia Narodowego. W latach 1990-1995 zajmował stanowisko ministra edukacji, sportu i kultury. Od 1995 do 2005 był ministrem szkolnictwa wyższego.
W maju 2004 w wewnątrzpartyjnych prawyborach, Angula był jednym z trzech kandydatów rządzącej partii SWAPO ("South-West Africa People's Organization") do urzędu prezydenta kraju. Zajął jednak trzecie miejsce i został wykluczony z drugiej rundy głosowania. Poparł wówczas Hifikepunye Pohambę, który ostatecznie został wybrany kandydatem prezydenckim SWAPO.
Po wygranych wyborach, 21 marca 2005 prezydent Pohamba mianował go nowym szefem rządu. Urząd zajmował do 4 grudnia 2012, kiedy zastąpił go Hage Geingob, wybrany dwa dni wcześniej po raz kolejny na stanowisko wiceprzewodniczącego SWAPO. W nowym rządzie Angula został ministrem obrony.

</doc>
<doc id="690917" url="https://pl.wikipedia.org/wiki?curid=690917" title="Zdrojówka rutewkowata">
Zdrojówka rutewkowata

Zdrojówka rutewkowata ("Isopyrum thalictroides" L.) – gatunek rośliny wieloletniej należący do rodziny jaskrowatych. Występuje w południowej oraz środkowej Europie. W Polsce roślina średnio pospolita (3 w 5 stopniowej skali częstości występowania), głównie w Polsce centralnej i wschodniej, w Polsce zachodniej jest wielką rzadkością.
Biologia i ekologia.
Bylina, geofit ryzomowy. Kwitnie od marca do maja, jest rośliną miododajną i owadopylną. Występuje w cienistych lasach liściastych i zaroślach. Wymaga gleb próchnicznych lub gliniastych. W klasyfikacji zbiorowisk roślinnych gatunek charakterystyczny dla rzędu (O). "Fagetalia". Roślina trująca.

</doc>
<doc id="690922" url="https://pl.wikipedia.org/wiki?curid=690922" title="Stefan Möller">
Stefan Möller



</doc>
<doc id="690923" url="https://pl.wikipedia.org/wiki?curid=690923" title="Stefan Moller">
Stefan Moller



</doc>
<doc id="690924" url="https://pl.wikipedia.org/wiki?curid=690924" title="Isopyrum thalictroides">
Isopyrum thalictroides



</doc>
<doc id="690925" url="https://pl.wikipedia.org/wiki?curid=690925" title="Exophthalmus">
Exophthalmus



</doc>
<doc id="690928" url="https://pl.wikipedia.org/wiki?curid=690928" title="Microblaze">
Microblaze

Microblaze jest mikroprocesorem programowym firmy Xilinx dedykowanym na struktury typu FPGA. 

</doc>
<doc id="690929" url="https://pl.wikipedia.org/wiki?curid=690929" title="Exophthalmia">
Exophthalmia



</doc>
<doc id="690930" url="https://pl.wikipedia.org/wiki?curid=690930" title="Adam Benesz">
Adam Benesz

Adam Benesz (ur. 11 października 1959 w Dębicy) – polski piłkarz i trener piłkarski.
Życiorys.
Karierę piłkarską rozpoczynał w Wisłoce Dębica. Następnie występował w klubach: Stal Stocznia Szczecin, Radomiak Radom, Pogoń Szczecin (w latach 1985–1996), z roczną przerwą na grę w szwedzkim Asele IK), Błękitni Stargard, Chemik Police, Stal Telgom Szczecin, Odra Szczecin.
W I lidze rozegrał 149 meczów, w tym 119 w barwach Pogoni, zdobywając w nich 12 bramek.
Jako szkoleniowiec prowadził przez kilka lat grupy młodzieżowe oraz rezerwy Pogoni Szczecin, Flotę Świnoujście i Pogoń Świebodzin. Po rozwiązaniu umowy z Odrą Chojna pozostawał bez pracy. Później został trenerem V-ligowej Iskierki Szczecin. Od lipca 2009 roku trener III-ligowego Darzboru Szczecinek.

</doc>
<doc id="690932" url="https://pl.wikipedia.org/wiki?curid=690932" title="Proptosis oculorum">
Proptosis oculorum



</doc>
<doc id="690940" url="https://pl.wikipedia.org/wiki?curid=690940" title="Arvydas Sabonis">
Arvydas Sabonis

Arvydas Romas „Sabas” Sabonis (ur. 19 grudnia 1964 w Kownie) – litewski koszykarz, występujący na pozycji środkowego, mistrz olimpijski (w barwach ZSRR), odnoszący sukcesy także w lidze NBA. Grał na pozycji środkowego (221 cm wzrostu).
Kariera w ZSRR.
Rozpoczął grę w koszykówkę gdy miał 13 lat. W wieku 17 lat zaczął występować w klubie Žalgiris Kowno, z którym zdobył mistrzostwo ZSRR w latach 1985–1987. Wcześniej, w latach 1983 w Nantes i 1985 w Stuttgarcie, z drużyną radziecką zdobył, kolejno, brązowy i złoty medal na mistrzostwach Europy oraz złoto na uniwersjadzie w Kobe w 1985. W tym samym 1985 jego klub grał w finale Europejskiego Finału Zdobywców Pucharów, przegrywając z Barceloną. W 1986 z kolei kownianie sięgnęli po Międzykontynentalny Puchar im. W. Jonesa (nieoficjalne mistrzostwa świata klubów koszykarskich) pokonując w finale Cibonę Zagrzeb.
Już w 1985 Sabonis zgłosił się do draftu NBA i został wybrany w 4. rundzie z numerem 77 ogólnej listy przez Atlantę Hawks. Wybór został jednak anulowany, ze względu na zbyt młody wiek koszykarza. Powtórny akces rok później przyniósł wybór przez Portland Trail Blazers (z 24. numerem w 1. rundzie), jednak tym razem względy polityczne sprawiły, że amerykańska publiczność na Sabonisa musiała jeszcze poczekać.
W 1988 Sabonis odniósł kolejny sukces z, prowadzoną przez Aleksandra Gomelskiego drużyną ZSRR, zdobywając jedyny w swojej karierze złoty medal olimpijski w Seulu. Na dwóch następnych igrzyskach w Barcelonie w 1992 i Atlancie w 1996, prowadząc już drużynę narodową Litwy, zdobył medale brązowe. U jego boku grali inni znakomici koszykarze litewscy Šarūnas Marčiulionis, Rimas Kurtinaitis czy Valdemaras Chomičius. Także dla Litwy na mistrzostwach Europy w Atenach w 1995 wywalczył medal srebrny.
Występy w Europie.
W 1989 ograniczenia w ZSRR na tyle zelżały, że Litwin mógł już wyjechać na Zachód. Zamiast NBA wybrał jednak Hiszpanię, gdzie grał najpierw w Forum Valladolid (lata 1989–1992), a następnie Real Madryt (1992–1995). Z nowymi klubami odniósł wielkie sukcesy, prowadząc je do mistrzostwa ligi hiszpańskiej w 1993 i 1994, a przede wszystkim do Klubowego Mistrzostwa Europy w 1995.
W czasie występów w Europie był czterokrotnie wybierany najlepszym graczem Starego Kontynentu – w latach 1984-85, 1988, 1995.
NBA.
W 1995, przekroczywszy 30 lat, Sabonis wreszcie pojawił się na parkietach NBA. Powiedział dziennikarzom: „Nie mam już nic do udowodnienia w europejskiej koszykówce, została już tylko NBA”. Grając w barwach Portland Trail Blazers już w pierwszym roku został m.in. graczem tygodnia i debiutantem miesiąca (kwiecień 1996), a na koniec sezonu zajął drugie miejsce w głosowaniu zarówno na debiutanta roku (w wieku 32 lat), jak i rezerwowego roku, zaliczono go również do pierwszego składu najlepszych debiutantów (All-NBA Rookie First Team). Wystąpił w meczu debiutantów podczas NBA All-Star Weekend. Mimo zniszczonego zdrowia (kolana, ścięgno Achillesa) z sukcesami występował w Portland przez siedem lat (z wyjątkiem sezonu 2001-2002), pomagając drużynie m.in. dotrzeć do finału konferencji w 1999 (mistrzostwo dywizji) i 2000.
W sezonie 1995/1996 zajął drugie miejsce w głosowaniu na najlepszego „szóstego” zawodnika ligi NBA.
Podsumowanie.
Sabonis grając w Ameryce najlepsze lata kariery miał już za sobą, a przebyte kontuzje praktycznie uniemożliwiały mu dynamiczne poruszanie się. Mimo tego, a także mimo wysokiego wzrostu i dużej masy ciała, "Sabas" zadziwiał na boisku umiejętnością ustawiania się, zbierania piłek, „czytania” gry, trafiania z dystansu (często punktował rzutami za 3 pkt.) oraz niekonwencjonalnego rozgrywania. Przez wielu fachowców, także z NBA (Scottie Pippen, Bill Walton, Sean Elliott, Dino Rađa), uważany za jednego z największych środkowych wszech czasów i najlepszego koszykarza Europy swoich czasów.
W 2003 Sabonis wrócił do swego macierzystego klubu, Žalgirisu (kupując 42,5% jego udziałów – pakiet kontrolny) w którym występował przez następne dwa lata. Ostatecznie przestał zawodowo grać w koszykówkę w 2005.
Życie prywatne.
Jego żona, Ingrida Mikelionytė Sabonienė, zdobyła tytuł Miss Wilna w pierwszych tego rodzaju wyborach na Litwie, w 1988. Mają trzech synów: Žygimantasa (ur. 1991), (ur. 1992) i Domantasa (ur. 1996) oraz córkę, Aušrinė (ur. 1997). Dwóch młodszych synów zostało także koszykarzami, urodzony w Valladolid Tautvydas gra w lidze hiszpańskiej, urodzony w Portland Domantas jest zawodnikiem klubu NBA Sacramento Kings.
Arvydas włada pięcioma językami: litewskim, polskim, rosyjskim, hiszpańskim i angielskim.

</doc>
<doc id="690942" url="https://pl.wikipedia.org/wiki?curid=690942" title="Tommy Remengesau">
Tommy Remengesau

Tommy Remengesau (ur. 28 lutego 1956 w Koror) – polityk, prezydent Palau od 1 stycznia 2001 do 1 stycznia 2009 oraz ponownie od 17 stycznia 2013 do 21 stycznia 2021. Wiceprezydent w latach 1993–2001.
Życiorys.
Tommy Remengesau ukończył "Grand Valley State University" w Allende, w stanie Michigan w Stanach Zjednoczonych. Jego ojciec Thomas Remengesau, znany palauski polityk, zajmował w przeszłości dwukrotnie urząd prezydenta.
W 1984, wieku zaledwie 28 lat, Tommy Remengesau dostał się do Kongresu Narodowego, zostając najmłodszym senatorem w historii kraju. 1 stycznia 1993 został wiceprezydentem, którym pozostał do 2001.
W 2000 wziął z powodzeniem udział w wyborach prezydenckich, pokonując rywala Petera Sugiyamę, stosunkiem głosów 52% do 46%. Stanowisko prezydenta objął 1 stycznia 2001. W wyborach prezydenckich 2 listopada 2004 uzyskał reelekcję, zdobywając 66,5% głosów i pokonując Polycarpa Basiliusa.
W swej polityce Remengesau koncentrował się głównie na ograniczaniu wpływów Stanów Zjednoczonych na politykę kraju. Proponował również ograniczenie liczby turystów odwiedzających wyspy.
We wrześniu 2008 zapowiedział ubieganie się o mandat senatora w wyborach powszechnych 4 listopada 2008. W wyborach tych, spośród 43 kandydatów ubiegających się o 13 mandatów w Senacie, zajął 11. miejsce i w rezultacie zdobył fotel senatora.

</doc>
<doc id="690949" url="https://pl.wikipedia.org/wiki?curid=690949" title="Fantomas wraca">
Fantomas wraca

Fantomas wraca (fr. "Fantômas se déchaîne") – francuska komedia kryminalna z 1965 roku w reżyserii André Hunebelle’a. Kontynuacja filmu „Fantomas” z Louisem de Funèsem jako komisarzem policji i Jeanem Marais w potrójnej roli: tytułowego przestępcy Fantomasa, ścigającego go dziennikarza Jérôme’a Fandora i profesora Lefebvre’a. We Francji film okazał się ogromnym sukcesem, obejrzało go ponad 4 mln widzów.
Polska premiera odbyła się w podwójnym pokazie z dokumentem "Skok na Arnhem" Wincentego Ronisza.
Fabuła.
Druga część filmu o nieuchwytnym Fantomasie. Mija rok, w czasie którego Fantomas (Jean Marais) nie dawał znaku istnienia. Dlatego jego pogromca, komisarz Juve (Louis de Funès), świętuje zwycięstwo. Z rąk prezydenta republiki odbiera Order Legii Honorowej, za ściganie złoczyńcy "na lądzie, morzu i w powietrzu". W tym momencie nadchodzi nieoczekiwana przesyłka z podpisem: "Serdeczne gratulacje. Fantomas".
Walka rozpoczyna się na nowo. Tym razem Fantomas nie zadowala się drobnymi przestępstwami czy zabójstwami. Porywa profesora Marchanda i pragnie wykorzystać wyniki jego badań do zrealizowania szaleńczego pomysłu zawładnięcia światem. Gdy okazuje się to niewystarczające, planuje porwanie kolejnego naukowca, profesora Lefebvre’a. O całej sprawie natychmiast dowiaduje się komisarz Juve. Za punkt honoru stawia sobie schwytanie zbrodniarza. Pomagają mu w tym dziennikarz Fandor (Jean Marais) i jego narzeczona Helena (Mylène Demongeot). W ten sposób zaczyna się kolejne starcie z nieuchwytnym Fantomasem. Trójka ścigających próbuje przechytrzyć sprytnego złoczyńcę i pokonać go jego własną bronią.
Akcja drugiej części jest niezwykle wartka. Pościg za zabójcą prowadzony jest w różnych środkach lokomocji, w pociągu, samochodzie oraz w samolocie. Bohaterowie pragną złapać Fantomasa w pułapkę. W tym celu udają się do Włoch. Akcja rozgrywa się m.in. wśród rzymskich zabytków. Komisarz Juve, by zapewnić sobie stuprocentowy sukces przyodziewa różne stroje m.in. księdza, pirata, lokaja czy konduktora pociągu. Pod ręką ma również gadżety własnej konstrukcji: cygaro-pistolet i sztuczne ramię. Na pewien czas ląduje nawet w szpitalu psychiatrycznym. Fantomas ma tym razem dużo mniejsze pole manewru.
W scenie końcowej ucieczki Fantomasa (Jean Marais) bierze udział samochód Citroën DS, który dzięki rozłożeniu skrzydeł, statecznika i wysunięciu dysz silników zamienia się w samolot odrzutowy i wzbija w powietrze.

</doc>
<doc id="690950" url="https://pl.wikipedia.org/wiki?curid=690950" title="Irreplaceable">
Irreplaceable

Irreplaceable – piosenka amerykańskiej wokalistki rhythm and bluesowej Beyoncé Knowles, pochodząca z jej drugiego albumu solowego, "B’Day".
W założeniu nie została napisana dla Knowles, dlatego wokalistka stworzyła własną aranżację, która zmieniła jej pierwotne brzmienie country na contemporary R&amp;B. Tekst utworu mówi o rozpadzie związku z niewiernym mężczyzną, co było bezpośrednio związane ze wspólną wizją Beyoncé i Ne-Yo, przewidującą nagranie piosenki, do której mógłby odnieść się każdy. „Irreplaceable” stanowi ponadto hymn ku empowermentowi kobiet.
„Irreplaceable” została wydana jako trzeci singel promujący album w Stanach Zjednoczonych oraz drugi na rynku międzynarodowym. Piosenka odniosła duży sukces komercyjny i spotkała się z pozytywnymi ocenami krytyków, stając się drugim najlepiej sprzedającym singlem w karierze Knowles, po „Crazy in Love”, a także najpopularniejszym utworem z "B’Day".
Utwór pozostawał na szczycie "Billboard" Hot 100 przez dziesięć tygodni i uzyskał status trzykrotnej platyny za sprzedaż powyżej trzech milionów kopii. „Irreplaceable” był najlepiej sprzedającym się singlem 2007 roku w Stanach Zjednoczonych oraz 25. najlepiej sprzedającym się singlem lat 00. w tym kraju.
Magazyn muzyczny "Rolling Stone" umieścił utwór na 60. miejscu listy 100 najlepszych piosenek dekady, a Pitchfork Media na 183. pozycji zestawienia 500 najlepszych utworów dekady. Z kolei witryna About.com wyróżniła „Irreplaceable” jako 4. najlepszą piosenkę R&amp;B roku 2006.
„Irreplaceable” został w oryginale stworzony z myślą o Chrisette Michele. Norweski zespół producencki Stargate oraz amerykański wokalista i autor tekstów Ne-Yo kompletowali materiał na "B’Day", jednak Tor Erik Hermansen ze Stargate powiedział, że „na płycie nie poszli w kierunku wyznaczonym przez piosenkę.” Utwór początkowo nie pasował do głosu Knowles, a Ne-Yo napisał tekst z perspektywy mężczyzny. „Irreplaceable” utrzymana była w stylu country, dlatego myślał on o podarowaniu jej Shanii Twain lub Faith Hill. Jednak, gdy dodano do niej dźwięki perkusji, piosenka nabrała rhythm and bluesowego brzmienia, a Ne-Yo zaczął rozważać nagranie ścieżki łączącej contemporary R&amp;B z elementami country.
Kiedy do Ne-Yo dołączył zespół produkcyjny, nagrali wstępną wersję piosenki z mężczyzną stanowiącym główny wokal. Uznali wtedy, że głos kobiecy byłby bardziej odpowiedni. Knowles otrzymała demo „Irreplaceable”, gdy była w trakcie nagrywania "B’Day". Zwróciła się do producentów z zapytaniami o ewentualną możliwość zmian, w tym aranżacji wokalnych i zwiększeniu udziału niektórych instrumentów. Espen Lind i Amund Bjørklund stworzyli refren i części gitarowe, natomiast Jim Caruana zajął się inżynierią dźwięku, a Jason Goldstein „złożeniem” wszystkich elementów w całość.
Po zakończeniu sesji nagraniowych „Irreplaceable”, Ne-Yo przyznał, że Beyoncé wyraziła dzięki piosence rzeczy, które nie dawały jej spokoju. Poza tym była zadowolona z ogólnego oddźwięku utworu, gdyż od początku chciała stworzyć nagranie, z którym mogłaby się utożsamić każda kobieta.
Piosenka wywołała kontrowersje związane z udziałem w jej tworzeniu. Ne-Yo udzielił MTV wywiadu, by wyjaśnić wszelkie wątpliwości na ten temat: „Beyoncé dawała gdzieś koncert i nim wykonała „Irreplaceable” powiedziała, 'Napisałam tę piosenkę dla moich dziewczyn', po czym ją zaśpiewała. Utwór powstał we współpracy z nią. Ja stworzyłem tekst, cały tekst. Beyoncé pomogła mi z melodią i aranżacją wokalną, co czyni ją współautorką. Wymienianie mojego i jej wkładu jest tym, co naprawdę stanowi ta piosenka.”
Tekst.
"Irreplaceable” opowiada o kobiecie, która zerwała ze swoim chłopakiem po tym, jak dowiedziała się, że ją zdradzał. W zamyśle tekst stanowić miał deklarację niezależności kobiet. Hermansen opisał utwór, jako „ścieżkę, która może przypaść do gustu ludziom na wszystkich ścieżkach życia”, podczas gdy Knowles uznała go za „nieco szczery.” Ponownie pytana o piosenkę, powiedziała: „Podstawą jest to, że nie możemy zapomnieć o naszej mocy i wartości. Czasami... jesteś tak zakochana, że o tym zapominasz. Czasami czujesz, że nie jesteś... doceniana. I... czasami oni zapominają, że mogą zostać zastąpieni przez kogoś innego.” Bill Lamb z About.com zauważył, że empowerment kobiet występujący w „Irreplaceable” jest podobny do koncepcji książki "Waiting to Exhale" (1995) Terry’ego McMillana.
Wydanie i wykonania na żywo.
„Irreplaceable” został na rynku międzynarodowym wydany jako drugi singel promujący "B’Day". 26 października 2006 roku w Wielkiej Brytanii ukazały się jego dwie wersje: standardowe CD z albumową wersją piosenki i remiksem „Ring the Alarm” oraz wydanie złożone z wykonania albumowego, trzech remiksów „Ring the Alarm” oraz teledysku do tegoż utworu. W tym samym tygodniu w Wielkiej Brytanii premierę miała również płyta gramofonowa z „Irreplaceable”. 6 listopada singel wydany został w Australii i składał się z wersji albumowej oraz dwóch remiksów „Déjà Vu”.
W Stanach Zjednoczonych „Irreplaceable” był trzecim singlem promującym "B’Day", po „Déjà Vu” i „Ring the Alarm”. Miał premierę 5 grudnia 2006 roku i składał się z piosenki w wersji albumowej oraz instrumentalnej.
Knowles nagrała hiszpańskojęzyczną wersję utworu zatytułowaną „Irreemplazable”, która znalazła się na drugim dysku wydania deluxe "B’Day". 28 sierpnia 2007 roku w Stanach Zjednoczonych, a 10 września w Wielkiej Brytanii premierę miał minialbum "Irreemplazable". EP zawiera studyjną wersję oraz remiks „Irreemplazable”, utwór „Amor Gitano”, trzy wersje „Beautiful Liar”, remiks „Get Me Bodied” autorstwa Timbalanda, a także „Oye”, hiszpańską wersję „Listen”.
Knowles wielokrotnie wykonywała „Irreplaceable” na żywo. Swoim występem, śpiewając piosenkę, rozpoczęła galę 2006 American Music Awards. Zespół country Sugarland, który często wykonywał podczas swoich koncertów covery utworów wokalistki, dołączył do niej na scenie, by wspólnie wykonać „Irreplaceable” w wersji country podczas ceremonii 2007 American Music Awards. „Irreplaceable” była również piosenką, która zakończyła trasę koncertową The Beyoncé Experience w 2007 roku. Wykonanie na żywo podczas koncertu w Staples Center w Los Angeles wydane zostało na DVD "The Beyoncé Experience Live!".
Oceny krytyków.
"Irreplaceable” zebrała pozytywne opinie krytyków. Bill Lamb z About.com pochwalił Stargate za „prostą, zwróconą w stronę popu produkcję”, a sam utwór uznał za „wspaniały”. Jody Rosen w recenzji dla "Entertainment Weekly" napisała, że piosenka jest inna od wszystkiego, co do tej pory wykonywała Beyoncé. Sarah Rodman z "The Boston Globe" określiła ją mianem „delikatnej, ale chwytliwej.” Spence Abbott ze strony internetowej IGN zauważył, że „Irreplaceable” i „Resentment” „podążają za tradycyjnym dźwiękiem contemporary R&amp;B” bardziej niż pozostałe piosenki z albumu, przez co „wyróżniają się tak, jakby były nagrane oddzielnie od całego "B’Day"."
Lamb wyróżnił piosenkę jako jeden z najsilniejszych punktów albumu i uznał ją za „przedmiot kobiecej siły i niezależności.” Pitchfork Media nazwała „Irreplaceable” „najbardziej wyszukanym” i „najbardziej szczerym utworem” w dotychczasowej twórczości Knowles. Barry Schwartz z magazynu internetowego Stylus Magazine napisał, że „Irreplaceable” jest „niemalże perfekcyjna i zawiera najbardziej prawdziwy i emocjonalny wokal Beyoncé, jaki do tej pory zaprezentowała.”
Sukces komercyjny.
Podczas nagrywania „Irreplaceable” Hermansen uznał, że piosenka nie spotka się z dużą popularnością w stacjach radiowych ze względu na obecność gitar akustycznych i popowe brzmienie. Nie oczekiwał również przypisania jej do konkretnego gatunku. Mimo to, utwór stał się najpopularniejszym singlem z "B’Day", zajmując miejsca na listach przebojów na całym świecie.
Singel 4 listopada 2006 roku zadebiutował na 87. pozycji "Billboard" Hot 100. Szybko jednak zaczął piąć się w górę, głównie za sprawą obecności na antenach stacji radiowych, również tych, które nadawały muzykę country. „Irreplaceable” był przez sześć tygodni najczęściej odtwarzanym utworem w amerykańskich rozgłośniach. Trzy dni po premierze, singel pomógł "B’Day" powrócić do pierwszej dziesiątki "Billboard" 200. Piosenka dotarła na szczyt Hot 100 16 grudnia, stając się czwartym utworem numer jeden w solowej karierze Knowles oraz jej drugim singlem na szczycie w roku 2006, po „Check on It”. „Irreplaceable” spędził w sumie dziesięć tygodni na 1. miejscu. Ostatnim singlem, który tego dokonał był „Gold Digger” Kanye Westa i Jamiego Foxxa w 2005 roku. „Irreplaceable” pobił tym samym dziewięciotygodniowy rekord „Baby Boy”, jednak nie zdołał pobić „Independent Women Part I” Destiny’s Child, który utrzymywał się na szczycie przez jedenaście tygodni na przełomie 2000/2001 roku. Dzięki „Irreplaceable” Knowles zajęła 3. miejsce na liście artystek z największą liczbą singli numer jeden. Wokalistka w 2006 roku była współautorką trzech piosenek na czołowej pozycji Hot 100, stając się jedną z trzech kobiet w historii, które tego dokonały, po Carole King (1971) i Mariah Carey (1991). Singel pozostawał w zestawieniu przez trzydzieści tygodni i uzyskał status trzykrotnej platyny za sprzedaż powyżej trzech milionów kopii. „Irreemplazable”, hiszpańskojęzyczna wersja „Irreplaceable”, również odniosła sukces, plasując się na 4. pozycji Hot Latin Songs.
„Irreplaceable” był najpopularniejszym singlem 2007 roku w Stanach Zjednoczonych i został umieszczony na szycie listy Top Hot 100 Hits of 2007.
Na arenie międzynarodowej „Irreplaceable” także cieszył się dużą popularnością. W Oceanii singel zadebiutował na 28. pozycji australijskiej ARIA Singles Chart, ostatecznie docierając na szczyt listy, na którym pozostawał przez trzy tygodnie. Był jednocześnie pierwszym utworem numer jeden Knowles w tym kraju. „Irreplaceable” uzyskał w Australii platynowy status za sprzedaż powyżej 70.000 kopii. Poza tym, singel był dwukrotnie obecny w zestawieniach najlepiej sprzedających się singli roku w Australii; zajął 23. miejsce w 2006 i 42. miejsce w 2007. W Nowej Zelandii piosenka zadebiutowała na pozycji 3., awansując następnie na szczyt i spędzając w sumie 18 tygodni na liście. W większości krajów europejskich singel zajmował miejsca w czołówkach notowań. W Wielkiej Brytanii uplasował się na 4. miejscu i spędził dwanaście tygodni w pierwszej dwudziestce UK Singles Chart, w sumie pozostając na liście przez 25 tygodni. W brytyjskim iTunes „Irreplaceable” jest, tuż za utworami z "I Am... Sasha Fierce", najczęściej kupowaną piosenką Knowles.
Nagrody.
„Irreplaceable” otrzymała nagrodę Soul Train Music Award w kategorii najlepszy singel R&amp;B/soulowy, a także statuetkę dla ulubionej piosenki na gali Nickelodeon Kids’ Choice Awards. W 2008 roku była również nominowana do nagrody Grammy w kategorii nagranie roku, a także do VH1 Soul Vibe za utwór roku. „Irreplaceable” została wyróżniona jako jedna z pięciu najczęściej wykonywanych piosenek roku na gali ASCAP Music Awards.
Wideoklip.
Wideoklip do „Irreplaceable” nakręcony został przez Anthony’ego Mandlera i zawiera debiutancki występ zespołu koncertowego Knowles, Suga Mama. W rolę byłego chłopaka wokalistki wcielił się model Bobby Roache, który zagrał również policjanta w teledysku do „Ring the Alarm”, a także pojawił się na scenie jako wojownik podczas występu Jaya-Z i Beyoncé w ramach Fashion Rocks 2006. Wideo wydane zostało w 2007 roku na "B’Day Anthology Video Album". Fragment teledysku, w którym Knowles tańczy przed szklanymi drzwiami zainspirowany był jednym z filmów o Jamesie Bondzie. W styczniu 2008 roku, na antenie MTV Tr3s, premierę miał wideoklip do „Irreemplazable”, hiszpańskojęzycznej wersji „Irreplaceable”.
Teledysk opowiada historię obrazującą tekst piosenki. Roache powiedział: „Kazała mi spakować wszystkie moje rzeczy, zostałem wykopany – tak zaczyna się wideo.” W połowie wideoklipu Beyoncé podąża za swoim byłym chłopakiem na zewnątrz domu i opiera się o maskę Jaguara XK, obserwując, jak wynosi swoje bagaże. Po chwili okazuje się, że czekała na zewnątrz wyłącznie po to, by odebrać to, co mu kupiła. Po tym mężczyzna opuszcza jej dom taksówką. Między tymi ujęciami przedstawione są obrazy Knowles przeglądającej się w lustrze; ubranej w spódnicę z wysokim stanem, malującej się szminką i z wałkami na włosach. Pod koniec teledysku, wokalistka śpiewa ze swoim, złożonym z samych kobiet, zespołem Suga Mama. Wideo kończy się tym, jak Beyoncé wita w drzwiach swojego nowego chłopaka.
Nagrody.
"Irreplaceable” zdobył nagrodę dla wideoklipu roku na gali BET Awards 2007. Teledysk nominowany był również do MTV Video Music Award w tej samej kategorii. Wideo nominowane było również do nagrody Michaela Jacksona dla najlepszego teledysku R&amp;B/soulowego lub rapowego na gali Soul Train Music Awards. Wokalistka przegrała jednak z raperem (i mężem) Jayem-Z i jego teledyskiem do „Show Me What You Got”.

</doc>
<doc id="690952" url="https://pl.wikipedia.org/wiki?curid=690952" title="Andrzej Miązek">
Andrzej Miązek

Andrzej Miązek (ur. 16 maja 1964 w Lipianach) – polski piłkarz, obrońca oraz trener piłkarski.
Jest wychowankiem Stali Lipiany. Od roku 1980 reprezentował barwy Pogoni Szczecin. Zadebiutował 12 października 1980 w drużynie juniorów występującej wówczas w lidze międzywojewódzkiej juniorów. Od 1983 włączony został w skład kadry I zespołu "Portowców" a na boiskach pierwszoligowych zadebiutował w meczu przeciw Wiśle Kraków rozegranym w Krakowie 18 września 1983. Swoją pierwszą i drugą bramkę w I lidze zdobył w meczu z Zagłębiem w Sosnowcu 19 czerwca 1985.
Ogółem w latach 1980–1997 w barwach Pogoni rozegrał 621 spotkań towarzyskich, międzynarodowych, o Puchar Polski i mistrzostwo I i II ligi zdobywając łącznie 11 bramek.
W I lidze zaliczył 257 meczów i zdobył 7 bramek.
Występował również w Odrze Szczecin, Flocie Świnoujście, Victorii 95 Przecław, Redze Trzebiatów (w trzech ostatnich jako grający trener).
We wrześniu 2010 roku Andrzej Miązek został trenerem trzecioligowego Energetyka Gryfino. Zastąpił on na tym stanowisku Jana Juchę.

</doc>
<doc id="690954" url="https://pl.wikipedia.org/wiki?curid=690954" title="Teti (faraon)">
Teti (faraon)

Teti – władca starożytnego Egiptu, założyciel VI dynastii.
Pochodzenie i rodzina.
Matką jego była Seszseszet, ojcem przypuszczalnie Szepsipuptah, który nie był królem. Jego bratem mógł być Mehu, żoną natomiast była Iput, córka Unisa, a następnie Chuit. Ze związku z Iput miał syna Pepiego.
Działalność.
Według Manetona panował 30 lat i został zamordowany przez członków swojej straży przybocznej (w wątpliwość podaje to "Schneider"). Kanon turyński wspomina o 7 pierwszych miesiącach jego panowania i jest tutaj niekompletny. Najpóźniej znana data to szósty spis ludności, co odnosi się do spisów dokonywanych co 2 lub 1,5 roku (a więc przynajmniej 9 do 12 lat rządów).
Chcąc uprawomocnić swoją władzę, poślubił córkę poprzedniego władcy. Swoją córkę Seszseszet wydał za wezyra Mererukę, co miało być próbą rozładowania napiętej sytuacji wewnętrznej i zjednania sobie arystokracji. Jego działalność prawodawcza jest zaświadczona dekretem zwalniającym z podatków świątynię Ozyrysa w Abydos i jej kapłanów. Był też pierwszym władcą zaświadczonym w związku z kultem Hathor w Denderze. Podtrzymywał stosunki międzynarodowe, rozwijane już za czasów V dynastii, z Byblos, Puntem i Nubią. W okresie jego rządów, oprócz wymienionego Mereruki, wezyrami byli: Chnumneti, Kagemni, Neferseszemre, Neferseszemptah, Anchmahor i Chentikai.
Zespół grobowy.
Został pochowany w piramidzie w północnej Sakkarze.

</doc>
<doc id="690957" url="https://pl.wikipedia.org/wiki?curid=690957" title="Próba Rinnego">
Próba Rinnego

Próba Rinnego – służy przede wszystkim do oceny utraty słuchu. Porównuje czas słyszenia dźwięków przenoszonych przez przewodnictwo powietrzne z dźwiękami przenoszonymi przez przewodnictwo kostne. W ten sposób szybko można ocenić stopień i obecność utraty słuchu.
Próbie Rinnego zawsze powinna towarzyszyć próba Webera, w celu wykrycia utraty słuchu zmysłowo-nerwowego, a tym samym potwierdzenia charakteru utraty słuchu. Próba Rinnego została nazwana na cześć niemieckiego otologa Heinricha Adolfa Rinnego (1819–1868), a próba Webera otrzymała swoją nazwę po niemieckim psychologu Ernst Heinrich Weber (1795–1878).
Przebieg.
Próbę Rinnego wykonywana jest poprzez umieszczenie wibrującego kamertonu, o częstotliwości 512 Hz, przy kostce wyrostka sutkowatego pacjenta i poproszeniu go o poinformowaniu, kiedy przestanie on słyszeć wibracje. Następnie wciąż wibrujący kamerton umieszczany jest w odległości 1-2 cm od kanału słuchowego, a pacjent pytany jest, czy słyszy wibracje. 
Przewodnictwo powietrzne i kostne.
Przewodzenie powietrzne wykorzystuje aparat ucha środkowego (małżowina uszna, błona bębenkowa i kosteczki słuchowe) do wzmacniania i kierowania dźwięku do ślimaka, podczas gdy przewodnictwo kostne omija niektóre lub wszystkie z nich i umożliwia przekazywanie dźwięku bezpośrednio do ucha wewnętrznego, aczkolwiek redukuje osłabia ona przewodzony dźwięk.
Zauważ, że słowa pozytywny i negatywny są tutaj używane w nieco mylący sposób, w porównaniu do ich typowego użycia w badaniach medycznych. Dodatni lub ujemny w tym przypadku oznacza, że określony parametr został oceniony lub nie. W tym przypadku parametrem, jest to czy przewodnictwo powietrzne (AC) jest lepsze niż przewodnictwo kostne (BC). Zatem „pozytywny” wynik wskazuje na stan zdrowia, w przeciwieństwie do wielu innych testów medycznych. Dlatego niektórzy wolą unikać używania terminów „pozytywny” lub „negatywny” i po prostu stwierdzają, czy test był normalny czy nienormalny. Na przykład: „Próba Rinnego był nieprawidłowy w prawym uchu, przewodnictwo kostne było większe niż przewodnictwo powietrzne”.
Ograniczenia.
Próba ta i jej uzupełnienie, Próba Webera, są szybkimi testami przesiewowymi i nie zastępują formalnej audiometrii. Ostatnio jego wartość jako testu przesiewowego została zakwestionowana. Próba Rinnego nie jest wiarygodna w rozróżnianiu przypadków utraty czuciowo-nerwowej i ciężkiej jednostronnej lub całkowitej utraty czuciowo-nerwowej. W takich przypadkach przewodzenie kości do przeciwnego ucha normalnego będzie lepsze niż przewodnictwo powietrzne, co da wynik fałszywie ujemny. W takim przypadku test Webera wykaże jednak oznaki lateralizacji, sugerując pewien rodzaj patologii. Formalne badania audiometryczne byłyby wymagane, jeśli zostaną przedstawione jakiekolwiek nieprawidłowe wyniki.

</doc>
<doc id="690959" url="https://pl.wikipedia.org/wiki?curid=690959" title="Miękkie narkotyki">
Miękkie narkotyki



</doc>
<doc id="690963" url="https://pl.wikipedia.org/wiki?curid=690963" title="Zamek Królewski w Sanoku">
Zamek Królewski w Sanoku

Zamek Królewski w Sanoku – zamek sięgający swoją historią średniowiecza, obecnie będący siedzibą Muzeum Historycznego, znajdujący się przy ulicy Zamkowej w Sanoku, w drugiej połowie XVII wieku należał do starostwa sanockiego.
Historia.
Najstarsza wzmianka o grodzie w Sanoku pochodzi z roku 1150 i została spisana w ruskim "Kodeksie Hipackim". Ruski kronikarz wspomina w niej o wyprawie króla Gejzy II na Ruś podczas której zajął grody Sanok i Przemyśl. Obecny zamek położony jest na wzgórzu 317 m n.p.m. nad stromym zboczem od strony wschodniej u podnóża którego przepływała rzeka San, obecnie Potok Płowiecki. Prowadzone prace archeologiczne potwierdziły istnienie wczesnośredniowiecznego grodu obronnego na północnej stronie wzgórza zamkowego.
1339–1772.
W 1339 roku piastowski książę Bolesław Jerzy Trojdenowicz wydał przywilej, w którym nadał Sanokowi prawo miejskie magdeburskie. W czasach piastowskich po odzyskaniu przez króla Kazimierza Wielkiego Grodów Czerwieńskich, na obecnym wzgórzu zamkowym stał prawdopodobnie drewniany gród otoczony następnie murem obronnym. Król w okresie swojego panowania gościł na sanockim zamku trzykrotnie. Kilkakrotnie przebywał w Sanoku książę Władysław Opolczyk, fundator klasztoru franciszkanów w tym mieście. Następnie w okresie panowania króla Władysława Jagiełły, na sanockim zamku 2 maja 1417 odbyła się królewska uczta weselna z nowo poślubioną wybranką księżniczką Elżbietą Granowską. Dla kolejnej królowej Zofii zamek sanocki był jej ostatnim domem aż do śmierci w roku 1461. Od czasów króla Władysława Jagiełły zamek królewski w Sanoku stanowił już oprawę małżonek królewskich. Kolejną władczynią zamku była Bona Sforza małżonka króla Zygmunta I Starego, która nigdy w Sanoku nie przebywała, natomiast z jej polecenia marszałek Mikołaj Wolski przebudował gotycki sanocki zamek na styl renesansowy. Prace budowlane trwały w latach 1523–1548, w tym też czasie została rozebrana istniejąca na zamku prawosławna cerkiew pw. św. Dymitra wzmiankowana w roku 1435. W 2005 roku archeolodzy odkryli w miejscu pozostałości przycerkiewnego cmentarza.
W latach 1555–1556 zamek był siedzibą królowej Izabeli Jagiellonki po jej ucieczce z Węgier. Od początku XV do połowy XVI wieku na zamku miał siedzibę Urząd Grodzki ze starostą oraz sądy: grodzki, ziemski i sąd wyższy prawa niemieckiego (magdeburskiego). Zamek był dwukondygnacyjny, w piwnicach odbywały się posiedzenia sądów, natomiast 2 górne piętra przeznaczone były dla oficjalistów. Obok stała wieża w której odbywali kary skazani za przewinienia. Akta grodzkie trzymano w osobnym budynku obok mostu. Na zamku swoje urzędy sprawowali starostowie oraz kasztelani sanoccy. Pod koniec XVI wieku zamek uległ dalszej rozbudowie, dobudowane zostało wówczas skrzydło południowe. Na przełomie XVII/XVIII wieku dobudowano skrzydło północne.
1772–1939.
Ostatnia obrona zamku miała miejsce w roku 1809 w okresie wojen napoleońskich, w czasie której męstwem odznaczył się Franciszek Ksawery Krasicki, ostatni obrońca zamku, który fortelem powstrzymał nacierające oddziały austriackie. W okresie zaborów zamek był również siedzibą urzędu obwodu sanockiego, potem starostwa powiatu sanockiego. Upadek zamku nastąpił pod koniec XIX oraz na początku XX wieku. W 1915 po inwazji rosyjskiej, rozebrane zostało skrzydło południowe. Od tego okresu do 2010 zamek zachował się w niezmienionej formie.
W 1908 ustanowiono na budynku zamku tablicę upamiętniającą wizytę cesarza Franciszka Józefa I w dniach 31 października i 1 listopada 1851. W XIX wieku zamek posiadał numer 1 w mieście (od zamku rozpoczynała się numeracja budynków).
Podczas I wojny światowej w trakcie okupacji rosyjskiej Sanoka w grudniu 1914 pomieszczenia na zamku zajmował krótkotrwale gradonaczelnik Rodionow, a na początku 1915 jego następca Popow.
Mianowany w maju 1933 biskupem ordynariuszem nowo utworzonej diecezji dla Łemków w Sanoku bp Grzegorz Łakota otrzymał siedzibę urzędu w sanockim zamku. W okresie międzywojennym od 1934 zamek pełnił funkcję Muzeum Ziemi Sanockiej, a badania z zakresu historii ziemi sanockiej prowadził Adam Fastnacht. W latach 30. II Rzeczypospolitej w budynku mieścił się Powiatowy Zarząd Drogowy, Rada Szkolna Powiatowa. Na zamku mieściło się mieszkanie starosty sanockiego.
1939-1945.
We wrześniu 1939 zamek został splądrowany, później w okresie okupacji urządzono na zamku Muzeum Łemkowszczyzny. W tym czasie do czerwca 1941 sanocki zamek znajdował się naprzeciwko Linii Mołotowa, ponieważ granica radziecko-niemiecka została wytyczona wzdłuż wschodniego podnóża zamku nad rzeką San. Niemcy wybudowali na wzgórzu zamkowym jeden z elementów systemu obrony przygranicznej – betonowy bunkier pod placem zamkowym, który wchodził w skład umocnień tzw. „Pozycji Granicznej Galicja”. Wejście do bunkra znajduje się po wschodniej i zachodniej stronie wzgórza zamkowego. W sierpniu roku 1944 lokalne władze niemieckie wywiozły z sanockiego zamku ocalałe najstarsze pamiątki kultury polskiej, część z nich została odnaleziona po wojnie w okolicach Legnicy, a następnie przekazana do AGAD i archiwum rzeszowskiego.
1945–2019.
Do 1946 w zamku mieścił się szpital wojskowy, a następnie rusznikarnia.
W 1965 podjęto decyzję o restauracji budynku zamku. W 1972 zespół zamkowy (zamek, park zamkowy, umocnienia ziemne, resztki wałów i fosy od strony zachodniej, umocnienia obronne, studnia zamkowa oraz rejon wzgórza zamkowego), zostały włączone do uaktualnionego wówczas spisu rejestru zabytków Sanoka. Do wojewódzkiego rejestru zabytków został wpisany zamek (A-627 z 27 listopada 1952) oraz osobno pozostałości umocnień obronnych i otoczenie zamku (A-1198 z 21 listopada 2013). Do gminnego rejestru zabytków miasta Sanoka zostały wpisane zamek i studnia.
W otoczeniu zamku pod koniec XX wieku powstał budynek, który zyskał przydomek „mały zamek”.
W latach 2000–2004 na zamku prowadzone były prace renowacyjno-konserwatorskie, przebudowie uległy wnętrza zamkowe na potrzeby ekspozycji i powiększających się zbiorów muzealnych. Wyeksponowana została w tym czasie stopa fundamentowa posadowienia tzw. Wieży Kazimierzowskiej. W lutym 2010 rozpoczęto odbudowę południowego skrzydła zamku istniejącego w dawnych wiekach. Południowe skrzydło zamku zostało zbudowane przez władze austriackie na potrzeby rozbudowy siedziby cyrkułu sanockiego, a spalone przez wojska rosyjskie w roku 1915 w czasie I Wojny światowej. W kolejnych latach rozebrano ruiny pozostające po latach wojny. Projekt rewitalizacji wzgórza zamkowego z funduszy unijnych w swoich zamierzeniach miał na celu odbudowę wieży oraz skrzydła południowego zamku na potrzeby galerii im. Zdzisława Beksińskiego. Inwestycja realizowana była ze środków Europejskiego Funduszu Rozwoju Regionalnego w ramach Regionalnego Programu Operacyjnego Województwa Podkarpackiego. Koszt realizacji projektu wyniósł ponad 5 mln zł.
Do okładziny murów użyto niskiej jakości kamienia, a pewne elementy bryły, jak i sposób w jaki ułożono kamień, są ahistoryczne i spotkały się z powszechną krytyką. Nie udało się też odbudować wieży widokowej, której brak negatywnie wpływa na wygląd całości obiektu.
Wykopaliska archeologiczne.
W miejscu pod dziedzińcem zamku ulokowane zostały w latach 1940–1941 dwa niemieckie schrony, będące częścią „Pozycji Granicznej Galicja”; do czasu ataku III Rzeszy na Związek Radziecki funkcjonowały w ramach obrony granicy Generalnego Gubernatorstwa.

</doc>
<doc id="690964" url="https://pl.wikipedia.org/wiki?curid=690964" title="1 Pułk Ułanów Legionów Polskich">
1 Pułk Ułanów Legionów Polskich

1 Pułk Ułanów Legionów Polskich – oddział jazdy Legionów Polskich. Ułani tej jednostki, od nazwiska swego dowódcy, nazywani byli „"Beliniakami"”.
Pułk powstał z utworzonego 13 sierpnia 1914 przez Władysława Zygmunta Belinę-Prażmowskiego 140-osobowego szwadronu ułanów w oparciu o pierwszy 7-osobowy patrol konny, awangardę przemarszu Pierwszej Kompanii Kadrowej 6 sierpnia 1914.
Pułk przez cały swój szlak bojowy pozostawał pod dowództwem Beliny. Ów 7-osobowy patrol konny, pod dowództwem Prażmowskiego- „Beliny” tworzyli: Janusz Julian Głuchowski „Janusz”, Antoni Jabłoński „Zdzisław”, Zygmunt Karol Karwacki „Stanisław Bończa”, Stefan Kulesza „Hanka”, Stanisław Skotnicki „Grzmot”, Ludwik Skrzyński „Kmicic”.
W lutym i marcu 1917 roku w pułku zostały zorganizowane i przeprowadzone kawaleryjskie kursy (oficerski i podoficerski) oraz dwa kursy administracyjne.
10 sierpnia 1917 roku dowódca Legionów Polskich powierzył dowództwo pułku rotmistrzowi Albertowi Kordeckiemu z 2 pułku ułanów.
Beliniacy.
1 szwadron
2 szwadron
3 szwadron
4 szwadron
Żołnierze byłego 1 pułku ułanów Legionów Polskich, którym 17 maja 1922 Naczelnik Państwa i Naczelny Wódz nadał Order Wojskowy Virtuti Militari V klasy:
Kontynuacja.
Z tego pułku wyłoniły się następnie trzy oddziały:
Odznaka.
Odznaka zaprojektowana przez kpr. Kajetana Stefanowicza, została ustanowiona 5 listopada 1916 roku, ma kształt okrągłej tarczy o średnicy od 41 do 45 mm: z obrzeżem w formie skręconego sznurka, z tłem drobno groszkowanym. Widnieje na nim monogram „1 PU” na tle czapki ułańskiej i dwie daty: „II VIII 1914” – oznaczająca moment wyruszenia patrolu Beliny z Galicji do Królestwa; „V XI 1916” – dzień ustanowienia odznaki. Odznaka została zatwierdzona w rozkazie Ministra Spraw Wojskowych 5 maja 1920 roku. Prawo do jej otrzymania mieli żołnierze pełniący służbę co najmniej przez rok. Łącznie nadano blisko 800 odznak.
Upamiętnienie.
31 grudnia 1930 Zarząd Miasta Lublina postanowił o nadaniu nazwy nowej ulicy Beliniaków usytuowanej w zachodniej części miasta. 

</doc>
<doc id="690975" url="https://pl.wikipedia.org/wiki?curid=690975" title="Zakłady Przemysłowe „1-go Maja” w Pruszkowie">
Zakłady Przemysłowe „1-go Maja” w Pruszkowie

Zakłady przemysłowe „1 Maja” – zakłady powstałe w 1920 z inicjatywy Stowarzyszenia Mechaników Polskich z Ameryki na terenie miasta Pruszków. Do 1948 nosiły nazwę - Zakłady Przemysłowe Stowarzyszenia Mechaników Polskich.
Początkowo produkowano wiertarki i tokarki. W 1925 rozpoczęto produkcję frezarek uniwersalnych, a w 1936, uruchomiono produkcję frezarek serii FA, które były wzorowane na konstrukcji CINCINNATI. Zakład produkował również obrabiarki dla przemysłu zbrojeniowego, oraz działa przeciwpancerne na licencji Boforsa. Przy zakładzie zorganizowano szkołę zawodową przemysłu metalowego.
16 stycznia 1945 zabudowania fabryczne zostały wysadzone w powietrze przez wycofujące się oddziały niemieckie.
Po trwającej dwa lata odbudowie zakład wznowił produkcję frezarek serii FA. W połowie lat pięćdziesiątych zostały skonstruowane nowe rodziny frezarek poziomych i pionowych. Początkowo produkowano obrabiarki na potrzeby kraju, później również na eksport.
Po 1970 zaczęto produkować sterowaną numerycznie frezarkę konsolową z głowicą rewolwerową oraz pionowe centra obróbkowe sterowane numerycznie.

</doc>
<doc id="690980" url="https://pl.wikipedia.org/wiki?curid=690980" title="Survivor (singel Destiny’s Child)">
Survivor (singel Destiny’s Child)

Survivor – singiel amerykańskiego zespołu Destiny’s Child. Utwór „Survivor” pochodzi z albumu Survivor (z 2001 roku.). Twórcami piosenki są Beyoncé Knowles, Anthony Dent oraz Mathew Knowles.
Informacje.
Inspiracją dla Beyoncé do napisania tej piosenki było stwierdzenie pewnego DJa, że z Destiny’s Child odeszły trzy członkinie. Teledysk pokazuje dziewczyna jako troje rozbitków na odludnej wyspie. Pokazuje też jak doszło do rozbicia „statku”. „Survivor” stał się singlem rozpoznawczym dla grupy tak samo, jak Say My Name, Jumpin’, Jumpin’ i Independent Women (Part I i Part II).
Kontrowersje.
LaTavia Roberson i LeToya Luckett wniosły pozew przeciwko Knowles, jej ojcu i Rowland. Uważały, że tekst „Survivor” odnosi się do ich odejścia, a ostatni album Destiny’s Child "The Writing’s on the Wall" osiągnął dziewięć milionów kopii sprzedanych na całym świecie. Miało to miejsce po opuszczeniu zespołu przez dziewczyny. Słowa „You thought I wouldn't sell without you/Sold nine million” uznały za aluzję do nich.

</doc>
<doc id="690981" url="https://pl.wikipedia.org/wiki?curid=690981" title="Kalka kreślarska">
Kalka kreślarska



</doc>
<doc id="690985" url="https://pl.wikipedia.org/wiki?curid=690985" title="Droga wojewódzka nr 265">
Droga wojewódzka nr 265

Droga wojewódzka nr 265 (DW265) – droga wojewódzka w południowej części województwa kujawsko-pomorskiego oraz w zachodniej części województwa mazowieckiego o długości 44 km łącząca Brześć Kujawski z Gostyninem. Droga w woj. kujawsko-pomorskim prowadzi przez tereny powiatu włocławskiego (gminy: Brześć Kujawski, Włocławek, Kowal oraz Baruchowo), natomiast w województwie mazowieckim przez powiat gostyniński (gminy: Gostynin). W Kowalu krzyżuje się z drogą krajową nr 91.

</doc>
<doc id="690986" url="https://pl.wikipedia.org/wiki?curid=690986" title="Commutatio">
Commutatio



</doc>
<doc id="690988" url="https://pl.wikipedia.org/wiki?curid=690988" title="Synagoga w Starym Sączu">
Synagoga w Starym Sączu

Synagoga w Starym Sączu – synagoga znajdująca się w Starym Sączu przy ulicy Stanisława Staszica 10.
Synagoga została zbudowana w 1906 roku, zaraz po rozebraniu starej synagogi, według projektu architekta Józefa Kostańskiego. Podczas II wojny światowej hitlerowcy zdewastowali synagogę. Po zakończeniu wojny została przystosowana do potrzeb biura oraz warsztatów. Obecnie trwają prace przygotowawcze mające na celu adaptację synagogi na cele kulturalne.
Murowany budynek synagogi wzniesiono na planie kwadratu. W północnej części znajdował się szeroki przedsionek, nad którym na piętrze znajdował się babiniec.

</doc>
<doc id="690992" url="https://pl.wikipedia.org/wiki?curid=690992" title="Hiperbaton">
Hiperbaton

Hiperbaton (gr. "hypérbaton", łac. "transgressio"), przekładnia/przestawnia – zabieg retoryczny (zaliczany do tropów, a niekiedy do figur), polegający na niezwykłym przestawieniu szyku wyrazów w zdaniu, odbiegającym od normy językowej, np. "Pospolita Rzecz zamiast Rzeczpospolita".

</doc>
<doc id="690994" url="https://pl.wikipedia.org/wiki?curid=690994" title="Rohacze">
Rohacze

Rohacze (słow. "Roháče", niem. "Rohács-Gruppe", "Rohácsgebirge", węg. "Rohács-csoport") – dwa wybitne, skaliste szczyty w grani głównej Tatr Zachodnich, położone ponad dolinami: Smutną, Żarską i Jamnicką. Swoim wyglądem bardziej przypominają szczyty Tatr Wysokich niż Tatr Zachodnich.
Topografia.
Wyższym z Rohaczy jest Rohacz Płaczliwy, który ma wysokość 2126 m n.p.m. Niższy – Rohacz Ostry – ma 2086 m n.p.m. Rozdzielone są Rohacką Przełęczą (1962 m). W północnym kierunku do Doliny Smutnej opadają bardzo stromymi ścianami o względnej wysokości 200–250 m. Od Rohacza Płaczliwego odbiega w południowym kierunku boczny grzbiet, który poprzez Żarską Przełęcz łączy się z Barańcem.
Według niektórych topografów nazwą "Rohacze" określane jest całe pasmo górskie od Rohacza Ostrego aż po Zuberski Wierch, obejmujące takie szczyty, jak: Zuberski Wierch, Brestowa Kopa, Brestowa, Salatyński Wierch, Mały Salatyn, Spalona Kopa, Pachoł, Banówka, Hruba Kopa, Trzy Kopy, Rohacz Płaczliwy, Rohacz Ostry.
Opis.
Zbudowane ze skał krystalicznych Rohacze od dawna były sławne wśród turystów. Wspinał się na nie m.in. Tytus Chałubiński z liczną grupą towarzyszących mu górali. Przez Rohacze biegnie malowniczy szlak turystyczny, który swoją skalną scenerią, ze stromymi podejściami i licznymi ubezpieczeniami w postaci łańcuchów przypomina polską Orlą Perć, bywa też nazywany „Orlą Percią Tatr Zachodnich”. Jest to fragment czerwonego szlaku biegnącego przez główną grań Tatr. W znacznej mierze ten szlak prowadzi ściśle po grani, dlatego też miejscami jest bardzo eksponowany (zwłaszcza w rejonie tzw. Rohackiego Konia) i stąd uchodzi za szlak trudny, który wymaga dobrego przygotowania turystycznego oraz odporności na ekspozycję. Nie powinni wybierać tej trasy turyści z lękiem wysokości. Niektórzy uważają nawet, że ta trasa może być bardziej wymagająca od Orlej Perci (m.in. ze względu na wspomnianą ekspozycję).
Tak o Rohaczach pisał w 1907 r. taternik Janusz Chmielowski: „"Pasmo to niewielkie, lecz pięknością nie ustępuje bynajmniej szczytom Tatr Wysokich"”. Pierwszego przejścia zimowego grani Rohaczy, od Rakonia po Smutną Przełęcz, dokonali w marcu 1911 r. (częściowo na nartach) Henryk Bednarski, Józef Lesiecki, Leon Loria, Mariusz Zaruski, Stanisław Zdyb i Janusz Żuławski. Mariusz Zaruski tak pisał o tym w 1912 r.: "„...chociaż każdy z nas obyty był dobrze z cudami tatrzańskiej zimowej fantasmagorii, przez dłuższy czas staliśmy bez ruchu, podziwiając robotę pelagiczną zimy. Oto ściana lita ze śniegu, straszliwą w swej śmiałości linią spadająca w przepaść; oto potworne białe kowadło, na którym chyba legendarni przodkowie Lapończyków, rówieśnicy Laurukadża, kuli swe siekiery..."”

</doc>
<doc id="690995" url="https://pl.wikipedia.org/wiki?curid=690995" title="Stara Synagoga w Starym Sączu">
Stara Synagoga w Starym Sączu

Stara Synagoga w Starym Sączu – zbudowana w 1876 roku. Istniała do 1902 roku, kiedy ją zburzono. W 1906 roku została zastąpiona przez Nową Synagogę. 

</doc>
<doc id="690997" url="https://pl.wikipedia.org/wiki?curid=690997" title="Góry Swaneckie">
Góry Swaneckie

Góry Swaneckie (gruz. სვანეთის ქედი) – pasmo górskie w środkowej części Kaukazu Wielkiego leżące w północnej Gruzji. Najwyższy szczyt Lahili o wysokości 4007 m n.p.m. Północne stoki pokryte licznymi lodowcami. Stanowi granicę między dwoma regionami – Swanetią Dolną i Górną.

</doc>
<doc id="691001" url="https://pl.wikipedia.org/wiki?curid=691001" title="Isma’il Hanijja">
Isma’il Hanijja

Isma’il Abd as-Salam Ahmad Hanijja (arab. إسماعيل عبد السلام أحمد هنية) (ur. 1963), palestyński polityk, premier Autonomii Palestyńskiej od 29 marca 2006 do 14 czerwca 2007, jeden z liderów Hamasu.
Po zdobyciu przez bojówki Hamasu Strefy Gazy premier wraz z całym rządem został 14 czerwca 2007 zdymisjonowany przez prezydenta Abbasa (krok ten został uznany na arenie międzynarodowej), a jego miejsce na fotelu premiera zajął Salam Fajjad.
Życiorys.
Isma’il Hanijja urodził się w obozie dla uchodźców Asz-Szati, w Strefie Gazy. Jego rodzice zostali uchodźcami po opuszczeniu swego rodzinnego miasta, dzisiejszego Aszkelonu, w czasie wojny o niepodległość Izraela w 1948. W 1987 Hanijja ukończył studia na Uniwersytecie Islamskim w Gazie na kierunku literatura arabska. W 1989 został zatrzymany na trzy lata przez władze izraelskie za swój udział w Pierwszej Intifadzie. Po opuszczeniu więzienia w 1992, został deportowany do Libanu. Rok później powrócił jednak do Gazy, gdzie objął posadę na dziekana Uniwersytetu Islamskiego.
Po opuszczeniu więzienia w 1997 przez szejka Ahmada Jasina, duchowego przywódcę Hamasu, Hanijja został mianowany szefem jego gabinetu. Za swoje domniemane zaangażowanie w ataki na izraelskich cywilów, stał się celem dla armii Izraela. Po przeprowadzeniu ataków bombowych w Jerozolimie w 2003, został zraniony w rękę w zamachu, przeprowadzonym na jego osobę przez izraelską armię. W tym czasie umocnił swoją pozycję w szeregach Hamasu, m.in. ze względu na swoje osobiste relacje z szejkiem Jassinem oraz eliminację głównych przywódców dokonywanych przez izraelskie służby bezpieczeństwa.
Premier Autonomii Palestyńskiej.
W grudniu 2005 Hanijja został mianowany liderem listy wyborczej Hamasu. W wyborach parlamentarnych 25 stycznia 2006 Hamas zdobył 74 mandaty w 132-osobowej Radzie Legislacyjnej Autonomii Palestyńskiej.
16 lutego 2006 Hamas wysunął jego kandydaturę na stanowisko szefa rządu, które ten objął ostatecznie 29 marca 2006. Po porwaniu 30 czerwca 2006, przez bojowników Hamasu izraelskiego żołnierza Gilada Szalita, premier Hanijja odrzucił apele Izraela o jego natychmiastowe zwolnienie. Doprowadziło to do kilkumiesięcznych walk palestyńsko-izraelskich w Strefie Gazy i poważnego kryzysu w rejonie. Hanijja od samego początku zdecydowanie odmawiał uznania praw Izraela do niepodległości i zachowania zajmowanych ziem.
W odpowiedzi na przejęcie władzy przez Hamas, organizację uważaną przez USA za terrorystyczną, Unia Europejska oraz Stany Zjednoczone wstrzymały swoją pomoc finansową dla Autonomii Palestyńskiej. Izrael nałożył dodatkowo sankcje ekonomiczne i ograniczenia w transferze finansowym.
20 października 2006 dokonano zamachu na konwój premiera Hanijji. Samochody z kolumny zostały ostrzelane z broni palnej, a jeden z nich stanął w płomieniach. Hanijja nie odniósł jednak żadnych obrażeń.
Konflikt Hamasu z Fatahem.
Polityka Hamasu doprowadziła do wewnętrznego konfliktu w samej Autonomii. Konflikt premiera z prezydentem Mahmudem Abbasem, reprezentującym umiarkowaną partię Fatah, rozpostarł się na cały kraj. Od marca do grudnia 2006 dochodziło do lokalnych konfliktów i bójek pomiędzy zbrojnymi ramionami obu ugrupowań. Walki na większą skalę wybuchły po 15 grudnia 2006, gdy palestyńskie służby bezpieczeństwa ostrzelały wiec Hamasu w Ramallah. Tego samego dnia prezydent Mahmud Abbas wezwał do przeprowadzenia wcześniejszych wyborów parlamentarnych, czemu kategorycznie sprzeciwił się Hanijja.
W lutym 2007 Hanijja i Abbas spotkali się na rozmowach pokojowych w Mekce w Arabii Saudyjskiej. Rozmowy zakończyły się porozumieniem, które zakładało zaprzestanie walk oraz powołanie nowego "rządu jedności narodowej", złożonego z członków Hamasu i Fatahu. 15 lutego 2007 Isma’il Hanijja przedstawił rezygnację ze stanowiska premiera prezydentowi Abbasowi, a ten powierzył mu misję sformowania nowego gabinetu. 18 marca 2007 Hanijja został zaprzysiężony jako szef nowego rządu.
Między dwoma ugrupowaniami doszło jednak do nowego konfliktu, który 7 czerwca 2007 przerodził się w walki zbrojne. W wyniku tygodniowych walk Hamas przejął całkowitą kontrolę nad Strefą Gazy. Pod władzą Fatahu pozostał tylko Zachodni Brzeg.
Po zerwaniu koalicji przez oba ugrupowania, prezydent Mahmud Abbas wprowadził stan wyjątkowy i 14 czerwca 2007 zdymisjonował Isma’ila Hanijję ze stanowiska premiera Autonomii Palestyńskiej. Dzień później nowym szefem rządu mianował Salama Fajjada. Isma’il Hanijja nie uznał tego kroku i nadal uważał się za premiera. Oskarżył prezydenta Abbasa o złamanie prawa i uznał rząd Fajjada za niekonstytucyjny, gdyż nie otrzymał on zatwierdzenia przez Radę Legislacyjną Autonomii Palestyńskiej (w której większość głosów posiadał Hamas). W Autonomii Palestyńskiej rozpoczął się od tego czasu "de facto" okres dwuwładzy.

</doc>
<doc id="691003" url="https://pl.wikipedia.org/wiki?curid=691003" title="Antonomazja">
Antonomazja

Antonomazja (gr. "antonomasía", łac. "prōnōminātiō") – odmiana metonimii, zastąpienie nazwy własnej osoby lub przedmiotu inną nazwą (najczęściej epitetem).

</doc>
<doc id="691005" url="https://pl.wikipedia.org/wiki?curid=691005" title="Pronominatio">
Pronominatio



</doc>
<doc id="691008" url="https://pl.wikipedia.org/wiki?curid=691008" title="Aporia (retoryka)">
Aporia (retoryka)

Aporia (z gr. "aporía" – „powątpiewanie; bezdroże; bezradność”, łac. "dubitātiō") – figura retoryczna w formie pytania, wyrażającego wahania, wątpliwości, niedowierzania, sprzecznych odczuć wobec przedmiotu. Zwrot ten, skodyfikowany w regułach sztuki oratorskiej jako odrębna figura retoryczna, miał na celu przykucie uwagi słuchaczy, poruszenie ich i zaangażowanie w przebieg mowy. Stanowi bezpośredni zwrot kierowany przez mówcę do audytorium, będący chwilowym odejściem od tematu mowy; najczęściej umotywowana sytuacja, która w tym znaczeniu przybrała postać ujawnienia własnych wahań i rozterek.

</doc>
<doc id="691012" url="https://pl.wikipedia.org/wiki?curid=691012" title="Dubitatio">
Dubitatio



</doc>
<doc id="691013" url="https://pl.wikipedia.org/wiki?curid=691013" title="Twarde narkotyki">
Twarde narkotyki



</doc>
<doc id="691014" url="https://pl.wikipedia.org/wiki?curid=691014" title="EDAH">
EDAH



</doc>
<doc id="691015" url="https://pl.wikipedia.org/wiki?curid=691015" title="Związek Zawodowy Pracowników Przemysłu Miedziowego">
Związek Zawodowy Pracowników Przemysłu Miedziowego

Związek Zawodowy Pracowników Przemysłu Miedziowego (ZZPPM) – związek zawodowy pracowników zakładów przetwórczych i wydobywczych miedzi. ZZPM został zarejestrowany 16 grudnia 1991 roku z jednolitym statutem, który obowiązuje we wszystkich oddziałach i spółkach. Związek Zawodowy Pracowników Przemysłu Miedziowego był organizatorem wielu głośnych strajków, to właśnie dzięki związkowcom skarb państwa nie utracił pakietu kontrolnego w KGHM na rzecz inwestora zagranicznego, a załoga uzyskała 15-procentowy pakiet bezpłatnych akcji, stając się faktycznym współwłaścicielem spółki. Przewodniczącym związku jest Ryszard Zbrzyzny, poseł Sojuszu Lewicy Demokratycznej w latach 1993-2015.
Linki zewnętrzne.
Strona ZZPPM

</doc>
<doc id="691016" url="https://pl.wikipedia.org/wiki?curid=691016" title="Hysteron-proteron">
Hysteron-proteron

Hysteron-proteron (gr. "hýsteron próteron"), histerologia (gr. "hysterología", pol. uwcześnienie) – figura retoryczna polegająca na naruszeniu następstwa czasowego zdarzeń.
Przykłady:

</doc>
<doc id="691017" url="https://pl.wikipedia.org/wiki?curid=691017" title="Złotokret zwyczajny">
Złotokret zwyczajny

Złotokret zwyczajny, złotokret ("Chrysochloris asiatica") - gatunek ssaka z podrodziny złotokretów (Chrysochlorinae) w obrębie rodziny złotokretowatych (Chrysochloridae).
Zasięg występowania.
Złotokret zwyczajny występuje endemicznie w zachodniej Południowej Afryki w Prowincji Przylądkowej Północnej i Prowincji Przylądkowej Zachodniej.
Nazewnictwo.
W polskiej literaturze zoologicznej gatunek "Chrysochloris asiatica" był oznaczany nazwą „złotokret”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „złotokret zwyczajny”, rezerwując nazwę „złotokret” dla rodzaju tych ssaków.
Taksonomia.
Gatunek po raz pierwszy naukowo opsiał w 1758 roku szwedzki przyrodnik Karol Linneusz nadając mu nazwę "Talpa asiatica". Jako miejsce typowe odłowu holotypu Linneusz wskazał błędnie Syberię (w oryg. ); uściślone do Przylądka Dobrej Nadziei w Południowej Afryce.
We wcześniejszych opracowaniach rozpoznano do dziesięciu podgatunków, ale geograficzne zróżnicowanie wielkości i koloru sierści wydaje się być ekoklinalne. Gatunek monotypowy.
Morfologia i ekologia.
Długość ciała samic 94–114 mm, samców 100–115 mm, długość tylnej stopy samic 11–14 mm, samców 9–14 mm; brak szczegółowych danych dotyczących masy ciała. Ubarwienie ciemnobrązowe z metalicznym połyskiem. Ciało cylindryczne, szczątkowy ogon, brak małżowin usznych, przednie kończyny z dwoma długimi pazurami, przystosowane do kopania podziemnych korytarzy. Żywi się bezkręgowcami. Złotokret żyje pod ziemią w wykopanych przez siebie korytarzach. W poszukiwaniu pokarmu drąży korytarze tuż pod powierzchnią ziemi, odpoczywa w głębszych tunelach.

</doc>
<doc id="691018" url="https://pl.wikipedia.org/wiki?curid=691018" title="Histerologia">
Histerologia



</doc>
<doc id="691019" url="https://pl.wikipedia.org/wiki?curid=691019" title="Uwcześnienie">
Uwcześnienie



</doc>
<doc id="691020" url="https://pl.wikipedia.org/wiki?curid=691020" title="Destiny’s Child (album)">
Destiny’s Child (album)

Destiny’s Child – debiutancki album amerykańskiej grupy Destiny’s Child. Został wydany przez Columbia Records 17 lutego 1998. Promowały go single „No, No, No” i „With Me”.
Album przebywał przez 26 tygodni na amerykańskiej "Billboard 200", docierając jedynie do 63 pozycji. W Wielkiej Brytanii zadebiutował na liście 75 najlepszych albumów. Album sprzedał się w ilości trzech milionów kopii na całym świecie. W wielu krajach został ponownie wydany i rozszerzony o kilka nowych piosenek.

</doc>
<doc id="691021" url="https://pl.wikipedia.org/wiki?curid=691021" title="Comprehensio">
Comprehensio



</doc>
<doc id="691023" url="https://pl.wikipedia.org/wiki?curid=691023" title="Ogarnienie">
Ogarnienie



</doc>
